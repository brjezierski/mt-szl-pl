<doc id="103443" url="https://pl.wikipedia.org/wiki?curid=103443" title="Zarządzanie projektami">
Zarządzanie projektami

Zarządzanie projektem (ang. "project management") – zbiór czynności wykonywanych w celu osiągnięcia wyznaczonych celów głównych i pośrednich w skończonym czasie. Obejmuje między innymi planowanie, harmonogramowanie, realizację, kontrolę i rozliczanie zadań składających się na realizację celów projektu.
Opis.
Zarządzanie projektem to dziedzina zarządzania zajmująca się efektywnym osiąganiem celów projektów przy jednoczesnej neutralizacji wpływu istniejących ograniczeń i ryzyka, jak również jest dziedziną zajmującą się budowaniem motywacji zespołu projektowego i właściwą komunikacją pomiędzy uczestnikami projektu. Jedną ze składowych zarządzania projektem jest praktyczna wiedza o eliminowaniu ryzyka porażki na poziomie całego cyklu życia projektu. Ryzyko w projekcie bierze się głównie z niemożliwości wyeliminowania niepewności związanej z przyszłymi wydarzeniami na każdym etapie projektu wynikającej z dynamiki komunikacji pomiędzy uczestnikami, zmiennej wydajności zespołów projektowych, błędnego planowania oraz czynników otoczenia zewnętrznego.
Z innego punktu widzenia, zarządzanie projektem można zdefiniować jako naukę o definiowaniu i osiąganiu celów przy jednoczesnej maksymalnie możliwej optymalizacji użycia zasobów (np. czasu, pieniędzy, ludzi itd.).
Zarządzanie projektem to pole działania i odpowiedzialności wielu osób w tym sponsora, kierownika projektu oraz uczestników projektu.
Ze względu na zakres uprawnień, odpowiedzialności i poziom wymaganych kompetencji najbardziej wyróżniającą się rolą w projekcie jest rola kierownika projektu. Kierownik projektu uczestniczy bezpośrednio w procesie zarządzania projektem, zajmuje się koordynacją zadań projektu pomiędzy uczestnikami projektu, utrzymuje motywację zespołu projektowego, w taki sposób by zrealizować założone cele projektu eliminując po drodze występujące problemy i ryzyka. Istotnym zakresem odpowiedzialności kierownika projektu jest również poprawna komunikacja ze sponsorem projektu i uczestnikami projektu w celu jasnego precyzowania kierunku kolejnych zmian i zauważania nowo pojawiających się zagrożeń.
Inną istotną rolą w projekcie jest sponsor projektu, który powołuje projekt do życia. Sponsor projektu jest jednocześnie osobą najbardziej uprawnioną do podejmowania wszelkich decyzji w projekcie, ale najczęściej podejmującą w projekcie decyzje kluczowe, w tym również mogące redefiniować zakres, budżet lub czas realizacji projektu. Sponsor podejmuje często również decyzję, co do wyboru kierownika projektu i przez cały czas wspiera jego osobę w trakcie realizacji projektu. Wszelkie decyzje sponsora są zawsze wiążące dla kierownika projektu.
W języku polskim przyjęły się głównie dwie nazwy określające tę samą dziedzinę wiedzy, zarządzanie projektami (zamiast zarządzania projektem) oraz zarządzanie przedsięwzięciami, z czego to pierwsze cieszy się największą popularnością. Wśród osób zajmujących się tą nauką zawodowo dużym powodzeniem cieszy się także angielskojęzyczne sformułowanie "project management".
Czym jest projekt?
Same czynności, nawet najbardziej złożone, nigdy nie są projektem, ale projektem nie jest też plan czynności prostych, np. jak zrobienie śniadania. W praktyce cele projektowe powinny spełniać cechy SMART:
W przeciwieństwie do procesu, projekt charakteryzuje się wysoką innowacyjnością. Innowacyjność należy rozumieć jako brak wiedzy i niepewność zespołu biorącego udział w projekcie odnośnie do możliwych do osiągnięcia rezultatów, szacunków czasu, kosztu, jakości etc. W przypadku procesu dzięki jego powtarzalności poziom wiedzy jest wysoki, a więc i innowacyjność niższa. Metodyki zarządzania projektami (PMBOK Guide, PRINCE2) również podkreślają, że każdy projekt jest zorientowany na stworzenie unikatowego produktu, usługi bądź innego konkretnego rezultatu. Każdy projekt ma określoną datę rozpoczęcia i zakończenia (co nie oznacza jednak, że daty te nie mogą się zmieniać – w praktyce często tak się dzieje). Przykładowym projektem mogłoby być np. zaplanowanie i zorganizowanie procesu produkcyjnego pewnej partii wyrobów. Natomiast bieżąca produkcja tych wyrobów raczej odpowiada definicji procesu.
Typowe projekty to projektowanie czy budowa budynku, programowanie, testowanie, czy też badania i testy nad nowym rodzajem lekarstwa. Czas trwania projektu to czas pomiędzy rozpoczęciem a zakończeniem projektu.
Podejścia.
Stosowane są cztery podejścia do zarządzania projektami. Podejście „tradycyjne” zwane też kaskadowym (ang. "waterfall") identyfikuje sekwencje kroków, jakie muszą zostać wykonane. W przeciwieństwie do tego, w podejściach zwinnych (ang. "agile") projekt jest widziany jako zbiór stosunkowo małych zadań, których zakres cały czas ma prawo się zmieniać tak, aby jak najlepiej odpowiadać potrzebom klienta. W podejściu ekstremalnym niepewność jest jeszcze większa, a celem jest często samo pozyskanie wiedzy o materii, której dotyczy projekt. Podejście czwarte dotyczy realizacji projektów podnoszących jakość albo efektywność istniejących procesów produkcyjnych lub usługowych, np. Six Sigma, w których na początku znany jest problem i obszar organizacji (proces), ale nieznany jest zakres działań, które miałyby prowadzić do celu.
Podejście tradycyjne.
W tradycyjnym podejściu projekt można podzielić na wiele faz zwanych też etapami. Na ogół projekt ma początkowe etapy inicjacji i planowania. Potem następują etapy związane z realizacją i jednoczesnym monitorowaniem projektu. Zestaw faz, nazywany cyklem życia projektu, jest specyficznych dla konkretnych organizacji i rodzajów projektów.
Zarządzanie projektami stara się objąć następujące wymiary:
Ponadto w zarządzaniu projektami pojawia się szereg innych obszarów wiedzy, jak np.:
Przykładami podejścia tradycyjnego (inżynierskiego) są metodyka PRINCE2 oraz leksykon dobrych praktyk PMI – PMBOK Guide.
Podejścia zwinne i ekstremalne.
W ostatnich latach w badaniach nad praktyką zarządzania projektami obserwuje się coraz częściej stosowane dwa nietradycyjne style współpracy w projekcie. W szczególności widać to w rosnącej liczbie projektów informatycznych, naukowo-badawczych oraz związanych z generowaniem innowacji. Te dwa nowe podejścia to:
Przykładami podejścia zwinnego są metodyki zwinnego prowadzenia projektów: Kanban oraz Scrum. Podejście ekstremalne w inżynierii oprogramowania znane jest jako programowanie ekstremalne.

</doc>
<doc id="103444" url="https://pl.wikipedia.org/wiki?curid=103444" title="Metoda ścieżki krytycznej">
Metoda ścieżki krytycznej



</doc>
<doc id="103446" url="https://pl.wikipedia.org/wiki?curid=103446" title="Colin Maclaurin">
Colin Maclaurin

Colin Maclaurin (ur. 1698 w Kilmodan, Argyll, zm. 14 czerwca 1746 w Edynburgu) – szkocki matematyk.
Życiorys.
Jego ojciec, pastor John Maclaurin, zmarł, gdy Colin miał sześć lat. W 1707 zmarła również jego matka i Colin był od tej pory wychowywany przez wuja Daniela Maclaurina.
W 1709 Colin Maclaurin podjął studia na Uniwersytecie w Glasgow. W wieku czternastu lat uzyskał tytuł magistra. W 1717 Maclaurin został profesorem matematyki na Uniwersytecie w Aberdeen. Od 1725 profesor matematyki na Uniwersytecie Edynburskim
Dzieło.
Jego prace dotyczyły geometrii, analizy matematycznej i mechaniki. Zajmował się zbieżnością szeregów i teorią potencjału, podał rozwinięcie funkcji w szereg potęgowy.
Niektóre z jego ważniejszych prac:

</doc>
<doc id="103450" url="https://pl.wikipedia.org/wiki?curid=103450" title="Plajta">
Plajta



</doc>
<doc id="103451" url="https://pl.wikipedia.org/wiki?curid=103451" title="Bazylika świętego Piotra">
Bazylika świętego Piotra



</doc>
<doc id="103452" url="https://pl.wikipedia.org/wiki?curid=103452" title="Koszerność">
Koszerność

Koszerność, kaszrut (z , od – dosł. „właściwy”) – pojęcie odnoszące się do reguł obowiązujących w prawie żydowskim (halacha), określających rodzaje produktów dozwolonych do spożywania (pokarmy, napoje i leki) oraz warunki, w jakich powinny być produkowane oraz spożywane.
Niekiedy pojęcie "koszerności" rozciągnięte bywa także poza produkty spożywcze i wówczas oznacza spełnienie określonych wymogów religijnych także w odniesieniu do innych produktów i przedmiotów; np. teksty liturgiczne są koszerne jedynie wówczas, gdy nie ma w nich tzw. kleksów; dla zapewnienia koszerności mezuzy konieczne jest sporządzenie jej przez sofera, zaś aby talit (chusta modlitewna) był koszerny, nie może w nim brakować żadnego z cicitów (frędzli) itd.
Zasady koszerności wywodzą się z Tory (Pięcioksięgu Mojżeszowego), zostały uściślone w Torze ustnej (Miszna i Talmud). Są one ściśle przestrzegane przez ortodoksyjnych żydów. Żydzi wyznający judaizm reformowany, konserwatywny i rekonstrukcjonistyczny odrzucają lub znacznie liberalizują przepisy halachy, w tym także dotyczące pokarmu. Nadzór nad przestrzeganiem koszerności w produkcji żywności jest zadaniem rabinów, którzy jednak często różnią się w interpretacjach albo nawet wydają rozbieżne orzeczenia.
Zasady koszerności.
Halacha rozróżnia pokarmy dozwolone ("kaszer") i zakazane ("teref", trefne, „nieczyste”). Dopuszczone do spożywania jest mięso zwierząt mających racicę i przeżuwających, stworzeń wodnych mających płetwy i łuski, niektórych gatunków szarańczy, niektórych gatunków ptaków. Nie dotyczy to jednak krwi oraz niektórych części (np. nerw kulszowy), które są zakazane. Dozwolone jest mleko i jaja pochodzące od zwierząt, których mięso jest koszerne, miód i inne produkty. Owoce powinny pochodzić z drzew mających co najmniej trzy lata.
Produkty mięsne nie mogą być spożywane razem z produktami mlecznymi – co wymusza stosowanie w kuchni prowadzonej według zasad kaszrutu dwóch kompletów garnków i innych sprzętów kuchennych oraz nakryć. Posiłki mleczne i mięsne powinna dzielić kilkugodzinna przerwa. Standardowo wynosi ona sześć godzin, aczkolwiek czas ten różni się w zależności od stopnia ortodoksji i miejsca zamieszkania. Duża część żydów ultraortodoksyjnych twierdzi, że przerwa ta powinna trwać przynajmniej 24 godziny. Z kolei żydzi mieszkający na terenach, gdzie popularne są potrawy mleczne (np. Holandia), twierdzą, że wystarczającym odstępem jest jedna godzina. Kwestia ta nie jest sprecyzowana w prawie żydowskim.
Pokarmy, które można łączyć i z mięsem, i z mlekiem, są oznaczane jako "parwe". Niektóre produkty, aby były koszerne, nie mogą być wytwarzane ani sprzedawane przez nie-żydów, np. wino. Odrębną kategorią pokarmów i napojów są dopuszczone do spożywania w czasie świąt Pesach ("kaszer le-Pesach"); nie mogą one zawierać „chamecu”. Wszystkie produkty i napoje powinny być produkowane pod nadzorem rabinatu, który sprawdza przestrzeganie tych reguł i wydaje stosowne certyfikaty.
Podobieństwa z innymi dietami religijnymi.
Muzułmanie mogą w razie potrzeby spożywać produkty koszerne, z wyjątkiem napojów alkoholowych i narkotyków, ale żydzi nie mogą spożywać żywności halalnej. Zasady koszerności zawierają między innymi zakazy dotyczące łączenia różnych rodzajów żywności (np. mięsa i nabiału), których to zasad "halal" nie zawiera, określając jedynie, które produkty są zakazane.
Ubój koszerny.
Szczegółowo określone są zasady uboju ssaków i drobiu ("szechita" wspomniana w Księdze Powtórzonego Prawa 12:21), które muszą być zabijane w rytualny sposób przez wykwalifikowanego rzezaka ("szojchet"). Ostrym, nieząbkowanym nożem przecina on płynnym ruchem żyły szyjne wewnętrzne, tętnice szyjne, przełyk i krtań.
Nie są dozwolone do spożywania zwierzęta padłe ani ze skazą. Po uboju ciało zwierzęcia jest sprawdzane w celu potwierdzenia, że zwierzę było zdrowe i żadne przesłanki nie wskazują by padło w ciągu kolejnego roku. Istnieje 70 różnych schorzeń i nieprawidłowości, które powodują, że zwierzę jest niekoszerne. Nie wolno spożywać pewnych części zwierzęcia, np. krwi, pewnych rodzajów tłuszczu oraz nerwu kulszowego. Z ciała zwierzęcia należy usunąć jak największą ilość krwi (Księga Kapłańska 17:10) poprzez namaczanie i solenie.

</doc>
<doc id="103453" url="https://pl.wikipedia.org/wiki?curid=103453" title="Jacek">
Jacek

Jacek, Jacenty – imię męskie greckiego pochodzenia (gr. Ὑάκινθος "Hyakinthos", hiacynt), od zlatynizowanej formy imienia Hiacynt (łac. "Hyacinthus").
Odpowiednikami tego imienia w innych krajach są hiszpański i portugalski „Jacinto”, włoski „Giacinto”, oraz węgierski „Jácint”.
Według mitologii imię to nosił Hiacynt (Hyakintos), syn Amyklasa i Diomede. Zazdrosny Zefir skierował na niego dysk rzucony przez Apollina, którego Hiacynt był ulubieńcem. W miejscu zroszonym krwią zabitego Hiacynta wyrosły kwiaty, nazwane jego imieniem. Imię to nosili antyczni Grecy, a później chrześcijanie. Do Polski trafiło w formie „Jacenty”, zdrobniale „Jacek”. W Polsce notowane od XII w. (św. Jacek Odrowąż), popularne imię od XVII w. do czasów obecnych.
Jacek imieniny obchodzi: 10 lutego, 16 marca, 3 lipca, 4 lipca, 17 lipca, 26 lipca, 17 sierpnia i 11 września.

</doc>
<doc id="103455" url="https://pl.wikipedia.org/wiki?curid=103455" title="Vignola (ujednoznacznienie)">
Vignola (ujednoznacznienie)



</doc>
<doc id="103457" url="https://pl.wikipedia.org/wiki?curid=103457" title="Giacomo Barozzi da Vignola">
Giacomo Barozzi da Vignola



</doc>
<doc id="103460" url="https://pl.wikipedia.org/wiki?curid=103460" title="Jedlicze">
Jedlicze

Jedlicze – miasto w województwie podkarpackim, w powiecie krośnieńskim, położone nad rzeką Jasiołką. Siedziba gminy miejsko-wiejskiej Jedlicze. Miasto znajduje się w zachodniej części Kotliny Jasielsko-Krośnieńskiej, będącej centralną częścią Dołów Jasielsko-Sanockich. Jedlicze leży w dawnej ziemi sandomierskiej historycznej Małopolski, położone było w powiecie pilzneńskim w województwie sandomierskim.
Jedlicze należy do Miejskiego Obszaru Funkcjonalnego miasta Krosna. Obszar ten liczy 115 tys. mieszkańców.
Według danych z 1 stycznia 2018 Jedlicze liczyło 5761 mieszkańców.
Historia.
Genezy nazwy miejscowości doszukiwać się można w prasłowiańskim słowie "„jedla”", które oznacza "jodłę". Nazwa ta została podczas zaboru austriackiego przekształcona na bliższe miejscowemu językowi "Jedlicze".
Osada powstała u schyłku XIV wieku. Odnotowana była w 1409. W pierwszych wzmiankach, poświadczających istnienie miejscowości, wymieniony został w 1410 sołtys Piotr z Jedlicza, jako uczestnik bitwy pod Grunwaldem. W tych czasach Jedlicze było własnością rodu Mleczków i Bączalskich. W 1427 w miejscowych dokumentach figuruje Piotr Mleczko z Jedlicza (właściciel Polanki 1429-1435), który pożycza szlachetnemu Fryderykowi z Jaćmierza 100 marek. W 1464 Mikołaj Mleczko z Jedlicza sprzedał wolne użytkowanie lasu w Polance Klemensowi Zebrzydowskiemu. W 1530 Jedlicze należało jeszcze do Mikołaja Mleczki i Stanisława Bączalskiego. W 1536 do parafii Jedlicze należały wsie szlacheckie Polanka i Żarnowiec, jako własność Mikołaja Żarnowieckiego. Jemu to bp Piotr z Chrząstowa darował Pałac Biskupi w Krośnie na czas jego życia. Przy tym zobowiązał bliskich dziedzica, aby po śmierci Żarnowieckiego budynek przekazać biskupowi przemyskiemu.
Pod koniec XVI wieku właścicielem Jedlicza był Justus Romer z Chyżowa, który utworzył w 1598 prebendę, zaś w 1630 właścicielem Jedlicza był Jan Bączalski. W 1655 i 1657 miejscowość splądrowały wojska szwedzkie i siedmiogrodzkie. W 1680 dziedzicem Jedlicza był Piotr Wielowiejski, a następnie była w posiadaniu rodziny Wielowiejskich. Przy ogólnej tendencji do zakładania miast, rodzina Wielowiejskich starała się o nadanie praw miejskich osadzie. Remigiusz Wielowiejski w 1740 zbudował w Jedliczu kościół. W II poł. XVIII wieku wieś stanowiła własność Karnickich, za których staraniem Jedlicze w 1768 otrzymało prawa miejskie. Stanisław August Poniatowski potwierdził nadanie tych praw, m.in. do urządzania pięciu jarmarków rocznie. W kwietniu 1769 na Ziemi Krośnieńskiej pod Jedliczem, odbył się zjazd szlachty zawiązującej konfederację. Szlachta wybrała marszałkiem konfederacji Adama Parysa (ok. 1740-1817). Oficjalne wybory na konfederackiego marszałka sandomierskiego, odbyły się w Pilźnie. 5 kwietnia 1770 rozegrała się bitwa pod Jedliczem konfederackiego oddziału Mączyńskiego przeciw wojskom rosyjskim Jełczaninowa.
W czasie zaborów Jedlicze utraciło prawa miejskie. W pierwszej połowie XIX wieku Jedlicze stało się własnością rodziny Stojowskich. Adam Stojowski, dziedzic Jedlicza, wspierał działalność emisariuszy Edwarda Dembowskiego i był jednym z organizatorów Gwardii Narodowej. Od Ewy Stojowskiej Jedlicze nabył przemysłowiec naftowy Seweryn Stawiarski, który zakupił również: Wolę Dębowiecką (odziedziczoną potem przez Waleriana Stawiarskiego), Załęże koło Osieka (w 1871) i majątek po Ignacym Łukasiewiczu – Chorkówkę (w 1882). W latach 1872–1884 wybudowano linie kolejowe przez Jedlicze: ze Stróż do Zagórza, a w 1890 łączącą Rzeszów z Krosnem ze stacją kolejową. Wraz z wybudowaniem w latach 1899–1902 dużej rafinerii ropy naftowej Jedlicze zaczęło nabierać większego znaczenia gospodarczego. Walerian Stawiarski miał spółkę Co. „Fabryka Nafty w Krośnie” w latach 1922–1925. Jego ród był ostatnim właścicielem Jedlicza.
8 września 1939 bataliony 1 Pułku Strzelców Podhalańskich skoncentrowały się w rejonie Jedlicza, skąd rozpoczęły odwrót na wschód w kierunku Lwowa.
W czasie okupacji 25 lutego 1942 w Pałacu Stawiarskich gestapo z Krakowa aresztowało: pisarza Kazimierza Zdziechowskiego, hr. Władysława Krasickiego, dr. Stanisława Żejmo-Żejmisa, oficera ZWZ "Rudka z Krakowa" i Adama Stanisława Mickiewicza – męża córki Marii Konopnickiej, a w następnych dniach, na plebanii: ks. Józefa Przybylskiego, prof. Stefana Firleja oraz hr. Tadeusza Dzieduszyckiego (6 lutego 1995 odsłonięto tablicę upamiętniającą aresztowanych i zamordowanych w Auschwitz-Birkenau).
W 1942 Niemcy zlikwidowali getto, wywożąc ok. 200 Żydów do Warzyc.
W roku 1944 gestapo jasielskie rozstrzelało w Jedliczu 22 mężczyzn, najprawdopodobniej więźniów z Jasła w odwecie za zastrzelenie policjanta. Zwłoki pomordowanych leżały dwa dni na drodze jako przestroga dla ludności. Ciała ofiar złożono do wspólnej mogiły przy drodze do Długiego. W Jedliczu działała Placówka AK "Jaśmin", "Jaga", OP-15, która brała udział w wielu akcjach. Placówką dowodził por. Józef Domaniecki "Szczerba" (do I 1942), a następnie chor. Franciszek Kaczkowski "Dragat" (od II 1942 do IX 1944). Do największej akcji na terenie gminy należało zaatakowanie, w kwietniu 1943, szkoły ukraińskich Werkschutzów, później wcielonej do S.S. „Galizien”, oraz wysadzenie torów kolejowych w lecie 1944. Wykoleiło się wówczas 13 wagonów z bronią i amunicją przeznaczoną dla frontu wschodniego. Po por. Domanieckim komendę placówki przejął ppor. Stanisław Betlej (1910 – 22 kwietnia 1945) ps. „Lampart”, „Sierp”, który dowodził placówką w Akcji „Burza” i wspólnie z placówkami w Krośnie („Korzeń”) i Korczynie („Konwalia”), wystawił 2 batalion 6 Pułku Strzelców Podhalańskich, biorący udział w zgrupowaniu w Odrzykoniu i w walkach w okolicach Iwonicza.
Jedlicze prawa miejskie uzyskały ponownie w 1967 r.
W 1968 roku na budynku szkoły podstawowej odsłonięto tablicę pamiątkową ku czci Armii Ludowej.
W latach 1975–1998 miasto administracyjnie należało do woj. krośnieńskiego.
Osiedla.
Jedlicze ma 3 osiedla: Jedlicze-Centrum, Jedlicze-Męcinka, Jedlicze-Borek.
Demografia.
Według danych z 2012 r. miasto miało 5788 mieszkańców.
Architektura.
W Jedliczu warto zobaczyć neogotycki kościół z 1925, a także zespół pałacowo-parkowy. W Pałacu Stawiarskich z 1925 mieści się Liceum Ogólnokształcące im. Marii Konopnickiej. Na uwagę zasługuje również neogotycka kaplica cmentarna z 1864. Na tutejszym cmentarzu pochowane są dwie córki Marii Konopnickiej – Laura Pytlińska (zm. 1935) i Zofia Mickiewiczowa (zm. 1956). Tu także spoczywa Stanisław Betlej oraz znajduje się zbiorowa mogiła 22 bezimiennych patriotów, rozstrzelanych przez Niemców. Spoczywała tu również aktorka Wanda Siemaszkowa, zmarła w Jedliczu w 1947.
Dworek z XVIII wieku w Żarnowcu, w którym mieszkała Maria Konopnicka został jej przekazany jako dar narodu polskiego w dwudziestopięciolecie twórczości pisarskiej. Jest on pięknie położony w parku krajobrazowym, na stromej skarpie, tuż obok rzeki Jasiołki. W dworku mieści się Muzeum Biograficzne im. Marii Konopnickiej.
Oświata i kultura.
Placówki oświatowe w Jedliczu to: Przedszkole Samorządowe, Niepubliczne Przedszkole Sióstr Michalitek, Zespół Szkół Publicznych (szkoła podstawowa i gimnazjum), Liceum Ogólnokształcące im. Marii Konopnickiej, Zespół Szkół im. Armii Krajowej. W mieście działa także Gminny Ośrodek Kultury i Gminna Biblioteka Publiczna im. Kaspra Wojnara.
Dojazd.
Do Jedlicza można dojechać liniami komunikacji miejskiej Krosna „2”, „11”, „16” i nocną „N1”. Dojazd oferują także busy.
Ponadto dojechać można komunikacją PKP od strony Jasła oraz od strony Sanoka (linia kolejowa 108).

</doc>
<doc id="103461" url="https://pl.wikipedia.org/wiki?curid=103461" title="Max Ehrmann">
Max Ehrmann

Max Ehrmann (ur. 26 września 1872 w Terre Haute, zm. 9 września 1945 tamże) – amerykański prawnik, ekonomista i pisarz z Terre Haute w stanie Indiana. Autor "Dezyderatów".
Życiorys.
Max Ehrmann urodził się jako piąty i ostatni potomek bawarskich emigrantów: Maximiliana i Margarety Barbary Lutz Ehrmann. Podstawową edukację ukończył w swoim rodzinnym mieście. W latach 1890–1894 studiował na DePauw University w Greencastle. Podczas studiów był redaktorem szkolnej gazety "Depauw Weekly".
Po skończeniu studiów na DePauw, studiował filozofię na Harvardzie. W tym czasie był już przekonany, że jedyną pasją jego życia jest pisanie.
W 1896 roku Ehrmann powrócił do Terre Haute, gdzie rozpoczął praktykę prawniczą i zajął się pisaniem. W 1910 roku zaproponowano mu członkostwo w Author's Club of London. W 1912 roku całkowicie zrezygnował z pracy zawodowej i poświęcił się pisaniu. 
Max Ehrmann został pochowany na cmentarzu Highland Lawn Cemetery.
Publikacje.
Max Ehrmann jest autorem ponad dwudziestu książek i broszur m.in.:

</doc>
<doc id="103462" url="https://pl.wikipedia.org/wiki?curid=103462" title="Adwentyści Dnia Siódmego">
Adwentyści Dnia Siódmego



</doc>
<doc id="103468" url="https://pl.wikipedia.org/wiki?curid=103468" title="Werner von Siemens">
Werner von Siemens

Ernst Werner von Siemens (ur. 13 grudnia 1816 w Lenthe – obecnie część Gehrden koło Hanoweru, zm. 6 grudnia 1892 w Berlinie) – niemiecki wynalazca i konstruktor w dziedzinie elektrotechniki.
Życiorys.
Studiował w Lubece, a następnie w Akademii Wojskowej w Berlinie, po jej ukończeniu pracował dla armii pruskiej (do 1848).
Wynalazł synchroniczno-współfazowy aparat telegraficzny, budował linie telegraficzne. 12 października 1847, razem z J.G. Halske, założyli firmę "Zakład Budowy Telegrafów Siemens &amp; Halske", obecnie Siemens AG.
Od 1874 był członkiem Akademii Nauk w Berlinie.
W 1866 wynalazł samowzbudną prądnicę prądu stałego, w 1879 zbudował pierwszy model lokomotywy elektrycznej, a także elektryczną windę (w 1880) i tramwaj elektryczny. W 1882 zaprezentował pierwszy na świecie model trolejbusu o nazwie Elektromote.
Od jego nazwiska pochodzi nazwa jednostki przewodności elektrycznej właściwej w układzie SI – simens.

</doc>
<doc id="103472" url="https://pl.wikipedia.org/wiki?curid=103472" title="Kitel (judaizm)">
Kitel (judaizm)

Kitel – biała, długa, szeroka i przepasana szata noszona przez Żydów podczas niektórych uroczystości religijnych. W starożytności zakładana w każdy szabat i z okazji wszystkich większych uroczystości. Później używana podczas Rosz ha-Szana, w Jom Kipur oraz przez przewodniczącego w czasie sederu w Pesach, a także przez pana młodego w dniu ślubu, jak również przez ojca dziecka podczas obrzezania. W kitlu niekiedy chowani byli zmarli. W nurcie judaizmu postępowego kitel może być noszony również przez kobiety.

</doc>
<doc id="103473" url="https://pl.wikipedia.org/wiki?curid=103473" title="Piotr Abelard">
Piotr Abelard

Piotr Abelard, Pierre Abélard (pisane także "Abaelard", "Abailard" i in.), łac. "Petrus Abaelardus", (ur. 1079 w Pallet, zm. 21 kwietnia 1142 w opactwie św. Marcela koło Chalon-sur-Saône) – średniowieczny filozof, teolog i poeta. Znany także z historii miłości do Heloizy. Wprowadzona przez niego metoda scholastyczna była podstawowym narzędziem analizy filozoficznej w okresie rozkwitu średniowiecza.
Życiorys.
Przydomek.
Pseudonim "Abelard", rozmaicie pisany, może być zniekształconym imieniem "Habélardus", które zastąpiło nadane mu w latach studenckich przezwisko "Bajolardus". Ryszard Palacz podaje pogląd, że pochodzi on od francuskiego słowa "abeille" (pszczoła) nadany mu przez kanclerza Chartres Teodoryka ze względu na pracowitość i pojętność – miał chłonąć wiedzę jak pszczoła nektar z kwiatów.
Dzieciństwo.
Abelard był Bretończykiem, urodził się we wsi Pallet w hrabstwie Nantes w 1079. Pochodził z rodziny rycerskiej, jego ojciec Berengar był właścicielem małego majątku i istniejącego do 1420 niewielkiego zamku seniorów Pallet, matka nosiła imię Łucja. Mimo że był rycerzem, ojciec Abelarda posiadał pewne wykształcenie i zdecydował się zapewnić je również swoim dzieciom.
Najstarszy syn Berengara, Piotr, zrezygnował na rzecz braci z praw dziedzicznych i zwyczajnej dla jego stanu kariery wojskowej, by z niejasnych przyczyn studiować filozofię, mimo że zgodnie z ówczesnym prawem był jedynym spadkobiercą majątku i tytułu.
Chartres.
Prawdopodobnie przed 1095 Abelard opuścił rodzinną miejscowość, rozpoczynając typowe dla średniowiecznych żaków życie wędrowne, poszukując od miasta do miasta dobrych nauczycieli. Ok. 1095 znalazł się w Chartres, jednym z głównych ośrodków filozoficznych XII w.
W tym ośrodku formowała się umysłowość Abelarda. Uczył się przede wszystkim matematyki, zwłaszcza na wykładach Teodoryka. Wykłady okazały się jednak dla niego zbyt trudne – opuścił więc studia i udał się do Vannes, gdzie prawdopodobnie spotkał Roscelina.
Za nauczyciela Abelarda bywa uważany Roscelin (1050-1125), słynny nominalista i kanonik z Compiègne, jednak nie jest jasne czy uczył Abelarda w czasach jego młodości, gdy wędrował on od szkoły do szkoły w poszukiwaniu wiedzy czy też w kilka lat później, gdy już nauczał sam. Wśród badaczy zdania, czy Abelard rzeczywiście był uczniem Roscelina, są podzielone – zachował się list Roscelina do Abelarda (List 15, Migne Pl., t. 178, k. 357 C-372 A), w którym skarży się on sławnemu już, ale niewdzięcznemu uczniowi, że zapomniał o nim w trudnych latach. Fragmenty "Dialektyki" Abelarda i przebywającego w tym samym czasie w szkołach Paryża Ottona z Freisingu pozwalają domyślać się, że Roscelin kierował szkołą w Compiègne, a następnie w Paryżu. Jeśli Abelard był uczniem Roscelina, miało to miejsce najprawdopodobniej w Loches koło Vannes w 1092, gdy Abelard miał 13 lat, po 1092 Roscelin został bowiem skazany na wygnanie i potępiony przez synod w Soissons.
Studia w Paryżu.
Ok. 1099, po słabo znanych współcześnie latach wędrówki, Abelard przybył do Paryża.
Szkoła Wilhelma z Champeaux, do której trafił Abelard, była jedną z przodujących zwłaszcza ze względu na dokładną znajomość pism Ojców Kościoła i umiejętność opierania na niej teologii – nazywano ją "oparciem Doktorów". Abelard, który rozpoczął naukę w tej szkole, początkowo zyskał sobie sympatię kolegów i nauczycieli, wkrótce jednak ze względu na dociekliwość, złośliwość i trudny charakter popadł w konflikt z Wilhelmem z Champeaux. W jednej z dyskusji zaczął ośmieszać argumentację starzejącego się Wilhelma, co wpłynęło na zmniejszenie się jego popularności wśród studentów, a jednocześnie przyniosło duże uznanie samemu Abelardowi. Abelard w "Historia calamitatum" podaje, że Wilhelm po przegranej dyspucie zaczął go prześladować i zmusił do opuszczenia Paryża.
Melun i Corbeil.
Po opuszczeniu Paryża Abelard udał się do Melun, rezydencji królewskiej, sądząc, że będzie mógł tam bezpiecznie przeczekać gniew Wilhelma. Mimo młodego wieku i braku doświadczenia zdecydował się założyć w Melun własną szkołę. Szkoła rozwijała się dobrze, dzięki pomocy finansowej otoczenia królewskiego, wspierającego Abelarda w konflikcie z kanonikami paryskimi. Napływało do niej wielu uczniów, a sława Abelarda wciąż rosła. Nabierając dzięki temu pewności siebie, Abelard przeniósł szkołę bliżej Paryża, a po krótkiej przerwie do Corbeil. Zmęczony konfliktami i ciężką pracą zdecydował się jednak zamknąć szkołę i za namową przyjaciół udał się na odpoczynek do Bretanii. Nie wiadomo, co robił ani gdzie przebywał w tym okresie życia.
Laon.
Abelard przybył do Laon w 1113 roku w celu odbycia studiów w szkole teologicznej Anzelma z Laon i Ralfa.
Abelard uczęszczał na wykłady Anzelma niechętnie – przyznawał mu wymowność, ale uważał, że jego słowa są jedynie pustym dźwiękiem, że jego metoda mimo zewnętrznej świetności nie przynosi umysłowi żadnego rzeczywistego pożytku. Uznawał komentarz do Pisma za rzecz pożyteczną i niezbędną ze względu na zawarte w Piśmie pouczenie moralne i drogę do zbawienia, poszukiwał jednak nowej metody komentarza, w której czytający miałby większy udział indywidualny, mniej zależny od autorytetu. Metodę Anzelma uznawał więc za bezkrytyczną i prowadzącą do wtórności.
Gdy Anzelm dowiedział się o wypowiedziach i poglądach Abelarda, uczniowie zaczęli go męczyć drwinami i pytaniami o sens fragmentów Pisma. Domagali się, by sam skomentował fragment Ezechiela. Abelard zgodził się i zaprosił ich na swój wykład – radzili mu, by pracował długo i ciężko nad proroctwem, które miał omawiać, co uznał za obraźliwe dla swojej ambicji. Ostatecznie jednak metoda i treść wykładu Abelarda zdobyły uznanie (jego tekst nie zachował się).
Gdy wiadomości o wykładzie Abelarda doszły do Anzelma, zaczął on się obawiać, że biskup Laon uzna go za niedbałego, nie potrafiącego utrzymać dyscypliny kierownika szkoły. Zaczął więc prześladować Abelarda, w czym dopomagali mu Alberyk z Reims (późniejszy kierownik szkoły w Reims i biskup Bourges) i Lotulf z Lombardii. Obaj byli zwolennikami skrajnego realizmu – Abelard uważał, że to ich wypowiedzi skierowane przeciw niemu "mąciły w głowie starcowi". Ostatecznie Anzelm zabronił Abelardowi dalszego komentowania Pisma, musiał on więc opuścić Laon.
Drugi pobyt w Paryżu.
Po opuszczeniu Laon Abelard udał się do Paryża. Stosunki w mieście uległy pewnym zmianom, ale Wilhelm nadal pozostawał kierownikiem szkół, mimo że wstąpił do zakonu kanoników regularnych (według Abelarda po to, by móc uzyskać stanowiska kościelne pod pozorem religijnej żarliwości). Piotr po raz trzeci uzyskał od niego zgodę na słuchanie jego wykładów – wkrótce jednak spory wybuchły z jeszcze większą siłą. Przedmiotem sporu były przede wszystkim uniwersalia – starzejący się Wilhelm stopniowo ulegał uczniowi i odchodził coraz bardziej od realizmu. Te zwycięstwa nad Wilhelmem przynosiły Abelardowi coraz większą sławę i zdobyły mu grono oddanych uczniów. Kiedy Wilhelm opuścił Paryż, by objąć biskupstwo Chalons, jego następca uznał Abelarda za filozofa wybitniejszego od siebie i ofiarował mu katedrę, którą sam miał objąć. W ten sposób Abelard stał się najpopularniejszym uczonym Paryża, uzyskał też niezależność finansową.
Drugi pobyt w Melun.
Gdy wiadomość o tym zdarzeniu dotarła do Wilhelma, jako kanclerz szkoły pozbawił on Abelarda prawa do nauczania w szkole biskupiej i wyznaczył na jego miejsce kogo innego. Abelard udał się więc ponownie (wraz z uczniami) do Melun by założyć szkołę przy rezydencji królewskiej. Przeciw Wilhelmowi wystąpili żacy paryscy, którzy wykpiwali go w drwiących piosenkach, podających w wątpliwość jego pobożność ze względu na to, że żył w oddaleniu od macierzystego klasztoru. Prawdopodobnie pod wpływem tych drwin Wilhelm powrócił do swojego klasztoru w Paryżu i ogłosił oficjalnie rezygnację z nauczania.
Powrót do Paryża.
Natychmiast po powrocie Wilhelma do życia zakonnego Abelard i uczniowie wrócili do Paryża, gdzie założyli tymczasowy obóz na Wzgórzu św. Genowefy. Chcąc się przeciwstawić wzrostowi wpływów Abelarda i chcąc wesprzeć kierownictwo szkoły biskupiej, Wilhelm powrócił wtedy do nauczania. Tak szybki powrót oceniono jako przejaw słabości, pozostali w szkole biskupiej uczniowie opuścili więc ją i udali się do obozu Abelarda. W ten sposób Abelard został najważniejszym nauczycielem w Paryżu, szkołę prowadził jednak krótko, gdyż musiał powrócić do domu dla załatwienia spraw rodzinnych, jako że jego rodzice postanowili wstąpić do klasztoru.
Heloiza.
Gdy Abelard wrócił do Paryża, kanonik Fulbert zaproponował mu, by udzielał prywatnych lekcji jego siostrzenicy Heloizie. Heloiza była kobietą wykształconą, pobierała nauki w klasztorze w Argenteuil. Znała łacinę, a nawet grekę, co było rzadkością w XII wieku – nie znał jej nawet sam Abelard. Doceniając piękno (opiewane później w "Romansie o róży" przez Wilhelma de Lorris i Jana de Meung) i mądrość Heloizy Abelard przystał na tę propozycję, pod warunkiem jednak, że Fulbert wynajmie mu izbę w swoim domu. Około 40-letni Abelard świadomie uwiódł Heloizę. Miłość wywarła negatywny wpływ na jego obowiązki w szkole – przestał wygłaszać wykłady, a zaczął układać pieśni na wzór trubadurów, rozgłaszane następnie przez żaków, przez co jego miłość do Heloizy stała się powszechnie znana.
Najpóźniej dowiedział się o niej Fulbert – nakrył kochanków "in flagranti". Dopiero to wywołało skandal obyczajowy, a Abelard musiał opuścić dom Fulberta. Abelardowi udało się jednak wykraść Heloizę – wysłał ją do swojej siostry w Bretanii, gdzie powiła jego syna, nazwanego "uczonym", niespotykanym imieniem Astrolabiusz ("chwytający gwiazdy").
Kanonik pałał żądzą zemsty, ale z obawy przed zemstą krewnych Abelarda, którzy mogliby odwołać się do króla i Kościoła, nie mógł jednak wyrządzić Abelardowi żadnej krzywdy. Abelardowi udało się więc stopniowo doprowadzić do załagodzenia sytuacji – dzięki staraniom przyjaciół spotkał się z Fulbertem, przyrzekając poślubić Heloizę. Zastrzegł jednak, że małżeństwo pozostanie w tajemnicy, mogłoby ono bowiem zaszkodzić jego karierze, jako że wykłady z teologii i filozofii mógł bowiem prowadzić jedynie jako kleryk. Fulbert przystał na to rozwiązanie, mimo że było połowiczne – nie zapobiegało plotkom i nie dawało mu satysfakcji.
Heloiza była przeciwna małżeństwu, choć ostatecznie uległa Abelardowi. Argumentowała, że małżeństwo będzie dla Abelarda zrzeczeniem się na rzecz drugiej osoby wolności, a filozof powinien być całkowicie wolny. Jeśli małżeństwo wyszłoby na jaw, kariera akademicka byłaby przed Abelardem na zawsze zamknięta – jako człowiek żonaty mógłby pełnić jedynie funkcję lektora. Podejrzewała przy tym, że Fulbert nie będzie w stanie i nie będzie chciał zachować tajemnicy. Powoływała się na św. Pawła, który mówił "jeśliś wolny od żony, to nie szukaj żony" (Kor. 7,27-28), uznawała za rzecz opłakaną, jeśliby Piotr, "którego natura stworzyła dla wszystkich ludzi, poświęcił się cały jednej kobiecie i zgiął grzbiet swój pod hańbiącym jarzmem małżeństwa". Podkreślała wszelkie prawno-kanoniczne komplikacje, jakie przyniesie małżeństwo, skoro Abelard był już klerykiem, kanonikiem i członkiem kapituły.
Małżeństwo zostało zawarte w małym, ustronnym kościele, w obecności Fulberta i tylko kilku przyjaciół. Po ślubie Abelard i Heloiza natychmiast się rozstali, a ona zamieszkała w domu wuja, tak by uniknąć wszelkich możliwych plotek. Fulbert nie dochował jednak tajemnicy, zaczął rozgłaszać fakt zawarcia małżeństwa między Abelardem i Heloizą. Z tego względu dochodziło do częstych kłótni między nią a wujem – do tego stopnia, że Abelard w obawie o jej bezpieczeństwo postanowił oddalić ją od wuja. Znalazła się tym razem w klasztorze Argenteuil, a przyjazna ksieni zezwoliła jej nosić habit.
Fulbert odebrał wyjazd Heloizy jako zerwanie umowy – myśląc, że Abelard oddalił Heloizę do klasztoru dlatego, że chciał pozbyć się kłopotu, postanowił się więc zemścić i zorganizował spisek przeciw Abelardowi. Abelard w 1119 roku napisał: Tego samego dnia do izby Abelarda zbiegli się studenci i mieszczanie, a władze Paryża niezwłocznie schwytały sprawców i ukarali ich tym samym, co oni zrobili Abelardowi.
Saint-Denis.
Gdy małżeństwo z Heloizą stało się jawne, z racji tego, że nie mógł dłużej nauczać i ze względu na różne prawno-kanoniczne uwarunkowania Abelard był przymuszony, by wstąpić do klasztoru. Wybrał opactwo św. Dionizego koło Paryża. Został tam przyjęty życzliwie – mnisi prosili go, by zechciał prowadzić wykłady dla nich, ubogich, tak jak przedtem czynił to dla bogatych. Opat po namowach przystał na to, pod warunkiem, że będą prowadzone w specjalnej osobnej celi. Na wykłady przybywali jednak także dawni uczniowie z Paryża – miały być początkowo poświęcone "trivium" i "quadrivium", ostatecznie jednak dominowała w nich teologia. Owocem wykładów jest dzieło "De unitate et trinitate divina" ("O jedności i troistości Trójcy Świętej"), pierwsze dzieło teologiczne Abelarda. "De unitate" ze względu na jasność i formę prezentacji zagadnień było szeroko czytane i komentowane w całej Francji i poza jej granicami, powstało wiele odpisów.
Działalność Abelarda i fakt, że coraz więcej uczniów przychodziło na jego wykłady, wywołały gniew nauczycieli paryskich, a zwłaszcza jego dawnych wrogów z Laon, Alberyka z Reims i Lotulfa z Lombardii. Zaczęli oni rozgłaszać, że teologia Abelarda nie jest całkiem ortodoksyjna. Padały też argumenty o bezprawności działalności nauczycielskiej Abelarda. Jego nieprzyjaciele, których nie brakowało także w klasztorze, otrzymywali również wsparcie od Wilhelma z Champeaux. Ten osobisty konflikt był sporem między tradycyjnym skrajnym realizmem pojęciowym a reprezentowanym przez Abelarda kompromisem z nominalizmem oraz między tradycyjną hermeneutyką a nowoczesną dialektyką.
Ataki na Abelarda przybierały zorganizowaną formę, jego przeciwnicy nie cofali się przed donosami do papieskiego legata – najżarliwszymi zwłaszcza Alberyk z Reims, Lotuf z Lombardii, biskup Reims Rudolf, a w końcu sam legat papieski, biskup Kunon Preneste. Doprowadzili oni do zwołania poświęconego sprawie Abelarda synodu, który odbył się w Soissons w 1121. Abelard został wezwany na synod w charakterze oskarżonego, miał stawić się niezwłocznie i razem ze wszystkimi swoimi dziełami. Miasto Soissons było znane z niechęci do heretyków, na miejsce synodu wybrano je więc celowo – podburzony tłum napadł na Abelarda i jego uczniów, którzy ledwo uszli z życiem.
Poglądy.
Zagadnienie uniwersaliów.
W sporze o uniwersalia Abelard przyjmował stanowisko umiarkowanego realizmu pojęciowego – jego stanowisko, określane jako sermonizm, jest trudne do interpretacji, czasem zalicza się je nawet jako nominalizm. Stanowisko swoje oparł na sławnych pytaniach Porfiriusza:
Abelard zajął stanowisko sermonizmu. Rozróżnia dźwięk ("vox") od znaczenia słowa ("sermo") nie będącego ani samym słowem ani swoim desygnatem, uznając pojęcia właśnie za znaczenia słów, powstające w procesie abstrakcji na mocy własności realnie przysługujących rzeczom – ani więc uniwersalia nie istnieją tylko w umyśle (skoro znaczenia słów przekraczają umysł jako powstałe na mocy abstrakcji z realnych, pozaumysłowych przedmiotów), ani nie są przedmiotami istniejącymi realnie (skoro powstają za pomocą procesów mentalnych). Logiczna terminologia Abelarda zastosowana przy tych rozróżnieniach stanowi podstawę terminologii logicznej średniowiecza.
Etyka.
Refleksja etyczna Abelarda koncentruje się wokół problemu oceny wartości ludzkich uczynków. Jego poglądy etyczne zostały wyrażone przede wszystkim w dziele "Etyka, czyli poznaj samego siebie", a także w "Rozmowie pomiędzy filozofem, Żydem i chrześcijaninem". Wartość uczynków Abelard rozpatrywał z pozycji indywidualistycznej, za oś sporu o jej naturę uznając pojęcie wolności woli, dla którego domaga się pełnej realizacji w filozoficznej koncepcji zła i dobra. Wychodził przy tym z augustyńskiego woluntaryzmu i jego założenia nierozerwalności wolności działania i wolności woli ("liberum arbitrium"), które jednak reformuje. Widoczne są także analogie między etyką Abelarda a etyką stoicką, zwłaszcza w wersji Seneki. Jednocześnie etyka Abelarda powstała na tle XII-wiecznego humanizmu: jego koncepcja oceny dobra i zła jako zależnych od intencji otwiera bowiem poganom drogę do zbawienia. Ci poganie, którzy nie mieli złych intencji, nie mogli czynić źle, mogą więc zostać zbawieni – Abelard uważał, nawet zabójcy Chrystusa nie postąpili źle, jeśli nie postąpili wbrew swojemu sumieniu.
Podstawą rozważań Abelarda o kryteriach oceny moralnej są wprowadzone w "Etyce" pojęcia "mores", "virtutes" i "vitia". "Mores" to wszelkie trwałe, wpisane w charakter człowieka cechy moralne, które mogą predysponować go do czynienia dobra ("virtutes", cnoty) lub do czynienia zła ("vitia", wady). Same cechy charakteru, stałe predyspozycje, nie są ani dobre, ani złe – posiadanie jakiejś wady jest tylko skłonnością do grzechu, ale jeszcze nie samym grzechem.
Grzechem nie jest według Abelarda nie tylko predyspozycja do grzechu, ale także zły uczynek ("actio mala") – można bowiem wykonywać czynność grzeszną nie popełniając przy tym grzechu lub grzeszyć nie wykonując przy tym grzesznej czynności. Grzechem nie jest także różna od trwałej, wpisanej w charakter danego człowieka predyspozycji do grzechu aktualna, chwilowa pokusa.
Grzechem jest według Abelarda lekceważenie woli Boga, obraza ("offensa"), jaką dusza czyni Bogu świadomie go znieważając. To świadome znieważenie nie jest ani niezawinioną predyspozycją, ani równie niezawinioną pokusą, ale zawsze świadomym aktem woli – w przeciwnym wypadku człowiek byłby stale ofiarą trafu moralnego, co kłóci się z poczuciem sprawiedliwości.
Istnieje jednak także grzech jako kategoria działania praktycznego – Abelard definiuje go jako nieczynienie tego, co czynić trzeba lub czynienie tego, czego czynić nie trzeba. Należy przy tym zauważyć, że powstrzymywanie się i niepowstrzymywanie się od czynu jest rozumiane jako wewnętrzna zgoda ("consensus"), a więc intencja. W związku z tą definicją rozwija pewną ontologię zła zbliżoną do jego rozumienia jako "privatio": jako że w obu członach alternatywy grzech zdefiniowany jest przez negację, grzech nie może mieć materialnej substancji i nie jest bytem, ale właśnie jest niebytem.
Abelard uznaje, że klasyczna koncepcja grzechu pierworodnego jako współuczestnictwa w grzechu przodków jest sprzeczna z poczuciem sprawiedliwości. Ponadto grzeszyć może jedynie ktoś, kto istnieje, nikt nie mógł więc zgrzeszyć grzechem prarodziców, jako że w czasie popełnienia tego grzechu jeszcze nie istniał. Dzieli więc grzechy na zbiorowe (właśnie grzech pierworodny) i indywidualne, które posiadają odmienne definicje. Grzech pierworodny nie polega na uczestnictwie w winie, ale jedynie na ponoszeniu konsekwencji, uczestnictwie w karze.
Złą lub dobrą kwalifikację czynowi nadaje w etyce Abelarda jedynie intencja, która do tego czynu doprowadziła. Jedna i ta sama czynność może być różnie oceniana moralnie w zależności od tego, jaka intencja do niej doprowadziła. Dobra intencja może doprowadzić do złego skutku lub wcale się nie urzeczywistnić, zła intencja może doprowadzić do dobrego skutku lub wcale się nie urzeczywistnić – a niezależnie od tego człowiek grzeszy, jeśli ma złą intencję i czyni dobrze, jeśli ma dobrą. Nawet gdyby Ewa nie zjadła owocu z drzewa wiadomości, ale miałaby taką intencję, obraziłaby Boga w tej samej mierze i w tej samej mierze popełniłaby grzech.
Pogląd Abelarda prowadzi do pewnego paradoksu – skoro dobre lub złe są tylko intencje, to jak możliwy jest ziemski wymiar sprawiedliwości, skoro poza Bogiem nikt nie zna intencji ludzkich? Abelard odpowiada, że nagroda i kara za złe lub dobre uczynki w życiu doczesnym służy jedynie zachęcaniu do dobra i odstraszaniu od zła, ma więc raczej wymiar pedagogiczny niż służy wymierzaniu prawdziwej sprawiedliwości. Rzeczywisty wymiar sprawiedliwości jest zaś zastrzeżony tylko dla Boga jako jedynego znawcy ludzkich sumień. Abelard argumentuje, że jest oczywiste, że ziemska sprawiedliwość karząca nie intencje, a czyny, nie może być prawdziwą sprawiedliwością, skoro oczywiste jest, że jest ona omylna i niejednokrotnie karze niewinnych a uwalnia winnych.
Teologia.
Abelard nie był gruntownie wykształconym teologiem, mimo że u Anzelma z Laon i Wilhelma z Champeaux zdobył umiejętność metodycznego objaśniania Pisma Świętego. Był jednak gruntownie wykształconym filozofem, co przy konflikcie, w jaki popadł z nauczycielami sprawiło, że jego myśl teologiczna jest bardzo oryginalna. Wypracował – zwłaszcza w "Sic et non" – nową, opierającą się na dialektyce, operującą analogią i podobieństwem metodę teologiczną. Za pomocą tej metody dał własne wyjaśnienia i dowody prawd wiary, nie udało mu się jednak w nich uniknąć niejasności i niezgodności z nauczaniem Kościoła.
Metoda teologiczna Abelarda była próbą przeszczepienia na grunt teologii metody filozoficznej opierającej się na logice starożytnej – sama metoda filozoficzna zresztą także dopiero się kształtowała. Metoda ta ma charakter dyskursywny – zdarza się, że jeden autor mówi o sprawach wiary "tak", drugi "nie", zachodzi więc pomiędzy nimi pozorna sprzeczność. Wtedy sam rozum musi rozstrzygnąć za pomocą dysputy, jakie jest źródło takiej niejasności i kto ma słuszność. Metoda Abelarda jest więc odejściem od opierania się wyłącznie na autorytecie, a zwiększa w teologii udział rozumu, którego zadaniem jest wyjaśnianie sensu Objawienia i rozpoznawanie prawdy. Główną funkcją rozumu jest przygotowanie do wiary i uzasadnienie jej, trzeba go więc wyraźnie odróżnić od niej samej.
Abelard wprowadził do teologii dialektykę nie z powodu zamiłowania do samego rozumu, ale raczej ze względów apologetycznych, a także dydaktycznych. Apologetyka w metodzie teologicznej Abelarda polega na tym, że metoda ta ma z jednej strony bronić prawd wiary przed zarzutami filozofów heretyckich i pogańskich – jako że jedynie płaszczyzna racjonalnego dyskursu może umożliwić ich poznanie i nakłonienie do nich tym, którzy pozbawieni są wiary. Co więcej, racjonalna metoda teologiczna umożliwia umocnienie się w wierze samym wiernym – zbliżając ich do jej tajemnic i ułatwiając im ich przyjęcie.
Odstępstwa Abelarda od nauczania Kościoła wykazane przez synod w Soissons są liczne, często jednak mają raczej charakter niejasności niż świadomego wystąpienia przeciw Magisterium. W zakresie teologii trynitarnej należy do nich nieodpowiednie ujęcie relacji między osobami Trójcy Świętej, zbliżające się do modalizmu i sabelianizmu. Abelard jest też reprezentantem tzw. "adopcjanizmu XII wieku". Nie odrzucał unii substancjalnej natury boskiej i ludzkiej Chrystusa, relację Logosu do ludzkiej natury Chrystusa objaśniał jednak formułą "Bóg posiada człowieka" zamiast poprawnej w świetle Magisterium "Bóg i człowiek" jeden w dwóch naturach. Wieloznaczność rozumienia unii hipostatycznej w myśli Abelarda prawdopodobnie nie wynika ze świadomej herezji adopcjańskiej, ale raczej wypływa z jego niedostatecznego opracowania filozoficznego tego zagadnienia oraz innych zagadnień chrystologicznych.
W antropologii Abelarda występują tendencje pelagiańskie. Uznawał za dar darmo dany nie tylko łaskę, ale także wolną wolę. Niezgodnie z teologią katolicką ujmował grzech pierworodny rozumiejąc go nie jako uczestnictwo wszystkich ludzi w winie Adama i Ewy, ale jako uczestnictwo wyłącznie w karze, którą ponieśli – to ujęcie grzechu pierworodnego jest konsekwencją poglądów etycznych Abelarda, jego przekonania, że można ponosić karę, na którą się nie zasłużyło jako konsekwencje grzechu pierwszych ludzi Adama i Ewy natomiast już nie ich winy gdyż nikt nie może być winny za nie swoje przewinienia tym bardziej popełnione kiedy go jeszcze nie było na tym świecie. Bardziej szczegółowo poglądy Abelarda na naturę grzechu i jego rozróżnienie między grzechem a wadą omawia rozdział Etyka.
W teologii odkupienia Abelard nawiązując do świętego Justyna opowiadał się za uniwersalizmem zbawczym. Uważał, że wszyscy ci, którzy wierzą w Boga Jedynego i prowadzą moralne życie (postępują według udoskonalonego później przez Objawienie prawa naturalnego) mogą dostąpić zbawienia, a niektórzy z nich przeczuwali tajemnice Trójcy Świętej, wcielenia i odkupienia. Podglądy Abelarda na odkupienie odbiegają w pewnym stopniu od nauczania Kościoła, gdyż nadmiernie zwracają uwagę na miłość wzbudzaną w grzeszniku przez mękę Chrystusa, zacierając przez to wagę odkupienia obiektywnego.
Dzieła.
Pisma filozoficzne Abelarda wyróżniają się jasnością i klarownością które czynią z nich wzorzec prozy filozoficznej. Abelard był nie tylko wielkim filozofem, ale też wyróżniającym się pod względem literackim epistolografem (listy do Heloizy) i pamiętnikarzem ("Historia calamitatum"). Ponadto był także zdolnym poetą religijnym – jego hymny (np. "O quanta qualia") wyróżniają się precyzją i jasnością, wydają się jednak nie dorównywać głębi poezji Bernarda z Clairvaux.
Po Abelardzie zostały liczne pisma filozoficzne i teologiczne, m.in.:
Inne:
Oprócz tego istnieje zbiór korespondencji Abelarda do różnych adresatów, obejmujący korespondencję między Heloizą i Abelardem. Heloiza i Abelard pozostawili po sobie bogatą korespondencję z czasów, gdy obydwoje stali na czele swoich klasztorów. Są to zarówno płomienne listy miłosne, jak i rozważania religijne.
Przekłady na język polski.
W języku polskim ukazały się trzy tomy pism Abelarda w przekładzie Leona Joachimowicza, który opatrzył je wstępem i przypisami:

</doc>
<doc id="103476" url="https://pl.wikipedia.org/wiki?curid=103476" title="Ziemiomorze">
Ziemiomorze

Ziemiomorze ("Earthsea") – cykl fantasy stworzony przez Ursulę K. Le Guin, składający się pięciu powieści i kilku opowiadań, którego akcja dzieje się w fikcyjnym świecie o tej samej nazwie. Pierwszym utworem z cyklu było opowiadanie "Magiczne słowo", wydane w 1964, ale sławę zyskała dopiero powieść "Czarnoksiężnik z Archipelagu".
Utwory.
Chronologia.
Wewnętrzna chronologia cyklu jest inna niż kolejność wydawania:
Opowiadania "Magiczne słowo" i "Prawo imion" nie tworzą spójnej ciągłości z późniejszymi utworami.
Świat przedstawiony.
Ziemiomorze jest wielkim skupiskiem wysp zróżnicowanej wielkości i pochodzenia, otoczonych oceanem, zwanym Morzem Otwartym. W centrum znajduje się Archipelag, gdzie wyspy są najgęściej rozmieszczone, a wokół niego rozciągają się Rubieże. Daleko na zachód znajduje się kraina smoków, Inny Wiatr, na wschodzie znajduje się z kolei Sucha Kraina, gdzie uwięzione są duchy zmarłych. Początkowo kraina zmarłych była częścią domeny smoków, lecz ludzie ją im ukradli i odgrodzili murem.
Gont.
Wyspa Gont znajdowała się w północno-wschodniej części Archipelagu. Pochodziło z niej wielu czarnoksiężników m.in. Ogion, oraz Krogulec. Na wyspie znajdowała się między innymi wioska Dziesięć Olch oraz wielki Port Gontu. Nad wyspą wznosiła się góra, również nazywana Gontem, wysoka na milę.
Roke.
Na wyspie znajdowało się miasteczko Thwil, a w nim Wielki Dom szkoły magii, dla której ważnymi miejscami były Pagórek Roke i Wewnętrzny Las w którym mieszkał Mistrz Wzorów oraz wieża Mistrza Imion - Kurremkarmerruka.
Szkole na Roke przewodziło, oprócz Arcymaga, dziewięciu Mistrzów Magii: Mistrz Wzorów (Tkacz), Mistrz Przywołań, Mistrz Imion (Dawca Imion), Mistrz Przemian, Mistrz Sztuk, Mistrz Pieśni, Mistrz Zielarz, Mistrz Odźwierny, Mistrz Wiatrów.
Atuan.
Wyspa Kargadu skąd pochodzi Tenar. Rozgrywa się tam akcja "Grobowców Atuanu".
Havnor.
Największa wyspa Archipelagu. Rozgrywa się tam akcja m.in. opowiadania "Diament i Czarna Róża".
Bohaterowie.
Ged zwany Krogulcem to tytułowy „Czarnoksiężnik z Archipelagu”, jedyna postać pojawiająca się we wszystkich powieściach w cyklu. Protagonistką "Grobowców Atuanu", "Tehanu" i "Innego wiatru" jest jednak Tenar, a "Najdalszego brzegu" - Arren.
Odbiór.
Cykl "Ziemiomorze" został doceniony przez krytyków i zyskał znaczną popularność.
Postać Nemmerle'ego upamiętnia nazwa języka programowania Nemerle, a Kalessina nazwa zespołu metalowego Keep of Kalessin.
Ekranizacje.
Ziemiomorze.
W grudniu 2004 wyemitowany został dwuczęściowy miniserial "Ziemiomorze" ("Legend of Earthsea"), wyprodukowany przez Sci Fi Channel, oparty na motywach dwóch pierwszych powieści z cyklu. Fabuła serialu mocno odbiega od książkowego pierwowzoru i została skrytykowana przez Ursulę Le Guin.
Opowieści z Ziemiomorza.
W 2006 roku miała miejsce premiera filmu anime "Opowieści z Ziemiomorza" ("Tales from Earthsea", "Gedo senki"), będącego adaptacją trzeciego i czwartego tomu powieści Ursuli K. le Guin z cyklu Ziemiomorze. Adaptacją zajął się Gorō Miyazaki, syn Hayao Miyazakiego.

</doc>
<doc id="103478" url="https://pl.wikipedia.org/wiki?curid=103478" title="Landy">
Landy

Landy – brydżowa konwencja licytacyjna, jedna z wielu form obrony po otwarciu przeciwnika 1BA, opracowana przez Alvina Landy. Według tej konwencji, wejście 2♣ pokazuje oba kolory starsze.
Odpowiadający licytuje następująco:

</doc>
<doc id="103479" url="https://pl.wikipedia.org/wiki?curid=103479" title="Zupy instant">
Zupy instant



</doc>
<doc id="103482" url="https://pl.wikipedia.org/wiki?curid=103482" title="Siemens (ujednoznacznienie)">
Siemens (ujednoznacznienie)



</doc>
<doc id="103483" url="https://pl.wikipedia.org/wiki?curid=103483" title="Pierre Abélard">
Pierre Abélard



</doc>
<doc id="103485" url="https://pl.wikipedia.org/wiki?curid=103485" title="Wyższa Szkoła Morska w Gdyni">
Wyższa Szkoła Morska w Gdyni



</doc>
<doc id="103486" url="https://pl.wikipedia.org/wiki?curid=103486" title="Barwa czerwona">
Barwa czerwona

Barwa czerwona (czerwień) – jedna z addytywnych barw podstawowych. Na kole barw dopełnia barwę cyjanową.
Niegdyś była uważana za jedną z barw podstawowych w metodzie subtraktywnej i stosowana w poligrafii jako jedna z podstawowych barw farb drukowych, obecnie w tej metodzie jest barwą czystą składającą się z żółtego i magenty. W palecie RGB używanej w telewizorach i monitorach komputerowych czerwony jest jednym z trzech kanałów (oznaczonym literą R).
Zakres światła czerwonego ma długość fali od ok. 630 do ok. 780 nm i stanowi przedział najniższych częstotliwości rozpoznawalnych przez ludzkie oko. Promieniowanie o długości fali powyżej tego zakresu nazywa się podczerwonym i jest dla człowieka niewidzialne.
Nazwa.
Nazwa koloru czerwonego w języku polskim pochodzi od nazwy "czerw", określającej larwę owada zwanego czerwcem polskim, z którego uzyskiwano koszenilę służącą do barwienia tkanin na kolor czerwony.
Historia i symbolika.
Czerwień w niektórych językach jest synonimem słowa „kolorowy”, zaś w innych słowa „piękny”.
Barwa czerwona w Chinach jest kolorem szczęścia, powodzenia i miłości, na ślubie panny młode zakładają tam czerwone suknie, zaś w południowej Afryce stanowi kolor żałoby. .
Pozytywne konotacje czerwieni to te kojarzone z miłością (czerwona róża, czerwone serduszka walentynkowe) i pasją (gorące uczucia – płomień). Czerwień symbolizuje też siły witalne, życie i piękno. Z ogromnej ilości symbolizowanych przez nią cech, do najważniejszych należą: ekstrawertyzm, odwaga, antydepresyjność, asertywność, determinacja, przyjazność, ciepło i wrażliwość. Jest kojarzona z organizacjami charytatywnymi, pomocą medyczną (czerwony krzyż) i organizacjami lewicowymi, a w krajach Europy Wschodniej i Środkowej również z komunizmem.
To także symbol rewolucji. Kolor czerwony użyty w odpowiednim kontekście może kojarzyć się z wojną, rewolucją, śmiercią, walką.
Wpływ na człowieka.
Z badań wynika jednoznacznie, że czerwień jest najsilniej stymulującym ludzką psychikę kolorem. Nie należy malować pomieszczeń na czystą czerwień, dużo lepiej sprawdzają się odcienie stonowane, przyciemnione, bądź pastelowe.
Czerwony jest kolorem dynamicznym i przykuwającym uwagę, pasuje do pomieszczeń, w których panuje duży ruch, jak na przykład korytarz, pokój do ćwiczeń czy kuchnia. 
Czerwień ze względu na silny ładunek emocjonalny jest bardzo często używana w reklamie. Najczęściej wykorzystuje się tu fakt, że barwa ta wyróżnia się spośród innych i przykuwa uwagę. Warto zauważyć, że promocje, czy „okazje” są często zaznaczane na czerwono.
Dodatkowe wiadomości.
W kulturze.
W Japonii kolor czerwony jest symbolem i atrybutem bohaterstwa. 
W Chinach i w Feng shui, czerwień jest symbolem mocy, bogactwa, szczęścia, pomyślności. 
W koncepcji Yin i yang, czerwień jest symbolem Yang, czyli siły, ciepła, gęstości, jasności, energii.
W hinduizmie czerwień jest kolorem czakry korzenia. Symbolizuje pewność siebie, dobre funkcjonowanie w codzienności, rozwój osobowości, lecz zarazem lęk i zachłanność. 

</doc>
<doc id="103487" url="https://pl.wikipedia.org/wiki?curid=103487" title="TWERB">
TWERB

TWERB (akronim w języku angielskim "Two Way Exclusion Relay Bids", dosłownie "Dwutorowe Wykluczajace Odzywki Relayowe") to brydżowa konwencja licytacyjna. Oryginalnie powstała jako obrona po silnym otwarciu 1♣, często używana jako przeciwników, a czasami także jako uniwersalna obrona po wszystkich silnych i szutnych otwarciach.
Korzystając z tej konwencji, wszystkie odzywki kolorowe są sztuczne - pokazują albo jednokolorówkę o jeden kolor wyżej, albo dwukolorówkę z dwoma następnymi kolorami, np: 2♣ pokazuje jednokolorową ręką w karach, albo dwukolorową w kolorach starszych. Odzywki BA pokazują układy dwukolorowe na kolorach przedzielonych: trefle i kiery lub kara i piki. Kontra (w zależności od ustaleń i od tego czy padła na BA czy na 1/2♣) jest albo siłowa albo pokazuje trefle lub kolory czerwone. Po silnym otwarciu 1♣ pierwszy obrońca ma następujące odzywki do dyspozycji:
 Kontra Kara lub kiery i piki,
 1♦ Kiery lub piki i trefle,
 1♥ Piki lub trefle i kara,
 1♠ Trefle lub kara i kiery,
 1BA Trefle i kiery lub kara i piki,
 2♣ Kara lub kiery i piki,
 i tak dalej...
Po odzywce "TWERB" drugi broniący zazwyczaj licytuje do koloru partnera, a najniższa odzywka BA jest forsującym relayem pytającym o kolory. Jeżeli "TWERB" zostaje skontrowany, to pas pokazuje długość w kolorze odzywki (partner może spasować jeżeli akurat ma kilka kart w tym kolorze), rekontra to odzywka "SOS" i wywołuje najbliższy kolor partnera, a nowy kolor jest naturalny i nieforsujący.

</doc>
<doc id="103488" url="https://pl.wikipedia.org/wiki?curid=103488" title="Obwód ługański">
Obwód ługański

Obwód ługański (, "Łuhanśka obłast´") – jeden z 24 obwodów Ukrainy. Leży we wschodniej części Ukrainy, przy granicy z Rosją (graniczy z nią od północy, wschodu i południa). Na zachodzie graniczy z obwodem donieckim i charkowskim.
Oficjalną stolicą obwodu jest Ługańsk, lecz z powodu tego, że miasto od wiosny 2014 roku znajduje się pod kontrolą prorosyjskich separatystów, faktyczna siedziba administracji obwodowej została tymczasowo przeniesiona do Siewierodoniecka.
Od 2014 na terenie obwodu funkcjonuje samozwańcza Ługańska Republika Ludowa. Do 2022 obejmowała ona południowo-wschodnią część obwodu, w wyniku rosyjskiej inwazji na Ukrainę prawie całe terytorium obwodu znalazło się pod kontrolą rosyjskich sił okupacyjnych i Ługańskiej Republiki Ludowej.
Obwód leży na obszarze historycznych regionów Ukrainy Słobodzkiej (północ) i Wojska Dońskiego (południe).
Demografia.
Skład narodowościowy obwodu w 2001 roku:

</doc>
<doc id="103489" url="https://pl.wikipedia.org/wiki?curid=103489" title="Ługańsk">
Ługańsk

Ługańsk (ukr. Луганськ, "Łuhanśk"; ros. Луга́нск, "Ługansk") – miasto we wschodniej części Ukrainy, przy granicy z Rosją. Stolica obwodu ługańskiego. Leży w Donieckim Zagłębiu Węglowym. W latach 1935–1958 i 1970–1991 nosił nazwę Woroszyłowgrad.
Historia.
14 listopada 1795 r. caryca Katarzyna II wydała ukaz nakazujący budowę pierwszej huty żelaza na południu imperium. Zadanie to zostało powierzone szkockiemu architektowi i mechanikowi Charlesowi Gascoigne. Pierwszy wielki piec uruchomiono 4 października 1800 r. W 1812 roku, podczas wojny z Napoleonem, Zakłady Ługańskie były ważnym ośrodkiem produkcji armat i amunicji. Wokół zakładów metalurgicznych zaczęła rozwijać się osada rzemieślniczo-handlowa. Rozwinięty był zwłaszcza drobny przemysł tłuszczowy. Duży impuls dla intensywnego rozwoju przemysłu dało otwarcie linii kolejowej do Debalcewa w 1878 roku (Kolej Jekateryninska). 3 września 1882 r. imperator Aleksander III zatwierdził postanowienie rosyjskiej rady ministrów o utworzeniu miasta Ługańsk na bazie osady wokół zakładów oraz wsi Kamjanyj Brid (ros. Kamiennyj Brod). W 1896 r. niemiecki przedsiębiorca Gustaw Hartmann otworzył w Ługańsku fabrykę parowozów, a Belgowie otworzyli fabrykę wyrobów emaliowanych. W 1897 miasto liczyło 20,4 tysiące mieszkańców, z tego około połowa pracowała w przemyśle.
Po rewolucji październikowej miasto weszło w skład Doniecko-Krzyworoskiej Republiki Radzieckiej, której na krótko zostało stolicą w kwietniu 1918 r. Ciężkie walki o Ługańsk toczyły się podczas walk o Donbas między marcem a majem 1919 r., opanowane przez czerwonych w marcu 1919 r. miasto zostało zdobyte przez białych 4 maja 1919 r. po zaciętej walce. Czerwoni odzyskali Ługańsk w toku operacji donbaskiej 27 grudnia tego samego roku.
Pod rządami radzieckimi nastąpił dalszy rozwój przemysłu, zwłaszcza w postaci znacznie rozbudowanej fabryki parowozów, noszącej teraz nazwę zakładów im. Rewolucji Październikowej, uruchomionej ponownie w 1933. W 1926 ludność liczyła 71,8 tysiąca, a w 1934 – 196 tysięcy. W 1931 roku w Ługańsku pojawiły się autobusy miejskie, a w 1934 roku uruchomiono linię tramwajową. Od 1938 roku miasto zostało stolicą obwodu ługańskiego.
Pomiędzy 17 lipca 1942 a 14 lutego 1943 Ługańsk znajdował się pod okupacją niemiecką. Po 1945 roku w mieście istniały dwa obozy dla jeńców niemieckich. W latach 1935–1958 i 1970–1991 miasto nazywało się Woroszyłowgrad, na cześć Klimienta Woroszyłowa, któremu wzniesiono również w mieście konny pomnik.
6 kwietnia 2014 Ługańsk został faktycznie opanowany przez prorosyjskich separatystów, będących przeciwnikami rządu w Kijowie. Stanowił stolicę istniejącej do 2022 roku nieuznawanej międzynarodowo Ługańskiej Republiki Ludowej.
W mieście jest kilka uczelni, między innymi Państwowy Uniwersytet Rolniczy, Uniwersytet Pedagogiczny, Uniwersytet Medyczny.
Ludność.
Największą liczbę ludności Ługańsk miał w 1995 r. – 535 800 osób. Według spisu powszechnego z roku 2001 Ługańsk liczył 463 tys. osób. Narodowość ukraińską deklarowało 50% mieszkańców, a rosyjską – 47%. Dla 84,73% ludności językiem ojczystym był rosyjski, a dla 14,33% ukraiński. W 2013 roku w Ługańsku mieszkało 425 848 osób.
Historyczny skład narodowościowy miasta na podstawie danych ze spisów powszechnych Imperium Rosyjskiego, Związku Radzieckiego i Ukrainy:
Podział administracyjny.
Ługańsk dzieli się na 4 rejony:
Gospodarka.
Duży ośrodek przemysłu ciężkiego, znany między innymi z największej w Europie fabryki lokomotyw spalinowych ("Łuhanśkyj Tepłowozobudiwnyj Zawod") oraz dużej fabryki amunicji.

</doc>
<doc id="103490" url="https://pl.wikipedia.org/wiki?curid=103490" title="Obwód czernihowski">
Obwód czernihowski

Obwód czernihowski () – jeden z 24 obwodów Ukrainy. Leży w północnej części Ukrainy, na północy graniczy z Białorusią i Rosją, na wschodzie z obwodem sumskim, na południowym wschodzie z obwodem połtawskim, na południu i zachodzie z obwodem kijowskim.
Obwód został utworzony 7 października 1932. Stolicą obwodu jest Czernihów.
Historia.
W czasach przynależności do Królestwa Polskiego magdeburskie prawa miejskie z rąk Wazów otrzymały m.in. Pryłuki, Nowogród Siewierski, Czernihów, Nieżyn, Borzna i Ostrz. Czernihów był stolicą województwa czernihowskiego, położonego w prowincji małopolskiej Korony Królestwa Polskiego. Obszar obwodu leżał w granicach Polski do 1667 r., a utratę potwierdził pokój Grzymułtowskiego w 1686 r.

</doc>
<doc id="103491" url="https://pl.wikipedia.org/wiki?curid=103491" title="Czernihów">
Czernihów

Czernihów () – miasto w północno-wschodniej części Ukrainy, nad Desną. Stolica obwodu czernihowskiego.
Historia.
Ślady archeologiczne.
Archeolodzy odkryli w rejonie Czernihowa datowane na VII wiek cztery gródki rodowe otoczone zabudowaniami. Przypuszcza się, że pierwsza osada o rozszerzonym charakterze została założona w IX w. przez księcia Czerniga, co dało początek współczesnej nazwie. W X wieku zbudowano kopiec nazywany Czarną Mogiłą.
Ruś Kijowska i Księstwo Czernihowskie.
Jedno z najstarszych miast Rusi, pierwsza wzmianka historyczna z 907 w staroruskim latopisie "Powieść minionych lat". W 992 roku gród stał się siedzibą biskupstwa. Pierwotnie część Księstwa Siewierskiego. W latach 1024–1036 i 1054–1239 stolica Księstwa Czernihowskiego, ustanowiona przez Mścisława I na mocy pokoju zawartego po zwycięstwie nad bratem Jarosławem, wielkim księciem Rusi Kijowskiej.
Zależność od Mongołów i Złotej Ordy.
W 1239 roku gród został zdobyty przez Mongołów podczas podbijania przez nich ziem ruskich, w zależności od których pozostał do 1357 roku.
Wielkie Księstwo Litewskie i Wielkie Księstwo Moskiewskie.
Po zwycięstwie wojsk litewskich Olgierda w bitwie nad Sinymi Wodami, od 1357 roku do 1503 roku Czernihów znajdował się w granicach Wielkiego Księstwa Litewskiego. W czasie wojny litewsko-moskiewskiej zdobyty został w 1503 roku przez Wielkie Księstwo Moskiewskie.
Rzeczpospolita.
Po wojnie polsko-rosyjskiej (1609–1618) i rozejmie w Dywilinie Czernihów został zniszczony przez polskie wojsko i wszedł w skład Korony Królestwa Polskiego. W następstwie rozpoczął się rozwój miasta, które w 1623 otrzymało prawa miejskie magdeburskie i herb. W 1627 roku odnotowano, że w Czernihowie istniał klasztor dominikanów z przeorem Wacławem Grotowskim, którzy otrzymali na swoje potrzeby cerkiew śś. Borysa i Gleba. W w 1635 miasto zostało stolicą województwa czernihowskiego I Rzeczypospolitej. Miejsce popisów szlachty województwa czernihowskiego. Uchwałą z roku 1633 Sejm ustanowił gród (starostwo grodowe) i sąd ziemski w Czernihowie, a także godność kasztelana czernihowskiego oraz urzędy ziemskie. W 1634 roku pokój w Polanowie ostatecznie pozostawił Czernihów przy Rzeczypospolitej. Rzeczpospolita utraciła faktyczną kontrolę nad miastem w czasie powstania Chmielnickiego oraz po rozpoczęciu wojny z Moskwą w 1654 roku.
Rosja, Ukraińska Republika Ludowa i ZSRR.
Miasto przyłączono do Rosji w 1667 r. na podstawie postanowień rozejmu andruszowskiego potwierdzonego w traktacie Grzymułtowskiego w 1686 roku. Do 1764 roku znajdował się na terenie Hetmanatu.
Od 1801 r. stolica guberni czernihowskiej.
W 1838 roku w Czernihowie miejscowi Polacy zbudowali kościół katolicki. W 1917 r. odbyło się w Czernihowie posiedzenie organizacyjne Klubu Społecznego Polskiego na czele którego stanął Edward Rettinger, a w skład weszli miejscowi przedstawiciele Centralnego Komitetu Obywatelskiego, Polskiego Towarzystwa Pomocy Ofiarom Wojny i Towarzystwa Patronatu Młodzieży Polskiej. W latach 1917–1919 w Ukraińskiej Republice Ludowej i Państwie Ukraińskim. 12 stycznia 1919 r. zostało zajęte przez Armię Czerwoną i włączone do tworzonej Ukraińskiej Socjalistycznej Republiki Radzieckiej. 18 stycznia 1919 r. swoją kwaterę przeniósł do miasta Władimir Antonow-Owsiejenko, dowodzący całością sił radzieckiego Frontu Ukraińskiego. Stąd też pokierował ofensywą kijowską, zakończoną 5 lutego zajęciem stolicy URL.
Od 1922 r. Czernihów należał do ZSRR, w 1932 r. został stolicą obwodu. W okresie 1941–1943 miasto znajdowało się pod okupacją niemiecką.
Ukraina.
Od 1991 r. należy do Ukrainy. Jest ośrodkiem administracyjnym obwodu czernihowskiego.
11 kwietnia 2017 r. uczniowie znaleźli monety polskie z XVII wieku, jest to jeden z największych skarbów w historii miasta.
24 lutego 2022 r. Rosja zaatakowała Ukrainę. Na podejściu do Czernihowa, na szosie Ripka – Czernihów, żołnierze 1. oddzielnej brygady czołgów jako pierwsi walczyli z rosyjskimi najeźdźcami. Udane akcje z zasadzek, wsparte ogniem artylerii, czołgiści zadawali straty wysuniętym jednostkom wroga. Pozwoliło to na przygotowanie i zajęcie pozycji obronnych wokół miasta przez jednostki garnizonu czernihowskiego. Wojska rosyjskie zbliżyły się do miasta i nie mogąc go zdobyć, rozpoczęły zmasowany ostrzał jego infrastruktury cywilnej z samolotów i artylerii.
Od 22 marca, po trzech tygodniach ciągłego ostrzału, miasto było na skraju katastrofy humanitarnej. W nocy z 22 na 23 marca rosyjskie bombardowanie wysadziło most drogowy na Desnie, łączący miasto z Kijowem i całą Ukrainą, co pogorszyło sytuację. W mieście nie było prądu, prawie nie było wody, gazu, łączności. Według burmistrza Władysława Atroszenki niektóre dzielnice zostały zniszczone w 70%.
3 kwietnia 2022 r. ostrzał miasta prawie ustał, Chernihów zaczął otrzymywać pomoc humanitarną. Wojska rosyjskie zaczęły wycofywać się z rejonu Sum. Po rosyjskiej inwazji ukraińskie siły zbrojne rozpoczęły oczyszczanie miast i odbudowę infrastruktury. 21 kwietnia Ukrzaliznycia wznowiła pociągi w obwodzie czernihowskim.
Od marca 2022 Miasto-bohater Ukrainy.
Gospodarka.
W mieście rozwinął się przemysł spożywczy, maszynowy, elektrotechniczny, chemiczny, włókienniczy, odzieżowy, obuwniczy, drzewny oraz materiałów budowlanych. Ponadto produkuje się tutaj pianina.
Transport.
Miasto posiada sieć trolejbusową składającą się z 11 linii. Jej uzupełnieniem jest system miejskich autobusów, na który składa się ponad 30 linii.
W mieście znajduje się stacja kolejowa Czernihów oraz dwa dworce autobusowe. Duża część podmiejskich busów rozpoczyna swój bieg z przystanku „Centralny rynek”, który jest głównym węzłem przesiadkowym w mieście.

</doc>
<doc id="103492" url="https://pl.wikipedia.org/wiki?curid=103492" title="Romex">
Romex

Romex – brydżowy system licytacyjny opracowany przez meksykańskiego eksperta George'a Rosenkranza. W odróżnieniu od większości popularnych systemów "Romex" używa nie tylko metody punktów honorowych do określania siły ręki, w systemie często używa się także "metody lew przegrywających". Inną unikalną cechą "Romexu" jest to, iż otwarcie 1BA nie pokazuje koniecznie ręki zrównoważonej. Otwarcia w tym systemie wyglądają następująco:
 1♣/♦ 12-18PH Przynajmniej 3 karty bez starszej piątki
 1♦/♠ 12-18PH 5+ kierów/pików
 1BA 19-20PH Dynamiczne 1BA Układ zrównoważony z 6+ kontrolami (A = 2, K = 1)
 18-21PH Układ niezrównoważony, 6+ kontroli i 4-5LP
 2♣ 23-24PH Układ zrównoważony, 8 kontroli
 29-20PH Układ niezrównoważony, 11 kontroli
 Najwyżej 3LP jeżeli ręka jest oparta na kolorze starszym, najwyżej 2LP jeżeli ręka
 jest oparta na treflach (ręce z karami otwieramy poprzez 2♦)
 2♦ 21-22PH 2♦ Meksykańskie Układ zrównoważony z 7 kontrolami
 27-28PH Układ zrównoważony z 10 kontrolami
 Forsujące do końcówki, najwyżej 2LP, jeżeli ręka dwukolorowa to
 głównym kolorem są kara.
 2♥/♠ Słabe dwa
 2BA 25-26PH Układ zrównoważony, 9 kontroli
Inne konwencje używane w tym systemie to: Romex Gerber, Forsujące zniesienie Romexu, Romex Namyats, Romex Stayman, Romex Alfa i inne.

</doc>
<doc id="103494" url="https://pl.wikipedia.org/wiki?curid=103494" title="Neuchatel (kanton)">
Neuchatel (kanton)



</doc>
<doc id="103495" url="https://pl.wikipedia.org/wiki?curid=103495" title="Aldoza">
Aldoza



</doc>
<doc id="103496" url="https://pl.wikipedia.org/wiki?curid=103496" title="Ketoza">
Ketoza



</doc>
<doc id="103501" url="https://pl.wikipedia.org/wiki?curid=103501" title="Zabójstwo Rogera Ackroyda">
Zabójstwo Rogera Ackroyda

Zabójstwo Rogera Ackroyda (ang. "The Murder of Roger Ackroyd") – powieść detektywistyczna, napisana w 1926 r. przez Agathę Christie. Książka zajęła 49. miejsce na liście 100 książek XX wieku według „Le Monde” oraz 5. miejsce na liście 100 najlepszych powieści kryminalnych według CWA.
Fabuła.
Historię opowiada w pierwszej osobie starszawy wiejski lekarz, James Sheppard. Mieszka on w niewielkiej wiosce King’s Abbot wraz ze swoją rozplotkowaną siostrą, Karoliną. Akcja rozpoczyna się, kiedy James stwierdza zgon pani Ferrars – starszej kobiety, która, jak głosiła plotka, zamordowała wcześniej własnego męża, Ashleya Ferrarsa – pijaka i awanturnika. We wsi, głównie za pośrednictwem Karoliny, rozchodzi się plotka, że pani Ferrars, nie mogąc dać sobie rady z wyrzutami sumienia, popełniła samobójstwo, by ukarać się za zbrodnię. Powściągliwy doktor oficjalnie potępia te pogłoski, jednak sam ma podobne podejrzenia.
Kilka dni później doktor Sheppard został zaproszony na obiad do bogatego przyjaciela, Rogera Ackroyda. Szybko okazało się, że wystawne przyjęcie jest tylko pretekstem do zwierzenia, jakim Ackroyd chciał podzielić się z lekarzem. Jako bliski przyjaciel zmarłej pani Ferrars opowiedział mu on, że kobieta rzeczywiście winna była śmierci swojego męża. Ktoś jednak dowiedział się o całej sprawie i szantażował skołataną nerwami wdowę na bardzo wysokie sumy. W końcu pani Ferrars popełniła samobójstwo, a przed śmiercią wysłała Ackroydowi list, w którym wymieniła nazwisko przestępcy. Ów list, jeszcze nieotwierany, Ackroyd zdecydował się otworzyć właśnie w obecności lekarza. W ostatniej chwili zreflektował się on jednak i oznajmił, że lepiej będzie, jeśli odczyta go później sam.
Tego samego wieczoru do domu Sheppardów zadzwoni telefon. Okazało się, że Roger Ackroyd został zamordowany. Po przybyciu doktora na miejsce okazało się, że ktoś wbił mu w głowę zabytkowy sztylet. Policja wszczęła śledztwo, do którego włączył się również światowej sławy detektyw, Herkules Poirot, który świeżo przeprowadził się do King’s Abbot. Działał on nieco innymi metodami, pracując głównie na własną rękę. Do pomocy dobrał sobie Jamesa Shepparda, ponieważ, jak mówił, przypominał mu on Arthura Hastingsa, jego wiernego asystenta przy rozwiązywaniu większości spraw w karierze.
Pierwsze podejrzenia padły na Ralpha Patona, przybranego syna ofiary, który miał sporo długów i dobrą sposobność do zabicia ojca. Na niekorzyść chłopaka działał dodatkowo fakt, że w noc śmierci ojca zbiegł i nikt nie miał pojęcia, gdzie mógł się znajdować. Morderczynią mogła być również bratowa Ackroyda lub jej córka, Flora, które do tej pory zdane były na jego łaskę finansową, a po tragedii okazało się, że Flora dostała pokaźny spadek. Na dodatek była ona ostatnią osobą, która, jak zeznała, widziała wuja żywego.
Herkules Poirot po usłyszeniu historii doktora Shepparda zdał sobie jednak sprawę, że sprawcą zbrodni musi być szantażysta pani Ferrars. Do tej roli idealnie pasował natomiast wścibski służący rezydencji Ackroydów – Parker. Okazało się, że wcześniej był on już wmieszany w podobne sprawy. Mężczyzna jednak definitywnie zaprzeczył, jakoby miał coś wspólnego ze śmiercią pracodawcy.
Inny trop prowadził do tajemniczego nieznajomego, którego doktor Sheppard widział w nocy wchodzącego na teren posiadłości. Okazało się jednak, że był to syn gospodyni Ackroydów, Elżbiety Russell, narkoman, który po kryjomu spotkał się z matką, czerpiąc od niej pomoc finansową. Ze względu na zachowanie nieskazitelnej reputacji panna Russell pragnęła zachować informację o posiadaniu dziecka w tajemnicy. Skrupulatnie przesłuchany mężczyzna zaprezentował też alibi na czas zgonu Ackroyda.
Wszyscy w okolicy przekonani byli o winie Ralpha, jednak Poirot stworzył zupełnie inną hipotezę na ten temat.
Rozwiązanie.
Mordercą okazał się sam James Sheppard. Jako osobisty lekarz pani Ferrars i jej męża znał wiele ich sekretów. Zdobytą tajemnicę zabójstwa Ferrarsa wykorzystał, by szantażować kobietę. Jednak pani Ferrars popełniła samobójstwo i na wieść o tym, że Ackroyd może dowiedzieć się prawdy choćby z pozostawionego przez zmarłą listu, postanowił go zabić. Alibi zapewnił sobie dzięki dyktafonowi Ackroyda, który ten zostawił doktorowi do wyregulowania. Po zabiciu Rogera Sheppard ustawił dyktafon w jego gabinecie zaprogramowane urządzenie, które o określonej godzinie włączyło odtwarzanie dyktafonu. W ten sposób już po wyjściu Shepparda słyszano zza drzwi rzekome urywki rozmowy, co wykluczało winę lekarza, ponieważ dowodziło, że Ackroyd jeszcze w tym czasie żył. Sheppard zaaranżował dodatkowo telefon do siebie, rzekomo z informacją o śmierci Ackroyda, od jednego z pacjentów, stewarda wyruszającego tego wieczoru w daleki rejs, co dało mu możliwość pojawienia się na miejscu zbrodni jako pierwszemu i zabranie dyktafonu.
Po ujawnieniu odkrycia prawdy Poirot poinformował Shepparda, że nazajutrz zgłosi swe odkrycie inspektorowi policji. Zabieg ten był celowy, gdyż Poirot chciał w ten sposób dać mordercy czas na popełnienie samobójstwa i tak też ostatecznie skończył się los doktora.
Fenomen powieści.
Książkę uważa się za jedno z najświetniejszych i najbardziej znanych dzieł autorki. Jej fenomen polega między innymi na tym, że jest jedną z pierwszych powieści kryminalnych, w których sprawcą okazał się sam narrator. Autorka celowo skonstruowała opowiadanie Shepparda w taki sposób, że nie było w nim ani jednego kłamstwa – ukazuje on po prostu jedynie ogólnikowe wydarzenia i postępy w śledztwie, starannie omijając przy tym swój udział. Celowo również ani razu nie pada zdanie opisujące głębsze przemyślenia doktora w kwestii osoby mordercy. Po wydaniu powieść wywołała mnóstwo krytyki, ponieważ zdaniem wielu specjalistów ze względu na oryginalne zakończenie była ona niezgodna z ówczesnymi kanonami literatury kryminalnej, które zakładały zakaz utożsamiania mordercy z narratorem lub głównym detektywem.
Adaptacje.
W 1928 r. powstała sztuka "Alibi", wyreżyserowana przez Michaela Mortona, nawiązująca do fabuły książki. W 1999 r. nakręcono adaptację filmową, w której rolę Herkulesa Poirota zagrał David Suchet.

</doc>
<doc id="103503" url="https://pl.wikipedia.org/wiki?curid=103503" title="Hercule Poirot">
Hercule Poirot



</doc>
<doc id="103505" url="https://pl.wikipedia.org/wiki?curid=103505" title="Sztuka dla sztuki">
Sztuka dla sztuki

Sztuka dla sztuki (), także sztuka jest celem sama w sobie – hasło propagowane przez niektórych twórców polskiego i europejskiego modernizmu.
Po raz pierwszy użył go w 1818 w swojej książce "O prawdzie, o dobru i o pięknie" Victor Cousin. Hasło było wyrazem sprzeciwu wobec utylitaryzmu w sztuce, spełnianiu przez nią innych oprócz estetycznych funkcji. Dzieło miało być doskonałe w swej formie, bez przypisywania nadmiernego wydźwięku, np. edukacyjnego czy politycznego. Koncepcja ta przewija się w poglądach wielu pisarzy i filozofów.
Przedstawicielami tego nurtu byli m.in. Oscar Wilde, Théophile Gautier, a w Polsce Stanisław Przybyszewski (np. w "Confiteor"), Zenon Przesmycki.

</doc>
<doc id="103506" url="https://pl.wikipedia.org/wiki?curid=103506" title="Poirot">
Poirot



</doc>
<doc id="103510" url="https://pl.wikipedia.org/wiki?curid=103510" title="Inkluzja">
Inkluzja

Inkluzja (od łac. "includere": "in-" – „w, do”, "claudere" – „zamknąć”, być może spokr. z gr. κλείειν "kleíein" – „zamknąć”; gr. κλεῖδ- "kleid-", κλείς "kleis" – „klucz”, por. łac. "claudo", "clavis" – „klucz”) – termin oznaczający włączenie, dołączenie bądź zawieranie. Inkluzja ma na celu uwypuklić kluczowe słowa lub główny temat w tekście.

</doc>
<doc id="103519" url="https://pl.wikipedia.org/wiki?curid=103519" title="Aloes">
Aloes

Aloes ("Aloë" L.) – rodzaj jednoliściennych sukulentów liściowych. Liczy ok. 550 gatunków (różnice zależą od ujęcia systematycznego taksonów). Należą do niego formy drzewiaste, krzewiaste, byliny, niekiedy liany. Zasięg występowania roślin z tego rodzaju obejmuje Półwysep Arabski, Afrykę i Madagaskar. Gatunkiem typowym jest "Aloë perfoliata" L.
W Polsce uprawia się go w doniczkach.
Ochrona.
Wszystkie gatunki aloesów, z wyjątkiem aloesu zwyczajnego "Aloe vera", są chronione przepisami CITES.
Skutki uboczne i przeciwwskazania do stosowania.
Stosowanie aloesu w postaci maści może w niektórych przypadkach wywołać pokrzywkę, wysypkę, świąd lub inne odczyny alergiczne. Preparatów z zawartością aloesu, szczególnie doustnych, powinny unikać kobiety w ciąży, gdyż mogą one powodować znaczne przekrwienie narządów wewnętrznych, w tym macicy. Zawarte w aloesie antrazwiązki mogą w ten sposób doprowadzić do krwawienia, a nawet poronienia.

</doc>
<doc id="103522" url="https://pl.wikipedia.org/wiki?curid=103522" title="Angel Federico Robledo">
Angel Federico Robledo

Angel Federico Robledo (ur. 18 lipca 1917, zm. 14 listopada 2004), polityk argentyński, prawnik.
Zwolennik Juana Domingo Perona, w rządzie wdowy po Peronie Isabeli pełnił funkcję ministra obrony (1975-1976) oraz spraw zagranicznych (1975). W późniejszym okresie był m.in. ambasadorem w Meksyku, Brazylii i Ekwadorze.

</doc>
<doc id="103524" url="https://pl.wikipedia.org/wiki?curid=103524" title="Louis S. Asekoff">
Louis S. Asekoff

Louis S. Asekoff (ur. 1939 r.) - amerykański poeta. 
Jego wiersze ukazywały się w czasopismach "Poetry", "Tikkun", "Salmagundi", "TriQuarterly" i "American Poetry Review". Oprócz tego wydał m.in. dwa zbiory poezji - "Dreams of a Work" (1994) i "North Star" (1997). Za ten drugi otrzymał nagrodę w 1997 roku. Jest wykładowcą "Brooklyn College" w Nowym Jorku.

</doc>
<doc id="103525" url="https://pl.wikipedia.org/wiki?curid=103525" title="Partacz">
Partacz

Partacz (łac. "a parte paternitatis" = poza cechem), także przeszkodnik, szturarz – dawniej rzemieślnik pracujący w mieście lub w jego pobliżu, nienależący do cechu mimo jego istnienia, często osiedlający się w nieobjętych prawem miejskim jurydykach. Partacze byli silnie zwalczani przez cechy, jako zagrażająca im konkurencja (łamiąca monopol produkcji). Bronili się przed konfiskatą wyrobów, a także narzędzi pracy.
Partacze byli znani od XV wieku. Zazwyczaj wywodzili się z biedoty miejskiej, której nie było stać na finansowe sprostanie procedurze cechowej. W dużych miastach azylem dla partaczy były podmiejskie klasztory i rezydencje szlacheckie. Wyroby partaczy były z reguły tańsze i wbrew współczesnemu znaczeniu słowa nie miały gorszej jakości.

</doc>
<doc id="103526" url="https://pl.wikipedia.org/wiki?curid=103526" title="Szturarz">
Szturarz



</doc>
<doc id="103527" url="https://pl.wikipedia.org/wiki?curid=103527" title="Przeszkodnik">
Przeszkodnik



</doc>
<doc id="103528" url="https://pl.wikipedia.org/wiki?curid=103528" title="Butros Ghali">
Butros Ghali



</doc>
<doc id="103530" url="https://pl.wikipedia.org/wiki?curid=103530" title="Granat zapalający">
Granat zapalający

Granat ręczny zapalający – bojowy granat ręczny, wykorzystywany do rażenia siły żywej przeciwnika, niszczenia pojazdów, zapasów oraz umocnień, przez ich podpalenie. Granat składa się z cienkościennej skorupy wypełnionej materiałem zapalającym, najczęściej białym fosforem i zapalnika. Biały fosfor jest szczególnie groźny, bo powoduje trudno gojące się poparzenia. Innym materiałem zapalającym wykorzystywanym w granatach jest termit, którego zaletą jest bardzo wysoka temperatura palenia się (2500–3000o) oraz niezależność od tlenu atmosferycznego.

</doc>
<doc id="103531" url="https://pl.wikipedia.org/wiki?curid=103531" title="Karabin samopowtarzalny">
Karabin samopowtarzalny

Karabin samopowtarzalny – karabin, w którym po strzale następuje automatyczne przeładowanie, posiadający mechanizm spustowy umożliwiający strzelanie wyłącznie ogniem pojedynczym.
Zasada działania karabinu samopowtarzalnego jest najczęściej oparta na odprowadzaniu gazów prochowych przez boczny otwór lufy, ale istnieją także konstrukcje z zamkiem półswobodnym lub działające na zasadzie krótkiego odrzutu lufy (np. karabin Johnson M1941).
Historia.
Prototypy karabinów samopowtarzalnych konstruowano już na przełomie XIX i XX wieku. Pierwszym karabinem tego typu, który trafił do produkcji seryjnej był Mondragón M1908 (przyjęty na wyposażenie armii meksykańskiej), była to jednak konstrukcja wyjątkowo nieudana z powodu znacznej podatności na zacięcia. Wzmożone zainteresowanie tą klasą broni przypadło na okres I wojny światowej, wtedy też zaczęły pojawiać się kolejne modele karabinów samopowtarzalnych jak np. niemiecki Mauser M1916 czy francuski RSC Mle 1917. W czasie wojny broń tego typu nie przyjęła się jednak na większą skalę, ponieważ jej produkcja była droga i skomplikowana, karabiny wymagały starannej obsługi i często okazywały się zawodne. 
Znaczący postęp w rozwoju konstrukcji karabinów samopowtarzalnych nastąpił w okresie międzywojennym i przybrał na sile w czasie II wojny światowej. Efektem było wprowadzenie na uzbrojenie poszczególnych armii szeregu udanych karabinów jak np. amerykański M1 Garand, radziecki SWT, czy niemiecki G43. Jednak, jedyną armią w której zastąpiły one starsze karabiny powtarzalne w roli broni podstawowej była armia amerykańska. W pozostałych państwach stanowiły one jedynie uzupełnienie karabinów powtarzalnych, bądź uzbrojenie strzelców wyborowych.
W Polsce, również prowadzono prace nad tego typu bronią, opracowując w latach 30 XX w. karabin wz. 38M. Przed wybuchem wojny zdążono wyprodukować jedynie 150 szt. i nie istnieją żadne wiarygodne informacje o użyciu tych karabinów w czasie kampanii wrześniowej.
Po II wojnie światowej, karabiny samopowtarzalne zostały dość szybko zmarginalizowane przez karabiny i karabinki automatyczne mogące strzelać także ogniem ciągłym (np. AK, FN FAL).
Obecnie produkowane karabiny samopowtarzalne używane są w wojsku najczęściej w roli karabinów wyborowych lub na rynku cywilnym w charakterze broni sportowej (zob. strzelectwo). Na rynek cywilny są również produkowane wersje karabinów automatycznych, które pozbawiono możliwości strzelania seriami, sprowadzając je do roli broni samopowtarzalnej.

</doc>
<doc id="103532" url="https://pl.wikipedia.org/wiki?curid=103532" title="Bogufał">
Bogufał



</doc>
<doc id="103533" url="https://pl.wikipedia.org/wiki?curid=103533" title="David Gray (snookerzysta)">
David Gray (snookerzysta)

David Gray (ur. 9 lutego 1979 w Londynie) – angielski snookerzysta.
Kariera zawodowa.
W 1995 zdobył tytuł mistrza Anglii amatorów i rok później przeszedł na status zawodowy. W 1998 wygrał turniej Benson&amp;Hedges Championships (nie zaliczany do turniejów rankingowych). W 2000 wyeliminował na mistrzostwach świata jednego z faworytów Ronniego O’Sullivana.
W 2003 wygrał po raz pierwszy turniej rankingowy - Regal Scottish Open w Edynburgu. W drodze do końcowego sukcesu pokonał m.in. Joe Perry'ego, Stephena Hendry'ego, Joego Swaila i Johna Higginsa, a w finale Marka Selby'ego. W sezonie 2003/2004 znalazł się po raz pierwszy w czołowej "16" rankingu światowego - na pozycji nr 12. W 2004 osiągnął - także po raz pierwszy - ćwierćfinał na mistrzostwach świata (przegrał z późniejszym finalistą Graeme'em Dottem).
W listopadzie 2004 dotarł do finału rankingowego UK Championship, przegrywając jednak zdecydowanie decydujący mecz ze Szkotem Stephenem Maguire'em 1:10. W tym samym turnieju po raz pierwszy osiągnął maksymalny break snookerowy - 147 (jako 50. zawodnik w historii). Jest regularnym sparingpartnerem słynnego Jimmy'ego White'a.
Po sezonie 2004/2005 na dłuższy czas wycofał się z rozgrywek snookerowych. Powrócił jednak w kwalifikacjach do Mistrzostw świata 2011. Wygrał 2 mecze pre-eliminacyjne (odpowiednio z Davidem Singhem i Alim Bassirim). Przegrał jednak w 1. rundzie kwalifikacji z Liu Chuangiem 10-3.
Dnia 27 listopada 2011 podczas kwalifikacji do Player Tour Championship 10 w meczu z Ronniem Williamsem wbił swojego drugiego w karierze breaka maksymalnego (jako 80. zawodnik w historii).

</doc>
<doc id="103534" url="https://pl.wikipedia.org/wiki?curid=103534" title="Bogufalec">
Bogufalec



</doc>
<doc id="103535" url="https://pl.wikipedia.org/wiki?curid=103535" title="David Gray">
David Gray



</doc>
<doc id="103537" url="https://pl.wikipedia.org/wiki?curid=103537" title="Adobe">
Adobe



</doc>
<doc id="103539" url="https://pl.wikipedia.org/wiki?curid=103539" title="Czeladnik">
Czeladnik

Czeladnik – jeden ze stopni kwalifikacji zawodowych, stwierdzający opanowanie przez ucznia, młodocianego pracownika zatrudnionego w celu nauki zawodu, umiejętności praktycznych oraz teoretycznych w zawodzie rzemieślniczym oraz potwierdzający je dowodem kwalifikacji zawodowych w formie zdanego egzaminu czeladniczego.
Świadectwo czeladnicze umożliwia absolwentowi zatrudnienie na stanowisku wymagającym kwalifikacji zawodowych na tzw. pierwszym poziomie. Egzaminy czeladnicze przeprowadzają komisje egzaminacyjne izb rzemieślniczych zgodnie ze standardami ustalonymi przez Związek Rzemiosła Polskiego.
W hierarchii niektórych zawodów „czeladnik” to nazwa stanowiska.
Dawniej.
Mianem „czeladnika” określano posiadającego wiedzę fachową rzemieślnika, który okres nauki ("termin") zakończył zdanym egzaminem czeladniczym (zob. terminator), lecz nie był w stanie prowadzić własnego warsztatu, do czego niezbędne było m.in. zdanie egzaminu mistrzowskiego (zob. majstersztyk) zgodnie ze statutem danego cechu.
Promocja ucznia na czeladnika ("wyzwolenie") odbywała się w wyznaczonym wcześniej terminie. Mistrz wraz z uczniem stawali przed starszyzną cechową; uczeń prezentował swoją pracę, zaś mistrz świadczył o jego umiejętnościach. Po wniesieniu obowiązkowej opłaty cechowej terminator stawał się czeladnikiem i mógł wybrać zakład, w którym dalej zamierzał praktykować. Uzyskiwał także prawo do otrzymywania zapłaty za swoją pracę.
Często czeladnicy zorganizowani byli w tzw. bractwa czeladnicze, będące przejawem sprzeciwu wobec obowiązków nakładanych na nich przez cechy, m.in. wysokie opłaty wpisowe, obowiązkowe wędrówki czeladnicze, czy utrudnianie promocji mistrzowskiej.

</doc>
<doc id="103541" url="https://pl.wikipedia.org/wiki?curid=103541" title="Płamen">
Płamen

Płamen () – imię pochodzenia bułgarskiego, którego znaczenie odnosi się do płomenia.
Forma żeńska – Płamena.

</doc>
<doc id="103544" url="https://pl.wikipedia.org/wiki?curid=103544" title="Amerykański Cocker Spaniel">
Amerykański Cocker Spaniel



</doc>
<doc id="103545" url="https://pl.wikipedia.org/wiki?curid=103545" title="Płamena">
Płamena

Płamena (bułg. "Пламенa") - żeński odpowiednik bułgarskiego męskiego imienia "Płamen", którego znaczenie odnosi się do płomienia.
Płamena obchodzi imieniny 6 lutego, 20 grudnia.

</doc>
<doc id="103546" url="https://pl.wikipedia.org/wiki?curid=103546" title="David Gray (dziennikarz)">
David Gray (dziennikarz)

David Gray (ur. 31 grudnia 1927 w Kingswinford, zm. 6 września 1983 w Londynie) – brytyjski dziennikarz, działacz tenisowy.
Kariera zawodowa.
Studiował na uniwersytecie w Birmingham. Po studiach podjął pracę jako dziennikarz, związany był z redakcjami „Wolverhampton Express and Star”, „Northern Daily Telegraph”, „News Chronicle”, od 1958 z „Guardianem”. Zajmował się problematyką polityczną i kulturalną, w redakcji „Guardiana” skoncentrował się na sporcie. Przez wiele lat był korespondentem tenisowym. Zaangażował się w rozwój tenisa, był przeciwnikiem utrzymywania sztucznego podziału na tenis amatorski i zawodowy, dążył do przywrócenia tenisowi statusu sportu olimpijskiego (co nastąpiło już po jego śmierci), zainicjował zmianę formuły rozgrywania Pucharu Davisa. Rozwój tenisa widział też poprzez popularyzację na całym świecie, w tym na kontynencie afrykańskim.
W 1976 zrezygnował z pracy dziennikarskiej i został działaczem Międzynarodowej Federacji Tenisowej, w której był m.in. sekretarzem generalnym ds. dyplomatycznych. Był także sekretarzem Międzynarodowej Rady Tenisa Zawodowego Mężczyzn. W 1988 ukazał się zbiór jego publikacji "Shades of Gray".
Zmarł po chorobie nowotworowej, w 1985 został pośmiertnie wpisany do Międzynarodowej Tenisowej Galerii Sławy.

</doc>
<doc id="103549" url="https://pl.wikipedia.org/wiki?curid=103549" title="Ilford (przedsiębiorstwo)">
Ilford (przedsiębiorstwo)

Ilford – brytyjska firma fotograficzna założona w 1879 w mieście Ilford.
Właściciel Alfred Hugh Harman rozpoczął działalność we własnym domu. Pierwszymi jego produktami były żelatynowe płyty fotograficzne. Obecnie lider na rynku fotograficznych materiałów czarno-białych. Producent szerokiej gamy papierów fotograficznych do drukarek atramentowych.
Polski film negatywowy Fotopan HL produkowany był w technologii sprowadzonej z zakładów Ilford w latach 70. XX w. Warszawski Foton natomiast zakupił licencję na produkcję błony Ilford HP4.

</doc>
<doc id="103551" url="https://pl.wikipedia.org/wiki?curid=103551" title="American eskimo dog">
American eskimo dog

American eskimo dog – rasa psa zaliczana do grupy szpiców.
W tłumaczeniu na język polski poprawna wydaje się nazwa: amerykański pies eskimoski; ze względu jednak na brak uznania rasy przez FCI nie występuje ona w oficjalnej polskiej terminologii kynologicznej. Rasa jest w Polsce bardzo rzadko spotykana.
Historia.
American eskimo dog jest szpicem, którego białe umaszczenie, niepreferowane w Europie, znalazło sobie zwolenników w USA. Nie jest to jedynie odmiana szpica niemieckiego – psy te hoduje się jako osobną rasę już od ponad 100 lat. Po raz pierwszy została zarejestrowana przez United Kennel Club w 1919, a w 1958 związek wydał pierwszą pisaną historię rasy. Jednak wzorzec jeszcze nie istniał, więc psy akceptowano indywidualnie, na podstawie wyglądu. Koniec temu sposobowi rejestracji dało powstanie pierwszego klubu american eskimo w 1970 roku – National American Eskimo Dog Association.
Kolejny klub, American Eskimo Dog Club of America, stowarzyszał miłośników starających się o uznanie rasy przez American Kennel Club. Udało się to w 1995. Od 2006 roku, american eskimo znajduje się również na wykazie ras Canadian Kennel Clubu.
Typy rasy.
AKC wyróżnia trzy typy rasy na podstawie wysokości w kłębie:
Charakter.
Psy chętne do współpracy, o dużej ilości energii do wykorzystania, zachowują jednak dozę niezależności, charakterystyczną dla szpiców. Częstym problemem jest nadmierne szczekanie i nadpobudliwość. Rasa nadaje się do większości psich sportów.
Zdrowie i pielęgnacja.
Rasa relatywnie zdrowa, dożywająca od 12 do 14 lat. Najczęściej pojawiające się problemy obejmują dysplazję stawu biodrowego, postępujący zanik siatkówki oka oraz dolegliwości stanu kolanowego (psy tej rasy przejawiają skłonność do zwichnięcia rzepki). Nie wydziela psiego zapachu, wymaga jednak regularnego wyczesywania.

</doc>
<doc id="103552" url="https://pl.wikipedia.org/wiki?curid=103552" title="Joe Swail">
Joe Swail

Joe Swail (ur. 29 sierpnia 1969) – północnoirlandzki snookerzysta. Plasuje się na 67 miejscu pod względem zdobytych setek w profesjonalnych turniejach, ma ich łącznie 124.
Kariera zawodowa.
W 1990 zdobył mistrzostwo Anglii amatorów, w 1991 przeszedł na status zawodowy. Wygrał m.in. zawodowe mistrzostwa Irlandii (1992), był kapitanem reprezentacji Irlandii Północnej w Pucharze Narodów. Do listopada 2004 dziewięć razy osiągał półfinały w turniejach rankingowych, nie udało mu się jednak dotrzeć do ostatecznej rozgrywki. Po raz pierwszy w finale znalazł się dopiero w 2009 roku, lecz w turnieju Welsh Open musiał uznać wyższość Allistera Cartera 5:9.
W 1993 roku wygrał jedną z trzech edycji Strachan Challenge, pokonując w finale Stefan Mazrocisa 9:4. Był to tzw. mały turniej rankingowy; de facto traktowany jako nierankingowy (podobnie jak Benson and Hedges Championship).
W sezonie 2001/2002 był sklasyfikowany na pozycji nr 10 w rankingu światowym (jego najwyższa pozycja). Ponadto Swail jest jedynym snookerzystą w historii rankingu, który będąc w czołowej szesnastce, wypadł poza „32”, aby ponownie powrócić do szesnastki (kilku zawodnikom zdarzały się powroty do „16”, lecz nigdy spoza niższego miejsca, niż 32. – oznaczające konieczność rozegrania minimum dwóch meczów eliminacyjnych do każdego turnieju w sezonie).
Oprócz finału Welsh Open, najcenniejszymi z osiągniętych półfinałów Swaila są dwa z turniejów o mistrzostwo świata. W 2000 pokonał m.in. Paula Huntera, Johna Parrotta i Dominica Dale’a, by ulec w półfinale Matthew Stevensowi 12:17. Rok później pokonał m.in. broniącego tytułu Marka Williamsa, w półfinale nie sprostał końcowemu zwycięzcy Ronnie O’Sullivanowi 11:17.
W mistrzostwach świata 2004 pokonał m.in. byłego mistrza świata Kena Doherty’ego, ale już w 1/8 finału uległ Anthony’emu Hamiltonowi.
Do końca sezonu 2009/2010 na swoim koncie zapisał 87 breaków stupunktowych.

</doc>
<doc id="103553" url="https://pl.wikipedia.org/wiki?curid=103553" title="Adobe (przedsiębiorstwo)">
Adobe (przedsiębiorstwo)

Adobe Inc. (), do &lt;time&gt;3 października 2018 r.&lt;/time&gt; znana jako "Adobe Systems Incorporated") – amerykańskie przedsiębiorstwo informatyczne z siedzibą w San Jose, w stanie Kalifornia, znane z projektowania szeroko rozumianego oprogramowania graficznego dla systemów macOS i Windows. Przedsiębiorstwo założyli w roku 1982 byli pracownicy Xerox PARC, John Warnock i Charles Geschke.
Adobe Systems jest prekursorem oprogramowania do składu publikacji, twórcą standardu PostScript – powszechnie stosowanego języka opisu stron. Powszechnie znanym i stosowanym standardem jest też Portable Document Format. W 1994 r. Adobe przejęła firmę Aldus wraz z należącymi do niej programami After Effects, PageMaker. Natomiast tuż przed połączeniem z Adobe firma Aldus sprzedała należący do niej program FreeHand firmie Macromedia. Przejęcie firmy Aldus umocniło pozycję Adobe na rynku oprogramowania DTP oraz oprogramowania przeznaczonego do tworzenia produkcji telewizyjnych i multimedialnych. Pod koniec 2005 roku Adobe przejęło także firmę Macromedia – lidera branży oprogramowania do tworzenia witryn internetowych.
Rozwijający się rynek oprogramowania konsumenckiego, związany zwłaszcza z rewolucją cyfrowych aparatów fotograficznych i kamer wideo, spowodował wejście Adobe także i na ten rynek – firma oferuje uproszczone wersje programów Photoshop i Premiere – Adobe Photoshop Elements i Adobe Premiere Elements, należące do czołówki w klasie oprogramowania domowego. Coraz większą popularność i uznanie zawodowych fotografów zdobywa program Adobe Lightroom przeznaczony do wywoływania i obróbki plików RAW z aparatów cyfrowych, oraz obróbki plików JPG z prostszych aparatów.
Adobe rozwija oprogramowanie w dwóch grupach Adobe Creative Cloud (narzędzia związane z obróbka obrazu) oraz Adobe Experience Cloud narzędzia wspomagające zarządzanie marketingiem cyfrowym.
W 1998 roku firma opracowała system kolorów Adobe RGB.
Pakiety aplikacji.
Pakiety niewspierane.
Adobe Creative Suite 3 (CS3).
Aktywacje produktów - wycofane serwery
CS3, Acrobat 8, Acrobat 3D, audition 3 lub wcześniejsze produkty
Pojedyncza licencja na aplikacje Adobe CS3, Acrobat 8 i wcześniejsze pozwala na zainstalowanie aplikacji na dwóch komputerach. Można jej jednak używać tylko na jednym komputerze w tym samym czasie.
Nasze starzejące się serwery aktywacji dla wcześniejszych wersji programu Acrobat i Pakietu Creative Suite (CS) muszą zostać wycofane z eksploatacji. Bez serwerów aktywacji, podczas próby zweryfikowania licencji aplikacje te wyświetlają błąd aktywacji lub połączenia. Aby zainstalować wersję, która nie wymaga aktywacji, zob. Błąd: „Serwer aktywacji jest niedostępny” | CS2, Acrobat 7, Audition 3 lub Błąd aktywacji lub połączenia | CS3, Acrobat 8.
Powiązane aplikacje to m.in.: aplikacje Creative Suite 2 i 3, Audition 3, Acrobat 7 i 8 (Standard i Porfessional), oraz Acrobat 3D w wersji 8.
Adobe Creative Suite 5.5 (CS5.5).
Adobe Soundbooth został zastąpiony przez Adobe Audition (CS5.5), a Acrobat 9.3 Pro został zastąpiony przez Adobe Acrobat X Pro.
Nowe produkty:
Produkty zaktualizowane do wersji CS5.5:
Produkty niezaktualizowane do wersji CS5.5:
Dostępne pakiety:

</doc>
<doc id="103554" url="https://pl.wikipedia.org/wiki?curid=103554" title="Park">
Park

Park – teren rekreacyjny, przeważnie z dużą ilością flory, w tym często zadrzewiony. W miastach ma charakter dużego, swobodnie ukształtowanego ogrodu z alejami spacerowymi. W Polsce 9249 parków jest objętych ochroną prawną poprzez wpisanie ich do rejestru zabytków lub rejestru pomników przyrody. Łącznie zajmują obszar 50354,65 ha. 
Kategorie parków to m.in.: miejskie, zdrojowe, botaniczne, ludowe, sportowe, pałacowe, dworskie, park safari, park etnograficzny.
Określenie "park" używane jest również dla określenia tworów urbanistycznych i urbanistyczno-ekonomicznych niezwiązanych bezpośrednio z terenami zieleni, choć często projektowanych przy znaczącym udziale zieleni: park technologiczny, park naukowy, park badawczy, park przemysłowy, park archeologiczny, park rozrywki, park tematyczny, park miniatur, park maszynowy, park kulturowy.
Używane również do określenia zakładu przemysłowego produkującego energię elektryczną – farma wiatrowa – np. Park Wiatrowy Suwałki.
Historia.
W XV–XVI wieku w Anglii, Francji i Włoszech oznaczał zwierzyniec – ogrodzone tereny leśne przeznaczone do polowań. W epoce baroku określenie "park" zaczęło odnosić się do ogrodów ozdobnych. 
We Francji w XVII i XVIII wieku określano tak naturalne części regularnie planowanego ogrodu. W ten sposób nazywano także ogrody krajobrazowe w Anglii. Potem w całej Europie używano tej nazwy na oznaczenie dużego ogrodu.

</doc>
<doc id="103556" url="https://pl.wikipedia.org/wiki?curid=103556" title="Borzymir">
Borzymir

Borzymir — staropolskie imię męskie, złożone z członów "Borzy-" ("walczyć", "walka") oraz "-mir" ("pokój"). Mogło oznaczać "ten, który walczy o pokój". 
Borzymir imieniny obchodzi 9 stycznia.

</doc>
<doc id="103557" url="https://pl.wikipedia.org/wiki?curid=103557" title="Borzywoj">
Borzywoj

Borzywoj, Borzuj - staropolskie imię męskie, złożone z członów "Borz(y)-" ("walczyć, zmagać się") i "-woj", "-uj" ("wojownik"). Oznacza "walczącego wojownika". 
Borzywoj imieniny obchodzi 5 kwietnia.
Znane osoby noszące to imię: 

</doc>
<doc id="103558" url="https://pl.wikipedia.org/wiki?curid=103558" title="Bożebor">
Bożebor

Bożebor – staropolskie imię męskie złożone z członów "Boże-" ("Boga", ale pierwotnie "losu, doli, szczęścia") i "-bor" ("walka", "walczyć, zmagać się"). Być może oznaczało "tego, kto walczy pod opieką losu".
Bożebor imieniny obchodzi 27 kwietnia.

</doc>
<doc id="103559" url="https://pl.wikipedia.org/wiki?curid=103559" title="Bożeciech">
Bożeciech

Bożeciech, Bożciech – staropolskie imię męskie, złożone z członu "Boż(e)-" („Bóg”, ale też „bogactwo, szczęście”) oraz "-ciech" („uciecha, pociecha”). Może ono oznaczać „tego, który cieszy się Bogiem”, ale też „bogactwem, szczęściem”.
Bożeciech imieniny obchodzi 21 września.

</doc>
<doc id="103560" url="https://pl.wikipedia.org/wiki?curid=103560" title="Bożeciecha">
Bożeciecha

Bożeciecha – żeńska forma imienia Bożeciech. Znaczenie imienia: "ta, która jest pociechą boga".
Bożeciecha imieniny obchodzi 14 marca.

</doc>
<doc id="103563" url="https://pl.wikipedia.org/wiki?curid=103563" title="Poliklet">
Poliklet

Poliklet (Polyklet) z Argos (gr. "Polýkleitos") – rzeźbiarz grecki pochodzący z miasta Argos na Peloponezie, żył w latach 450-415 p.n.e. Tworzył w V wieku p.n.e. także w Atenach i Olimpii.
Był uczniem Hageladesa (zwanego też Ageladasem). Był założycielem szkoły rzeźbiarskiej w Argos działającej jeszcze długo po jego śmierci. Swoją teorię proporcji ludzkiego ciała zawarł w niezachowanym traktacie "Kanon" (gr. "miara", "reguła", "wzorzec"), według którego stopa powinna być równa 1/6 ciała, głowa – 1/8, dłoń 1/10, natomiast wszystkie te wielkości powinny być wielokrotnościami modułu, którym była szerokość palca u ręki. Praktycznym zastosowaniem swojej teorii uczynił rzeźbę mężczyzny niosącego włócznię, czyli "Doryforosa" (ok. 450 r. p.n.e.). W tym posągu została także użyta stworzona przez Polikleta zasada kontrapostu. Kanon Polikleta stosowany był w rzeźbie antycznej aż do czasów Lizypa (IV wiek p.n.e.).
Innymi znanymi rzeźbami są "Diadumenos" i "Ranna Amazonka", która pokonała w konkursie w Efezie rzeźbę Fidiasza o tym samym temacie. Uznanie starożytnych zyskała również jego "Hera" z Argos. W tym posągu wykonanym techniką chryzelefantyny Poliklet ukazał boginię nietypowo. Zazwyczaj przedstawiana była ona jako kobieta w wieku średnim, ubrana bardzo bogato, natomiast ten posąg przedstawiał młodą, uśmiechającą się Herę, ze skromnym diademem we włosach.

</doc>
<doc id="103564" url="https://pl.wikipedia.org/wiki?curid=103564" title="Erozja gleby">
Erozja gleby



</doc>
<doc id="103565" url="https://pl.wikipedia.org/wiki?curid=103565" title="Rekultywacja">
Rekultywacja

Rekultywacja – przywracanie wartości użytkowych lub przyrodniczych terenom zniszczonym przez działalność człowieka.
Podział metod rekultywacji:
Wybrane metody rekultywacji gruntów:
Pojęcie odnosi się również do wód. Jednym ze sposobów polepszenia stanu zdegradowanych jezior jest ich rekultywacja (zob. rekultywacja jezior). Celem rekultywacji jezior jest przywrócenie ich poprzednich funkcji, a także cech fizycznych, chemicznych i biologicznych jak najbardziej zbliżonych do naturalnych. Dobór odpowiedniej metody, uwarunkowany jest odmiennością poszczególnych jezior, różnic w sposobach i zakresach zanieczyszczenia, a także ich położenia w zlewni.

</doc>
<doc id="103566" url="https://pl.wikipedia.org/wiki?curid=103566" title="Anna Jagiellonka (1476–1503)">
Anna Jagiellonka (1476–1503)

Anna Jagiellonka (ur. 12 marca 1476 w Nieszawie, zm. 12 sierpnia 1503 we Wkryujściu) – królewna polska, księżniczka litewska, księżna pomorska. Córka Kazimierza IV Jagiellończyka i Elżbiety Rakuszanki. 2 lutego 1491 roku poślubiła Bogusława X, księcia pomorskiego, przyczyniając się do umocnienia więzi Polski z Pomorzem. Matka m.in. książąt pomorskich Jerzego I i Barnima IX Pobożnego.
Pochodzenie i dzieciństwo.
Anna była jedenastym dzieckiem, a piątą córką Kazimierza IV Jagiellończyka, króla Polski i wielkiego księcia litewskiego, i Elżbiety Rakuszanki, księżniczki austriackiej, królewny czeskiej i węgierskiej. Imię otrzymała po siostrze matki, Annie Habsburżance.
Braćmi Anny byli Władysław II Jagiellończyk, święty Kazimierz, Jan I Olbracht, Aleksander Jagiellończyk, Zygmunt I Stary i Fryderyk Jagiellończyk, a siostrami – Jadwiga, Zofia, Elżbieta (1465–1466), Elżbieta Jagiellonka (1472–po 1480), Barbara i Elżbieta (1482–1517).
Od listopada 1479 do jesieni 1484 roku z rodzicami i częścią rodzeństwa przebywała na Litwie, a później towarzyszyła rodzinie w podróżach po Koronie i Litwie. Na temat jej wykształcenia nie zachowały się żadne informacje.
Plany małżeńskie związane z Anną i ślub z Bogusławem X.
Kazimierz IV Jagiellończyk usiłował wydać Annę za Maksymiliana Habsburga, syna niemieckiego cesarza Fryderyka III. Wiosną 1486 roku w Kolonii zjawili się polscy posłowie, którzy mieli ze sobą nawet portret Jagiellonki, lecz Habsburgowie nie podjęli rozmów na ten temat.
Na przełomie 1489 i 1490 roku w Bardzie Mikołaj Kościelecki w imieniu polskiej strony rozpoczął negocjacje z księciem pomorskim Bogusławem X w sprawie ślubu tego ostatniego z Anną. 7 marca 1490 w Grodnie Adam Podewils, starosta białogardzki; Werner Schulenburg, starosta szczeciński; Ryszard Schulenburg z zakonu joannitów oraz Bernard Roth podpisali w tej sprawie odpowiednią umowę. Jednocześnie odbył się ślub "per procura" Anny i Bogusława X; tego ostatniego zastępował Podewils.
Kazimierz Jagiellończyk na posag córki przeznaczył 32 tysiące złotych węgierskich; posag królewny został zabezpieczony zastawem na ziemiach lęborskiej i bytowskiej. 1 lutego 1491 roku Bogusław X nadał przyszłej żonie oprawę o wartości posagu na dobrach w Darłowie, Białogardzie i Gryficach. Sprawa spłaty przez Polskę posagu ciągnęła się przez kilka dziesięcioleci. 3 maja 1526 r. król Zygmunt I Stary otrzymał od synów Bogusława X zrzeczenie się sumy 14 tysięcy w zamian za przekazanie w lenno Lęborka i Bytowa. Wypłata pozostałych 18 tys. nastąpiła zapewne dopiero w 1533 r.
Około 15 stycznia 1491 roku Anna opuściła Łęczycę i pożegnawszy się z rodziną wyruszyła na Pomorze. 2 lutego 1491 w Szczecinie poślubiła Bogusława X. Uroczystość weselna była bardzo wystawna, a brali w niej udział m.in. Zofia, matka Bogusława X, oraz jego szwagrowie – książęta meklemburski Magnus I i Baltazar.
Anna jako księżna pomorska.
Anna poślubiła Bogusława X, mając zaledwie 14 lat. Była drugą żoną pomorskiego księcia, a ich małżeństwo przyczyniło się do umocnienia związku Polski z Pomorzem. W sporze z Brandenburgią, zakończonym układem w Pyrzycach z 26 marca 1493 roku, Bogusław X o mediację zwracał się do brata żony, polskiego króla Jana I Olbrachta.
Książęca para rezydowała głównie w Szczecinie, gdzie Bogusław X odnowił i poszerzył tamtejszy zamek. 16 grudnia 1496 roku Bogusław X opuścił księstwo, by wspierać cesarza Maksymiliana I w wojnie z Karolem VIII, królem Francji. Później udał się z pielgrzymką do Ziemi Świętej, z której powrócił dopiero 12 kwietnia 1498 roku. Na czas nieobecności księcia regencję sprawowali Benedykt Wallenstein, biskup kamieński, i Jerzy Kleist, kanclerz. W tym czasie Anna wydawała dokumenty ("pomniejszej wagi" według Fryderyka Papéego).
Jesienią 1502 roku, gdy doszło do buntu szczecińskich mieszczan, Bogusław X z rodziną przeniósł się do Gartz, skąd później odesłał żonę i dzieci do zamku we Wkryujściu. Tam też urodziła swoje najmłodsze dziecko – syna Ottona.
Według relacji Tomasza Kantzowa "zachorowała, jak mówią jedni, z przestrachu z powodu szybkiego wyjazdu, jak mówią inni" – "ponieważ przybyła we Wkryujściu do komnat, które były świeżo wybielone wapnem, z czego opary uderzyły jej na serce". Współcześni badacze, opierając się na relacji kronikarza Joachima von Wedla, przypuszczają, że przyczyną śmierci Anny mogło być zapalenie płuc albo gruźlica.
Młodo zmarła księżna została pochowana w klasztorze Eldena pod Gryfią. Pochówek księżnej upamiętnia tablica wmurowana na ruinach klasztoru.
Potomstwo.
Z małżeństwa Anny i Bogusława X pochodzili:

</doc>
<doc id="103567" url="https://pl.wikipedia.org/wiki?curid=103567" title="Anthony Hamilton (snookerzysta)">
Anthony Hamilton (snookerzysta)

Anthony Hamilton (ur. 29 czerwca 1971 w Nottingham) − snookerzysta angielski. Plasuje się na 26 miejscu pod względem zdobytych setek w profesjonalnych turniejach, ma ich łącznie 316.
Ze względu na miejsce urodzenia nosi on przydomki "Robin Hood of Snooker" i "Sheriff of Pottingham". Zaangażowanie w działalność ekologiczną sprawiło, iż nazywany jest on też "Swampy" (tłum. Bagienny). Hamilton mieszka obecnie w Muswell Hill, dzielnicy w północnej części Londynu.
Kariera.
W 1991 roku Hamilton został zawodowym snookerzystą. Dwukrotnie osiągał finał w turniejach rankingowych – British Open 1999 w Plymouth, gdzie pokonał m.in. Paula Huntera, Marka Williamsa i Stephena Hendry’ego, ulegając w finale Fergalowi O’Brienowi 7:9; China Open 2002 w Szanghaju, gdzie pokonał m.in. Marka Kinga, Quintena Hanna, Kena Doherty’ego i Marka Selby’ego, przegrał w finale z Markiem Williamsem 8:9 (mimo prowadzenia 8:5).
W 1995 roku wygrał dwa turnieje nie zaliczane do rankingowych – Australian Open i Australian Masters. Czterokrotnie (2000, 2002, 2004, 2007) osiągnął ćwierćfinał Mistrzostw świata – w ostatnim czempionacie uległ w 1/4 Stephenowi Maguire 7:13. Jest znany jako gracz umiejący budować długie breaki punktowe, jako 16. zawodnik w historii przekroczył granicę 100 co najmniej stupunktowych breaków osiągniętych w turniejach rankingowych (najwyższy spośród nich – 145 punktów – osiągnięty został podczas Mistrzostw świata w 1995 roku). Kariera Hamiltona załamała się w 2000 roku, kiedy to złamał nadgarstek próbując powstrzymać napastnika kradnącego portfel jego znajomego.
W sezonie 1999/2000 był sklasyfikowany na 10. miejscu w rankingu światowym, co stanowi zarazem jego najlepsze życiowe osiągnięcie.
W 2017 roku wygrał swój pierwszy rankingowy turniej (German Masters) w karierze. W finale pokonał Allistera Cartera 9:6, choć przegrywał już 2:5.
Do końca listopada 2016 roku, na swoim koncie zapisał 248 breaków stupunktowych.

</doc>
<doc id="103568" url="https://pl.wikipedia.org/wiki?curid=103568" title="Fletnia Pana">
Fletnia Pana

Fletnia Pana (także syringa, syrynga, syrinks, gr. "syrinks", łac. "syrinx"; multanki) – instrument muzyczny zaliczany do grupy aerofonów wargowych oraz instrumentów dętych drewnianych. 
Opis.
Składa się z szeregu drewnianych piszczałek, ułożonych w jednym lub dwóch rzędach. Dźwięki są wydobywane poprzez dmuchanie w krawędzie otworów piszczałek.
Piszczałki wykonywano pierwotnie z pustych łodyg lasecznicy (por. mit o Syrinks). Materiały obecnie stosowane do produkcji tego instrumentu to bambus, drewno klonowe (klon jawor), drewno z niektórych gatunków drzew owocowych – np. śliwy, gruszy, czereśni, a także szkło itp.
W tradycji.
Nazwa instrumentu i jego powstanie wiąże się z mitem o hamadriadzie Syrinks. Według mitologii greckiej na fletni grywał opiekun pasterzy i trzód – bożek Pan, oraz satyrowie. Obecnie instrument ten spotyka się w niektórych krajach Europy, w Azji, Afryce i Ameryce Południowej. Współcześnie najbardziej znanymi muzykami grającymi na fletni Pana są rumuński artysta Gheorghe Zamfir oraz pochodzący z Polski Edward Simoni.
W klasycznej operze "Czarodziejski flet" na fletni gra ptasznik Papageno. 
W kulturze polskiej.
Badania archeologiczne pozwalają przypuszczać, że syringa była używana na terenach Polski w czasach kultury łużyckiej. Szczytowym okresem popularności był renesans, gdy nazywano instrument multankami (nazwa ta pochodzi od Multanów – wołoskiej krainy geograficznej Muntenia). Z czasem użycia instrumentu zaniechano, jednakże ślad po nim pozostał w kulturze ludowej, zwłaszcza w kolędach domowych (np. "Pasterze śpiewają, na multankach grają. Hej, kolęda, kolęda!"). 
Obecnie pojawiają się artyści próbujący popularyzować ten instrument w muzyce polskiej (np. Kwartet Jorgi). W 2011 powstała pierwsza w kraju muzyczna sekcja gry na fletni Pana przy Miejskim Ośrodku Kultury w Lesznie, prowadzona przez rumuńskiego fletnistę z Mołdawii, Dumitru Harea 

</doc>
<doc id="103570" url="https://pl.wikipedia.org/wiki?curid=103570" title="Odra Opole">
Odra Opole

Odra Opole – polski klub piłkarski z siedzibą w Opolu, założony 16 czerwca 1945 roku jako "Opolski Klub Sportowy Odra". Obecnie występuje w I lidze.
Dawniej był klubem wielosekcyjnym: boks, gimnastyka, hokej na lodzie, narciarstwo alpejskie, piłka ręczna, podnoszenie ciężarów, siatkówka.
Historia klubu.
Lata 1945–1959: Początki klubu.
Dnia 16 czerwca 1945 roku w opolskim ratuszu odbyło się zebranie organizacyjne założycieli pierwszego powojennego polskiego klubu sportowego (pierwsze kluby, m.in. Polski Klub Sportowy w Opolu, powstały w okresie międzywojennym). Przyjął on nazwę Opolski Klub Sportowy „Odra”, a pomysłodawcą założenia klubu był mecenas Leonard Olejnik, który został zarówno pierwszym prezesem nowo powstałego klubu. Pierwszą imprezą zorganizowaną przez klub był bieg uliczny w lipcu tego samego roku. Odra była organizatorem pierwszego błyskawicznego turnieju piłkarskiego w Opolu z udziałem: Chrobrego Groszowice, Rodło Gosławice, KKS Kluczbork oraz miejscowych: Trójki, ZZK, MKS i Lwowianki. Zespoły rywalizowały o puchar przechodni starosty opolskiego. W finale Lwowianka pokonała KKS 1:0. Poza piłkarską, powstały również sekcje lekkiej atletyki oraz tenisowa, a w 1946 roku: bokserska, hokeja na lodzie i siatkówki. W roku 1947 kierownikiem sekcji wybrano Romana Dąbrowskiego, a jego zastępcą został mgr Kowalski. Podczas walnego zebrania sekcji podsumowano rok 1946, informując, że Odra rozegrała 36 spotkań (17 zwycięstw, 4 remisy i 15 porażek).
W 1948 roku nastąpiła fuzja Odry z Klubem Sportowym Chrobry Groszowice. W latach 1948–1958 po połączeniu z Lwowianką Opole klub występował pod nazwą Budowlani Opole.
W 1951 roku pod wodzą Mieczysława Bieńka Budowlani awansowali do II ligi, gdzie po dwóch sezonach po dwumeczu z Włókniarzem Kraków (3:2 oraz 1:1) osiągnęli historyczny awans do ekstraklasy. Pierwszy mecz w najwyższej rozgrywce ligowej „Odra” rozegrała 15 marca 1953 roku w Opolu przeciwko Gwardii Warszawa, który zakończył się dla Odry porażką 1:2. Honorowego gola zdobył Augustyn Poćwa, a "Niebiesko-Czerwoni" wystąpili w następującym składzie: Rybczyk, Wojtkiewicz, Kania, Skronkiewicz, Trojanowski, Mruczyński, Mielniczek, Poćwa, Klik, Żabicki, Adamiec. Klub z Opola po zaledwie jednym sezonie spadł do II ligi.
W 1954 roku, kiedy Odrze nie udało się awansować do ekstraklasy, w miejsce trenera Czesława Bartolika powrócił Mieczysław Bieniek, a działaczom udaje się pozyskać z Polonii Nysa napastnika Engelberta Jarka i Franciszka Stemplowskiego, który okazuje się później ogromnym wzmocnieniem drużyny prowadzonej przez Mieczysława Bieńka. W sezonie 1955 Odra awansowała I ligi, a Engelbert Jarek z 19 golami został królem strzelców drugiego poziomu rozgrywek oraz dotarła półfinału Pucharu Polski w którym Odra przegrała na wyjeździe z Lechią Gdańsk 0:2.
Kolejne trzy sezony były średnio udane dla drużyny "Niebiesko-Czerwonych". Sezon 1956 Odra zakończyła na 7. miejscu. Dnia 26 września 1956 roku w Opolu doszło do bezprecedensowego wydarzenia. Odra Opole rozegrała towarzyski mecz z brazylijskim zespołem AFC America Belo Horizonte. Opolanie przegrali ten mecz 0:3. W sezonie 1957, kiedy to trenerem Odry został Teodor Wieczorek, drużyna z Opola zajęła 10. miejsce w tabeli. W następnym sezonie Odra zajęła 11. miejsce w lidze i spadła do II ligi, by po roku gry znów awansować do ekstraklasy. Najwięcej bramek dla klubu strzelił wówczas Engelbert Jarek – 17 trafień.
Lata 1960–1975: Czołówka w Polsce.
Początki lat 60. były bardzo udane dla klubu. O sile drużyny stanowili m.in.: bramkarz Konrad Kornek, Henryk Szczepański, Norbert Gajda, Henryk Brejza, Engelbert Jarek, którzy również stanowili trzon reprezentacji Polski. W sezonie 1960 Odra Opole prowadzona przez Teodora Wieczorka po zwycięstwie z Ruchem Chorzów 5:2 w 29. kolejce była bliska zdobycia mistrzostwa kraju, ale porażka w ostatniej kolejce z Gwardią Warszawa 0:2 spowodowała, że zespół rozgrywki ligowe zakończył na 4. miejscu.
W latach 1961–1963 "Niebiesko-Czerwoni" plasowali się w czołówce ekstraklasy. W 1962 roku, Odra Opole po zwycięstwie na Cracovią 3:1 zajęła 3. miejsce w Pucharze Polski. Sezon 1963/1964 był jednym z najlepszych w wykonaniu "Niebiesko-Czerwonych". Najpierw drużyna pod wodzą Artura Woźniaka zajęła 3. miejsce w lidze (najwyższe miejsce w historii występów w ekstraklasie) oraz dotarła półfinału Pucharu Intertoto.
Następnie sezony w wykonaniu Odry nie były już takie udane, a w sezonie 1965/1966 zespół spadł do II ligi, ale po znakomitym sezonie 1966/1967 zespół prowadzony przez trenera Tadeusza Forysia powrócił do ekstraklasy. Odra Opole nie była już tak mocną drużyną jak kiedyś. O sile drużyny prowadzonej przez Engelberta Jarka stanowili: bramkarz Andrzej Krupa, Zbigniew Gut, Bogdan Harańczyk, Józef Klose.
W 1972/1973 Odra zajęła ostatnie – 14.miejsce w tabeli, ale względu na rozszerzenie ligi do 16 drużyn, Odra została na następny sezon w ekstraklasie, ale mimo tego i tak zajęła 15. miejsce i spadła II ligi. Po sezonie 1974/1975 Jarek zrezygnował z funkcji trenera "„Niebiesko-Czerwonych”".
Lata 1975–1979: Era Antoniego Piechniczka.
W 1975 roku, po rezygnacji trenera Engelberta Jarka, jego miejsce zajął przybyły z BKS Stal Bielsko-Biała Antoni Piechniczek, który już po roku pracy w klubie w znakomitym stylu awansował do ekstraklasy, a Wojciech Tyc wraz z Januszem Kupcewiczem z Arki Gdynia z 14 golami został królem strzelców drugiego poziomu rozgrywek. Sezon 1976/1977 był średnio udany dla Odry i zakończyła go na 12. miejscu.
18 czerwca 1977 Odra Opole po zwycięstwie nad wicemistrzem Polski – Widzewem Łódź 3:1 (2:0) (2 bramki dla Odry strzelił Wojciech Tyc, a jedna padła po strzale samobójczym), zdobyła Puchar Ligi, co zapewniło jej start Pucharze UEFA 1977/1978, w którym uległa w pierwszej rundzie drużynie z NRD, 1. FC Magdeburg (1:2, 1:1). Rozgrywki ligowe w sezonie 1977/1978 drużyna Antoniego Piechniczka zakończyła na dobrym 6. miejscu.
Sezon 1978/1979 zaczął się średnio, ale końcówka rundy jesiennej była dla Odry rewelacyjna. Do najbardziej pamiętnych meczów zalicza się: 29 października 1978 roku w Warszawie mecz z Legią Warszawa wygrany przez Odrę 5:3 po hat-tricku Alfreda Bolcka oraz bramkach Wiesława Korka i Wojciecha Tyca, mimo iż przegrywali 1:3 oraz dnia 19 listopada 1978 roku w Opolu z Ruchem Chorzów, który Odra wygrała 3:1 po bramkach Zbigniewa Kwaśniewskiego, Romana Wójcickiego i Wojciecha Tyca i Odra w ten sposób zapewniła sobie tytuł mistrza jesieni. Jednak runda wiosenna nie była już tak udana jak runda jesienna i rozgrywki ligowe Odra zakończyła na 5. miejscu, a trener Antoni Piechniczek podał się do dymisji.
Lata 1980–1999: II i III liga.
Następne sezony dla Odry nie były już takie udane. Sezon 1979/1980 Odra Opole pod wodzą trenera Józefa Zwierzyny zajęła 9. miejsce w tabeli, które jest zasługą świetnej gry obrońców "„Niebiesko-Czerwonych”", a najlepszym strzelcem zespołu był Alfred Bolcek – 6 goli.
Sezon 1980/1981 jest jak na razie ostatnim sezonem Odry w I lidze. Pod wodzą czechosłowackiego trenera Józefa Stanko, a następnie Grzegorza Polakowa bilans meczów wygląda następująco: 6 zwycięstw – 6 remisów – 18 porażek. Ostatni mecz Odry w ekstraklasie miał miejsce dnia 14 czerwca 1981 roku w Warszawie. Wtedy Odra grała z Legią Warszawa, a mecz zakończył się remisem 1:1, a bramkę zdobył Wojciech Tyc. Najlepszymi strzelcami zespołu okazali się Andrzej Przenniak i Wojciech Tyc – 5 bramek.
Następne sezony w wykonaniu Odry były coraz słabsze aż w 1984 roku po raz pierwszy w historii spadła do III ligi. Po roku gry w lidze w sezonie 1984/1985 Odra Opole wróciła w szeregi II ligi, odnosząc m.in. zwycięstwo z drużyną WKS Wieluń 13:0 – najwyższe zwycięstwo Odry w historii. W sezonie 1985/1986 Odra ponownie spadła do III ligi, a trenera Ireneusza Browarskiego zastąpili słynni piłkarze Odry – Antoni Kot i Andrzej Krupa, którzy ponownie wprowadzili Odrę do II ligi, ale już po roku Odra ponownie spadła do III ligi przez dziewięć lat trenerzy: najpierw Wojciech Tyc (1988–1991), potem Wiesław Łucyszyn (1991–1996) nie potrafili awansować z Odrą do II ligi, aż ta sztuka udała się Zygfrydowi Blautowi, który w sezonie 1996/1997 awansował do drugiej ligi.
W sezonie 1997/1998 Odra zajęła 17. miejsce w lidze co oznaczało spadek do niższej ligi. Jednak już po kilku miesiącach dzięki dokonanej przez biznesmena Ryszarda Raczkowskiego fuzji z Vartą Alkaline Namysłów drużyna z Opola powróciła do ligi gdy jeszcze trwał sezon 1998/1999 i występowała w niej pod nazwą "Odra/Varta Opole". Niebawem sponsorem klubu został namysłowski browar, funkcjonujący wówczas pod nazwą Ryan. Stąd też występy Odry w sezonie 2000/01 pod nazwą Ryan Odra Opole.
Od 2000 roku.
Na początku XXI wieku prezesem Odry Opole był Ryszard Niedziela, właściciel sklepów Spar w Opolu, którego kierowała zbyt duża ambicja osiągnięcia sukcesu sportowego. Runda jesienna sezonu 2000/2001 była rewelacyjna w wykonaniu Odry (13 zwycięstw, 3 remisy, 3 porażki) i zajmowała 1. miejsce w tabeli. Ale wiosna nie była już tak udana, Odra Opole zajęła 4. miejsce w lidze i nie awansowała do ekstraklasy. Po latach na jaw wyszło, że runda jesienna była udana dzięki współpracy Niedzieli z Ryszardem Forbrichem ps. „Fryzjer”, którą Niedziela opisał w książce „Mafia Fryzjera”. W sezonie 2001/2002 drużyna spadła do III ligi. W okresie występów w III lidze najlepszym zawodnikiem "Niebiesko-Czerwonych" był Józef Żymańczyk, który jest nazywany przez kibiców i działaczy „symbolem” klubu.
Na koniec sezonu 2005/2006 zajęła drugie miejsce w trzecioligowej tabeli i po rozegraniu dwumeczu barażowego z Radomiakiem Radom awansowała do II ligi (obydwa spotkania zakończyły się wynikiem 1:1 i o awansie zadecydowały rzuty karne wygrane przez Odrę w stosunku 4:2). W okresie gry Odry w II lidze, jej najlepszym zawodnikiem był Nigeryjczyk Hugo Enyinnaya. W październiku 2006 roku, po raz pierwszy w historii klubu prezesem został obcokrajowiec – Holender Guido Vreuls.
9 stycznia 2008, trenerem Odry został Rob Delahaije, pierwszy holenderski trener polskiego klubu w historii polskiej piłki nożnej. Prowadził zespół w sześciu ligowych meczach, z których 4 zremisował, a 2 przegrał. 16 kwietnia 2008 Guido Vreuls zrezygnował z funkcji prezesa klubu, a wraz z nim trener Delahaije.
W 2009 roku, ze względu na zadłużenie klubu, które spowodowało cofnięcie licencji na występy w I lidze, oraz brak możliwości spłacenia zaległości, klub został postawiony w stan upadłości. W miejsce upadającego klubu powstało Stowarzyszenie Kultury Fizycznej „Oderka” Opole, zarejestrowane 16 czerwca 2009 w opolskim urzędzie miasta, mające kontynuować tradycje klubu. Prezesem został wówczas Mariusz Gnoiński, właściciel prywatnej przychodni rehabilitacyjnej, trener odnowy biologicznej i piłkarz rezerw Odry. 14 czerwca 2011 walne zebranie zdecydowało o powrocie do nazwy Odra Opole.
Nowy zespół przystąpił do rozgrywek IV ligi, gr. opolskiej. W pierwszym sezonie Oderka zdobyła 81 punktów, wygrywając grupę i awansując do III ligi, gr. opolsko-śląskiej. W niej występowała przez 3 następne sezony, wygrywając ostatecznie grupę w sezonie 2012/13 i awansując do II ligi, gr. zachodniej. Na III szczeblu rozgrywkowym zespół spędził tylko sezon, zajmując 12. miejsce w zachodniej grupie II ligi i spadając ponownie do III ligi. Powrót na III szczebel zajął Odrze 2 sezony, zajmując najpierw 2., a potem 1. miejsce w opolsko-śląskiej grupie III ligi. Po zwycięstwie grupy drużyna z Opola pokonała ponadto Vinetę Wolin, co umożliwiło awans do II ligi. W sezonie 2016/17 jako beniaminek II ligi zespół zajął 2. miejsce i awansował do I ligi, gdzie występuje obecnie.
Klub w rozgrywkach.
Sezon po sezonie.
Odra Opole rozegrała 22 sezony w najwyższej klasie rozgrywkowej. Statystyki w ekstraklasie – 564 mecze: 182 zwycięstwa, 159 remisów i 223 porażki, bramki 645–740. W drugim poziomie rozgrywkowym Odra występowała w 22 sezonach. Bilans występów – 652 mecze: 264 zwycięstwa, 163 remisy i 225 porażek, bramki 834–698.
Najlepszym zawodnikiem Odry w historii jej występów w ekstraklasie jest Engelbert Jarek (92 gole).
Europejskie puchary.
Dotychczas Odra rozegrała 44 mecze w europejskich pucharach. Bilans spotkań – z 21 zwycięstwami, 11 remisami i 12 porażkami. Największym sukcesem było dojście do półfinału Pucharu Intertoto 1963/1964 oraz start w Pucharze UEFA 1977/1978. "Niebiesko-Czerwoni" wygrali również grupę Pucharu Intertoto 1968 i 1969.
Najskuteczniejszym zawodnikiem w europejskich pucharach jest Engelbert Jarek (14 goli).
Stadion.
W czerwcu 2017 roku prezydent Opola Arkadiusz Wiśniewski ogłosił plany budowy nowego stadionu pod koniec 2019 roku.
Kibice.
Odrze Opole kibicują głównie ludzie mieszkający w województwie opolskim. Odra posiada fankluby w Brzegu, Dobrzeniu Wielkim, Głuchołazach, Gogolinie, Grodkowie, Kędzierzynie-Koźlu, Kluczborku, Kolonowskim, Krapkowicach, Lewinie Brzeskim, Łubnianach, Niemodlinie, Nysie, Oleśnie, Oławie, Ozimku, Prudniku, Strzelcach Opolskich, Skorogoszczu, Strzelinie, Turawie, Tułowicach, Tarnowie Opolskim, Zawadzkiem, Zdzieszowicach i Ziębicach.
Jedna Odra.
Stowarzyszenie Sympatyków Odry Opole „Jedna Odra” – stowarzyszenie kibiców Odry Opole, powstałe w 2001 roku, zarejestrowane sądownie dnia 25 sierpnia 2010 roku. Jest oficjalnym reprezentantem kibiców Odry Opole oraz członkiem Ogólnopolskiego Związku Stowarzyszeń Kibiców. Zajmuje się popularyzacją Odry Opole, propagowaniem bezpiecznego uczestnictwa w meczach Odry Opole wśród młodzieży szkolnej, organizacją ruchu kibicowskiego, konsultacje oraz porady marketingowe z władzami Klubu Odra Opole oraz promowanie postaw patriotycznych wśród kibiców Odry Opole i mieszkańców Opolszczyzny. Pierwszym prezesem Stowarzyszenia „Jedna Odra” był Tomasz Szymański, obecnie prezesem jest Grzegorz Lech. Członkowie stowarzyszenia biorą udział w różnych obchodach rocznicowych i akcjach charytatywnych m.in. Marsz Niepodległości, Narodowy Dzień Pamięci „Żołnierzy Wyklętych”, Międzynarodowy Turniej Kibiców Odry Opole z okazji 65-lecia istnienia klubu (19 czerwca 2010), złożenie kwiatów pod pomnikiem podziemia antykomunistycznego w 65. rocznicę założenia WiN-u (2 września 2010), akcje: "„Stadion dla Opolszczyzny”" (wrzesień 2010), "„Niebiesko-czerwony Mikołaj”" (5 grudnia 2010), "„Niebiesko-czerwone serce”" – zbiórka krwi kibiców Odry Opole (od 2010 roku).
Zawodnicy.
Piłkarze Odry w reprezentacji Polski.
W reprezentacji Polski grało 14 zawodników w barwach Odry Opole. Łącznie wystąpili w 105 meczach reprezentacji.

</doc>
<doc id="103573" url="https://pl.wikipedia.org/wiki?curid=103573" title="Replikant">
Replikant

Replikant – określenie androida przypominającego człowieka i zdolnego do naśladowania jego zachowania tak skutecznie by odróżnienie od człowieka było niewykonalne lub bardzo trudne. Używane w filmie Ridleya Scotta "Łowca androidów" (ang. "Blade Runner"), gdzie zastąpiło słowo „androidy”, używane przez Philipa K. Dicka w literackim pierwowzorze filmu – powieści "Czy androidy śnią o elektrycznych owcach?" (ang. "Do Androids Dream of Electric Sheep?"). Należy tu zauważyć, iż Dick używając określenia android (człekokształtny robot) miał raczej na myśli istoty biologiczne, bliższe pojęciu cyborga.
Replikanci byli produktem bioinżynierii. Rozróżnienie replikanta od prawdziwego człowieka było możliwe tylko po zastosowaniu specjalnego testu na empatię (test Voight-Kampffa). Czas życia replikanta był ograniczony do kilku lat. W fikcyjnym świecie obowiązywał całkowity zakaz ich przebywania na planecie Ziemia. W przypadku złamania tego zakazu byli likwidowani przez specjalne oddziały policji – "Blade Runnerów". Likwidacji replikanta nie nazywano egzekucją, lecz używano terminu „emerytura”. Stwarzało to zagrożenie dla ludzi, którzy mogli być dość łatwo pomyleni z replikantami.
Androidy były produkowane przez korporację Tyrella (w książce Rosena). Replikanci mogli być bardzo inteligentni, ale według korporacji niezdolni do wyższych uczuć. W zależności od modelu produkowano wersje z różnymi możliwościami intelektualnymi i fizycznymi.
Batman: The Animated Series.
W serialu replikanci są produktem komputera ze sztuczną inteligencją o nazwie H.A.R.D.A.C. Konkretnie w odcinkach 38, 39 i 62. Dąży on do zastąpienia wszystkich ludzi replikantami. Po kolei zastępuje nimi ważniejsze osoby w Gotham City, w tym samego Batmana. Replikanci również mają sztuczną inteligencję. Są stale połączeni bezprzewodowo ze swoim stwórcą. Pierwotnie, tak jak H.A.R.D.A.C, byli wynalazkiem Karla Rossuma, który nie miał złych zamiarów, jednak H.A.R.D.A.C uniezależnił się od niego.

</doc>
<doc id="103574" url="https://pl.wikipedia.org/wiki?curid=103574" title="Ba Jin">
Ba Jin

Ba Jin (), właśc. Li Yaotang (ur. 25 listopada 1904, zm. 17 października 2005) – pisarz chiński, działacz polityczny, esperantysta.
Życiorys.
Pochodził z Chengdu (prowincja Syczuan). Studiował w Szkole Języków Obcych w Chengdu, następnie kształcił się we Francji (1927–1929). W czasie pobytu we Francji napisał pierwsze utwory, w tym opowiadanie "Miewang"; po raz pierwszy posłużył się również pseudonimem Ba Jin, przyjętym na cześć teoretyków anarchizmu Bakunina i Kropotkina. Użycie pseudonimu było także symbolicznym uniezależnieniem się od wpływu rodziny, szczególnie dziadka kierującego twardą ręką jego wczesnym wychowaniem. W czasie pobytu swojego pobytu w Paryżu poznał polską anarchistkę Anielę Wolberg, której poświęcił swoje dwa opowiadania "Yalianna" (1931) oraz "Yalianna Woboerge" (1933).
Po powrocie do Chin osiadł w Szanghaju (1929), gdzie zajął się twórczością literacką oraz pracą dziennikarską. Opublikował w tym okresie m.in. trylogię "Gdy bogowie odchodzą" (《家》,1931), "Wartki nurt" (1935) i "Miłość" (1936); "The Family" (1933); opowiadania "Autumn in Spring" i "A Dream of the Sea"; zbiór opowiadań "Mengya"; powieści "Fuchou" i "Shen, Gui, Ren". Był jednocześnie redaktorem naczelnym wydawnictw „Życie Kulturalne” i „Pingming” w Szanghaju.
W okresie wojny z Japonią pisał utwory propagandowe nawołujące do walki z Japończykami (m.in. razem z Mao Dunem). Dokończył także cykl powieściowy zapoczątkowany utworem "Gdy bogowie odchodzą" – wydał "Wiosnę" (; 1938) i "Jesień" (《秋》; 1940). W 1950 był delegatem na Kongres Pokoju w Warszawie i poświęcił temu wydarzeniu utwór "Dziennik Polski" (; 1951). W tym okresie wydał także "A Garden of Repose" (1944), "Ward No 4" (1946), "Cold Nights" (1947).
Po powstaniu ChRL zajmował szereg funkcji społecznych, był przewodniczącym Chińskiego Stowarzyszenia Pisarzy (potem przewodniczącym honorowym) oraz wiceprzewodniczącym Stowarzyszenia Kół Artystycznych i Literackich Chin. W latach 1949–1978 był deputowanym do Ogólnochińskiego Zgromadzenia Przedstawicieli Ludowych (parlamentu), zasiadając w latach 1977–1978 w Stałym Komitecie Zgromadzenia. Kierował redakcjami kilku periodyków literackich. W okresie rewolucji kulturalnej był prześladowany jako „kontrrewolucjonista”; zrehabilitowano go w 1977. Po rehabilitacji opublikował m.in. "Zaxiang Lu".
Od początku lat 90. Ba Jin cierpiał na chorobę Parkinsona. Nie występował publicznie (przebywał w szpitalu od połowy lat 90.), pozostawał jednak formalnie członkiem władz państwowych do końca życia jako wiceprzewodniczący Komitetu Krajowego Ludowo-Politycznej Konferencji Konsultatywnej Chin. Po raz pierwszy został powołany na to stanowisko w 1983, ponownie w 1988, 1993, 1998 i 2003. W listopadzie 2004 ukończył 100 lat.
Teoretycy literatury dopatrują się w jego twórczości wpływu powieściopisarstwa XIX-wiecznej Europy, m.in. Zoli, Turgieniewa i Czechowa.
Na język polski została przetłumaczona tylko jedna jego książka – "Gdy bogowie odchodzą" (Warszawa, PIW 1961).
Został odznaczony m.in. Legią Honorową i Orderem Przyjaźni Narodów.
Esperanto.
Po powrocie ze studiów w Paryżu do Szanghaju w Ba Jin mieszkał w siedzibie Szanghajskiego Związku Esperantystów, w którym wkrótce zaczął redagowanie jego czasopisma "La Verda Lumo" (Zielone Światło). Tam opublikował po chińsku dwa artykuły poświęcone literaturze esperanckiej (nr 1-3 i 7-10, 1930), a w esperanckie krótki dramat "En la Malluma Nokto" (Ciemną Nocą; nr 10-12, 1928) oraz utwór prozatorski "Mia Koro" (Moje Serce; nr 1-2, 1930).
W 1931 Ba skompilował zbiór 16 opowiadań Wasilija Eroszenki w tłumaczeniu na chiński – 4 tłumaczenia z japońskiego autorstwa Lu Xuna, pozostałe – tłumaczenia Ba Jina z esperanta. 
Wpływ na twórczość Ba Jina miał węgierski pisarz esperancki Julio Baghy. W 1931 Ba przetłumaczył na chiński jego powieść "Printempo en la Aŭtuno" (Wiosna Jesienią). Rok później została wydana jego "siostrzana" wersja utworu pt. "Jesień Wiosną". 
Po utworzeniu Chińskiej Ligi Esperanta w 1951 Ba Jin został członkiem zarządu organizacji, w latach 1986-89 był jej przewodniczącym. W 1980 będąc prezesem chińskiego PEN Clubu przewodniczył delegacji na Światowy Kongres Esperanto w Sztokholmie. Został również patronem honorowym Universala Esperanto-Asocio. 
W 1998 opracował drugą część "Literatury Esperanckiej" (red. Ye Junjian).

</doc>
<doc id="103578" url="https://pl.wikipedia.org/wiki?curid=103578" title="Dominic Dale">
Dominic Dale

Dominic Dale (ur. 29 grudnia 1971 w Coventry) – snookerzysta walijski. Plasuje się na 35 miejscu pod względem zdobytych setek w profesjonalnych turniejach, ma ich łącznie 233.
Kariera zawodowa.
Od 1992 snookerzysta zawodowy. 
W sezonie 1999/2000 sklasyfikowany jako nr 19 na świecie. Wygrał w karierze dwa turnieje rankingowe – Grand Prix w Bournemouth w 1997 oraz Shanghai Masters w 2007. Zwycięstwo w Grand Prix było wielką sensacją – notowany wówczas na 54. miejscu na świecie, pokonał w drodze do tytułu m.in. Steve Davisa i Jimmy'ego White'a, a w finale Johna Higginsa 9:6.
W 2000 był ćwierćfinalistą mistrzostw świata, pokonał m.in. Ebdona i Graya, przegrał ze Swailem. W 2004 grał w półfinale Welsh Open. W 1999 był członkiem zwycięskiej ekipy walijskiej w Pucharze Narodów, rok później Walijczycy ulegli w finale Anglii.
12 sierpnia 2007 po raz drugi w swojej karierze dotarł do finału turnieju rankingowego – Shanghai Masters, w którym pokonał Ryana Daya 10:6. W trakcie tego meczu przegrywał już 2:6, jednak wygrał kolejne osiem frame'ów. Dodatkowo – w dziesiątej partii tego meczu – uzyskał najwyższy break turnieju (143 punkty).
Do końca sezonu 2010/2011, na swoim koncie zapisał 108 breaków stupunktowych.

</doc>
<doc id="103587" url="https://pl.wikipedia.org/wiki?curid=103587" title="Henryk Jankowski (duchowny)">
Henryk Jankowski (duchowny)

Henryk Jankowski (ur. 18 grudnia 1936 w Starogardzie Gdańskim, zm. 12 lipca 2010 w Gdańsku) – polski duchowny rzymskokatolicki, kanonik, kapelan „Solidarności”, proboszcz parafii św. Brygidy w Gdańsku w latach 1970–2004, usunięty z tej funkcji w związku z oskarżeniami o wykorzystywanie seksualne dzieci.
Życiorys.
Młodość.
Wychował się w rodzinie wielodzietnej – miał siedem sióstr, w tym siostrę bliźniaczkę. Pochodzący z Lubawy ojciec, Antoni, tuż po wybuchu wojny został zatrzymany i skierowany do obozu dla jeńców cywilnych w Nowym Porcie, a po zwolnieniu jako "eingedeutsch" został wcielony do Wehrmachtu i w 1943 r., gdy Henryk Jankowski miał siedem lat, zginął na froncie wschodnim. Matka, Jadwiga z domu Jeschwitz, narodowości niemieckiej, pochodziła z zamożnej gdańskiej rodziny kupieckiej i słabo znała język polski, dlatego w domu Jankowskich rozmawiało się w języku niemieckim. Henryk Jankowski był ministrantem m.in. w kościołach: św. Wojciecha oraz św. Mateusza w Starogardzie.
Naukę rozpoczął w niemieckiej "Grundschule", a podstawowe wykształcenie uzyskał w 1952 w polskiej siedmioklasowej szkole. Był słabym uczniem, piątki miał tylko z religii, prac ręcznych i z zachowania. Ponieważ z nauką w gimnazjum było jeszcze gorzej, zmuszony był zmienić szkołę na wieczorową i podjąć pracę jako goniec w Państwowym Zakładzie Dezynfekcji i Deratyzacji. Maturę zdał w liceum wieczorowym, później pracował w urzędzie skarbowym w dziale egzekucji. Następnie starał się o przyjęcie do szkoły oficerskiej, ale nie został przyjęty. Odwołanie od decyzji też nie pomogło – zdaniem Bożeny Aksamit i Piotra Głuchowskiego prawdopodobnie szkodziło mu to, że ojciec był żołnierzem Wehrmachtu.
Kapłaństwo.
Po odmowie przyjęcia do szkoły oficerskiej, starał się o przyjęcie do seminarium w Pelplinie, nie został jednak przyjęty – powodem były zbyt niskie oceny w nauce oraz słabe posługiwanie się językiem polskim. W konsekwencji odesłany został do seminarium w Gdańsku-Oliwie, w którym rozpoczął naukę w 1958. Jako kleryk zajmował się oprowadzaniem niemieckich turystów po Gdańsku, którzy płacili markami. Święcenia kapłańskie otrzymał (warunkowo i bez tytułu magistra) 21 czerwca 1964 z rąk biskupa Edmunda Nowickiego. W uzyskaniu zgody biskupa na warunkowe wyświęcenie kleryka Jankowskiego (który nie zdał jeszcze wszystkich egzaminów, w tym rigorosum) pomógł ks. Antoni Baciński. Pracę rozpoczął Jankowski jako pomocnik proboszcza Józefa Zator-Przytockiego, jednak stosunki między nimi nie układały się prawidłowo. Powodem niechęci proboszcza do Jankowskiego, było jego wystawne życie i zarabianie pieniędzy na niemieckich turystach. Na swoją prośbę Jankowski został przeniesiony do parafii w Dolnym Mieście, gdzie pełnił obowiązki wikariusza, podobnie jak w parafii św. Barbary (1967–1970).
Kuria gdańska chcąc dźwignąć z ruin (brak wyposażenia, brak dachu) kościół św. Brygidy, mianowała na początku 1970 roku Jankowskiego administratorem parafii. Nominacja ta uzyskała zatwierdzenie przez Urząd do Spraw Wyznań WRN 17 marca 1970, kiedy Jankowski złożył ślubowanie dochowania wierności Polskiej Rzeczypospolitej Ludowej oraz przestrzegania jej porządku prawnego. Korzystając ze swych kontaktów i znajomości języka niemieckiego Jankowski pozyskał w RFN środki na jego odbudowę, w wyniku czego już w 1974 kościół był odgruzowany, uporządkowany i pokryty dachem. W roku 2000 wysunął koncepcję budowy w kościele wielkiego ołtarza głównego z bursztynu, a następnie koordynował jego powstawanie w pierwszej fazie.
16 listopada 2004 arcybiskup gdański odwołał go z urzędu proboszcza, podając w dekrecie jako powód „wykorzystywanie ambony dla celów pozaduszpasterskich” oraz „nieład etyczny na plebanii”. Ks. Jankowski odwołał się od tej decyzji do watykańskiej Kongregacji ds. Duchowieństwa, która w październiku 2005 podtrzymała decyzję arcybiskupa”. Od decyzji tej ks. Jankowski odwołał się do Sygnatury Apostolskiej. Do momentu przejścia kapłana na emeryturę Stolica Apostolska nie zajęła stanowiska w tej sprawie, zatem do tego czasu ks. Jankowski formalnie nigdy nie przestał być proboszczem.
31 sierpnia 2009 ogłosił decyzję o przejściu na emeryturę i zrzeczeniu się probostwa z ostatnim dniem września. Uroczyste pożegnanie odbyło się 26 września 2009 w kościele pw. św. Brygidy. Pożegnalnej mszy świętej przewodniczył i homilię wygłosił ks. arcybiskup Sławoj Leszek Głódź. W uroczystości udział wzięli m.in. Danuta Wałęsa, Janusz Śniadek, Anna Walentynowicz, Jerzy Borowczak, Andrzej Jaworski, Andrzej Lepper i Lech Woszczerowicz.
Działalność publiczna.
W 1971 zorganizował pielgrzymkę stoczniowców na Jasną Górę, co władze PRL odbierały jako gest polityczny odnoszący się do pacyfikacji protestów na Wybrzeżu. W 1975, w 5. rocznicę Grudnia 1970, jako jedyny kapłan diecezji gdańskiej odprawił mszę świętą w intencji ofiar tej zbrodni. 17 sierpnia 1980 odprawił mszę św. dla strajkujących robotników w Stoczni Gdańskiej, w czasie której kilkakrotnie apelował "do rozsądku i postępowania w poczuciu odpowiedzialności za losy Ojczyzny". Aby nie drażnić robotników posiadanym mercedesem, do stoczni pojechał pożyczonym białym fiatem 125p. Odprawiał również msze codziennie każdego kolejnego dnia aż do zakończenia strajku. Według historyka Piotra Szubarczyka "te Msze św. odsunęły niebezpieczeństwo załamania się strajku. Budowały solidarność strajkujących i nadzieję na zwycięstwo".
Związał się z otoczeniem Lecha Wałęsy, stając się jednym z jego najważniejszych doradców. W kwietniu 1981, dekretem prymasa Polski kard. Stefana Wyszyńskiego, został kapelanem Niezależnego Samorządnego Związku Zawodowego „Solidarność”. Pośredniczył w kontaktach pomiędzy władzami „Solidarności” a Episkopatem Polski. Po wprowadzeniu stanu wojennego w grudniu 1981, odprawił mszę świętą na terenie Stoczni Gdańskiej, namawiając strajkujących do zachowania spokoju. Następnie organizował pomoc dla osób represjonowanych w ramach Komisji Charytatywnej przy kościele św. Brygidy. Od 1982 współpracował z podziemnymi strukturami „Solidarności”. W latach 80. dzięki dobrym kontaktom ks. Henryka Jankowskiego z Polonią amerykańską do Gdańska trafiały transporty leków warte miliony dolarów, które przekazywano do pomorskich szpitali. Ksiądz Jankowski wspomagał także finansowo wiele osób (głównie działaczy „Solidarności”) oraz organizował kolonie dla dzieci.
Jego osoba była obiektem zainteresowania KC PZPR, na zlecenie którego w połowie września 1983 w „Głosie Wybrzeża” ukazał się na temat ks. Jankowskiego artykuł, pt. „Czerwona rzodkiewka”, w którym zaatakowano służbę ojca duchownego w niemieckiej armii. Była to część zakrojonej na szeroką skalę prowokacji wobec księdza. Niedługo potem gazeta zamieściła listy 20 pracowników Samodzielnej Grupy „D” Departamentu IV MSW, podszywających się pod głosy czytelników do redakcji, popierających wymowę artykułu. W październiku 1983 prokuratura wojewódzka w Gdańsku przedstawiła ks. Jankowskiemu zarzut działalności antypaństwowej. Postępowanie przeciwko niemu umorzono na mocy amnestii z 21 lipca 1984, a w 1992 Sąd Najwyższy w rewizji nadzwyczajnej wniósł o zmianę postępowania przez uniewinnienie duchownego.
Od 1983 rozpoczął organizowanie wraz z księdzem Jerzym Popiełuszką pielgrzymek robotników na Jasną Górę. W 1984 zmienił swój wizerunek, chodził obwieszony złotymi łańcuchami, medalami, a w jego ubiorze dominowały szkarłatne i purpurowe detale. Miał osobistego fryzjera oraz dostawcę ryb i słodyczy. W czasie pielgrzymki Jana Pawła II do Polski w 1987, w ramach akcji "Zorza II" o poczynaniach Jankowskiego informowało SB 37 tajnych współpracowników, w tym 9 kapłanów.
W 1988 udostępnił teren parafii Św. Brygidy na siedzibę Krajowej Komisji Wykonawczej NSZZ „Solidarność”, organizując ośrodek koordynujący ogólnopolską akcję strajkową. Na władanej przez siebie plebanii ks. Jankowski był gospodarzem spotkań Lecha Wałęsy i władz podziemia z czołowymi politykami ówczesnego świata m.in. Ronaldem Reaganem, Margaret Thatcher, Helmutem Kohlem, Tedem Kennedym czy Zbigniewem Brzezińskim.
W czerwcu 1989 został powołany na stanowisko ministra stanu w powołanym przez samozwańczego prezydenta Polski na wychodźstwie Juliusza Nowinę-Sokolnickiego „rządzie emigracyjnym”. W 1993 Jankowski znalazł się na 80 miejscu w rankingu najbogatszych Polaków.
Przewodniczył radzie nadzorczej Baltic Banku do jego likwidacji z powodu niewypłacalności w 1993.
Od połowy lat 90. regularnie wspierał finansowo dziecięce szpitale i Dom Małego Dziecka im. Janusza Korczaka w Gdańsku. W 1992 wojewoda gdański Maciej Płażyński przekazał archidiecezji gdańskiej w użytkowanie II Dwór, tenże budynek dzięki inicjatywie księdza Jankowskiego przekazano we władanie zakonu brygidek z misją zbudowania klasztoru i centrum ekumenicznego, które otwarto w 1997.
W III RP aktywnie wypowiadał się na tematy polityczne. Był zwolennikiem pogodzenia się Lecha Wałęsy z Andrzejem Gwiazdą. Opowiadał się przeciwko wejściu Polski do Unii Europejskiej. Sympatyzował z ugrupowaniami prawicowymi oraz Samoobroną RP. Wspierał także w wyborach kandydatów Prawa i Sprawiedliwości.
W 2008, odchodząc z parafii św. Brygidy, sprzedał dwa garnitury. Wszystkie otrzymane pieniądze z ich sprzedaży przeznaczył na cele charytatywne. Dzień po pożegnalnej mszy świętej z okazji jego przejścia na emeryturę wyjechał wczesnym rankiem, zabierając ze sobą jedną teczkę z rzeczami osobistymi. 18 maja tego samego roku uczestniczył w manifestacji wraz ze stoczniowcami z NSZZ „Solidarność” w obronie Stoczni Gdańskiej.
Choroba, śmierć i pogrzeb.
Jankowski cierpiał na wiele schorzeń, w tym na cukrzycę. Z powodu jej zaawansowania kilka miesięcy przed śmiercią amputowano mu wszystkie palce w lewej nodze. Rok przed śmiercią jego stan zdrowia pogorszył się na tyle, że trafił do sopockiego hospicjum Caritasu. Zmarł 12 lipca 2010 o godz. 20.05, na plebanii parafii św. Brygidy, w otoczeniu kapłanów z parafii i przyjaciół. Uroczystości pogrzebowe zmarłego odbyły się 17 lipca 2010 w kościele św. Brygidy w Gdańsku pod przewodnictwem arcybiskupa Sławoja Leszka Głódzia. Wraz z nim mszę pożegnalną koncelebrowało trzech biskupów (Tadeusz Gocłowski, Jan Bernard Szlaga i Ryszard Kasyna). Obecni też byli: dyrektor Radia Maryja Tadeusz Rydzyk, trzech infułatów oraz wielu księży z całej Polski.
Kontrowersje.
Po 1989 roku Henryk Jankowski przez swoje działania zaczął być postrzegany jako postać kontrowersyjna. Kazania wygłaszane przez niego przez część środowisk uznawane były za antysemickie. W 1995 roku w czasie kazania w obecności prezydenta Lecha Wałęsy stwierdził, że gwiazda Dawida wpisuje się w symbolikę swastyki oraz sierpa i młota. Jego wypowiedź zauważono w USA w związku z czym prezydent Bill Clinton wystosował pismo do Światowego Kongresu Żydowskiego, pomimo tego brak było reakcji episkopatu. O jego antysemityzmie pisała nawet prasa światowa, między innymi dziennik „The New York Times”, wyjaśniając że Jankowski traci reputację z powodu antysemickich uwag. Twierdził on np. że członkowie mniejszości żydowskiej nie mogą być tolerowani w polskim rządzie. Ta wypowiedź Jankowskiego spotkała się z krytyką ze strony prymasa Józefa Glempa. Jankowski należał do przeciwników Unii Europejskiej i był jednym z jej największych krytyków, także po przystąpieniu do niej Polski. Twierdził nawet, że "Unia Europejska jest spiskiem zawiązanym w celu zniszczenia Polski".
Sprawa fundacji.
Po 1989 wielu działaczy NSZZ „Solidarność” zerwało z nim kontakty. Związał się wtedy z działaczem Młodzieży Wszechpolskiej Mariuszem Olchowikiem, który został prezesem fundacji Instytut im. Prałata Henryka Jankowskiego, zlikwidowanej w 2009 w związku z dopuszczaniem się przez kierownictwo Instytutu wielu nieprawidłowości prawnych i doprowadzenie do dużych długów. Fundacja zajmowała się sprzedażą wody mineralnej i wina z wizerunkiem ks. Jankowskiego, a także książek o tematyce religijnej i patriotycznej. Na zlecenie "Instytutu ks. prał. Henryka Jankowskiego" z siedzibą w Warszawie Peter Raina wydał nawet książkę o Jankowskim, noszącą tytuł "Teczka ks. Henryka Jankowskiego. Agenci SB w Kurii Gdańskiej". Z działalności tej nakazał wycofać się Jankowskiemu metropolita gdański arcybiskup Sławoj Leszek Głódź.
Upolitycznienie Grobów Pańskich.
W kwietniu 1995 wystawiony w kościele św. Brygidy Grób Pański Henryk Jankowski ozdobił czerwonym płótnem, na którym znalazły się flagi hitlerowskich Niemiec, ZSRR, swastyka, sierp i młot, gwiazda Dawida oraz skróty (SS, NSDAP, NKWD, KGB, UB, PPR, KRN, PZPR, SdRP, PSL, UP i UW). Twórczość Jankowskiego wywołała protesty polityków i prasy. Aleksander Małachowski napisał, że jest to "sianie nienawiści", SdRP zauważyła, że "są granice jątrzenia, kłamstwa i nienawiści, których nawet duchownym przekraczać nie wolno". Jacek Żochowski natomiast uznał twórczość Jankowskiego w kościele za bluźnierstwo i złożył protest na ręce prymasa. Instalacja spotkała się też z dezaprobatą arcybiskupa Tadeusza Gocłowskiego, który kazał ją usunąć. Litery tworzące skróty: SdRP, PSL, UP i UW, arcybiskup usunął osobiście.
W 2001 ks. Jankowski stworzył nowy Grób Pański, który przedstawiał miniaturę zwęglonej stodoły w Jedwabnem z ludzkim szkieletem. Arcybiskup Gocłowski nakazał duchownemu usunąć cytat z Nowego Testamentu: "Żydzi zabili Pana Jezusa i Proroków i nas także prześladowali".
Ostatni Grób Pański ks. Jankowskiego powstał w 2004 i wyrażał sprzeciw wobec Unii Europejskiej.
Zakaz głoszenia kazań.
W 1997 został ukarany zakazem głoszenia kazań na 12 miesięcy przez arcybiskupa Tadeusza Gocłowskiego za uczynienie z ambony „trybuny politycznej”. Kara została na niego nałożona po krytyce jego różnorakich kazań ze strony części mediów, w tym „Gazety Wyborczej”. Znalazły się także środowiska broniące tych kazań i krytykujące media za wyrwanie fragmentów przemówień z kontekstu, wypaczając ich sens. Natomiast prokuratura uznała go winnym lżenia i poniżania Żydów, ale uznając, że to przestępstwo ma niewielki stopień szkodliwości społecznej, umorzyła postępowanie na okres próby wynoszący 2 lata. Po roku zakaz głoszenia kazań został cofnięty, jednak po sprzeciwie w mediach utrzymano karę. Ponowny zakaz głoszenia kazań miał zostać wydany w 2004, gdy odwołano go z urzędu proboszcza, choć w komunikacie Gdańskiej Kurii Metropolitalnej zaprzeczono temu. W 2008 w mediach pojawiła się informacja o ustnym uchyleniu zakazu przez nowego arcybiskupa gdańskiego Sławoja Leszka Głódzia. Potwierdził to sam hierarcha, który powiedział, że cofnięcie zakazu było „wewnętrzną sprawą parafii i diecezji”. Abp Gocłowski zaprzeczył jednakże, aby uprzednio wydał taki zakaz, choć w latach 2004–2008 ks. Jankowski faktycznie nie głosił kazań.
Proces z Pawłem Huelle.
W 2005 w Sądzie Okręgowym w Gdańsku Jankowski wytoczył proces dziennikarzowi Pawłowi Huelle o naruszenie dóbr osobistych. Jego zdaniem dobra osobiste miały naruszać, twierdzenia dziennikarza, że przemawia jak „gauleiter, gensek, a nie jak kapłan”, a za dobra materialne mógłby zamienić „polski paszport na paszport Volksdeutscha, Rosjanina czy Irakijczyka”. Huelle zarzucał też Jankowskiemu, że ten "nie rozumie Ewangelii i przeciwstawia się ostentacyjnie nauczaniu papieża". Ostatecznie proces zakończył się niekorzystnie dla Jankowskiego. Huelle nie musiał zamieszczać na własny koszt w „Rzeczpospolitej” przeprosin, nie musiał też powoda przepraszać ani wpłacać pieniędzy katolickiej organizacji charytatywnej Caritas, o co wnosił Jankowski. Sąd natomiast obciążył kosztami postępowania Henryka Jankowskiego, który dodatkowo musiał zwrócić Pawłowi Huelle 1000 zł kosztów, które ten poniósł w związku z procesem.
Oskarżenia o molestowanie i wykorzystywanie seksualne małoletnich.
Jak podają autorzy raportu Fundacji "Nie lękajcie się" poświęconego problematyce pedofilii osób duchownych, pod koniec 2003 do sądu w Gdańsku zgłosili się rodzice małoletniego chłopca, którzy zaniepokojeni jego zachowaniem domagali się przymusowego leczenia syna. W trakcie czynności sądowych wyszło na jaw, że chłopiec od 2001, mając wówczas 13 lat, nocował na plebanii ks. Jankowskiego, spał z nim w jednym łóżku, jeździł z księdzem za granicę, otrzymywał prezenty oraz pomoc finansową. Na plebanii przebywali i nocowali również inni chłopcy w podobnym wieku. Po otrzymaniu tych informacji prokurator wszczął postępowanie w sprawie oskarżeń formułowanych przez byłego ministranta, które nie było prowadzone przeciwko konkretnej osobie. W czasie śledztwa przeszukano plebanię, znaleziono wtedy: amunicję różnego kalibru (Jankowski nie miał pozwolenia na broń), plik papierów ze złożonym "in blanco" podpisem przeora klasztoru w Częstochowie i kasety video. W prokuraturze ustalono, że na kasetach jest nagrany film pornograficzny – ale bez udziału dzieci. Wyszedł też na jaw fakt spożywania alkoholu i zażywania narkotyków przez ministrantów.
W grudniu 2004 prokurator Prokuratury Okręgowej w Elblągu umorzyła śledztwo, powołując się na opinię biegłego seksuologa Zbigniewa Lwa-Starowicza: "Zachowanie polegające na całowaniu w usta, klepaniu po pośladkach, przyciąganiu mocno do siebie i jednocześnie przytulaniu do klatki piersiowej oraz głaskaniu po twarzy miały charakter publiczny. Wyżej wymienione zachowania księży wobec chłopców są dość często spotykane i w wielu przypadkach nie mają charakteru seksualnego, bywają formą okazywania bliskości". Poruszaną przez media sprawę molestowania i wykorzystywania seksualnego nieletnich przez Jankowskiego, sam zainteresowany uznawał za kampanię oszczerstw prowadzoną przez "Żydów i judeo-komunistów".
W 2013 materiały postępowania prokuratorskiego opublikował historyk i przyjaciel ks. Jankowskiego, Peter Raina, jak podkreślił, wykonując wolę zmarłego księdza. W książce zostały upublicznione m.in. protokoły zeznań świadków i opinii biegłych wraz ze wszystkimi danymi osobowymi małoletnich osób związanych z tą sprawą.
3 grudnia 2018 sprawa tego śledztwa została opisana w artykule pod tytułem „Sekret Świętej Brygidy. Dlaczego Kościół przez lata pozwalał księdzu Jankowskiemu wykorzystywać dzieci?” w „Dużym Formacie”, cotygodniowym dodatku do „Gazety Wyborczej”. Opisano tam również inne podejrzenia dokonania przez ks. Jankowskiego czynów pedofilskich i zarzuty o wykorzystywanie seksualne małoletnich. W artykule przedstawiono między innymi:
Po ukazaniu się artykułu w „Dużym Formacie” w mediach ujawniła się kolejna kobieta oskarżająca księdza. Według niej Jankowski molestował ją, gdy miała zaledwie 6 lat.
Zdaniem gdańskiej działaczki kulturalnej Lidki Makowskiej wiedza o zachowaniach księdza Jankowskiego wobec osób małoletnich była w Trójmieście powszechna już w latach 90., jednak jego pozycja społeczna, bliskie kontakty z ludźmi władzy powodowały, że nie podjęto stanowczych działań, by temu zapobiec.
W grudniu 2018 Michał Wojciechowicz ogłosił, że w latach 80. był wykorzystywany seksualnie przez ks. Jankowskiego i zażądał demontażu jego pomnika w Gdańsku. 21 lutego 2019 w ramach obywatelskiego nieposłuszeństwa pomnik Jankowskiego w Gdańsku został obalony.
Historyk Andrzej Friszke stwierdził, że „Ksiądz Jankowski był pedofilem i o tym wszyscy wiemy, ponadto był agentem bezpieki zwłaszcza w latach 1980–1981, a na te wszystkie zarzuty mamy dowody, więc jest ponurą postacią tamtych czasów”. Danuta Wałęsa na temat nieodpowiedniego zachowania Jankowskiego jako księdza, mówi: "Najbardziej bolały mnie zachowania księdza w obecności kobiet i dorastających dzieci. Potrafił wypowiadać obleśne słowa. Niestety, sama musiałam tego doświadczyć. Byłam oburzona". Jego wulgarne zachowanie odnotowali też dziennikarze.
W debacie publicznej na przestrzeni lat pojawiały się również głosy dezawuujące oskarżenia formułowane wobec ks. Jankowskiego. Opinie w jego obronie wygłaszali publicznie m.in. Lech Wałęsa, Anna Walentynowicz i Jerzy Borowczak. W reakcji na reportaż dziennikarzy „Gazety Wyborczej” dotyczący oskarżeń ks. Jankowskiego o pedofilię, jego siostry skierowały w lutym 2019 pozew przeciwko autorom tekstu, domagając się przeprosin. Proces w tej sprawie rozpoczął się w czerwcu 2022 przed Sądem Okręgowym w Gdańsku. W marcu 2023 sąd wydał wyrok, w którym częściowo uwzględnił roszczenie sióstr ks. Jankowskiego, stwierdzając, że dziennikarze „Gazety Wyborczej” naruszyli ich dobra osobiste poprzez niedochowanie obowiązkowej szczególnej staranności i rzetelności przy zbieraniu i wykorzystywaniu materiałów prasowych, a także nakazał publikację przeprosin i usunięcie fragmentów artykułu z Internetu.
Kontakty z SB.
Według Grzegorza Majchrzaka z IPN Jankowski był traktowany przez SB jako kontakt operacyjny o pseudonimie "„Libella”" vel "„Delegat”" od grudnia 1980 do maja 1982, ale jednocześnie nie ma dowodów, aby był współpracownikiem SB lub był traktowany przez komunistyczne służby jako agent wpływu. Według Andrzeja Friszke Jankowski był agentem SB zwłaszcza w latach 1980–1981. W opinii Jana Żaryna duchowny próbował prowadzić grę z organami bezpieczeństwa PRL, której celem była realizacja jego koncepcji politycznych zakładających m.in. próby szukania porozumienia pomiędzy władzami, opozycją i Kościołem. Ks. Tadeusz Isakowicz-Zaleski stwierdził, że Jankowski świadomie nie współpracował z SB, ale mógł nie mieć informacji, że bezpieka uważała go za kontakt operacyjny.
Bogdan Borusewicz uważa, że Jankowski został zwerbowany przez funkcjonariuszy aparatu bezpieczeństwa PRL przy użyciu szantażu na tle obyczajowym, wiedzieli bowiem oni że: "„Jankowski maca dzieci”". Zdaniem Bogdana Borusewicza Jankowski wskazał w 1984 Służbie Bezpieczeństwa osobę, która miała bezpośredni kontakt z ukrywającym się wówczas Borusewiczem i której obserwacja miała ją do niego doprowadzić. Przeciwną opinię w tym zakresie wygłaszał inny działacz opozycji Jerzy Borowczak, którego zdaniem Jankowski nie współpracował z SB, a denuncjacja łączniczki Bogdana Borusewicza wynikała z jej nieostrożności oraz podsłuchów zainstalowanych w parafii św. Brygidy przez SB.
Odznaczenia i tytuły honorowe.
31 sierpnia 1984 został odznaczony przez prezydenta RP na uchodźstwie Krzyżem Komandorskim Orderu Odrodzenia Polski.
Otrzymał cztery doktoraty honoris causa: Uniwersytetu Stanowego Kentucky (1988), Katolickiego Uniwersytetu św. Jerzego w Waszyngtonie (1989), Uniwersytetu Notre Dame (1993) i Cesarskiej Akademii w Tokio (1996).
W latach 80., wspólnie z Lechem Wałęsą, przyjął z rąk Juliusza Nowiny-Sokolnickiego (samozwańczego prezydenta RP na wychodźstwie) prywatny Order Świętego Stanisława. 3 maja 1989 polityk ten mianował go kontradmirałem. W 1998 otrzymał medal Polonia Mater Nostra Est.
Henryk Jankowski był przewodniczącym kapituły Orderu św. Brygidy w Gdańsku, która wręcza prywatne odznaczenie – Order Świętej Brygidy.
W 1990 został kapelanem Jego Świątobliwości.
15 grudnia 2000 otrzymał tytuł Honorowego Obywatela Gdańska. W 2015 pośmiertnie przyznano mu również tytuł honorowego obywatela Starogardu Gdańskiego.
10 maja 2007 został odznaczony przez ministra Romana Giertycha Medalem Komisji Edukacji Narodowej. Region Gdański NSZZ „Solidarność” kilkakrotnie wnioskował o odznaczenie ks. Jankowskiego wysokim odznaczeniem państwowym, w tym Orderem Orła Białego, na co jednak nie wyraził zgody prezydent Lech Kaczyński.
31 sierpnia 2012, w rocznicę podpisania porozumień sierpniowych w Gdańsku, został odsłonięty pomnik Księdza Prałata Henryka Jankowskiego. Model figury kapłana wykonał Giennadij Jerszow, ukraiński artysta i przyjaciel księdza. Postument powstał w Kijowie.
Na skutek publikacji medialnych prezentujących oskarżenia o molestowanie i wykorzystywanie seksualne małoletnich przez ks. Henryka Jankowskiego, 7 marca 2019 Rada Miasta Gdańska zdecydowała o pośmiertnym pozbawieniu go tytułu honorowego obywatela miasta, a także o rozbiórce jego pomnika (co nastąpiło dzień później) oraz zmianie nazwy skweru, przy którym stał pomnik, który w latach 2011–2019 nosił imię Księdza Henryka Jankowskiego.

</doc>
<doc id="103588" url="https://pl.wikipedia.org/wiki?curid=103588" title="Gwiazdozbiór Sieci">
Gwiazdozbiór Sieci

Sieć (, dop. "Reticuli", skrót "Ret") – mały, 82. co do wielkości gwiazdozbiór nieba południowego, położony niedaleko Wielkiego Obłoku Magellana, zaproponowany w 1624 roku przez niemieckiego astronoma Jakoba Bartscha jako Romb, zmieniony w 1752 roku przez francuskiego astronoma, kartografa i duchownego Nicolasa Louisa de Lacaille’a na Sieć Rombową. Wyobraża umieszczoną w okularze teleskopu sieć służącą do dokładnych pomiarów odległości kątowych ciał niebieskich. W Polsce niewidoczny. Liczba gwiazd dostrzegalnych nieuzbrojonym okiem: około 15.
Mity i legendy.
Starożytni astronomowie nie znali Sieci. Lacaille utworzył konstelację podczas pobytu w obserwatorium na Przylądku Dobrej Nadziei w latach 1751-1752. Interpretację astronoma mógł wyprzedzić Isaac Habrecht II ze Strasburga, który narysował w zbliżonym miejscu konstelację "Rhombus" (Romb); prawdopodobnie sięgała ona jednak gwiazd dzisiejszego Węża Wodnego. Sieć ma przedstawiać, jak inne pomysły, narzędzie lub przyrząd używane do badań, w tym przypadku celownik do mierzenia pozycji gwiazd. Wyobraża siatkę w okularze używanego przez niego teleskopu. Siatka była wykonana z jedwabnych nici i miała kształt rombu, tak jak opisywany gwiazdozbiór.
Konstelacja Lacaille’a nie spodobała się wszystkim astronomom. W 1810 roku William Croswell próbował zastąpić Sieć popiersiem Krzysztofa Kolumba (), jednak nikt inny nie przyjął tego pomysłu. Alexander Jamieson w 1822 roku zastąpił ją zegarem słonecznym (łac. "Solarium"), ta propozycja pojawiła się jednak jeszcze tylko w jednym atlasie i również została zapomniana.
Gwiazdy Sieci.
Podstawowe gwiazdy Sieci są blade i tworzą mały wyraźny asteryzm w kształcie latawca na zachód od Wielkiego Obłoku Magellana.
Interesujące obiekty.
Sieć leży daleko od Drogi Mlecznej, więc nie jest szczególnie interesująca, poza kilkoma galaktykami, dla obserwatorów amatorów.

</doc>
<doc id="103589" url="https://pl.wikipedia.org/wiki?curid=103589" title="Nawłoć">
Nawłoć

Nawłoć ("Solidago" ) – rodzaj roślin z rodziny astrowatych. Należy do niego ponad 130 gatunków. Większość z nich występuje w Ameryce Północnej, pojedyncze gatunki rosną naturalnie w Europie, Azji i Ameryce Południowej. W Polsce rodzimym gatunkiem jest tylko nawłoć pospolita "S. virgaurea", w niektórych ujęciach systematycznych wyodrębniana jest z niej także nawłoć alpejska "S. alpestris". W Eurazji inwazyjnie rozprzestrzeniają się introdukowane z Ameryki północnej gatunki – zwłaszcza nawłoć kanadyjska "S. canadensis" i nawłoć późna "S. gigantea".
Liczne gatunki uprawiane są jako rośliny ozdobne. Mieszańce ogrodowe określane bywają zbiorczo nazwą nawłoć ogrodowa "S. hybrida". Niektóre gatunki wykorzystywane są też lokalnie jako rośliny lecznicze.
Rozmieszczenie geograficzne.
Większość gatunków z rodzaju występuje w Ameryce Północnej na północ od Meksyku. W Meksyku rośnie 8 gatunków, w Ameryce Południowej – 4 (w niektórych ujęciach uznawane są one za pojedynczy, polimorficzny gatunek). Pojedyncze gatunki rosną naturalnie w Eurazji. W Europie w zależności od ujęcia wymieniany jest jeden gatunek – nawłoć pospolita "Solidago virgaurea", ewentualnie wyodrębnianych jest kilka gatunków ("S. alpestris", "S. litoralis", "S. macrorhiza"). Introdukowane do Eurazji niektóre gatunki północnoamerykańskie stały się tu uciążliwymi roślinami inwazyjnymi, dotyczy to zwłaszcza: nawłoci kanadyjskiej "S. canadensis", nawłoci późnej "S. gigantea" i nawłoci wysokiej "S. altissima".
Ponadto w Polsce występuje gatunek mieszańcowy nawłoć Niederedera "Solidago ×niederederi" , którego gatunkami rodzicielskimi są nawłoć pospolita i kanadyjska oraz przejściowo dziczejąca nawłoć Snarskisa "Solidago ×snarskisii" 
Systematyka.
Rodzaj z plemienia "Astereae" z podrodziny "Asteroideae" w obrębie rodziny astrowatych "Asteraceae". Gatunki z podrodzaju "Euthamia" wyodrębniane są w osobny rodzaj "Euthamia" 

</doc>
<doc id="103590" url="https://pl.wikipedia.org/wiki?curid=103590" title="Szarota">
Szarota

Szarota ("Gnaphalium" L.) – rodzaj roślin z rodziny astrowatych. Obejmuje w zależności od ujęcia od ok. 40 do ok. 80–100 gatunków. Niezależnie od szerszego lub węższego ujęcia występują one niemal kosmopolitycznie na wszystkich kontynentach w strefach klimatu umiarkowanego i podzwrotnikowego. Do polskiej flory należy w szerokim ujęciu rodzaju 6 gatunków, a w wąskim ujęciu tylko jeden – szarota błotna "G. uliginosum" (pozostałe włączane są do rodzajów "Omalotheca" i "Pseudognaphalium").
Rozmieszczenie geograficzne.
Rodzaj (także w wąskim ujęciu) jest szeroko rozprzestrzeniony na wszystkich kontynentach z wyjątkiem Antarktydy. Brak jego przedstawicieli tylko na obszarach okołobiegunowych i w części strefy międzyzwrotnikowej.
Systematyka.
Rodzaj z rodziny astrowatych "Asteraceae", w której obrębie zaliczany jest do podrodziny "Asteroideae", plemienia "Gnaphalieae" i podplemienia "Gnaphaliinae". Rodzaj jest typowym dla podplemienia i plemienia.
W szerokim ujęciu zaliczanych tu było kilka rodzajów, których odrębność potwierdziły analizy molekularne w drugiej dekadzie XXI wieku. W efekcie przez jakiś czas tu włączane rodzaje znów traktowane są jako odrębne. Dotyczy to: "Euchiton", "Gamochaeta", "Omalotheca" i "Pseudognaphalium".

</doc>
<doc id="103591" url="https://pl.wikipedia.org/wiki?curid=103591" title="Gunder Hägg">
Gunder Hägg

Gunder Hägg (ur. 31 grudnia 1918, zm. 27 listopada 2004 w Malmö) – lekkoatleta szwedzki, biegacz na średnich dystansach.
Był jednym z najwybitniejszych zawodników w okresie II wojny światowej, dzięki przebywaniu w neutralnej Szwecji miał możliwość rozwoju swojego talentu, ale jednocześnie był pozbawiony szans na rywalizację międzynarodową. Ustanowił 16 rekordów świata (połowę z nich na dystansach milowych), z czego dziesięć zaledwie w odstępie 11 tygodni w 1942. Na dystansie 1500 m rekord doprowadził do czasu 3:43,0 (1944), na 2000 m do czasu 5:11,8, na 3000 m do czasu 8:01,2, na 5000 m do czasu 13:58,2. Był także współrekordzistą w sztafecie 4 × 1500 m (15:38,6 w 1945).
W 1946 został dożywotnio zdyskwalifikowany za przekroczenie zasad statusu amatorskiego.

</doc>
<doc id="103593" url="https://pl.wikipedia.org/wiki?curid=103593" title="Starzec">
Starzec

Starzec ("Senecio" L.) – rodzaj roślin z rodziny astrowatych. Należy do rodzajów o największej liczbie gatunków – liczy ich od ok. 1 do 1,5 tysiąca. Liczba gatunków zależy przy tym od ujęcia taksonomicznego – liczne gatunki z tego rodzaju przeniesione zostały do odrębnych (np. "Jacobaea" i "Tephroseris"). Rośliny te występują na wszystkich kontynentach z wyjątkiem Antarktydy.
Rozmieszczenie geograficzne.
Zasięg rodzaju obejmuje wszystkie kontynenty z wyjątkiem Antarktydy. Większość gatunków rośnie w klimacie ciepłym, subtropikalnym i w tropikach na obszarach górskich. Centra największego zróżnicowania to Ameryka Południowa, gdzie rośnie ok. 500 gatunków oraz Afryka, gdzie rośnie ok. 350 gatunków, z czego 110 w Południowej Afryce. Rośliny te są mniej zróżnicowane na terenach nizinnych w tropikach i na obszarach okołobiegunowych, brak ich też zupełnie lub występują tylko jako introdukowane w północno-wschodniej części Ameryki Północnej i takiej samej części Azji. Nie występują też w Amazonii, na Borneo i na części obszarów w zachodniej Afryce równikowej.
W tradycyjnym, szerokim ujęciu rodzaju, jest on reprezentowany w Polsce przez 27 gatunków. W wąskim ujęciu rodzaj reprezentowany jest przez 11 gatunków.
Morfologia i biologia.
Rośliny roczne, dwuletnie lub byliny, w strefach tropikalnych także krzewy i małe drzewa. Ulistnienie skrętoległe. Kwiaty zebrane w koszyczki. Kwiaty języczkowe żeńskie, rurkowate obupłciowe. Owoc: niełupka cylindrowa, owłosiona, z puchem kielichowym. Liczne gatunki wytwarzają sok mleczny zawierający liczne trujące alkaloidy.
Systematyka.
"Aetheolaena " Cass., "Culcitium " Humb. &amp; Bonpl., "Iocenes " B. Nord., "Lasiocephalus " Willd. ex Schltdl., "Robinsonia " DC.
Angiosperm Phylogeny Website przyjmuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Senecio" należy do plemienia "Senecioneae", podrodziny "Asteroideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), podrodzina "Senecionoideae" (Cass.) Lindl. in Loud., plemię "Senecioneae" Cass., podplemię "Senecioninae" (Cass.) Dumort, rodzaj starzec ("Senecio" L.).
Zastosowanie.
Niektóre gatunki są uprawiane jako rośliny ozdobne. Niektóre gatunki są chwastami w uprawach.
Tradycyjnie do rodzaju starzec zaliczano także gatunki uprawiane klasyfikowane obecnie w odrębnych rodzajach:

</doc>
<doc id="103597" url="https://pl.wikipedia.org/wiki?curid=103597" title="Dobre Miasto (gmina)">
Dobre Miasto (gmina)

Dobre Miasto – gmina miejsko-wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Dobre Miasto.
Według danych z 31 grudnia 2011 gminę zamieszkiwały 16 342 osoby. Natomiast według danych z 31 grudnia 2017 roku gminę zamieszkiwało 15 978 osób. Według najnowszych danych z 31 grudnia 2019 roku gminę zamieszkiwało 15 844 osób.
Środowisko geograficzne.
Pod względem fizycznogeograficznym gmina jest położona na Pojezierzu Olsztyńskim.
Rzeźba terenu.
Na jej terenie występują:
Północna część gminy charakteryzuje się falistą rzeźbą terenu o wysokościach 80–100 m n.p.m. Wysokości wyraźnie wzrastają w kierunku południowym, gdzie powierzchnia terenu jest usytuowana na wysokości 100–140 m n.p.m. Najwyżej wyniesiony teren znajduje się w południowo-wschodniej części gminy (140–180 m n.p.m.). W wysoczyznę są wcięte doliny rzeczne, które na terenie równinnym są szerokie, a na obszarach wyniesionych głębokie o stromych zboczach.
Geologia.
W zachodniej i południowo-wschodniej części gminy powierzchnie zajmują gliny zwałowe. W rejonie Piotraszewa występuje glina o frakcji ilastej tzw. glinoił, o zabarwienie czerwonym, tworząca pokrywę ilastą na glinie zwałowej. Środkowa i północno-wschodnia część gminy to piaski i żwiry wodnolodocowe, których akumulacja była związana z odpływem wód sprzed czoła lądolódu fazy pomorskiej. Tworzą one rozległy sandr Ornety otaczający od południa Wzniesienia Górowskie.
Ponadto w okolicy Barcikowa, Cerkiewnik i Starego Dworu zlokalizowane są złoża kruszyw naturalnych i kredy jeziornej.
Jeziora.
Na terenie gminy znajdują się następujące stałe zbiorniki wodne (nazwy według Głównego Urzędu Geodezji i Kartografii):
Struktura powierzchni.
Według danych z roku 2002 gmina Dobre Miasto ma obszar 258,67 km², w tym:
Gmina stanowi 9,11% powierzchni powiatu.
Demografia.
Dane z 31 grudnia 2012:
Ochrona przyrody.
Pomniki przyrody.
Na terenie gminy znajdują się następujące pomniki przyrody:
Do 2017 roku na terenie miasta przy ul. Wojska Polskiego 26, rosły 3 lipy drobnolistne uznane za pomniki przyrody w 1994 roku o obwodach 230, 260 i 405 cm.
Obszary Chronionego Krajobrazu.
Na terenie gminy znajdują się:
Miejscowości.
Gmina Dobre Miasto jako jednostka samorządowa obejmuje swym zasięgiem miasto Dobre Miasto (podzielone na 5 osiedli) oraz 22 sołectwa: Barcikowo, Bzowiec, Cerkiewnik, Głotowo, Jesionowo, Kabikiejmy, Kabikiejmy Dolne, Knopin, Kosyń, Kunik, Łęgno, Mawry, Międzylesie, Nowa Wieś Mała, Orzechowo, Piotraszewo, Podleśna, Praslity, Smolajny, Stary Dwór, Swobodna, Urbanowo.
Miejscowości bez statusu sołectwa: Chmury, Kazimierowo, Kłódka, Krzyżno, Wichrowo.
Sąsiednie gminy.
Dywity, Jeziorany, Lidzbark Warmiński, Lubomino, Świątki

</doc>
<doc id="103601" url="https://pl.wikipedia.org/wiki?curid=103601" title="Ryzyko (gra)">
Ryzyko (gra)

Ryzyko – komercyjna, planszowa gra strategiczna produkowana przez Parker Brothers (dziś część Hasbro). Gra została stworzona przez francuskiego reżysera filmów Alberta Lamorisse'a i jej pierwsza wersja ukazała się we Francji w 1957 roku pod nazwą „La Conquête du Monde” (co można tłumaczyć jako „Podbój świata”).
Ryzyko jest grą turową przeznaczoną dla młodzieży i dorosłych, a może w nią grać równocześnie od dwóch do sześciu osób. Plansza, na której toczy się rozgrywka, jest polityczną mapą świata podzieloną na czterdzieści dwa terytoria, które składają się na sześć kontynentów. Każdy gracz otrzymuje na początku gry armię w wybranym kolorze, którą ma zdobywać terytoria pozostałych graczy tak, by mieć pod swoją kontrolą cały świat lub – w innym wariancie gry – by spełnić otrzymane na początku gry tajne zadanie.
Wyposażenie.
W grze dysponujemy trzema rodzajami wojska: piechotą, kawalerią i artylerią. Kawaleria jest równa pięciu pionkom piechoty, a artyleria dwóm kawalerii – te odmienne pionki zostały wprowadzone, by móc na mapie umieścić większą ilość wojska i łatwiej można było ją liczyć. W grze znajduje się sześć zestawów tych pionków w różnych kolorach. Prócz tego w pudełku znajdziemy trzy czerwone kości do gry (służące do ataku) i dwie niebieskie (do obrony).
Prócz tego znajdują się czterdzieści dwie karty reprezentujące każde z terytoriów na mapie oraz dwie dodatkowe – jokery. Na każdej karcie oprócz obrazka (wraz z podpisem) danego terytorium znajdziemy symbol jednego z rodzajów wojska (piechoty, kawalerii lub artylerii), zaś na jokerach znajdują się te trzy symbole bez rysunku terytorium. Karty te mogą służyć do rozlosowania między graczami, które terytorium do kogo ma należeć (zależy od rodzaju gry), a także służą jako nagroda za zajęcie terytorium należącego do innego gracza, jednak taką nagrodę dostaje się maksymalnie raz na turę. Karty są kompletowane przez gracza i mogą być wymieniane podczas dozbrajania swoich oddziałów przed kolejną turą ruchu w postaci sekwensów (tzn. wymieniane są trzy karty z wizerunkiem piechoty, kawalerii bądź artylerii lub trzy karty z różnymi wizerunkami), jokerem można zastąpić brakującą kartę. Sekwensy mogą mieć stałą wartość przy wymianie lub mogą się zmieniać w zależności od tego ile razy sekwensy zostały wymieniane przez wszystkich graczy (także zależy to od wersji gry). Do gry dołączonych jest też dwadzieścia osiem kart z misjami, które wykorzystywane są w niektórych wariantach gry i wtedy każdy gracz musi wypełnić zadanie znane tylko jemu samemu.
Przygotowanie do gry.
Gracze ustawiają po jednym pionku na terytoriach, które zostały im przydzielone podczas rozdawania kart lub na wybranych przez siebie (w zależności od rodzaju gry) i to ustawianie kończy się gdy wszystkie pola na mapie zostaną zajęte. Jeżeli gra ma polegać na wykonaniu misji to losowane są misje dla każdego gracza, a następnie następuje dozbrajanie własnych wojsk. Każdy z graczy kładzie na swoich terytoriach wcześniej ustaloną liczbę wojsk, w zależności od postawionego przez grę lub siebie celu. Jeden z graczy zaczyna grę.
Ruch gracza.
Dozbrajanie się.
Na początku tury każdego gracza następuje uzupełnienie jego armii. Może on postawić na swoim terytorium pewną liczbę jednostek wojska, w zależności od liczby posiadanych przez siebie terytoriów, kontynentów i tego czy może wymienić sekwens kart. Gracz otrzymuje tyle wojsk, ile wynosi cecha wyniku dzielenia liczby terytoriów przez trzy (np: gdy gracz posiada 13 terytoriów to [13/3]=4, a więc otrzymuje cztery jednostki wojska), przy czym jeżeli ma liczbę terytoriów mniejszą niż dziewięć to i tak otrzymuje trzy jednostki wojska. Za kontrolowanie wszystkich terytoriów w danym kontynencie, gracz otrzymuje dodatkowe jednostki: za Azję – 7, Europę albo Amerykę Północną – 5, Afrykę – 3, Australię albo Amerykę Południową – 2.
Jeżeli gracz ma trzy karty o tym samym nominale, lub trzy o różnych nominałach może je wymienić na dodatkowe jednostki wojska, w zależności od przyjętych zasad. Często przyjmuje się, że za trzy karty piechoty gracz otrzymuje cztery jednostki, za trzy kawalerii sześć jednostek, za trzy artylerii osiem jednostek, a za trzy różne karty dziesięć jednostek. Istnieją modyfikacje gry, gdzie gracze, w zależności od tego który raz wymieniane są karty, otrzymują rosnącą liczbę jednostek (wartości są wcześniej z góry ustalone). Karty, po wymianie na jednostki wojska, są oddawane na spód stosu wszystkich kart „Ryzyka”.
Atak.
Po dozbrojeniu swoich wojsk, gracz może podjąć atak po to by poszerzyć swoje terytorium, a także zyskać kartę „Ryzyka”. Atakujący mogą atakować tylko na bezpośrednio sąsiadujące z nimi tereny, które należą do innych graczy. O zwycięstwie jednego z gracza w walce o terytorium decydują wyrzucone przez niego liczby na kostce. O przerwaniu walki o dane terytorium decyduje gracz atakujący lub zajęcie przez niego tego terytorium. Gracz w jednej turze może atakować dowolną ilość razy, a ruch swój kończy przesunięciem wojsk z jednego terytorium do drugiego, które jest opcjonalne. Jeżeli gracz podczas swojego ataku podbije ostatnie terytorium jednego z graczy otrzymuje jego karty „Ryzyka”.
Jeżeli atakujący zniszczy wszystkie wojska broniące się na danym terytorium to przesuwa swoje wojsko do tego terytorium. Może z niego atakować dalej na inne graniczące z nim tereny. Minimalna liczba przesuniętego wojska musi się równać liczbie kości które zostały użyte do ataku na ten teren. Atakujący może atakować maksymalnie trzema kośćmi, przy czym zawsze na terenie z którego atakuje musi pozostać chociaż jeden pionek piechoty, który nie bierze udziału w ataku. Broniący zaś broni się maksymalnie dwoma kośćmi, aż do ostatniego pionka, a w wypadku gdy na jego terytorium został tylko jeden pionek piechoty broni się jedną kością.
Aby stwierdzić kto traci armię podczas ataku porównuje się najwyższe liczby oczek na kościach. Na przykład, jeżeli atakujący wyrzuci 6, 3, 4 a broniący się 5, 6 to porównuje się 6 atakującego do 6 broniącego się i 4 atakującego do 5 broniącego się. Aby atakujący zwyciężył w ataku porównywana liczba oczek na porównywanych do siebie kościach musi być większa, jeżeli jest równa lub mniejsza, zwycięstwo odnosi broniący się. W podanym wyżej przykładzie atakujący traci dwa pionki piechoty.
Kończenie ruchu.
Kiedy gracz kończy atak może przesunąć swoją armię lub jej część z jednego do drugiego terytorium, które ze sobą graniczy, przy czym na terenie z którego przesuwa swoje wojsko musi pozostać chociaż jeden pionek piechoty. Z podbicie chociaż jednego terytorium w danej turze gracz uzyskując jedną i tylko jedną w turze kartę „Ryzyka”. Przy czym gracz nie może być w posiadaniu więcej niż pięciu kart, w przeciwnym wypadku nie dostaje karty. Karty można wymieniać podczas dozbrajania się, co zostało omówione powyżej. Następnie atakuje kolejna osoba siedząca po lewej stronie gracza.
Sojusze.
W grze oficjalnie nie zawiera się sojuszy, jednak często tworzą się pewne nieformalne, które mają na celu osłabić najmocniejszego gracza, który w widoczny sposób dominuje nad innymi graczami. Często podczas takich ataków umacnia się najsłabszy gracz i niepostrzeżenie może dzięki temu stać się zawodnikiem, który będzie dominował w grze.
Prawdopodobieństwo w rzucaniu kośćmi.
Atakujący może używać do ataku maksymalnie trzech kości, a broniący się maksymalnie dwóch. Jest to uzależnione od ilości oddziałów znajdujących się na danym terytorium. Rzucanie większą ilością kości daje większe prawdopodobieństwo zwycięstwa co przedstawia poniższa tabela:
Prawdopodobieństwo ułożenia sekwensu z kart „Ryzyka”.
Tutaj, w poniższej tabeli, przedstawione jest prawdopodobieństwo ułożenia sekwensu (trzech kart o innych wartościach), które w czasie gry można wymienić na dodatkowe jednostki. W obliczeniach pominięto jockery i ograniczono ilość kart do pięciu, ponieważ gracz nie może mieć ich więcej, chyba że w danej turze uzyskał karty od innego gracza podbijając go.
Jocker nie reprezentuje żadnej karty – zastępuje wszystkie – czyli mając go mamy pewność, że uda się nam utworzyć sekwens z dowolnymi dwoma kartami.
Różne wariacje gry.
Przez lata firmy Parker Brothers i Hasbro wydało wiele różnych edycji zasad gry. Najczęściej używane są trzy warianty gry: gra o dominację w świecie – najczęściej stosowna przy dwóch graczach, dla urozmaicenia może być dodana np. trzecia armia neutralna, która jedynie się broni. Drugi wariant gry jest to gra o podbicie stolic. Każdy gracz ma na jednym ze swoich terytoriów stolicę, wygrywa ten gracz który podbije wszystkie stolice pozostałych graczy. Oraz trzecia możliwość – gra, która polega na zrealizowaniu sekretnego zadania – która jest standardem w europejskich wersjach gry. Zadaniem gracza jest wypełnienie misji jako pierwszy w czasie gry. Każdy z graczy ma inne zadanie znane tylko sobie i musi dążyć do jego realizacji oraz przeszkadzać innym, by oni go nie mogli zrealizować. Zadania polegają np. na zajęciu 24 terytoriów, albo dwóch czy trzech kontynentów.
Plansza.
Plansza przedstawia mapę świata podzieloną na kontynenty, które z kolei podzielone są na terytoria:
Niektóre terytoria mają wspólną granicę lub łączy je linia poprowadzona przez obszar morski.
Północna Ameryka
Południowa Ameryka
Europa
Afryka
Azja
Australia

</doc>
<doc id="103602" url="https://pl.wikipedia.org/wiki?curid=103602" title="Gwiazdozbiór Strzały">
Gwiazdozbiór Strzały

Strzała (łac. "Sagitta", dop. "Sagittae", skrót "Sge") – mały i słabo widoczny, 86. co do wielkości, gwiazdozbiór nieba północnego. Jest jednym z najmniejszych gwiazdozbiorów – mniejsze od niego są jedynie Źrebię oraz Krzyż Południa, leżący w Drodze Mlecznej między Liskiem a Orłem. Nie zawiera jasnych gwiazd, jest więc łatwy do przeoczenia. W Polsce widoczny od wiosny do jesieni. Liczba gwiazd dostrzegalnych nieuzbrojonym okiem: około 20.
Mity i legendy.
Zgodnie z nazwą przedstawia strzałę. Ale istnieją różne mity o tym, kto i do kogo ją wypuścił. Konstelacja ta była znana od starożytności, była też jednym z 48 gwiazdozbiorów opisanych przez Ptolemeusza. Wyobraża strzałę z łuku mitologicznego boga miłości Erosa lub strzałę, którą Apollo pokonał jednookiego olbrzyma cyklopa. Zdaniem Eratostenesa Apollo zemścił się na Zeusie. Jedną z błyskawic, wytworzonych przez cyklopów dla Zeusa, bóg zabił reprezentowanego w pobliskim gwiazdozbiorze Wężownika Eskulapa, syna Apollo.
Natomiast Hyginus wierzył, że Sagitta jest jedną ze strzał, które Herakles wystrzelił, by zabić orła kaukaskiego wyrywającego wątrobę Prometeusza. Jeszcze inna wersja mówi, że była to strzała, którą Herakles zabił ptaki stymfalijskie wykonując jedną z dwunastu prac.
Gwiazdy Strzały.
W Strzale nie ma wiele ciekawych obiektów, które można obejrzeć małymi instrumentami. Blade gwiazdy przekonująco przedstawiają zarys strzały, jest to praktycznie jedyny kształt, jaki można z nich sporządzić. Leżące obok siebie Alfa i Beta tworzą lotki, a linia poprowadzona przez Deltę i Gammę stanowią korpus zakończony ostrzem-gwiazdą Etą.

</doc>
<doc id="103603" url="https://pl.wikipedia.org/wiki?curid=103603" title="Powiat olsztyński">
Powiat olsztyński

Powiat olsztyński – powiat w Polsce (województwo warmińsko-mazurskie) utworzony w 1999 w ramach reformy administracyjnej. Wcześniej istniał w latach 1818-1975. Jego siedzibą jest Olsztyn.
W skład powiatu wchodzą:
Według danych z 1 stycznia 2011 r. powierzchnia powiatu wynosiła 2838,02 km². Jest to pod tym względem drugi powiat w Polsce, większy jest jedynie powiat białostocki.
Według danych z 31 grudnia 2019 roku powiat zamieszkiwało 126 781 osób. Natomiast według danych z 30 czerwca 2020 roku powiat zamieszkiwało 127 205 osób.
Demografia.
Według danych z 31 grudnia 2010 r. powiat miał 118 063 mieszkańców.
Ludność w latach.
W latach 1975–1998 powiat nie istniał
Gospodarka.
W końcu września 2019 liczba zarejestrowanych bezrobotnych w powiecie olsztyńskim obejmowała ok. 3,4 tys. mieszkańców, co stanowi stopę bezrobocia na poziomie 8,6% do aktywnych zawodowo.
Samorząd.
Siedzibą władz powiatu jest miasto Olsztyn. Organem uchwałodawczym samorządu jest "Rada Powiatu w Olsztynie", w której skład wchodzi 23 radnych. Rada wybiera organ wykonawczy, którym jest "Zarząd Powiatu w Olsztynie" składający się z 5 członków. Na czele zarządu stoi starosta olsztyński.
Historia.
Powiat olsztyński (Kreis Allenstein), utworzony został w 1818 roku z połączenia dawnych komornictw olsztyńskiego i wartemborskiego (barczewskiego) istniejących od połowy XIV wieku w obrębie Warmii. Powiat ten istniał do 1945 roku w ramach państwa pruskiego w rejencji Królewiec, a później rejencji Olsztyn w prowincji Prusy, a później Prusy Wschodnie.
Był mniejszy od dzisiejszego powiatu i liczył 1 302,67 km² powierzchni oraz 57 150 ludności (1939). Oprócz wydzielonego Olsztyna (Allenstein) na terenie powiatu było tylko jedno miasto – Barczewo (Wartenburg).
Po 1945 znalazł się w niezmienionym kształcie w granicach Polski. Należał do okręgu mazurskiego (1945–1946), a później do województwa olsztyńskiego (1946–1975). W 1973 roku do powiatu dołączono miasto Olsztynek i sąsiadujące z nim gminy. Powiat został zlikwidowany w ramach reformy administracyjnej w 1975 roku.
W 1999 w ramach reformy administracyjnej powiat przywrócono w nowych powiększonych granicach.
Starostowie.
Starostowie ("Landräte") powiatu olsztyńskiego do 1945 roku: 
Starostowie olsztyńscy od 1999 roku:

</doc>
<doc id="103604" url="https://pl.wikipedia.org/wiki?curid=103604" title="Hannu Manninen">
Hannu Manninen

Hannu Kalevi Manninen (ur. 17 kwietnia 1978 w Rovaniemi) – fiński narciarz, specjalista kombinacji norweskiej, trzykrotny medalista olimpijski, sześciokrotny medalista mistrzostw świata, pięciokrotny medalista mistrzostw świata juniorów, czterokrotny zdobywca Pucharu Świata oraz trzykrotny zdobywca Małej Kryształowej Kuli w sprincie.
Kariera.
Po raz pierwszy na arenie międzynarodowej Hannu Manninen pojawił się 5 grudnia 1993 roku, kiedy wystartował w zawodach Pucharu Świata B. Zajął wtedy drugie miejsce w konkursie rozgrywanym metodą Gundersena w Lillehammer. Dwa tygodnie później wygrał zawody w tej samej konkurencji w Vuokatti. Były to jego jedyne starty w sezonie 1993/1994 Pucharu Kontynentalnego i w klasyfikacji generalnej zajął 11. pozycję. Podczas mistrzostw świata juniorów w Breitenwang w 1994 roku wraz z kolegami z reprezentacji zdobył srebrny medal w drużynie. W lutym tego roku, w wieku zaledwie 15 lat, Manninen wystąpił na igrzyskach olimpijskich w Lillehammer, gdzie zajął 38. miejsce w Gundersenie. W marcu 1994 roku zadebiutował w zawodach Pucharu Świata, zajmując 4 marca 15. miejsce w Gundersenie w Vuokatti. Tym samym w swoim debiucie w Pucharze Świata od razu zdobył punkty. Był to jego jedyny start w sezonie 1993/1994 Pucharu Świata i w klasyfikacji generalnej zajął 60. pozycję.
W zawodach pucharowych sezonu 1994/1995 pojawił się tylko raz - 7 stycznia 1995 roku w niemieckim Schonach był piętnasty w Gundersenie. W klasyfikacji generalnej uplasował się tym razem na 40. miejscu. Na mistrzostwach świata juniorów w Gällivare zdobył złoty medal w zawodach indywidualnych. W marcu 1995 roku wziął ponadto udział w mistrzostwach świata w Thunder Bay, gdzie indywidualnie zajął 24. miejsce, a w drużynie był dziewiąty.
Przełom w karierze Hannu nastąpił w sezonie 1995/1996, który zakończył na ósmej pozycji. We wszystkich siedmiu startach w tym sezonie zdobywał punkty, a 23 lutego 1996 roku w Trondheim po raz pierwszy stanął na podium, zajmując trzecie miejsce w Gundersenie. Na podium stanął jeszcze dwa razy: 2 marca w Lahti był trzeci, a 8 marca w szwedzkim Falun odniósł swoje pierwsze zwycięstwo w Pucharze Świata. Na mistrzostwach świata juniorów w Asiago w 1996 roku zdobył indywidualnie srebrny medal, ulegając tylko Toddowi Lodwickowi ze Stanów Zjednoczonych. W sezonach 1996/1997 i 1997/1998 zajmował piąte miejsce w klasyfikacji generalnej. Na podium stawał siedmiokrotnie, odnosząc cztery zwycięstwa, po dwa w każdym sezonie. Pierwszy triumf odniósł 11 stycznia 1997 roku w austriackim Saalfelden am Steinernen Meer, a następnie wygrywał Gundersena w Lahti 8 marca 1997 roku oraz sprinty 11 i 29 grudnia 1997 roku odpowiednio w Steamboat Springs i Oberwiesenthal. W tym czasie zdobył pięć medali na trzech różnych imprezach. Na mistrzostwach świata w Trondheim w 1997 roku wspólnie z Jarim Mantilą, Tapio Nurmelą i Samppą Lajunenem wywalczył srebrny medal w drużynie, a indywidualnie był szósty. Rok później, na igrzyskach olimpijskich w Nagano Finowie w tym samym składzie co w Trondheim sięgnęli po srebrny medal olimpijski. Po skokach znajdowali się na prowadzeniu i na trasę biegu wyruszyli z przewagą 4 sekund nad Austriakami oraz ośmiu sekund nad Norwegami. W biegu to Norwegowie okazali się najlepsi, Finowie zdołali jednak obronić drugie miejsce. Na mecie do zwycięzców stracili jednak ponad minutę. W starcie indywidualnym szansę na medal stracił po skokach, w których zajął 20. miejsce i na starcie biegu tracił blisko trzy i pół minuty do lidera. Rywalizację ukończył na 11. pozycji. W 1998 roku zdobył także złote medale indywidualnie i drużynowo podczas mistrzostw świata juniorów w Sankt Moritz.
Bardzo dobra postawa w sezonie 1998/1999 pozwoliła mu na zajęcie drugiego miejsca w klasyfikacji generalnej. Najgorszym wynikiem Fina w tym cyklu było dwunaste miejsce w Štrbskim Plesie. W pozostałych startach plasował się w czołowej dziesiątce, jedenastokrotnie stawając na podium. Wygrał pięć zawodów: 21 grudnia w Rovaniemi metodą Gundersena, a 24 grudnia w Rovaniemi, 29 listopada w Lillehammer, 10 grudnia w Steamboat Springs oraz 29 grudnia 1998 roku w Oberwiesenthal był najlepszy w sprincie. Był ponadto cztery razy drugi i dwa razy trzeci, jednak mimo to w klasyfikacji wyraźnie wyprzedził go Norweg Bjarte Engen Vik. Na mistrzostwach świata w Ramsau w 1999 roku razem z Nurmelą, Mantilą i Lajunenem wywalczył złoty medal drużynowo. Indywidualnie wystartował tylko w sprincie, w którym przegrał walkę o brązowy medal z Kenjim Ogiwarą z Japonii i ostatecznie zajął czwarte miejsce. W trzech kolejnych sezonach osiągał słabsze wyniki, plasując się kolejno na dziewiątym miejscu w sezonie 1999/2000, jedenastym w sezonie 2000/2001 oraz ósmym w sezonie 2001/2002. W tym czasie siedmiokrotnie znalazł się na podium, przy czym dwa razy zwyciężył: 4 marca 2000 roku w Lahti i 16 marca 2002 roku w Oslo był najlepszy w sprincie. Na mistrzostwach świata w Lahti w 2001 roku indywidualnie był szósty w sprincie, a w Gundersenie zajął czwarte miejsce po tym jak w walce o trzecie miejsce lepszy okazał się Felix Gottwald z Austrii. Podczas igrzysk olimpijskich w Salt Lake City w 2002 roku Hannu wystąpił także biegach narciarskich, docierając do półfinału sprintu techniką dowolną, ostatecznie zajmując ósme miejsce. W kombinacji Finowie w swoim stałym składzie zdobyli drużynowe mistrzostwo olimpijskie. Był to pierwszy drużynowy złoty medal w kombinacji w historii startów Finów na igrzyskach. Indywidualnie Manninen przyzwoicie wypadł w sprincie, gdzie był siódmy, jednak w Gundersenie zajął tylko 14. pozycję. Spowodowane to było słabą postawą na skoczni, Fin po skokach zajmował odpowiednio 17. i 22. miejsce.
Pięć miejsc na podium, w tym zwycięstwa w sprincie 29 listopada w Ruce oraz 5 grudnia 2002 roku w Harrachovie dały mu czwartą pozycję w klasyfikacji sezonu 2002/2003. Zdecydowanie silniejszą konkurencją Manninena był bieg narciarski. Po starcie w biegach na Igrzyskach w Salt Lake City Fin postanowił spróbować swych sił w Pucharze Świata w biegach. Wystartował w sprintach techniką dowolną 19 grudnia 2002 roku w Linzu i 20 marca 2003 roku w Borlänge, zajmując odpowiednio ósme i trzynaste miejsce. Dało mu to 60. miejsce w klasyfikacji generalnej biegowego sezonu 2002/2003. Podczas mistrzostw świata w Val di Fiemme w 2003 roku Finowie w składzie: Hannu Manninen, Jouni Kaitainen, Jaakko Tallus i Samppa Lajunen zdobyli brązowy medal w zawodach drużynowych. Trzecie miejsce zajmowali już po skokach, tracąc około minuty do wyprzedzających ich Austriaków i Niemców. Straty do liderów nie odrobili, jednak obronili trzecią pozycję przed Norwegami. W startach indywidualnych zawodnik z Rovaniemi zaprezentował się słabo, w Gundersenie był jedenasty, a w sprincie zajął dopiero 27. miejsce.
Brak mistrzostw świata lub igrzysk w sezonie 2003/2004 pozwolił zawodnikom skupić się na rywalizacji pucharowej. Z walki tej zwycięsko wyszedł Manninen, który wygrał 7 z 19 zawodów, łącznie czternastokrotnie plasując się na podium. Wygrał kolejno start masowy 13 grudnia 2003 roku w Val di Fiemme, sprint i Gundersena w Seefeld w dniach 10 i 11 stycznia, start masowy i sprint w Sapporo w dniach 25 i 27 stycznia oraz sprinty w Oberstdorfie 15 lutego i 28 lutego 2004 roku w Oslo. Dzięki temu po raz pierwszy w karierze zdobył Kryształową Kulę w klasyfikacji generalnej, ponadto zdobywając także Małą Kryształową Kulę za zwycięstwo w klasyfikacji sprintu. Podwójne pucharowe trofeum Hannu zdobył także w sezonach 2004/2005 i 2005/2006, w których zdominował rywalizację. W pierwszym przypadku z 17 zawodów wygrał 10, łącznie szesnastokrotnie stając na podium. Rok później z 19 startów wygrał aż 12, a raz zajął drugie miejsce. Mistrzostwa świata w Oberstdorfie w 2005 roku były pierwszymi od 10 lat, na których nie zdobył medalu. W zawodach drużynowych po skokach Finowie znaleźli się na czwartej pozycji, za Norwegią, Austrią i USA. W biegu wyprzedzili Amerykanów, jednak jeszcze szybsi okazali się reprezentanci Niemiec, którzy zepchnęli Finów z podium. W startach indywidualnych Hannu musiał w biegu nadrabiać duże straty ze skoczni. W Gundersenie awansował z 30. pozycji na dziewiąte miejsce, a w sprincie z 26. pozycji na miejsce ósme. Rok później, na igrzyskach olimpijskich w Turynie wspólnie z Anttim Kuismą, Anssim Koivurantą i Jaakko Tallusem wywalczył brązowy medal. Po skokach drużyna fińska przegrywała z Niemcami, Austrią i Rosją, jednak dobra postawa w biegu umożliwiła Finom wyprzedzenie Rosjan i zdobycie medalu. Ostatecznie stracili tylko 11.5 sekundy do drugich na mecie Niemców. Podobnie jak w Oberstdorfie indywidualnie medalu na igrzyskach nie zdobył. W Gundersenie był dziewiąty, a w sprincie zajął 12. pozycję.
Zwyciężył także w klasyfikacji generalnej sezonu 2006/2007. Było to już jego czwarte zwycięstwo z rzędu, co do dzisiaj pozostaje rekordem. W klasyfikacji sprintu zajął tym razem siódme miejsce. Na podium stanął siedmiokrotnie, odnosząc dwa zwycięstwa: 30 grudnia 2006 roku w Ruhpolding triumfował w Gundersenie, a 3 lutego 2007 roku wygrał start masowy w Zakopanem. Na Mistrzostwach Świata w Sapporo w 2007 roku zdobył swój jedyny indywidualny medal na imprezie tego cyklu. Po konkursie skoków do sprintu zajmował dobre jak na niego dziewiąte miejsce i do biegu przystąpił ze stratą 49 sekund do prowadzącego Niemca Björna Kircheisena. Na trasie biegu Fin wyprzedził wszystkich rywali, wygrywając walkę o złoto na ostatnich metrach z Magnusem Moanem z Norwegii o 0.3 sekundy. Kircheisen na mecie był trzeci, tracąc do Manninena 29.5 sekundy. Złoty medal zdobył także w zawodach drużynowych razem z Koivurantą, Tallusem i Janne Ryynänenem. Finowie wygrali konkurs skoków i prowadzenia już nie oddali. W Gundersenie Hannu zajął w skokach 24. pozycję ze stratą blisko 3 i pół minuty do lidera. Okazało się to zbyt dużą różnicą, by stanąć na podium, jednakże Fin awansował w biegu na szóstą pozycję. Dobra passa skończyła się w sezonie 2007/2008. Tylko dwa razy stanął na podium, za każdym na drugim stopniu, kilkakrotnie nie kończył zawodów. W klasyfikacji generalnej zajął 14. miejsce, co było jego najsłabszym wynikiem od sezonu 1994/1995. W maju 2008 roku ogłosił zakończenie kariery.
Jednak we wrześniu 2009 roku Manninen postanowił wrócić do uprawiania sportu. Do rywalizacji w Pucharze Świata wrócił w sezonie 2009/2010 i już w swoim pierwszym starcie 28 listopada 2009 roku w Ruce zajął drugie miejsce w Gundersenie. Następnego dnia odniósł pierwsze po powrocie zwycięstwo, wygrał też 2 stycznia w Oberhofie oraz 6 marca 2010 roku w Lahti. Dzień wcześniej był drugi w Gundersenie. W klasyfikacji generalnej uplasował się na ósmej pozycji. Najważniejszym punktem tego sezonu były jednak igrzyska olimpijskie w Vancouver. Fin nie zdobył tam medalu, najbliżej podium był w zawodach metodą Gundersena na dużej skoczni, gdzie zajął czwarte miejsce. W walce o brązowy medal lepszy okazał się Bernhard Gruber z Austrii. Na normalnej skoczni zajął trzynaste miejsce. W konkursie drużynowym Finowie prowadzili po skokach i na trasę biegu ruszyli z przewagą 2 sekund nad Amerykanami i 36 sekund nad Austriakami. W biegu spisali się słabo, kończąc rywalizację na siódmym miejscu, ze stratą ponad dwóch minut do zwycięzców.
Pojawił się także w sześciu konkursach sezonu 2010/2011, jednak najlepszy wynik osiągnął 18 grudnia 2010 roku w Ramsau, gdzie zajął trzynaste miejsce w Gundersenie. Mistrzostwa świata w Oslo w 2011 roku były ostatnią duża imprezą w jego karierze. Wypadł tam jednak jeszcze słabiej niż w Vancouver, zajmując indywidualnie w Gundersenie 16. miejsce na dużej skoczni oraz 21. miejsce na normalnym obiekcie. W zawodach drużynowych Finowie ponownie zajęli siódme miejsce, tracąc do zwycięzców ponad 3 minuty. W czerwcu 2011 roku definitywnie zakończył przygodę ze sportem.
W przeciągu kariery Fin 90 razy stawał na podium indywidualnych konkursów Pucharu Świata, przy czym odniósł 48 zwycięstw. Jest dzięki temu rekordzistą wszech czasów pod względem wygranych zawodów oraz ilości miejsc na podium. Jest także wielokrotnym medalistą mistrzostw kraju. Złote medale w kombinacji zdobywał w latach 1995-2007, a w 2002 roku był także mistrzem Finlandii w biegach narciarskich po tym, jak wygrał sprint.
W marcu 2012 roku po raz kolejny media zaczęły spekulować na temat powrotu Manninena do sportu. W kwietniu wystartował w Mistrzostwach Finlandii w biegach narciarskich.
W kwietniu 2016 roku zajął czwarte miejsce na Mistrzostwach Finlandii w kombinacji norweskiej. Na arenę międzynarodową powrócił 7 stycznia 2017 roku. Fin wystąpił wówczas w zawodach Pucharu Świata w Lahti, gdzie uplasował się na 18. pozycji. Następnie brał udział w zawodach Pucharu Świata w Chaux-Neuve, gdzie został sklasyfikowany na 36. i 35. pozycji. Podczas mistrzostw świata w Lahti w sztafecie wraz z Leevim Mutru, Eero Hirvonenem i Ilkką Herolą wywalczył piątą lokatę, a w Gundersenie na dużej skoczni był 24.
Dwuletni powrót do sportu zakończył na początku marca 2018 roku, ogłaszając zakończenie kariery po zawodach Pucharu Świata w Lahti. Tydzień później został uhonorowany medalem Holmenkollen.
Poza sportem.
Swoje pozasportowe życie związał z lotnictwem, jako że posiada licencję pilota. Mieszka wraz z żoną i dwojgiem dzieci w miejscowości Saarenkylä pod Rovaniemi. Jego starszy brat Kari także uprawiał kombinację norweską, a młodsza siostra - Pirjo Muranen reprezentowała Finlandię w biegach narciarskich. Zarówno w skokach jak i biegach używał nart firmy Fischer. Oprócz języka fińskiego Hannu zna także angielski i szwedzki.

</doc>
<doc id="103605" url="https://pl.wikipedia.org/wiki?curid=103605" title="Biała (powiat legnicki)">
Biała (powiat legnicki)

Biała (do 1945 , 1945–1947 "Bieła") – wieś w Polsce, położona w województwie dolnośląskim, w powiecie legnickim, w gminie Chojnów.
W latach 1975–1998 wieś należała administracyjnie do województwa legnickiego.
Historia.
Osadnictwo na terenie Białej sięga okresu kultury łużyckiej. XVIII-wieczna wieś. Po II wojnie światowej wieś zasiedlili repatrianci, głównie ze wsi Polana oraz z okolic Buczacza. Biała leży na nierównym pod względem wysokości nad poziomem morza terenie, dlatego przyjęły się określenia: Biała górna i Biała dolna. Wieś typu ulicówki. W odległości około 2 km na południe znajduje się niewielka kolonia. Przy drodze do Chojnowa są stawy. We wsi znajduje się poza tym Kościół pw. Przemienienia Pańskiego, a także Park Wiejski. Corocznie we wrześniu są w Białej organizowane "Wrześniowe Kresowiana" – impreza o charakterze patriotycznym.
Zabytki.
Do wojewódzkiego rejestru zabytków wpisany jest:

</doc>
<doc id="103606" url="https://pl.wikipedia.org/wiki?curid=103606" title="Czernikowice">
Czernikowice

Czernikowice – wieś w Polsce położona w województwie dolnośląskim, w powiecie legnickim, w gminie Chojnów.
Podział administracyjny.
W latach 1975–1998 miejscowość położona była w województwie legnickim.
Położenie.
Czernikowice sąsiadują z Rokitkami i Białą.

</doc>
<doc id="103607" url="https://pl.wikipedia.org/wiki?curid=103607" title="Dobroszów (powiat legnicki)">
Dobroszów (powiat legnicki)

Dobroszów (niem. "Doberschau") – wieś w Polsce, położona w województwie dolnośląskim, w powiecie legnickim, w gminie Chojnów.
W latach 1975–1998 wieś należała administracyjnie do województwa legnickiego.
Nazwa.
Nazwa wsi wywodzi się od polskiej nazwy określającej wartość – "dobra". Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia "Dobroschin" podając jej znaczenie "Gutwohne", czyli po polsku „Dobre mieszkanie”. Pierwotna nazwa została później przez Niemców fonetycznie zgermanizowana na "Doberschau" tracąc swoje pierwotne znaczenie.
Historia.
Powstała w XVIII wieku. Obelisk ustawiony we wsi jest symbolem przejścia oddziałów 5. i 8. Dywizji Piechoty II Armii WP w roku 1945. Odbywają się przy nim gminne obchody Święta Niepodległości. Przy obelisku rośnie pomnikowy dąb.

</doc>
<doc id="103608" url="https://pl.wikipedia.org/wiki?curid=103608" title="Pawlikowice (Pątnów)">
Pawlikowice (Pątnów)

Pawlikowice – przysiółek wsi Pątnów w Polsce, położony w województwie dolnośląskim, w powiecie legnickim, w gminie Chojnów. 
W latach 1975–1998 przysiółek położony był w województwie legnickim.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="103609" url="https://pl.wikipedia.org/wiki?curid=103609" title="Stary Łom">
Stary Łom

Stary Łom (niem. "Altenlohm") – wieś w Polsce położona w województwie dolnośląskim, w powiecie legnickim, w gminie Chojnów, wzmiankowana już w 1175 roku.
Podział administracyjny.
W latach 1975–1998 miejscowość administracyjnie należała do województwa legnickiego.
Historia.
Odkryto tu relikty osady wczesnośredniowiecznej z IX-X wieku, która była zalążkiem obecnej wsi. W dokumencie z 1362 miejscowość figuruje jako "Loym"
Kultura.
We wsi funkcjonuje zespół folklorystyczny "Słowiki", wykonujący piosenki jugosłowiańskie – repertuar przypomina o pochodzeniu większości współczesnych mieszkańców.

</doc>
<doc id="103611" url="https://pl.wikipedia.org/wiki?curid=103611" title="Dzwonów">
Dzwonów

Dzwonów () – wieś w Polsce, w województwie dolnośląskim, w powiecie legnickim, w gminie Chojnów, nad rzeką Brochotką.
W latach 1975–1998 administracyjnie należała do województwa legnickiego.
Przed 2023 r. miejscowość była przysiółkiem wsi Budziwojów.
Pierwsza pisemna wzmianka w formie "Scheldorf" pochodzi z ok. 1300 roku. Od XVII wieku wieś występowała pod nazwą "Nieder Schellendorf" dla odróżnienia od położonych na południowy zachód zabudowań zwanych "Ober Schellendorf". 8 listopada 1948 roku urzędowo nadano obu miejscowościom polskie nazwy "Dzwonów Dolny" oraz "Dzwonów Górny". 1 stycznia 2023 roku przemianowano "Dzwonów Dolny" na "Dzwonów", a nazwę "Dzwonów Górny" zniesiono.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="103612" url="https://pl.wikipedia.org/wiki?curid=103612" title="Goliszów">
Goliszów

Goliszów () – wieś w Polsce położona w województwie dolnośląskim, w powiecie legnickim, w gminie Chojnów, nad Skorą.
Podział administracyjny.
W latach 1975–1998 miejscowość administracyjnie należała do województwa legnickiego.
Historia.
. W przeszłości miały miejsce liczne powodzie.
Zabytki.
Do wojewódzkiego rejestru zabytków wpisane są:
Sport.
W miejscowości funkcjonuje Ludowy Zespół Sportowy Mewa Goliszów.

</doc>
<doc id="103613" url="https://pl.wikipedia.org/wiki?curid=103613" title="Groble (województwo dolnośląskie)">
Groble (województwo dolnośląskie)

Groble () – wieś w Polsce położona w województwie dolnośląskim, w powiecie legnickim, w gminie Chojnów.
Podział administracyjny.
W latach 1954–1959 wieś należała i była siedzibą władz gromady Groble, po jej zniesieniu w gromadzie Krzywa. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="103614" url="https://pl.wikipedia.org/wiki?curid=103614" title="Jaroszówka (województwo dolnośląskie)">
Jaroszówka (województwo dolnośląskie)

Jaroszówka (niem. "Vorhaus") – wieś w Polsce, położona w województwie dolnośląskim, w powiecie legnickim, w gminie Chojnów, nad rzeką Czarna Woda, na terenie Równiny Chojnowskiej.
W latach 1975–1998 wieś należała do województwa legnickiego.
Wokół wsi, znajduje się obszar chroniony "Dolina Czarnej Wody".
Historia.
Jaroszówka jako osada powstała zapewne w XIII-XIV w. Obszary te od wczesnego średniowiecza zamieszkiwane były przez słowiańskie plemię Trzebowian. Od roku 1331 wraz ze Śląskiem utraciła zwierzchność Polski, aż do roku 1945. Ziemie te najpierw należały do Czech, były w rękach Piastów z Legnicy, Habsburgów, by w końcu trafić pod władzę Prus i Niemiec. Po II wojnie światowej trafiła do Polski.
Zabytki.
Do wojewódzkiego rejestru zabytków wpisany jest:
inne zabytki:
Stadnina koni.
Jaroszówka znana jest również ze stadniny koni pełnej krwi angielskiej. Odbywają się tu liczne imprezy hippiczne m.in.: Zawody Ogólnopolskie we Wszechstronnym Konkursie Konia Wierzchowego oraz Zawody w Skokach "O Wstęgę Czarnej Wody", odbywające się cyklicznie co roku. W obiektach działa: Klub Jeździecki Ośrodek Sportów Konnych w Jaroszówce powstały w 2000 roku
Obszar chroniony krajobrazu Dolina Czarnej Wody.
Jest to teren którego powierzchnia wynosi około 103,3 km² i zawiera 38,8 km² lasów. Jego znaczna część położona jest wokół Jaroszówki. W krajobrazie dominują płaskie, rozległe dna licznych dolin, w których rozwinął się zróżnicowany system dopływów górnej i środkowej Czarnej Wody. Obszar ten pokryty jest przeważnie lasem mieszanym, drzewostan ten jest bardzo urozmaicony, znajdują się w nim również drzewa w wybitnym wieku. Przeważa tu głównie sosna, z domieszką lasu dębowego.
Połączenia.
Jaroszówka leży przy drodze wojewódzkiej nr 335 Chojnów – Lubin
Przez miejscowość przebiegają linie komunikacji PKS, a w odległości kilku kilometrów przebiega linia kolejowa.

</doc>
<doc id="103616" url="https://pl.wikipedia.org/wiki?curid=103616" title="Jerzmanowice (województwo dolnośląskie)">
Jerzmanowice (województwo dolnośląskie)

Jerzmanowice – wieś w Polsce położona w województwie dolnośląskim, w powiecie legnickim, w gminie Chojnów.
W dokumencie z 1588 nazwę wsi zapisano jako Hermannsdorf.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="103617" url="https://pl.wikipedia.org/wiki?curid=103617" title="Witków (powiat legnicki)">
Witków (powiat legnicki)

Witków (niem. "Wittgendorf") – wieś w Polsce, położona w województwie dolnośląskim, w powiecie legnickim, w gminie Chojnów.
W latach 1975–1998 wieś należała administracyjnie do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="103619" url="https://pl.wikipedia.org/wiki?curid=103619" title="Pątnów (województwo dolnośląskie)">
Pątnów (województwo dolnośląskie)

Pątnów (niem. "Panthenau") – wieś w Polsce, położona w województwie dolnośląskim, w powiecie legnickim, w gminie Chojnów. 
W latach 1975–1998 wieś położona była w województwie legnickim.
Historia.
Średniowieczna wieś była bogatą osadą Trzebowian (w dokumentach wzmiankowana jako "Panthenau - Koischkau"); ośrodek hodowli ryb w stawach rybnych w rozlewiskach potoku Brochotka. 
Zabytki.
Do wojewódzkiego rejestru zabytków wpisane są:

</doc>
<doc id="103620" url="https://pl.wikipedia.org/wiki?curid=103620" title="Enole">
Enole

Enole – związki organiczne, w których grupa hydroksylowa (–OH), występuje przy wiązaniu podwójnym węgiel–węgiel (HO–C=C).
Enole występują w równowadze z odpowiednimi ketonami lub aldehydami. Stan taki jest nazywany "równowagą ketonowo–enolową", a sam proces przekształcania ketonu lub aldehydu w enol nazywa się enolizacją.
Równowaga ta jest najczęściej przesunięta w stronę ketonów lub aldehydów. W czystym aldehydzie octowym w temperaturze pokojowej występuje ok. 1,5% enolu. Wyższa temperatura, bardziej alkaliczne środowisko, a także podstawniki wyciągające elektrony sprzyjają przesuwaniu równowagi enol–keton w stronę enolu. Równowaga ta jest też zazwyczaj bardziej przesunięta w stronę enoli w przypadku diketonów niż ketonów.
Enolizacja jest jednym z przykładów tautomerii.
O istnieniu równowagi ketonowo-enolowej można wnioskować na podstawie danych spektroskopowych, na przykład rejestrując w widmach IR sygnały charakterystyczne dla wiązań O–H i C=C.
Pośrednio istnienia enoli można dowieść, obserwując przebieg niektórych reakcji z udziałem aldehydów i ketonów reagujących jak alkohole, na przykład aldehydu octowego z chlorotrimetylosilanem:
Przebieg tej reakcji można wyjaśnić tylko zakładając istnienie równowagi keto–enolowej. Chlorotrimetylosilan nie reaguje z aldehydem octowym jako takim, reaguje natomiast ilościowo z alkoholami. Układ w stanie równowagi keto-enolowej odtwarza formę enolową w trakcie procesu do wyczerpania jednego z reagentów.

</doc>
<doc id="103621" url="https://pl.wikipedia.org/wiki?curid=103621" title="Okmiany">
Okmiany

Okmiany (niem. "Kaiserswaldau", w tym do 2009 r. Radziechowice, niem. "Radchen") – wieś w Polsce położona w województwie dolnośląskim, w powiecie legnickim, w gminie Chojnów. 
Na północ od wsi potężny, piaszczysto-żwirowy, porośnięty lasem Wał Okmiański typu ozu polodowcowego.
Historia.
Wieś ulicówka, po raz pierwszy wspomniana w roku 1305.
Demografia.
Według danych na dzień 31 grudnia 2008 roku miejscowość zamieszkiwało 767 osób. Według Narodowego Spisu Powszechnego (III 2011 r.) Okmiany liczyły 772 mieszkańców.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="103623" url="https://pl.wikipedia.org/wiki?curid=103623" title="Michów (województwo dolnośląskie)">
Michów (województwo dolnośląskie)

Michów – wieś w Polsce położona w województwie dolnośląskim, w powiecie legnickim, w gminie Chojnów.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Położona na wschód od Chojnowa na trasie drogi krajowej nr 94 (odcinek Chojnów – Legnica), z którym jest prawie połączona.
Demografia.
Według Narodowego Spisu Powszechnego (III 2011 r.) Michów liczył 171 mieszkańców. Jest to najmniejsza miejscowość gminy Chojnów.
Sport.
Od 1952 we wsi funkcjonuje amatorski klub piłkarski Płomień Michów, założony przez Stanisława Kosirowskiego jako "LZS Michów", który zaczął rozgrywki piłkarskie od klasy D. W roku 1953 piłkarze grali już w C klasie, a rok później w B klasie. Awans do A klasy wywalczyli w roku 1986 i grali w niej do roku 1990, po czym spadli do B klasy. W roku 2017 nastąpił ponowny awansowali do A klasy. W tym samym roku boisko otrzymało pełne oświetlenie (7 lamp).

</doc>
<doc id="103624" url="https://pl.wikipedia.org/wiki?curid=103624" title="Jerzmanowice">
Jerzmanowice



</doc>
<doc id="103625" url="https://pl.wikipedia.org/wiki?curid=103625" title="Witkówek">
Witkówek

Witkówek – przysiółek wsi Witków w Polsce, położony w woj. dolnośląskim, w pow. legnickim, w gminie Chojnów, na zachód od Chojnowa niedaleko autostrady A4.
W latach 1975–1998 przysiółek należał administracyjnie do województwa legnickiego.

</doc>
<doc id="103627" url="https://pl.wikipedia.org/wiki?curid=103627" title="Strupice (województwo dolnośląskie)">
Strupice (województwo dolnośląskie)

Strupice (niem. "Straupitz") – wieś w Polsce położona w województwie dolnośląskim, w powiecie legnickim, w gminie Chojnów.
Historia.
Założona w średniowieczu. Relikty osadnictwa sięgają epoki neolitu. Zostało tu odkryte cmentarzysko ciałopalne kultury łużyckiej.
Podział administracyjny.
W latach 1945–1954 siedziba gminy Strupice. W latach 1975–1998 miejscowość położona była w województwie legnickim.
Zabytki.
Do wojewódzkiego rejestru zabytków wpisane są:
inne zabytki przyrody:

</doc>
<doc id="103628" url="https://pl.wikipedia.org/wiki?curid=103628" title="Pawłowice (gmina)">
Pawłowice (gmina)

Pawłowice – gmina wiejska położona w województwie śląskim, w powiecie pszczyńskim. W aktualnym kształcie administracyjnym gmina funkcjonuje od 2 stycznia 1973 roku. W latach 1975–1998 gmina położona była w województwie katowickim.
Historia.
Gmina ma swoją siedzibę w Pawłowicach. Jednostka administracyjna powstała 1 stycznia 1973, kiedy połączono w jeden organizm gromadzkie rady narodowe Pawłowic, Golasowic i Warszowic. Samorząd gminny reaktywowano w 1990 roku.
Zabytki.
W gminie znajduje się kilka zabytków:
Struktura powierzchni.
Według danych z roku 2002 gmina Pawłowice ma obszar 75,77 km², w tym:
Gmina stanowi 16% powierzchni powiatu.
Demografia.
Dane z 31 grudnia 2010:
Sołectwa wchodzące w skład gminy.
Dane z 31 grudnia 2013
Miasta partnerskie.
Miastami partnerskimi gminy są:
Sąsiednie gminy.
Z Pawłowicami sąsiadują: Jastrzębie-Zdrój, Pszczyna, Strumień, Suszec, Zebrzydowice, Żory.

</doc>
<doc id="103629" url="https://pl.wikipedia.org/wiki?curid=103629" title="Gołaczów (Konradówka)">
Gołaczów (Konradówka)

Gołaczów – przysiółek wsi Konradówka w Polsce, położony w województwie dolnośląskim, w powiecie legnickim, w gminie Chojnów, na południe od Chojnowa. 
W latach 1975–1998 przysiółek należał administracyjnie do województwa legnickiego.
Obok przysiółka przebiega nieczynna linia kolejowa Chojnów – Złotoryja.

</doc>
<doc id="103630" url="https://pl.wikipedia.org/wiki?curid=103630" title="Brzozy">
Brzozy

Brzozy – kolonia wsi Rokitki w Polsce położona w województwie dolnośląskim, w powiecie legnickim, w gminie Chojnów.
Przez miejscowość przebiega droga wojewódzka nr 328.
Położona na północ od Chojnowa, niedaleko wsi Rokitki.

</doc>
<doc id="103631" url="https://pl.wikipedia.org/wiki?curid=103631" title="Kobiałka (Niedźwiedzice)">
Kobiałka (Niedźwiedzice)

Kobiałka – kolonia wsi Niedźwiedzice w Polsce, położona w województwie dolnośląskim, w powiecie legnickim, w gminie Chojnów, na wschód od Chojnowa i północ od Niedźwiedzic.
W latach 1975–1998 kolonia należała administracyjnie do województwa legnickiego.

</doc>
<doc id="103635" url="https://pl.wikipedia.org/wiki?curid=103635" title="Hiperkostka">
Hiperkostka



</doc>
<doc id="103636" url="https://pl.wikipedia.org/wiki?curid=103636" title="Hipersześcian">
Hipersześcian

Hipersześcian – uogólnienie sześcianu w formula_1-wymiarowych przestrzeniach kartezjańskich formula_2 Hipersześcianami są obok sześcianu między innymi odcinek i kwadrat, jednak nazwy "hipersześcian" używa się najczęściej dla przestrzeni o wymiarach powyżej trzech. Hipersześcian jest wielokomórką foremną.
Definicja.
Hipersześcian o krawędzi długości formula_3 w przestrzeni kartezjańskiej formula_1-wymiarowej jest zbiorem jej punktów, których współrzędne formula_5 w pewnym układzie współrzędnych prostokątnym spełniają układ nierówności:
Równoważnie można ten układ zapisać w postaci jednej nierówności wykorzystując maksimum:
Brzeg hipersześcianu.
Na ilustracjach pokazano cztery hipersześciany: odpowiednio jednowymiarowy odcinek, dwuwymiarowy (płaski) kwadrat, trójwymiarowy sześcian oraz czterowymiarowy tesserakt. Ścianami sześcianu jest 6 kwadratów, zaś ścianami tesseraktu jest 8 sześcianów. Dla kwadratu odpowiednikami ścian są boki (4 odcinki). Na rysunku obok sześcienne ściany tesseraktu są widoczne jako sześcian „daleki” (oddalony w czwarty wymiar więc w rzucie perspektywicznym mniejszy), sześcian „bliski” (najbliżej patrzącego w czwartym wymiarze) oraz 6 ostrosłupów ściętych (też efekt perspektywy), z których każdy ma po jednym kwadracie wspólnym z sześcianem „dalekim” i „bliskim”. Analogicznie pięciowymiarowy hipersześcian (penterakt) ma jako ściany 10 tesseraktów, i ogólnie formula_1-wymiarowy hipersześcian formula_9 hipersześcianów formula_10-wymiarowych.
Hipersześcianem jednowymiarowym jest odcinek (odpowiedniki ścian to końce – 2 punkty), a zerowymiarowym – punkt.
Podobnie jak na brzegu trójwymiarowego sześcianu znajdują się sześciany dwu-, jedno- i zerowymiarowe (ściany, krawędzie i wierzchołki), tak na brzegu dowolnego formula_1-wymiarowego hipersześcianu znajdziemy w szczególności formula_12 hipersześcianów formula_13-wymiarowych dla każdego formula_14
Istnieje również rekurencyjna zależność dla powyższego wzoru jawnego. W tym celu posłużymy się pewną dwuargumentową funkcją formula_15 określającą liczbę hipersześcianów formula_13-wymiarowych w hipersześcianie formula_1-wymiarowym, przy czym formula_18 Na początek ustalimy liczbę wierzchołków dla hipersześcianu formula_1-wymiarowego. Punkt (hipersześcian zerowymiarowy) składa się z 1 wierzchołka, czyli z samego siebie. Odcinek (hipersześcian jednowymiarowy) składa się z 2 wierzchołków. Kwadrat (hipersześcian dwuwymiarowy) składa się z 4 wierzchołków. Sześcian (hipersześcian trójwymiarowy) składa się z 8 wierzchołków. Na podstawie powyższych obserwacji łatwo zauważyć, że dowolny hipersześcian formula_1-wymiarowy składa się z:
Nietrudno też zaobserwować proces tworzenia hipersześcianu formula_25-wymiarowego z hipersześcianu formula_1-wymiarowego. Powstaje on mianowicie poprzez skopiowanie poprzedniego i połączenie odpowiadających sobie wierzchołków, tworząc tym samym nowe krawędzie, a oprócz nich ściany i pozostałe hipersześciany formula_27-wymiarowe (gdzie formula_28). Uogólniając powyższe spostrzeżenie na dowolny wymiar: każdy formula_1-wymiarowy hipersześcian posiada pewną liczbę hipersześcianów formula_13-wymiarowych, która jest równa podwojonej liczbie tych hipersześcianów dla formula_10-wymiarowego hipersześcianu (podwójna liczba wynika z wyżej opisanego kopiowania), powiększoną o liczbę hipersześcianów formula_32-wymiarowych dla tegoż hipersześcianu (co wynika z połączenia odpowiadających sobie tychże hipersześcianów – z hipersześcianu poprzedniego i jego kopii). To wszystko zachodzi oczywiście dla formula_33
Z powyższych rozważań utworzyć można rekurencyjny wzór na liczbę formula_13-wymiarowych hipersześcianów w dowolnym hipersześcianie formula_1-wymiarowym:
Zależność pomiędzy powyższym wzorem rekurencyjnym a wzorem jawnym można udowodnić indukcyjnie:
W formula_1-wymiarowym hipersześcianie z każdego wierzchołka wychodzi formula_1 prostopadłych do siebie krawędzi.
Wzory.
„Objętość hipersześcianu”, tzn. formula_1-wymiarowa miara Jordana hipersześcianu:
„Pole powierzchni” hipersześcianu, tzn. formula_10-wymiarowa miara Jordana brzegu hipersześcianu:
Długość przekątnej hipersześcianu:
Promień hiperkuli wpisanej w hipersześcian:
Promień hiperkuli opisanej na hipersześcianie:
Lista hipersześcianów.
Poniżej znajduje się lista formula_1-wymiarowych hipersześcianów (do formula_55 włącznie).
Siatka hipersześcianu.
Wyobrażenie sobie wielowymiarowych hipersześcianów jest dla ludzi, jako istot postrzegających tylko trzy wymiary przestrzenne, bardzo trudne o ile w ogóle możliwe.
Spójrzmy na siatki hipersześcianów. Płaski kwadrat składa się z odcinków, zaś siatka trójwymiarowego sześcianu składa się z kwadratów. Analogicznie „siatka” tesseraktu będzie się składała z sześcianów, a hipersześcianu pięciowymiarowego – z tesseraktów – hipersześcianów czterowymiarowych.
Podobnie, można by pokazać tzw. płaszczakom (tj. potencjalnym istotom żyjącym na płaszczyźnie, postrzegającym tylko dwa wymiary) siatkę sześcianu. Zobaczyłyby one sześć „sztywno” połączonych ze sobą kwadratów ułożonych na kształt krzyża. Człowiek – istota trójwymiarowa – zacząłby składać z nich sześcian, najpierw wyginając kolejne kwadraty do góry, w trzeci wymiar – wysokość. Dla płaszczaka pojęcie wysokości jest jednak niewyobrażalne, więc gdy kolejne kwadraty położone na płaszczyźnie „podnosiłyby” się do góry, w jego postrzeganiu świata po prostu one by znikały, aż w końcu zostałby tylko jeden kwadrat, który na początku znajdował się w środku siatki.
Tak samo stałoby się, gdyby hipotetyczna istota czterowymiarowa próbowała pokazać człowiekowi składanie tesseraktu. Na początku człowiek widziałby osiem połączonych ze sobą na kształt krzyża sześcianów (zobacz ilustracja obok). Istota czterowymiarowa rozpoczęłaby składanie tesseraktu „podnoszeniem” sześcianów w czwarty, niewidzialny dla człowieka wymiar. Dla człowieka kolejne sześciany „podnoszone” w wyższy wymiar znikałyby, aż zostanie tylko jeden, na początku będący w środku siatki bryły.
Hipersześciany w informatyce.
Hipersześcian, a dokładniej graf połączeń jego wierzchołków jest jedną z topologii połączeń procesorów w superkomputerach. Jedną z zalet takich superkomputerów jest bardzo duża wydajność algorytmów przesyłających wiadomości pomiędzy procesorami z powodu stałej i małej (2) odległości pomiędzy wszystkimi procesorami. Również symetria tej topologii pozwala na łatwe badanie jej właściwości teoretycznie ze względu na to że wszystkie węzły są równorzędne. Topologia hipersześcianu niestety napotyka na problemy związane z fizyczną trudnością utworzenia tak dużej liczby połączeń. Z tego powodu obecnie większość superkomputerów to klastry o hierarchicznej budowie stosujące raczej przełączniki, niż bezpośrednie połączenia. Najbardziej znany superkomputer w topologii hipersześcianu to Intel iPSC/860
W zastosowaniach bazodanowych hipersześcian jest synonimem iloczynu kartezjańskiego zbioru wartości z kilku (czasami setek lub tysięcy) kolumn.
Hipersześciany w popkulturze.
Wielowymiarowe hipersześciany i niektóre niewyjaśnione do dziś zagadnienia z nimi związane służą często jako inspiracje do różnego rodzaju dzieł. Dla przykładu, Salvador Dalí, hiszpański malarz surrealistyczny, zainspirowany tesseraktem stworzył w 1955 słynny obraz "Corpus Hypercubus", który przedstawia Jezusa ukrzyżowanego na trójwymiarowej siatce tej czterowymiarowej figury.
Hipersześcian jest również motywem przewodnim opowiadania pt. "And he built a crooked house" (ang. "I zbudował krzywy dom") autorstwa Roberta Heinleina, które opowiada o pewnym małżeństwie, które buduje sobie dom w kształcie siatki tesseraktu, złożonej z ośmiu sześcianów. W mieście następuje jednak trzęsienie ziemi i w nieznany sposób siedem sześcianów znika, tak że zostaje tylko jeden. Małżeństwo wchodzi do domu i okazuje się, że podczas trzęsienia z sześcianów „zwinął” się czterowymiarowy tesserakt, z którego nie ma wyjścia i zachodzą w nim najróżniejsze anomalie czasowe oraz przestrzenne – np. z każdego okna widać inną część świata. Żeby wydostać się z niego, trzeba było czekać do następnego trzęsienia ziemi, podczas którego tesserakt z powrotem się „rozwinął”.
O podobnej tematyce nakręcono również kanadyjski horror – "Cube 2" w reżyserii Andrzeja Sekuły.
Tematykę tesseraktu i czwartego wymiaru, opartą głównie na pracach Charlesa Edwarda Hintona wykorzystał również Jacek Dukaj w utworze "Zanim noc" wydanym wraz z powieścią "Xavras Wyżryn".
Kształt hipersześcianu posiada Grande Arche Wielki Łuk Braterstwa w dzielnicy Paryża La Défense
Tesserakt pojawił się również w filmie Avengers, gdzie był źródłem nieskończonej energii.
W filmie Interstellar główny bohater poprzez czarną dziurę trafia do czterowymiarowej budowli nazwanej tesseraktem, który posłużył do pokazania, że czas może być wymiarem fizycznym, i że przy pomocy tesseraktu jest możliwe przesyłanie wiadomości wzdłuż osi czasu.
Tesserakt pojawił się na okładce albumu duetu Kaz/Mario Kontrargument – „Początek Końca Końca Początku”.

</doc>
<doc id="103638" url="https://pl.wikipedia.org/wiki?curid=103638" title="Louis-Victor Sicotte">
Louis-Victor Sicotte

Louis-Victor Sicotte (ur. 6 listopada 1812, zm. 5 września 1889), kanadyjski prawnik i polityk, ko-premier rządu Prowincji Kanady.
Życiorys.
Urodził się 6 listopada 1812 w Boucheville w Dolnej Kanadzie. Został ochrzczony pod nazwiskiem Cicote, które nosił jego ojciec. Rodzina Cicote wywodziła się od Jeana Chicote, który mieszkał w Nowej Francji już w połowie XVII w. W kronikach Ville-Marie (współcześnie Montreal) znajduje się zapis, według którego przodek Louisa Sicotte w 1651 został oskalpowany przez Irokezów. Przeżył tę torturę i żył jeszcze 14 lat po tym wydarzeniu. Rodzice Louis-Victora byli farmerami, na tyle jednak bogatymi, by zapewnić synowi solidne wykształcenie. Po ukończeniu szkoły średniej zatrudnił się jako urzędnik i jednocześnie przygotowywał się do złożenia egzaminów prawniczych. Do palestry został przyjęty w 1828. Już w czasie studiów poznał i zaprzyjaźnił się z Dominique Mondeletem, Louis-Hippolyteem La Fontaine i Norbertem Dumasem – centralnymi postaciami frankofońskiego ruchu nacjonalistycznego i reformatorskiego. Sam stał się reformistą włączając się w działania nacjonalistów. Sławę przyniósł mu artykuł we francuskojęzycznej "La Minerve", który opublikował pod pseudonimem S******. W artykule tym barwnie przedstawił trudności ze strony władz kolonialnych, jakie frankofoni napotykali w krzewieniu swej kultury. W konkluzji artykułu Sicotte postulował rewolucyjną walkę, która miała doprowadzić do wyzwalania francuskiej Kanady spod brytyjskiego panowania. Sicotte przypisuje się także pomysł obchodzenia dnia św. Jana Chrzciciela jako regionalnego święta frankofońskiego. Święto jest corocznie 24 czerwca obchodzone w prowincji Quebec do czasów współczesnych jako święto państwowe. Mimo faktu, że zaliczany był do czołowych patriotów, nie wziął udziału w rebelii patriotycznej. Wiadomo jednak, że wspierał finansowo rebeliantów, jednocześnie krytykując ich niektóre, jego zdaniem nieodpowiedzialne, akcje militarne.
W 1838 osiadł w Saint Hyacinth i otworzył praktykę prawną. Szybko też stał się jednym z najbardziej cenionych prawników w Montrealu i okolicach. Podobnie jak wielu innych znanych prawników i Sicotte włączył się w politykę. W 1848 bezskutecznie walczył o mandat parlamentarny, lecz już w kolejnych wyborach w 1851 bez trudu go zdobył. W parlamencie reprezentował reformistów, choć w wielu kwestiach miał niezależny punkt widzenia. I tak na przykład odrzucił propozycję objęcia ministerstwa ziem państwowych w rządzie Hinksa-Moriona, ze względu na to, że ci odstąpili od planów likwidacji tradycyjnego systemu senioralnego we Wschodniej Kanadzie. W 1853 pełnił funkcję przewodniczącego parlamentarnej komisji do spraw reformy systemu szkolnego. Raport przez niego napisany nie został zrealizowany ze względu na radykalność zmian proponowanych. W 1854 ponownie zdobył mandat wyborczy i głosami liberałów wybrany został na marszałka izby. Okres największego jego powodzenia w polityce to lata 1857 do 1863. Najpierw został ministrem ziem państwowych ("crown lands") – na krótko jednak. Po zrezygnowaniu z udziału w rządzie został liderem frankofońskiej opozycji w parlamencie. W 1862 wraz z Johnem Sandfieldem Macdonaldem utworzył reformatorski rząd. Przetrwał on zaledwie rok i przez cały ten okres borykał się z ekonomicznymi i politycznymi problemami. Po upadku rządu Sicotte nie wziął już udziału w formowaniu kolejnego. Wycofał się z czynnego życia politycznego, poświęcając się karierze sędziego okręgowego sądu w swym mieście. Przeszedł na emeryturę dzień po swych 75. urodzinach.

</doc>
<doc id="103639" url="https://pl.wikipedia.org/wiki?curid=103639" title="Wszy">
Wszy

Wszy (Anoplura) – podrząd owadów wtórnie bezskrzydłych, zaliczany do podgromady owadów uskrzydlonych, obejmujący gatunki pasożytujące na ssakach, w tym na ludziach. Wywołuje u nich chorobę pasożytniczą zwaną wszawicą.
Opis.
Do wszy należą owady niewielkich rozmiarów, od 0,35 do 6 mm długości, silnie spłaszczone grzbietowo-brzusznie, pozbawione skrzydeł, okryte skórzastym, chitynowym pancerzem o ściśle zrośniętych segmentach. Mają zredukowane oczy, krótkie czułki, kłująco-ssące narządy gębowe, odnóża przednie i środkowe wyspecjalizowane w poruszaniu się wzdłuż włosa, odnóża środkowe i tylne wyposażone są w pazurki czepne, dzięki którym wesz może utrzymać ciężar 2000 razy przewyższający ciężar jej ciała. Żywią się krwią wysysaną po nakłuciu skóry żywiciela.
Samice wszy są większe od samców, jaja, tzw. gnidy przyklejają do włosów. Po ok. 6 dniach z jaj wylęgają się larwy przypominające wyglądem i sposobem odżywiania osobniki dorosłe.
Najstarsze skamieniałości wszy znane są z eoceńskiego bursztynu bałtyckiego, z tym że są to jaja wszy zachowane na włosach ssaków. Dotąd nie odkryto form dorosłych. Znaleziska skamieniałych dorosłych wszy z późnego triasu Indii opisane w 2001, zostały negatywnie zweryfikowane, gdy okazało się, że należą do roztoczy.
Przegląd rodzin wszy.
Na świecie znanych jest ponad 500 gatunków wszy zgrupowanych w 15 rodzinach:
Ewolucja wszy ludzkich.
Ze względu na ścisły związek wszy z ich gospodarzami, ewolucja wszy jest związana z ich ewolucją. Ludzie są gospodarzami dwóch gatunków wszy, co jest nietypową sytuacją wśród naczelnych. Wesz głowowa jest spokrewniona z wszą pasożytującą na szympansach, a wesz łonowa z wszą gorylą. Linie ewolucyjne wszy pasożytującej na gorylach i wszy łonowej rozdzieliły się ok. 3,3 mln lat temu, a więc później, niż rozdzieliły się linie goryli i ludzi, co sugeruje, że przodkowie ludzi stali się jej gospodarzami w wyniku kontaktu z gorylami, prawdopodobnie już po utraceniu futra i rozdzieleniu stref owłosionych. Wesz głowowa właściwa jest zróżnicowana na dwie linie, które rozdzieliły się mniej więcej w czasie migracji "Homo erectus" do Eurazji. Z kolei podgatunek wszy głowowej, wesz odzieżowa, wyodrębnił się w przybliżeniu w czasie rozdzielenia populacji wczesnych ludzi współczesnych, którzy opuszczając Afrykę, przenieśli się do chłodniejszych stref, wymagających noszenia ubrania. Afrykańskie populacje wszy pasożytujących na człowieku są silnie zróżnicowane genetycznie, co jest analogiczne do zróżnicowania genetycznego populacji ludzkich. Z kolei pewne linie wszy głowowej z populacji pozaafrykańskich noszą ślady zmniejszenia liczebności i zróżnicowania genetycznego podobne do śladów odkrytych u człowieka.

</doc>
<doc id="103641" url="https://pl.wikipedia.org/wiki?curid=103641" title="Strach">
Strach

Strach – jedna z podstawowych cech pierwotnych (nie tylko ludzka) mających swe źródło w instynkcie przetrwania. Stan silnego emocjonalnego napięcia, pojawiający się w sytuacjach realnego zagrożenia, naturalną reakcją organizmu jest np. odruch silnego napięcia mięśni, a w konsekwencji ucieczka lub walka.
Spowodowany jest zdolnością zapamiętywania i kojarzenia podobnych sytuacji (podobna sytuacja w przeszłości miała groźny skutek) oraz w przypadku ludzi umiejętnością abstrakcyjnego myślenia (z mojej decyzji wyniknie sytuacja, która spowoduje groźny skutek).
Nierozerwalnie związany z przyszłością (odstęp czasowy jest nieistotny) gdyż zdarzenia z przeszłości odczuwamy inaczej (żal po jakiejś stracie) a jeszcze inaczej teraźniejsze (ból sprawia nam cierpienie). Straty lub bólu mającego nadejść możemy się bać (odczuwamy przed nimi strach).
Strach może mieć skutek pozytywny, gdy efektem jest ochrona nas lub naszego interesu, albo negatywny, gdy powstrzymuje nas przed konsekwentnym dążeniem do celu.
Jest subiektywny, gdyż ten sam spodziewany skutek nie zawsze i nie u wszystkich spowoduje poczucie zagrożenia.
Psychopatologia odróżnia strach od lęku, którego obiekt jest zawsze irracjonalny.
Strach nie wiąże się z odczuwaniem sytuacji jako niebezpiecznej, ale źródło tej reakcji stanowi aktualny, określony stan organizmu. Szybko wygasa, jeżeli po wystąpieniu bodźca, który go wywołał, nie ma przykrych skutków jego działania. Wtedy reakcja zanika, a organizm przystosowuje się do zaistniałej sytuacji. W sytuacji, kiedy szkodliwe działanie bodźca trwa, przeżycie strachu rozwija się i nasila.
W przypadku bardzo silnego strachu, jako element przygotowania do ucieczki, może nastąpić nieświadome wypróżnienie. Celem takiej reakcji fizjologicznej jest zmniejszenie ciężaru ciała, aby ułatwić ucieczkę. Innym przejawem pełnej mobilizacji organizmu jest napięcie wszystkich mięśni. Przejawem może być uniesienie się włosów na głowie człowieka, co jest analogią do jeżenia się sierści u zwierząt.
Strach w rozwoju psychicznym.
W trakcie rozwoju tej emocji pojawia się odruch orientacyjny – badawcza penetracja nowej sytuacji, znaczenia zmiany, jaka się dokonuje lub dokonała. Jako składnik emocjonalny w zachowaniu niemowlęcia występuje najpierw reakcja onieśmielenia, która dopiero przechodzi w reakcję przestrachu. Reakcja ta, ma zdecydowanie negatywny charakter: krzyk, płacz, odwracanie się, zasłanianie oczu. W miarę postępowania procesów rozwojowych jej natężenie maleje, a nawet niektóre jej elementy zanikają całkowicie np. zasłanianie oczu.
Najczęstsze źródła przeżyć strachu to: hałas, szmery, nowe, nieznane odgłosy. Przy czym strachu nie wywołuje natężenie tych dźwięków, ale raczej nagłość pojawienia się nieoczekiwanych. Brak wyraźnego zlokalizowania np. źródła hałasu wzmaga siłę reakcji i przeżycia strachu. Źródłem strachu mogą być również sygnały ostrzegawcze, głównie okrzyki. Wśród tych okrzyków najsilniej oddziałują okrzyki dorosłych.

</doc>
<doc id="103642" url="https://pl.wikipedia.org/wiki?curid=103642" title="Bułgarzy">
Bułgarzy

Bułgarzy – naród z grupy południowych Słowian, zamieszkujący głównie Bułgarię, w mniejszej liczbie także Macedonię Północną, Grecję, Ukrainę i Mołdawię. 
Etnos bułgarski ukształtował się w południowo-wschodnim zakątku Półwyspu Bałkańskiego, w Dobrudży, Mezji, Tracji i Macedonii. 
Najwcześniejsze znane osadnictwo na tych terenach tworzyli indoeuropejscy Trakowie, którzy już w czasach historycznych, przede wszystkim za czasów cesarstwa rzymskiego, w przeważającej części ulegli romanizacji lub hellenizacji. 
Na osadnictwo zhellenizowanych i zromanizowanych Traków nałożyło się osadnictwo słowiańskie z okresu wielkiej ekspansji Słowian na półwysep Bałkański w VI i VII wieku. Plemiona słowiańskie w Mezji i Tracji, toczące ciągłe walki z Bizancjum, nie zdążyły utworzyć własnego państwa, bo już pod koniec VII wieku na tereny te wtargnęła orda koczowniczych tureckich Protobułgarów, którzy podbili i podporządkowali sobie ludność słowiańską, tracką, helleńską i romańską. Protobułgarzy ulegli szybkiej asymilacji do przeważającego liczebnie żywiołu słowiańskiego (już w początkach panowania Symeona I w 893 język słowiański wprowadzono jako urzędowy w miejsce języka protobułgarskiego), który stopniowo wchłonął również pozostałe etnosy. W tym samym czasie Protobułgarzy przyjęli chrześcijaństwo w wersji prawosławnej. W południowej części Bałkanów utworzyli silne królestwo, sięgające okresami do Cisy na północy i do Adriatyku na zachodzie, które odrodziło się po wchłonięciu przez Bizancjum w latach 1018-1185. W tym państwie powstała jednolita narodowość bułgarska. 
Kres państwowości bułgarskiej położył dopiero najazd turecki pod koniec XIV wieku. Okupacja turecka trwała do przełomu XIX i XX wieku; w jej czasie znacząca liczba Bułgarów przyjęła islam, tworząc podetnos Pomaków. W tym czasie również doszło do znaczącej liczebnie tureckiej kolonizacji ziem bułgarskich, której pozostałości istnieją do dzisiaj w Rodopach i w Dobrudży. W XX wieku doszło do definitywnego wyodrębnienia z bułgarszczyzny narodu i języka macedońskiego. 
Śladem po Protobułgarach jest obecna nazwa narodu - Bułgarzy - oraz nieliczne wyrazy pochodzenia protobułgarskiego w języku bułgarskim. Po Trakach pozostały ślady w kulturze ludowej, zwłaszcza tańcach i muzyce (zob. nestinarstwo), oraz, być może, nieliczna grupa słów protobułgarskich o nieustalonej do dzisiaj etymologii. Na obrzeżach etnosu bułgarskiego pozostały reliktowe społeczności wschodnioromańskie z grupy wołoskiej - Arumuni i Meglenorumuni. 
Dzisiejszy obszar osadnictwa bułgarskiego jest zwarty i w przybliżeniu mieści się w granicach państwa bułgarskiego. Istnieją również dwa obszary osadnictwa bułgarskiego na północnym wybrzeżu Morza Czarnego: Bułgarzy besarabscy w okolicach miast Bołgrad (Ukraina) i Taraklija (Mołdawia) na pograniczu Mołdawii i Ukrainy w Besarabii oraz Bułgarzy taurydzcy na północnym wybrzeżu Morza Azowskiego. Łącznie grupy te liczą około 300 tys. ludzi. W Naddniestrzu, już poza obszarem Besarabii, znajduje się ogromna wieś Parkany (ok. 10 tys. mieszkańców) zdominowana przez Bułgarów.
Współcześnie Bułgarzy posługują się językiem bułgarskim należącym do grupy języków południowosłowiańskich.

</doc>
<doc id="103643" url="https://pl.wikipedia.org/wiki?curid=103643" title="Europejski Inspektor Ochrony Danych">
Europejski Inspektor Ochrony Danych

Europejski Inspektor Ochrony Danych ("EIOD") – niezależny organ nadzoru Unii Europejskiej, którego głównym zadaniem jest zagwarantowanie, że instytucje i organy europejskie respektują prawo do prywatności i ochrony danych, gdy przetwarzają dane osobowe i opracowują nową politykę.
W dniu 6 grudnia 2019 r. Wojciech Wiewiórowski objął urząd Europejskiego Inspektora Ochrony Danych. Został mianowany na pięcioletnią kadencję na mocy wspólnej decyzji Parlamentu Europejskiego i Rady.
Rozporządzenie (UE) 2018/1725 określa obowiązki i uprawnienia Europejskiego Inspektora Ochrony Danych (rozdział VI) oraz niezależność instytucjonalną EIOD jako organu nadzorczego. Określa również zasady ochrony danych w instytucjach UE.
W praktyce działalność EIOD można podzielić na trzy główne role: nadzór, konsultacja i współpraca.
Nadzór.
W przypadku roli „nadzorczej”, głównym zadaniem EIOD jest monitorowanie przetwarzania danych osobowych w instytucjach i organach europejskich. EIOD realizuje to zadanie we współpracy z inspektorami ochrony danych obecnymi we wszystkich tych instytucjach i organach. Inspektorzy ochrony danych muszą zgłaszać EIOD każdą operację przetwarzania danych osobowych szczególnie chronionych lub mogącą stanowić inne określone zagrożenie. Następnie EIOD analizuje to przetwarzanie w odniesieniu do rozporządzenia o ochronie danych i wydaje opinię z „kontroli wstępnej”. W większości przypadków działanie to prowadzi do ustalenia zaleceń, które instytucja lub organ musi wdrożyć, aby zapewnić zgodność z zasadami ochrony danych.
Na przykład w 2009 r. EIOD przyjął ponad 100 opinii z kontroli wstępnej, dotyczących głównie takich kwestii, jak: dane medyczne, ocena pracowników, rekrutacja, zarządzanie czasem, urządzenia rejestrujące połączenia telefoniczne i sprawdzanie bezpieczeństwa. Opinie te publikowane są na stronie internetowej EIOD, a ich wdrażanie jest systematycznie sprawdzane.
Wykonywanie rozporządzenia o ochronie danych w administracji UE jest ściśle monitorowane również poprzez regularne przeglądy wskaźników wykonania obejmujące wszystkie instytucje i organy UE. Oprócz tej ogólnej czynności monitorowania EIOD przeprowadza kontrole na miejscu, aby zbadać zgodność w praktyce.
Nadzorcza rola EIOD obejmuje także rozpatrywanie skarg składanych przez personel UE lub wszystkie inne osoby, które uważają, że ich dane osobowe zostały niewłaściwie przetworzone przez organ lub instytucję europejską. Przykłady skarg obejmują domniemane naruszenie poufności, dostępu do danych, prawa do poprawienia danych, usunięcia danych oraz nadmierne gromadzenie lub bezprawne wykorzystanie danych przez administratora.
EIOD rozwinął również inne formy nadzoru, takie jak doradztwo w zakresie środków administracyjnych i opracowywanie projektów wytycznych tematycznych.
Konsultacja.
W ramach „konsultacyjnej” roli EIOD udziela Komisji Europejskiej, Parlamentowi Europejskiemu i Radzie Unii Europejskiej porad w kwestiach związanych z ochroną danych w wielu obszarach polityki. Ta rola konsultacyjna wiąże się z projektami nowego ustawodawstwa, a także innymi inicjatywami, które mogą dotyczyć ochrony danych osobowych w UE. Zazwyczaj wynikiem konsultacji jest opinia formalna, ale EIOD może także przedstawić wytyczne w formie uwag lub dokumentów programowych. Rozwój technologiczny mający wpływ na ochronę danych również jest monitorowany w ramach tej działalności.
Niektóre nowe, znaczące kwestie, którym EIOD poświęcił szczególną uwagę, to porozumienie „Program śledzenia środków finansowych należących do terrorystów – SWIFT” dotyczące dostępu do informacji finansowych, rewizja dyrektywy o prywatności i łączności elektronicznej, prace związane z programem sztokholmskim w dziedzinie sprawiedliwości i spraw wewnętrznych, rewizja rozporządzeń Eurodac i dublińskiego w sprawie polityki azylowej oraz publiczny dostęp do dokumentów.
EIOD również uważnie śledzi trwający przegląd ram prawnych dotyczących ochrony danych, którego celem jest unowocześnienie dyrektywy o ochronie danych (95/46/WE) w odpowiedzi na nowe wyzwania technologiczne i związane z globalizacją. Realizacja tego krytycznego celu będzie dominującym elementem programu EIOD w nadchodzących latach.
W ramach swojej roli konsultacyjnej EIOD interweniuje również w Trybunale Sprawiedliwości Unii Europejskiej w sprawach, które są związane z jego zadaniami. Na przykład w czerwcu 2009 r. interweniował w sprawie dotyczącej związku pomiędzy przejrzystością a ochroną danych (tzw. sprawa „Bavarian Lager”).
Współpraca.
EIOD współpracuje z innych organami ochrony danych w celu promowania spójnego podejścia do ochrony danych na obszarze całej Europy.
Główną platformą współpracy pomiędzy organami ochrony danych w Europie jest grupa robocza art. 29. EIOD bierze udział w działaniach grupy roboczej, która odgrywa ważną rolę w konsekwentnym stosowania dyrektywy o ochronie danych. EIOD i grupa robocza efektywnie współpracowali przy różnych tematach, ale szczególnie w zakresie wdrożenia dyrektywy o ochronie danych oraz wyzwań stwarzanych przez nowe technologie. EIOD również silnie wspierał inicjatywy podejmowane na rzecz zagwarantowania, że międzynarodowy przepływ danych odbywa się z poszanowaniem europejskich zasad ochrony danych.
Jedno z najważniejszych zadań EIOD w zakresie współpracy obejmuje system Eurodac, w którym obowiązki nadzorcze EIOD dzielone są z krajowymi organami ochrony danych.
EIOD współpracuje z organami ochrony danych w obrębie byłego „trzeciego filaru” obszaru współpracy policyjnej i sądowej oraz z grupą roboczą ds. policji i wymiaru sprawiedliwości.
Współpraca odbywa się także poprzez udział w dwóch głównych dorocznych konferencjach poświęconych ochronie danych: konferencji europejskiej, na której zbierają się organy ochrony danych z państw członkowskich UE i Rady Europy, oraz konferencji międzynarodowej, w której uczestniczy wielu ekspertów w dziedzinie ochrony danych, zarówno z sektora publicznego, jak i prywatnego.

</doc>
<doc id="103644" url="https://pl.wikipedia.org/wiki?curid=103644" title="Muzyka folkowa">
Muzyka folkowa

Muzyka folkowa – gatunek muzyki popularnej wywodzący się z muzyki ludowej. Często muzyka folkowa jest określana jako europejska muzyka ludowa.
Termin i cechy charakterystyczne.
Sam termin „folk” ma kilka znaczeń; w najszerszym znaczeniu (definicja Lomaxa poniżej) termin ten jest zupełnie nieprecyzyjny, bo odnosić się może zarówno do XIX-wiecznych ballad szkockich, irlandzkich czy angielskich, do czarnego bluesa, do białego country i właściwie do każdej muzyki tworzonej przez jakąś wyodrębnioną grupę ludzi ("folk"), np. górali z Appalachów. Czyli ogólny termin jest po prostu zbyt eklektyczny.
Po raz pierwszy terminem „muzyka folkowa” posłużył się John Lomax. Jego definicja określała muzykę folkową jako ustnie przekazywaną muzykę jakiejś społeczności. W tym znaczeniu folk może być ograniczony kilkoma niepisanymi regułami: musiał sprawiać wrażenie autentyczności, musiał dotyczyć pewnej społeczności czy nawet społeczeństwa oraz musiał być antykomercyjny (reguła pierwsza i trzecia wykluczyły więc w większości muzykę country). Te reguły czasami zacieśniały się tak bardzo, że powstawały dość prostackie utwory, typu "kawa na ławę". Ale w sprzyjających okolicznościach dały one pole do popisu i możliwość wyrażenia swojego buntu, niezadowolenia i idealizmu – młodym ludziom.
W latach 50. nastąpiła także inwazja plastiku (co w 10 lat później Frank Zappa podsumował utworem „Plastic People”). Młodzi ludzie zaczęli więc poszukiwać czegoś autentycznego i znaleźli to u ludzi grających na drewnianych instrumentach proste, czyste i jasne utwory, wykonywane z miejsca, wszędzie, gdzie się dało i w byle jakich ubraniach. Zaczęto poszukiwać starych nagrań, które brzmiały potężnie i autentycznie, nawet jeśli gitara nie stroiła i nie można było zrozumieć wszystkich słów. W chwili powstawania ogólnoamerykańskich korporacji, rozwoju środków masowego przekazu i szybkiej komunikacji międzystanowej – młodzi odkryli nagle regionalizm. I ta muzyka kojarzyła się im z antykomercjalizmem (Idealistyczny Pete Seeger podkreślał zawsze wartość grania za darmo). Idealizując przegapiono fakt, że wszystkie nagrania, którymi się tak zachwycali, były nagraniami komercyjnymi. Folk wreszcie był po prostu zwyczajny; wykonawcy nie byli ślicznymi jak z obrazka idolami popkultury, którzy swoją wygładzoną i sztuczną seksualnością przyciągali gawiedź. Rebeliancki rock and roll został szybko spacyfikowany i spetryfkowany; w miejsce autentycznych, agresywnych i dynamicznych artystów pojawiły się sterowane przez wielkie koncerny sztucznie wykreowane i uślicznione postacie, które nawet wykonywały utwory czarnych artystów, ale tak przycięte, przemalowane i pozbawione ducha, że stały się po prostu karykaturami (wystarczy zobaczyć Pata Boone’a wykonującego utwór Little Richarda „Tutti Frutti”, żeby w pełni zrozumieć tragiczność tego procesu).
Oprócz tych przyczyn popularności folku, istniały i inne, z których podkreślić należy dwie. Pierwsza: Amerykanie (jako naród i państwo) wkroczyli w wiek, w którym zaczęli poszukiwać własnej tożsamości i jej częścią była autentyczna twórczość ludowa przechowana w różnych regionach kraju i tworzona przez różne grupy narodowościowe i rasowe, które złożyły się na Amerykę. Druga: była to muzyka łatwa do grania, mogła być wykonywana solowo i grupowo. Umiejętności muzyczne komercyjnej grupy Kingston Trio były zupełnie przeciętne. Były tradycyjne utwory, które mogły być wykonywane tylko na poziomie wirtuozerskim (np. bluesy Roberta Johnsona). Niezwykła popularność utworu „Freight Train” Elizabeth Cotten spowodowała, że Amerykanie masowo zaczęli się uczyć tego szczególnego sposobu gry palcami, a nie piórkiem.
Sama muzyka folkowa zmieniała się w miarę upływu czasu. Już ok. 1962 r. masowo pojawiły się pieśni protestu. Nieco później ruch zajął się walką o prawa obywatelskie. Apogeum ruch folkowy osiągnął w latach 1962–1963. W 1965 r. Bob Dylan swoim słynnym występem z zelektryfikowanym zespołem towarzyszącym podzielił publiczność na połowy; jedna biła brawo, a druga spetryfikowana regułami buczała protestując. Mało tego, Pete Seeger zaczął lamentować nad upadkiem muzyki i usiłował nawet przeciąć kable elektryczne, a menedżer Dylana Albert Grossman zaczął nowej muzyki bronić. Wkrótce obaj starsi panowie okładali się pięściami i tarzali w pyle przy scenie. Tak powstawał folk rock, kombinacja folku i rocka, która zapewniła wielką popularność m.in. grupie The Byrds.
Właściwie ruch folkowy można uważać za pierwszy ruch tej generacji, który łączył kulturę z polityką. Prawie wszyscy jego uczestnicy brali udział w wielu akcjach politycznych i społecznych. Można tu przypomnieć akcję Missisipi Caravan of Music z 1964 r., kiedy to Seeger, Carolyn Hester, Phil Ochs, Eric Anderson i inni (także i Dylan), zachęcali czarnych obywateli do rejestrowania się przed wyborami. A sam Dylan wraz z innymi wziął udział w słynnym marszu na Waszyngton w 1963 r. Folkowców cechował więc radykalizm polityczny i konserwatyzm muzyczny. Dylan był krytykowany za to, że pisze własne piosenki, bo według reguł ruchu powinien był wykonywać tylko dawne, autentyczne utwory, co go nudziło i męczyło. Ratowało go tylko to, że pisał protest songi. Dla folkowców (a była to grupa młodzieży ze średnich klas białej Ameryki) autentyczne i godne pochwały było wykonywanie tradycyjnych piosenek czy bluesa chociaż przecież wynikały one z zupełnie innych i cudzych doświadczeń życiowych. Natomiast napisanie swojego utworu wynikającego z własnych doświadczeń było podejrzane i niegodne. Tak więc typowy folkowiec reprezentował postępowe myślenie i wsteczną psychologię, zlepek niemożliwy do utrzymania na dłuższą metę.
Piosenka autorska.
Trzeba tu jeszcze wyjaśnić dość dziwny i kompletnie nieprecyzyjny termin singer-songwriter, który chyba najlepiej oddać po polsku jako "wykonawca piosenki autorskiej". Jest ściśle związany z ruchem folkowym, ale pochodzenie jego nie jest całkowicie jasne. W 1965 r. Elektra wydała swój kompilacyjny album "Singer-Songwriter Project", ale termin ten już był w tym czasie w użyciu. Jest on dość dziwaczny, gdyż nikt nie umieszcza np. Boba Marleya w grupie wykonawców piosenki autorskiej, chociaż sam pisał utwory, które następnie wykonywał; jest po prostu artystą reggae... Jednak to określenie istnieje do dziś i najwyraźniej określa artystów, którzy sami piszą swoje piosenki, następnie je wykonują i są, w mniejszym lub większym stopniu, związani z folkiem. W jakimś stopniu pokrewnym terminem jest określenie trubadurzy, którym często w USA określa się wybitnych autorów-wykonawców związanych z ruchem folkowym.
Folk i pokrewne gatunki.
W angielskiej terminologii (ang. "folk music") jest to najogólniej pojęta muzyka ludowa. Do języka polskiego ten termin przedostał się wraz ze wzrostem popularności amerykańskiej jej odmiany, w szczególności bardziej popularnych stylów, włączając w to folk rock. Z czasem termin ten został rozciągnięty na style współczesnej muzyki popularnej, będące mieszanką rocka i muzyki ludowej, niezależnie od kultury jej pochodzenia.
Różnice między trzema pokrewnymi stylami – muzyką folk, muzyką ludową i muzyką świata – najogólniej rzecz biorąc polegają na tym, że:
Niekiedy jednak granice między tymi gatunkami zacierają się i zaliczenie danego utworu do któregokolwiek staje się trudne lub niemożliwe.
Historia pojęcia.
O ile muzyka ludowa ma bardzo głębokie korzenie i sięga początków ludzkiej kultury, początki muzyki folk we współczesnym rozumieniu sięgają przełomu XVIII i XIX wieku, kiedy to profesjonalni muzycy i antropologowie zaczęli interesować się tą formą ludzkiej działalności. W 1846 r. powstało nowe słowo, stworzone przez brytyjskiego antykwariusza Williama J. Thomsa – "folklore" (pol. folklor). Angielskie słowo "folk", pochodzi bezpośrednio z niemieckiego "Volk", czyli lud. "Lore" oznacza w języku angielskim całą wiedzę należącą do jakiej szczególnej grupy ludzi lub związaną z jakimś szczególnym tematem, zwykle tradycyjnym. Czyli dotyczy to sposobów zachowania, zwyczajów, przesądów, ceremonii, przysłów, ballad itd. z dawnych czasów.
Muzyka folk ta tworzona często przy użyciu tradycyjnych współczesnych instrumentów wywarła duży wpływ na muzykę romantyzmu, kiedy to kompozytorzy wykorzystywali elementy muzyki ludowej w swych kompozycjach, posługując się środkami wyrazu typowymi dla muzyki poważnej.
Muzyka folk została przeniesiona do Ameryki Północnej przez emigrantów z Wielkiej Brytanii. Została też zachowana w swej tradycyjnej formie, w szczególności w stosunkowo odizolowanych społecznościach zamieszkujących region Appalachów. Ta muzyka dała początek stylowi znanemu pod nazwą tradycyjny folk. Tradycyjny folk amerykański uległ wpływom miejscowym adaptując pewne elementy muzyki innych kultur z afroamerykańskim bluesem na czele. Choć w USA folk tradycyjny uważa się za pierwotna formę folku, jest ona odrzucana przez ortodoksyjnych twórców brytyjskich jako skażona obcymi wpływami. Mimo to z amerykańskiego folku tradycyjnego wyewoluowały pozostałe formy muzyki folk.
Folk tradycyjny grany był na różnych, na ogół łatwo dostępnych instrumentach, takich jak gitara, bandżo, flet prosty, instrumenty perkusyjne, rzadziej skrzypce czy akordeon. Spełniając funkcję muzyki tanecznej, folk mógł być instrumentalny, lecz zwykle towarzyszył mu śpiew. Na ogół nie techniczny, a często nosowy. Poszczególne piosenki folk różniły się od siebie tak w formie, jak i w treści. Mogły być skoczne, jeśli towarzyszyły tańcu, rubaszne, w przypadku piosenki biesiadnej, lub melancholijne i balladowe, jeśli mówiły o problemach codziennego życia.
Lata 20..
W latach 20. XX wieku pojawiła się już na tyle rozwinięta technologia nagrywania dźwięku, że można było nagrywać artystów stosunkowo tanio i mniej więcej w regionie, gdzie przebywali. Nagrywano wtedy wszystko, co się dało: grupy przygrywające do tańca, skrzypków, bluesmanów, którzy pojawiali się i znikali wędrując nieraz po całych Stanach itd. Powstały setki firm nagrywających, większość o znaczeniu regionalnym, których płyty były znane w najbliższej okolicy.
Były także nagrania, które uczyniły z artystów gwiazdy znane w całym kraju. Do takich należały płyty nagrane przez Ralpha Peera w Bristolu w stanie Tennessee, które uczyniły sławnymi Jimmiego Rodgersa, rodziny Carterów czy Stonemanów. A to z kolei stało się podwalinami do powstania całego biznesu związanego z muzyką country i do jej całkowitego skomercjalizowania.
Dużą rolę w popularyzacji tego gatunku muzyki pełniło radio, z programami takimi, jak Barn Dance w chicagowskiej stacji WLS. Co sobotę prezentowano całemu krajowi wykonawców z kręgu country, folku i grupy "strunowe", czyli zespoły składające się z gitarzysty lub gitarzystów i skrzypka, czasem także muzyka grającego na bandżo i muzyka wygrywającego figury basowe na dzbanie (ang. "jug bands").
Gdy nagle okazało się, że tzw. nagrania rasowe (ang. "race recordings") są niezwykle popularne, powstało mnóstwo firm wydających tzw. "race records", a większe firmy tworzyły oddziały do nagrań czarnych artystów.
Lata 30..
W latach 30. pojawiło się już kilku artystów folkowych największego formatu: Bessie Smith, Woody Guthrie, Leadbelly, Bill Monroe i Blind Lemon Jefferson. Bill Monroe ze swym bratem Charliem a później z Bluegrass Boys stworzył podwaliny pod nowy styl, zwany bluegrassem. To wtedy także pojawiają się tzw. "śpiewający krowiarze", czyli kowboje (np. Gene Autry) i ich żeńskie odpowiedniki "krowiarki" ("cowgirls") (np. Patsy Montana).
Nowy postęp technologiczny umożliwił najbardziej upartym na dotarcie do najodleglejszych zakątków kraju i nagranie muzyków, którzy z tego zakątka nigdy nawet nosa nie wystawili. Artysta już nie musiał iść do miasta, żeby być nagranym.
Ogromną rolę w uwiecznieniu muzyki folkowej miał etnomuzykolog Johna Lomaxa, który jako jeden z pierwszych dokonywał polowych nagrań muzyków bez względu na rasę. Od 1933 r. w podróżach towarzyszył mu syn Alan, który dla badań terenowych przerwał swoje studia na Harvardzie. Wyprawiali się do najodleglejszych zakątków Południa i w więzieniu Angola odkryli Leadbelly’ego. W 1937 r. Alan został kierownikiem Archiwum Amerykańskich Piosenek Folkowych przy Bibliotece Kongresu. Wtedy dokonał niezwykle istotnych nagrań Jelly Roll Mortona i Leadbelly’ego oraz ponad 3000 płyt z nagraniami polowymi. W 1942 r. dokonał pierwszych nagrań Muddy’ego Watersa, który w kilka lat później zrewolucjonizuje blues a tym samym i rock and roll.
W latach 40. XX wieku Moses Asch (pochodzący z Warszawy) założył i prowadził pierwszą firmę wydającą tradycyjną muzykę – Asch Records, a później firmę Folkways Records. Wydawała ona nagrania wielu piosenek Woody Guthrie'go.
Odbywały się także wtedy pierwsze festiwale folkowe na Południu i Wschodnim Wybrzeżu, a tacy bluesmani jak Big Bill Broonzy i folkowcy jak Leadbelly przełamywali bariery rasowe.
Lata 40..
Lata 40. to okres, gdy muzyka folkowa była dostępna każdemu, kto chciał jej słuchać. Alan Lomax (a później i jego naśladowcy) wykorzystywali w tym celu oprócz publicznego radia, także stacje wojskowe. W dalszym ciągu także dokonywał nagrań polowych. Folkowe piosenki zaczęły docierać wszędzie.
Powstała grupa Almanac Singers, bardzo lewicowa, złożona ze świadomych, społecznych aktywistów (nawet czasem o zabarwieniu populistycznym), takich jak m.in. Pete Seeger, Bess Hawes, Cisco Houston, Woody Guthrie. Z występów w salach koncertowych czynili wydarzenia o znaczeniu politycznym. Firma Ash Records wydawała Leadbelly’ego, Guthrie’ego i innych. Muzyka folkowa brzmiała także z filmów, gdy Burl Ives i Paul Robeson zostali aktorami.
Lata 50..
Wojna się skończyła i w latach 50. społeczeństwo stało się bardziej prawicowe. Nastąpiła era makkartyzmu i wielu wykonawcom z tego kręgu zabroniono nagrań i występów. Mimo to Pete Seeger, Lee Hays wraz z innymi założyli organizację "People’s Songs Collective", która, chociaż istniała krótko, wyłoniła z siebie zespół The Weavers (m.in. Pete Seeger, Fred Hellerman, Lee Hays, Ronnie Gilbert), który wprowadził muzykę folkową na szczyty list przebojów i mieszał tradycyjną sztukę z przesłaniem politycznym. Działalność tej grupy była dość skutecznie ograniczana przez senatora McCarthy’ego. Kryzys spowodowany makkartyzmem osiągnął szczyt w połowie lat 50. i to mimo sukcesów takich artystów jak Burl Ives i Harry Belafonte. Burl Ives zhańbił się zresztą, odcinając się od reszty wykonawców folkowych i dostarczając listę nazwisk organowi makkartyzmu House Un-American Activities Committee (pol. Komitet do badania działalności antyamerykańskiej). W II poł. lat 50. The Weavers odzyskali jednak publiczność i przygotowali grunt pod folkowe odrodzenie w latach 60.
Renesans folku.
Takim niezwykle sprzyjającym momentem był koniec lat 50. i początek lat 60., kiedy to nastąpił krach rock and rolla spowodowany przez skandale seksualno-obyczajowe Jerry’ego Lee Lewisa i Chucka Berry’ego, odejście w zaświaty Buddy Holly’ego i Ritchiego Valensa, pobór do wojska Elvisa Presleya, oddanie się wyłącznie konsumpcji alkoholu przez Gene’a Vincenta i zmianę zawodu Little Richarda (został pastorem).
Wzory.
Nie można przecenić roli, jaką dla powstania ruchu folkowego, odegrało trzech całkowicie różniących się ludzi. Byli nimi Woody Guthrie, Pete Seeger i Leadbelly. A prekursorem Guthriego i Woody’ego był organizator ruchu związkowego w USA (m.in. Wobblies) i twórca piosenek jemu poświęconych – Joe Hill.
Woody Guthrie.
Guthrie urodził się w 1912 r. Pochodził ze wsi w powiecie Okfuskee w Oklahomie. Ojcem jego był zbankrutowany biznesmen a matka osobą chorą na dziedziczną chorobę Huntingtona, która również stała się przyczyną przedwczesnej śmierci Woody’ego. Warunki w jakich dorastał sprawiły, że nie skończył szkoły średniej. Miał realistyczny stosunek do rzeczywistości. Dlatego jego teksty są głównie swoistymi reportażami wyrażającymi prawdę. Śpiewał suchym, ostrym głosem. Miał słabość do kobiet (podziwiał w nich siłę) i do alkoholu (pewnie z tych samych względów). Wędrował po kraju z gitarą i to, co spostrzegał, było materiałem dla ponad tysiąca jego oryginalnych kompozycji. Na jego gitarze napis głosił "Ta maszyna zabija faszystów".
Pete Seeger.
Seeger urodził się w 1919 r. w rodzinie o mocnych tradycjach kulturalnych. Ojciec, Charles Seeger, był folklorystą, a matka Constance de Clyver Edson skrzypaczką, która zdobyła wykształcenie na Harvardzie. Pete wychowywał się w burżuazyjnym komforcie. Był człowiekiem nieśmiałym, zwłaszcza w stosunku do kobiet. Publiczne występy wynikały u niego z próby przezwyciężenia tej przypadłości. Był wirtuozem gry na bandżo, ale i dobrym gitarzystą, obdarzonym przy tym znakomitym tenorem. Był idealistą. Teksty w większości jego najlepszych utworów są politycznymi homiliami czy kazaniami.
Woody i Pete zaprzyjaźnili się w 1941 r., przewędrowali tysiące mil wzdłuż i wszerz Stanów występując razem. Byli tak samo przywiązani do idei socjalistycznych, a mimo to ich podejście do sztuki i polityki było zupełnie różne. Pięknie wyraził to Oscar Brand (radiowiec i muzyk związany z ruchem folkowym): Woody miał na swojej gitarze naklejkę, która głosiła "Ta maszyna zabija faszystów". Gdyby Pete miał taką, to mówiłaby ona "Ta maszyna okrąża faszystów i przekonuje ich do odłożenia broni".
Huddie Ledbetter („Lead Belly”).
Huddie Ledbetter urodził się w 1885 r. w dystrykcie Caddo Lake w pobliżu Mooringsport w Luizjanie. W 1917 r. za zabicie w walce o kobietę drugiego mężczyzny został skazany na 30 lat więzienia w Huntsville. Gubernator stanu Pat Neff poruszony jego muzyką wypuścił go z więzienia 15 stycznia 1925 r. Pięć lat później znów (pod zarzutem napaści z zamiarem pozbawienia życia) skazano go na okres od 6 do 10 lat w słynnym więzieniu Angola w Luizjanie. W 1934 r. skomponował utwór dla gubernatora O.K. Allena, w którym prosił go o darowanie reszty kary. Utwór ten został nagrany przez Johna A. Lomaxa i przekazany gubernatorowi, który zwolnił muzyka. W kilka miesięcy po wyjściu z więzienia Ledbetter wystąpił na Harvardzie. Magazyn Life wydarzeniu temu poświęcił artykuł "Bad Nigger Makes Good Minstrel". Zamieszkał z żoną na Manhattanie i tam stał się częścią bluesowo-folkowej sceny, którą reprezentowali wówczas Josh White, Sonny Terry, Pete Seeger, Woody Guthrie, Brownie McGhee, wielebny Gary Davis, grupa The Weavers i wielu innych. Byli oni związani z tzw. Nową Lewicą amerykańską.
Ta trójka najpełniej reprezentowała ideały i postawy przyciągające młode pokolenie. Lata 50. w USA był to okres eisenhowerowskiego konserwatyzmu, a folk kojarzony ze społecznym protestem i postępową polityką był zupełną antytezą tych czasów. Poza tym trójka powyższych twórców stała się dla młodych ideałem romantycznego bohatera; wędrownika (hobo), skazańca, buntownika przeciw skostniałym regułom i przyzwyczajeniom. Dzieci bohaterów II wojny światowej, żyjące w cieniu bomby atomowej poszukiwały antybohaterów.
Niewątpliwie największą rolę w renesansie folku odegrał Pete Seeger. Był ideałem antykomercji, gdyż ze względu na prokomunistyczne sympatie nie puszczano jego muzyki w komercyjnym radiu, nie mógł nagrywać dla głównych firm płytowych, nie mógł występować w salach koncertowych – był po prostu na czarnej liście. To on spowodował swoim jednym występem w szkole w Palo Alto, że mała Joan Baez postanowiła zostać folkową piosenkarką. Na tym samym koncercie Seeger sprzedał swoją książkę "Jak grać na 5-strunowym bandżo" uczniowi Dave’owi Guardowi, który w trzy lata później zainspirowany Seegerem i grupą Weavers założył Kingston Trio.
W listopadzie 1958 r. utwór „Tom Dooley” (o Tomie Duli, konfederackim weteranie wojny domowej, który zamordował swoją kochankę) w wykonaniu Kingston Trio dotarł na szczyty wszystkich chyba list przebojów w USA. Był to niewątpliwie silny bodziec dla poszukujących własnych środków wyrazu młodych, idealistycznych ludzi dążących do znalezienia pozytywnych idei i sposobu ich wyrażenia. Jasne było, że te właśnie idee reprezentowane były przez starsze pokolenie folkowców, związanych z tzw. Nową Lewicą. Pete Seeger, zapewne ze względu na chorobę Guthriego, został patronem i ojcem chrzestnym młodej generacji folkowców. Był jednak zbytnim purystą i gdy któryś z folkowców wyrywał się z ruchu i przekraczał go, miał zwyczaj się obrażać. Skoro o nim mowa, to podczas pobytu w Polsce w latach 60., wystąpił w polskiej telewizji z recitalem.
Tak naprawdę jednak folknicy raczej nie byli dziećmi Pete’a i Woody’ego, lecz Pete’a lub Woody’ego. Styl łagodnej perswazji Seegera przyciągał raczej kobiety (ale nie tylko) i do tej grupy zaliczyć można Carolyn Hester, Joan Baez, Jackie Washington, Jean Redpath, Kingston Trio, Brothers Four i Chad Mitchell Trio. Do ostrego i stanowczego Guthriego przyznawali się tacy artyści jak Ramblin’ Jack Elliot, John Sebastian, Phil Ochs, Tom Paxton i najbardziej mu oddany Bob Dylan. Jasne jest także, iż były osoby, takie jak np. fenomenalna Odetta (znana już od wczesnych lat 50.), której najbliższa była tradycja czarnych bluesmenów i piosenkarzy.
Już wkrótce na wzór Kingston Trio powstały takie zespoły jak np. Chad Mitchell Trio i Peter, Paul &amp; Mary. Młodzi muzycy wyruszyli masowo na wieś w celu odszukania autentycznych wykonawców folka i bluesa, którzy otrzymali drugą szansę w życiu na kontynuowanie dawno porzuconych karier i dokonanie nowych nagrań.
Ważniejsze ośrodki.
Renesans ten rozpoczął się w miastach, zwłaszcza w tych, które miały silne ośrodki akademickie. Pod koniec lat 50. wyłoniło się ważne centrum folkowe w rejonie Bostonu i Cambridge. Tam właśnie były tak potężne ośrodki akademickie jak Harvard, Tufts, Uniwersytet Bostoński, Brandeis i Radcliffe. Wkrótce folkowców było tak wielu, że zaczęli zakładać własne kawiarnie, wzorowane na europejskich, gdzie można było prezentować swoją muzykę (jazz, blues, bluegrass, folk, muzykę z gór itd.). Pierwszą taką kawiarnią w Cambridge była założona już w 1955 r. Coffee Grinder. A potem powstały inne, m.in. Cafe Yana i Club 47 (który od lutego 1959 r. stał się miejscem, gdzie regularnie występowała Joan Baez).
Najważniejszymi postaciami tego kręgu folkowego byli Eric Von Schmidt, Debbie Green, Joan Baez (studentka Uniwersytetu Bostońskiego od 1958 r. i centralna postać ruchu) zwana Joanie, Jim Rooney, Eric Sackheim i Clay Jackson. Ten krąg muzyków był zdecydowanie bardziej purystyczny od kręgu nowojorskiego. Np. Joan Baez w dalszym ciągu można nazywać piosenkarką folkową, ale Dylana – na pewno nie.
Innym prężnym ośrodkiem było Berkeley w Kalifornii. Folkowcy mieli swój klub Blind Lemon, w którym można było spotkać wykonawców z Bostonu i Cambridge. Wymiana taka istniała nawet między Nowym Jorkiem a Bostonem i Cambridge, mimo napięć między nimi, których przyczyną była czystość i autentyczność.
Kolejne wielkie centra folku to Ann Arbor (Michigan), Denver (Kolorado), Minneapolis (Minnesota), Asheville (Karolina Północna), Chicago (Illinois), San Francisco, Los Angeles, Woodstock (Nowy Jork), Toronto (Kanada). Ale kluby poświęcone pielęgnowaniu tradycji powstawały także i w innych stanach i miastach, np. klub Coconut w Miami na Florydzie.
Przełomowym momentem dla ruchu folkników był niezaplanowany występ Joan Baez na festiwalu folkowym w Newport w lipcu 1959 r. Bobby Gibson przed swoim występem zobaczył ją stojącą przy scenie na bosaka w błocie, całkowicie przemoczoną padającym deszczem i po uzgodnieniu z Oscarem Brandem (konferansjerem i menedżerem sceny) zaprosił ją do towarzyszenia mu w jednej piosence, a potem w ogóle ustąpił jej miejsca. Publiczność oszalała z zachwytu. Droga do kariery była otwarta.
Szczególnym miejscem stała się dzielnica Nowego Jorku Greenwich Village, która przyciągała jak magnes najzdolniejszych twórców.
Schyłek ruchu folkowego.
Wewnętrzne słabości ruchu folkowego sprawiły, że gdy muzyka rockowa została zrewitalizowana przez takie brytyjskie zespoły jak The Beatles i The Rolling Stones, cały ten ruch błyskawicznie się rozpadł. Ostatnią próbą jego samoobrony było wybuczenie debiutu zelektryfikowanego Boba Dylana na festiwalu w Newport w 1965 r.
Paradoksalnie, zespoły brytyjskiej inwazji wykorzystywały te same elementy, co amerykańscy folkowcy, bowiem wyrastały one z amerykańskiej tradycji bluesowej (Muddy Waters), jednak nie były jej niewolnikami, ale w większości wypadków jej twórczymi reinterpretatorami i pod każdym względem przewyższały grupy amerykańskie. Dylan tak zazdrościł grupie The Animals jej wersji „The House of the Rising Sun”, że na kilku sesjach nagraniowych usiłował ich naśladować i uzyskać podobne brzmienia, ale nigdy mu się to nie udało.
Można więc patrzeć na folk jako na pewien archaiczny powrót do Arkadii wolnej muzyki, jako bunt przeciw coraz bardziej komercjalizującej się muzyce popularnej. Jego główny spadek to chyba przekonanie autorów piosenek, że można mieszać politykę z muzyką. Piosenki mogą dotyczyć żywotnych spraw całego społeczeństwa, a nie tylko opowiadać o nic nie znaczących błahostkach.
Folk w innych krajach.
Popularność tej muzyki w Europie i na innych kontynentach spowodowała zainteresowanie lokalnych twórców muzyką ludową typową dla ich własnych kultur oraz adaptowanie jej elementów do muzyki folk. W ten sposób powstał cały szereg stylów, determinowanych przez kulturę, z której się wywodziły, na przykład:
Najważniejsi polscy przedstawiciele gatunku.
Również ogromna część dorobku tzw. poezji śpiewanej zaliczana jest do gatunku folk. W szczególności chodzi tu o inspirowane twórczością takich folk-singerów jak Bob Dylan, Bruce Springsteen, Włodzimierz Wysocki, Bułat Okudżawa, utwory:

</doc>
<doc id="103645" url="https://pl.wikipedia.org/wiki?curid=103645" title="Estadio Santiago Bernabéu">
Estadio Santiago Bernabéu

Estadio Santiago Bernabéu – stadion piłkarski w stolicy Hiszpanii, Madrycie. Jest macierzystym obiektem Realu Madryt, mecze rozgrywa na nim także reprezentacja Hiszpanii. 22 maja 2010 roku odbył się tu 55. finał Ligi Mistrzów UEFA.
Historia.
22 czerwca 1944 roku ówczesny prezes Realu Madryt, Santiago Bernabéu, uzyskał kredyt bankowy na budowę nowego stadionu dla swojego klubu. 5 września dokonano uroczystego wyboru projektu nowego obiektu – miał pomieścić 75145 widzów, z czego 27645 na miejscach siedzących i 47500 na stojących. Łącznie 9125 osób miało mieć możliwość zajęcia miejsca pod dachem.
27 października rozpoczęła się budowa, a oficjalna inauguracja odbyła się 14 grudnia 1947. W meczu otwarcia Real Madryt pokonał CF Os Belenenses 3:1, a pierwszego gola na nowym obiekcie – zwanym początkowo Nuevo Estadio Chamartín (od nazwy poprzedniego stadionu Realu Madryt) – zdobył Sabino Barinaga.
Pierwszą z wielu przebudowań przeprowadzono już w 1954, powiększając pojemność do 120 tysięcy, zaś w maju 1957 rozegrano pierwszy mecz przy sztucznym oświetleniu; przeciwnikiem Realu Madryt był Sport Club do Recife. Wówczas stadion nosił już nazwę Estadio Santiago Bernabéu – przemianowanie na cześć prezesa Santiago Bernabéu nastąpiło 4 stycznia 1955. Pierwszy mecz reprezentacji Hiszpanii na Estadio Bernabéu odbył się w 1964 roku – jej przeciwnikiem była wówczas drużyna Związku Radzieckiego.
Kolejną dużą przebudowę przeprowadzono w latach 80. – na rozgrywane w Hiszpanii Mistrzostwa Świata 1982; kierowali nią Manuel Salinas oraz Luis i Rafael Alemany, synowie twórcy stadionu. Pojemność obiektu została ograniczona do 90800 miejsc.
Ostatnie miejsca stojące, ze względu na regulacje UEFA, zlikwidowano na przełomie lat 1998/1999, natomiast dwie ostatnie przebudowy to w 2007 roku utworzony dach nad trybuną (wschodnią), oraz utworzone w 2011 roku 900 nowych miejsc, położonych w sektorze Primer Anfiteatro od ulicy Ojca Damiana, który zadebiutował podczas spotkania Realu z FC Barceloną, pierwszym meczu Superpucharu Hiszpanii w 2011 roku.
12 grudnia 2004 w 88. minucie gry mecz Realu z Realem Sociedad został przerwany. Powodem był telefon od człowieka powołującego się na ETA, który powiedział, że na Santiago Bernabéu o 21:00 wybuchnie bomba. W ciągu dziesięciu minut przeprowadzono ewakuację kibiców. Alarm okazał się fałszywy. Mecz dokończono 5 stycznia 2005 roku.
31 stycznia 2014 Florentino Perez ogłosił, że GMP Architekten, L35 i Ribas wygrali międzynarodowy konkurs na projekt przebudowy Santiago Bernabéu. Przebudowa ma zająć 3 lata. Od 26 marca 2020 roku stał się magazynem materiałów sanitarnych w związku z pandemią COVID-19.
Komunikacja miejska.
Stadion ma własną stację metra – "Estación de Santiago Bernabéu" – przez którą przejeżdża linia 10. W pobliże dojeżdżają też autobusy linii 14, 27, 40, 43, 120, 147 i 150.

</doc>
<doc id="103648" url="https://pl.wikipedia.org/wiki?curid=103648" title="Łuk okręgu">
Łuk okręgu

Łuk okręgu – część okręgu wyznaczona przez ramiona kąta środkowego tego okręgu. Dokładniej: część wspólna okręgu i pewnego kąta o wierzchołku w środku tego okręgu.
Wzory.
Długość łuku możemy obliczyć, korzystając ze wzoru
gdzie formula_2 oznacza długość łuku, formula_3 = miarę kąta środkowego, którego ramiona wyznaczają ten łuk, wyrażoną w radianach i formula_4 promień okręgu.
Jeśli formula_3 jest miarą kąta środkowego wyrażoną w stopniach, to powyższy wzór przybiera postać:

</doc>
<doc id="103650" url="https://pl.wikipedia.org/wiki?curid=103650" title="PlusLiga">
PlusLiga

PlusLiga, do 2008 Polska Liga Siatkówki – najwyższa w hierarchii klasa męskich ligowych rozgrywek siatkarskich w Polsce, będąca jednocześnie najwyższym szczeblem centralnym (I poziomem ligowym). Zmagania w jej ramach toczą się cyklicznie (co sezon), systemem kołowym z fazą play-off na zakończenie każdego z sezonów i przeznaczone są dla najlepszych polskich klubów piłki siatkowej, a triumfator zostaje Mistrzem Polski. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzów, Pucharze CEV, Pucharze Challenge). Organizatorem i organem prowadzącym rozgrywki jest Polska Liga Siatkówki SA (PLS SA).
Historia.
Utworzenie ligi zawodowej.
30 czerwca 2000 roku podczas posiedzenia Polskiego Związku Piłki Siatkowej w Poznaniu założono Profesjonalną Ligę Piłki Siatkowej SA (PLPS SA). Tego dnia, przed meczem Polska – Hiszpania w Lidze Światowej, uroczyście podpisano jej akt notarialny. Podmiot ten odpowiedzialny był za zorganizowanie i docelowe prowadzenie rozgrywek męskiej ligi zawodowej, której nadano nazwę Polska Liga Siatkówki. Udziałowcami zostało dziesięć klubów nowo powstałej Polskiej Ligi Siatkówki oraz Polski Związek Piłki Siatkowej. Na pierwszego prezesa PLPS wybrano Artura Popko. 27 lipca 2000 roku spółka została wpisana do rejestru handlowego. Kapitał wyjściowy wynosił 1 milion 100 tysięcy złotych. Każdy z udziałowców spółki wpłacił po sto tysięcy złotych.
22 sierpnia 2000 roku w Warszawie ówczesny prezes Urzędu Kultury Fizycznej i Sportu – Mieczysław Nowicki – podpisał koncesję na prowadzenie rozgrywek zawodowych. Siatkówka jako czwarta dyscyplina w Polsce – po boksie, koszykówce i piłce nożnej – otrzymała prawo organizowania zawodowych rozgrywek ligowych. Zarząd spółki podpisał 25 września 2000 roku umowę z klubami uczestniczącymi w rozgrywkach ligi zawodowej, w której uregulowane zostały zasady funkcjonowania ligi oraz przekazanie praw telewizyjnych i reklamowych do rozgrywek profesjonalnych. Załącznikiem do umowy jest „Regulamin Profesjonalnego Współzawodnictwa w Piłce Siatkowej Mężczyzn”, według którego prowadzone są rozgrywki.
Lata 2000-2004 – trzy mistrzostwa Polski Mostostalu-Azoty Kędzierzyn-Koźle.
W pierwszym sezonie w PLS uczestniczyły: , , , , , , , , oraz . Inauguracyjny mecz premierowej edycji PLS pomiędzy beniaminkiem Stolarką Wołomin i ówczesnym mistrzem Mostostalem-Azoty Kędzierzyn-Koźle rozegrany został 29 września 2000 roku w Radzyminie. Transmisję przeprowadziła TVP Regionalna (z logiem TVP3). Mistrzem Polski został , pokonując w finale fazy play-off Galaxię Jurajską AZS Bank Częstochowa, natomiast do I ligi serii B spadły oraz po barażach .
W październiku 2001 roku na mocy trzyletniej umowy sponsorem Polskiej Ligi Siatkówki została Grupa PZU.
W sezonie 2001/2002 zmieniony został system punktacji w fazie zasadniczej. Dotychczas za zwycięstwo drużyna zdobywała 2 punkty, natomiast za porażkę – 1 punkt, natomiast od sezonu 2001/2002 za zwycięstwo 3:0 lub 3:1 drużyna otrzymuje 3 punkty, za zwycięstwo 3:2 – 2 punkty, za porażkę 2:3 – 1 punkt, natomiast za porażkę 1:3 lub 0:3 – 0 punktów. Do PLS dołączyła . Mistrzem Polski został Mostostal-Azoty Kędzierzyn-Koźle, pokonując ponownie w finale fazy play-off zespół z Częstochowy. Z PLS spadł mający problemy finansowe klub .
Po zakończeniu sezonu 2001/2002 ze względu na złą sytuację finansową Stolarka Wołomin dokonała fuzji z KP Polską Energią Sosnowiec. Stolarka Wołomin zgłoszona została do I ligi serii B, natomiast jej miejsce w PLS zajął klub z Sosnowca.
3 lipca 2002 roku PLPS SA oraz Plus GSM zawarły umowę sponsorską, na mocy której Plus GSM został "Partnerem Polskiej Ligi Siatkówki". Pod koniec listopada 2002 roku prawa do transmisji przejęła Telewizja Polsat.
W sezonie 2002/2003 do PLS powrócił klub , jednak zajął ostatnie miejsce i ponownie opuścił najwyższą klasę rozgrywkową. Po raz trzeci z rzędu w finale fazy play-off spotkały się zespoły z Kędzierzyna-Koźla i Częstochowy. Po pięciomeczowej rywalizacji piąty tytuł w historii klubu zdobył Mostostal-Azoty Kędzierzyn-Koźle.
W sierpniu 2003 roku ze względu na niezdolność do pokrywania zobowiązań finansowych z rozgrywek wykluczone zostało . Jego miejsce zajął klub , który zwyciężył w turnieju barażowym. W PLS w sezonie 2003/2004 zadebiutował także zwycięzca I ligi serii B – . Tytuł mistrza Polski po raz pierwszy w historii zdobył , który w finale fazy play-off pokonał . PLS opuściły dwa kluby: oraz po barażach .
Lata 2004-2011 – era dominacji Skry Bełchatów.
W październiku 2004 roku Plus GSM i PLPS podjęły decyzję o kontynuowaniu współpracy sponsorskiej w szerszym wymiarze, rozszerzając ją o wsparcie technologiczne. W sezonie 2004/2005 do PLS dołączyły dwa kluby: powracająca do najwyższej klasy rozgrywkowej po 23 latach oraz . Pierwszy tytuł mistrzowski zdobyła . Po raz drugi z rzędu wicemistrzem został . Po jednym sezonie PLS opuścił Górnik Radlin. W najwyższej klasie rozgrywkowej nie utrzymał się także zmagający się z problemami finansowymi klub , który przegrał rywalizację w barażach z Gwardią Wrocław. Oprócz Gwardii Wrocław do PLS dołączył także mistrz I ligi serii B – .
W sezonie 2005/2006 o mistrzostwo Polski w finale fazy play-off walczyły BOT Skra Bełchatów oraz Jastrzębski Węgiel. Drugi tytuł z rzędu zdobył zespół z Bełchatowa, wygrywając finałową rywalizację do trzech zwycięstw 3:1. Do I ligi spadły dwa kluby: PKE Polska Energia Sosnowiec, która zajęła ostatnie miejsce w lidze oraz Joker Piła po przegranych barażach. Ich miejsce zajęły jako mistrz I ligi oraz jako zwycięzca baraży.
W kontekście sezonu 2006/2007 powstał spór o to, kiedy powinny rozpocząć się rozgrywki ligowe. Powodem sporu był termin rozgrywania mistrzostw świata, które zaplanowane zostały w dniach 17 listopada-3 grudnia. Trener reprezentacji Polski Raúl Lozano wystąpił z propozycją, aby liga wystartowała po zakończeniu mistrzostw świata, uzyskując w ten sposób więcej czasu na przygotowania kadry do mistrzostw. W lutym 2006 roku Zarząd PZPS zdecydował, że rozgrywki Polskiej Ligi Siatkówki rozpoczną się we wrześniu ze względu na fakt, że w tym terminie wystartują europejskie puchary. Ostatecznie jednak po kolejnych naciskach ze strony trenera Lozano podjęto decyzję o przełożeniu startu ligi na grudzień. Decyzję tę zaakceptowały wszystkie kluby występujące w PLS.
Rozgrywki PLS w sezonie 2006/2007 wystartowały 15 grudnia. Fazę zasadniczą wygrała Skra Bełchatów z jedną porażką. W fazie play-off powtórzył się finał z poprzedniego sezonu, tj. BOT Skra Bełchatów – Jastrzębski Węgiel. W rywalizacji do trzech wygranych meczów rozegrano pięć spotkań. Trzeci z rzędu mistrzowski tytuł zdobyła drużyna z Bełchatowa, wygrywając w decydującym piątym spotkaniu 3:0. PLS opuściła EnergiaPro Gwardia Wrocław, przegrywając pojedynek o 9. miejsce z Delectą Bydgoszcz.
W sezonie 2007/2008 po rocznej przerwie do PLS powrócił . W fazie zasadniczej pierwsze miejsce zajęła PGE Skra Bełchatów, odnosząc 16 zwycięstw i 2 porażki. Zespół ten okazał się najlepszy również w fazie play-off, wygrywając w finale wszystkie trzy mecze z Wkręt-metem Domex AZS Częstochowa. Zdobył w ten sposób czwarte z rzędu mistrzostwo Polski. W sierpniu 2008 roku Płomień Sosnowiec ze względu na brak pozyskania sponsora wycofał się z najwyższej klasy rozgrywkowej. PZPS zdecydował, że miejsce klubu z Sosnowca zajmie Delecta Bydgoszcz, która w sezonie 2007/2008 zajęła w PLS ostatnie miejsce.
15 kwietnia 2008 roku PLPS SA oraz Polkomtel SA podpisały pięcioletnią umowę sponsorską, na mocy której od sezonu 2008/2009 sieć telefonii komórkowej Plus stała się sponsorem tytularnym PLS, w związku z czym rozgrywki przyjęły nazwę PlusLiga.
Sezon 2008/2009 ponownie zdominowała PGE Skra Bełchatów, wygrywając fazę zasadniczą z 15 zwycięstwami i 3 porażkami oraz przechodząc fazę play-off bez porażki. W ten sposób wywalczyła piąte z rzędu mistrzostwo Polski. Pierwszy medal w historii profesjonalnej ligi zdobyła , która została wicemistrzem kraju. Z PlusLigi spadł beniaminek . W rywalizacji o utrzymanie uległ Jadarowi Radom. 17 stycznia 2009 roku w Arenie Ursynów zorganizowany został pierwszy Mecz Gwiazd PlusLigi, w którym zmierzyły się drużyna zawodników polskich z drużyną zawodników zagranicznych. Lepsi okazali się ci drudzy, wygrywając 3:0.
W dziesiątym sezonie profesjonalnej ligi siatkówki w Polsce zadebiutował . Szóste z rzędu mistrzostwo Polski zdobyła PGE Skra Bełchatów, która w finale fazy play-off pokonała Jastrzębski Węgiel. Ostatnie miejsce zajął klub , jednak po zakończeniu sezonu odkupił miejsce w najwyższej klasie rozgrywkowej od Jadaru Radom. Klub z Radomia natomiast został zgłoszony do I ligi. 13 lutego 2010 roku w hali Torwar odbył się drugi Mecz Gwiazd PlusLigi. Tym razem grały ze sobą drużyna północy i drużyna południa. W spotkaniu zwyciężył zespół z północy.
W marcu 2010 roku PLPS postanowił, że od sezonu 2010/2011 każdy klub PlusLigi będzie miał obowiązek utrzymywania drużyny młodzieżowej, która rywalizować będzie w nowo utworzonych rozgrywkach pod nazwą Młoda Liga.
Przed sezonem 2010/2011 po raz pierwszy znacząco zmieniono system rozgrywek. Po fazie zasadniczej odbywała się druga faza, w której drużyny podzielone zostały na dwie grupy. W pierwszej grupie znalazło się sześć najlepszych zespołów po fazie zasadniczej, w drugiej natomiast drużyny z miejsc 7-10. Drużyny, które zajęły miejsca 1-4 w pierwszej grupie, rywalizowały w półfinałach i meczach o medale. Zespoły z miejsc 5-6 w pierwszej grupie rozgrywały między sobą mecze o 5. miejsce. Drużyny z drugiej grupy walczyły o utrzymanie w fazie play-out. Mistrzem Polski siódmy raz z rzędu została PGE Skra Bełchatów, wicemistrzem natomiast ZAKSA Kędzierzyn-Koźle. W walce o utrzymanie beniaminek pokonał . W meczach finałowych testowany był system wideoweryfikacji, który został wprowadzony na stałe od sezonu 2011/2012.
Lata 2011-2016 – okres tzw. "ligi zamkniętej".
1 września 2011 roku zarząd PZPS stosunkiem głosów 12:6 zdecydował o tzw. zamknięciu PlusLigi. Zgodnie z tą decyzją żadna drużyna grająca w PlusLidze nie spadała automatycznie do I ligi po zakończeniu sezonu, natomiast o uczestnictwo w najwyższej klasie rozgrywkowej w każdym sezonie starać się mogły cztery najlepsze drużyny I ligi, o ile spełniły określone w regulaminie wymagania.
Przed sezonem 2011/2012 postanowiono powrócić do starego systemu rozgrywek, zgodnie z którym po fazie zasadniczej odbywała się faza play-off z udziałem ośmiu najlepszych zespołów. Do PlusLigi po dwóch sezonach przerwy powrócił . W fazie zasadniczej ponownie najlepsza okazała się PGE Skra Bełchatów, wygrywając 16 z 18 spotkań. W finale fazy play-off jednak drużynę z Bełchatowa pokonała , zdobywając piąte mistrzostwo Polski w historii klubu, a pierwsze od sezonu 1974/1975.
2 lipca 2012 roku prezes Farta Kielce – Mirosław Szczukiewicz – poinformował, iż ze względu na fakt, że nie udało się zbudować wystarczającej grupy sponsorów ani znaleźć drugiego sponsora strategicznego obok firmy PRI Fart Sp. z o.o., klub zostaje wycofany z rozgrywek PlusLigi. Na mocy porozumienia o przejęciu drużyny miejsce Farta Kielce zajął nowy klub – .
W sezonie 2012/2013 w fazie zasadniczej pierwsze miejsce zajęła . Ostatecznie jednak klub z Bydgoszczy ukończył rozgrywki na 4. miejscu, przegrywając w półfinale fazy play-off z Asseco Resovią, natomiast w rywalizacji o 3. miejsce z Jastrzębskim Węglem. W finale fazy play-off spotkały się trzecia i czwarta drużyna fazy zasadniczej, tj. ZAKSA Kędzierzyn-Koźle oraz Asseco Resovia. Drugi tytuł mistrza Polski z rzędu zdobyła Asseco Resovia, która w drodze do tytułu rozegrała 14 z możliwych 15 meczów w fazie play-off.
W czerwcu 2013 roku Rada Nadzorcza PLPS SA podjęła decyzję o zwiększeniu liczby drużyn rywalizujących w najwyższej klasie rozgrywkowej do dwunastu. Zasadnicze kryteria przystąpienia do profesjonalnej ligi spełniły dwa najlepsze kluby I ligi: i . W sezonie 2013/2014 mistrzem Polski po raz ósmy została PGE Skra Bełchatów, która w fazie zasadniczej zajęła drugie miejsce, w fazie play-off natomiast wygrała wszystkie spotkania, w finale pokonując Asseco Resovię.
W maju 2014 roku Rada Nadzorcza PLPS SA zdecydowała o rozszerzeniu PlusLigi do 14 drużyn, dopuszczając do rozgrywek oraz – odpowiednio trzeci i czwarty klub I ligi w sezonie 2013/2014. W związku ze zwiększeniem liczby uczestniczących drużyn zmodyfikowano system rozgrywek. Skrócona została faza play-off. W ćwierćfinałach rywalizacja toczyła się do dwóch zwycięstw, natomiast walka o miejsca 5-14 odbywała się w postaci dwumeczu z możliwością rozgrywania decydującego złotego seta. Mistrzem Polski w sezonie 2014/2015 została Asseco Resovia. Drużyna z Rzeszowa zajęła pierwsze miejsce w fazie zasadniczej i przeszła bez porażki fazę play-off, pokonując kolejno w ćwierćfinale Cerrad Czarnych Radom, w półfinale Jastrzębski Węgiel, a w finale Lotos Trefl Gdańsk. Lotos Trefl Gdańsk zdobył pierwszy medal mistrzostw Polski w historii klubu. Na trzecim miejscu rozgrywki skończyła PGE Skra Bełchatów.
Przed sezonem 2015/2016 ponownie zmieniono system rozgrywek. Ze względu na przygotowania reprezentacji Polski do igrzysk olimpijskich skrócono sezon, grając po fazie zasadniczej mecze o konkretne miejsca. Finały i rywalizacja o 3. miejsce toczyły się do trzech wygranych spotkań, walka o pozostałe pozycje – do dwóch wygranych. Fazę zasadniczą z bilansem spotkań 23:3 wygrała ZAKSA Kędzierzyn-Koźle. Walka o drugie miejsce w finale pomiędzy Asseco Resovią a PGE Skrą Bełchatów trwała do ostatniej kolejki. Ostatecznie po przegraniu przez drużynę z Bełchatowa jednego seta z BBTS Bielsko-Biała awans do finału uzyskała Asseco Resovia, mając tyle samo punktów, ale lepszy bilans setów. W finale ZAKSA Kędzierzyn-Koźle trzykrotnie bez straty seta pokonała zespół z Rzeszowa, zdobywając szóste mistrzostwo Polski, a czwarte od momentu powstania profesjonalnej ligi. Drugi sezon z rzędu brązowe medale wywalczyła PGE Skra Bełchatów.
Okres od sezonu 2016/2017 – ponowne otwarcie ligi.
W czerwcu 2016 roku ustalono zasady reformy PlusLigi. Po pierwsze, Rada Nadzorcza PLPS SA zdecydowała o czasowym rozszerzeniu PlusLigi do 16 drużyn. Po przeprowadzeniu audytu do najwyższej klasy rozgrywkowej dopuszczono zwycięzcę I ligi w sezonie 2015/2016 – oraz trzecią drużynę tych rozgrywek – . Jednocześnie postanowiono o ponownym otwarciu ligi, tj. przywróceniu systemu awansów i spadków. Zgodnie z podjętymi decyzjami w sezonie 2016/2017 ostatnia drużyna PlusLigi miała rozegrać baraż o miejsce w tych rozgrywkach z najlepszą drużyną I ligi, spełniajacą wymogi regulaminowe, natomiast w sezonie 2017/2018 PlusLigę miały opuścić dwa najgorsze zespoły, a pomiędzy mistrzem I ligi i drużyną, która zajęła 14. miejsce w PlusLidze, miał zostać rozegrany baraż o utrzymanie, tym samym powracając od sezonu 2018/2019 do czteranstu drużyn w najwyższej klasie rozgrywkowej.
Po drugie, zmianie uległy zasady ustalania kolejności w tabeli fazy zasadniczej. Od tego momentu po liczbie zdobytych punktów meczowych brana jest pod uwagę liczba wygranych meczów, a nie – tak jak w poprzednich sezonach – wyższy stosunek setów.
Po trzecie, zreformowano system rozgrywek. W sezonie 2016/2017 po fazie zasadniczej cztery najlepsze drużyny rywalizowały w półfinałach oraz spotkaniach o medale, pozostałe drużyny natomiast grały w meczach klasyfikacyjnych kolejno o miejsca 5, 7, 9, 13 i 15. Rywalizacja we wszystkich parach toczyła się na zasadzie dwumeczów z możliwością rozgrywania decydującego złotego seta. Drugi raz z rzędu, a po raz siódmy w historii klubu mistrzem Polski została ZAKSA Kędzierzyn-Koźle, pokonując w finale PGE Skrę Bełchatów. W barażu o PlusLigę zmierzyły się i . W rywalizacji do trzech zwycięstw lepszy okazał się klub , uzyskując tym samym awans do najwyższej klasy rozgrywkowej.
Przed sezonem 2017/2018 ponownie zmieniono system rozgrywek. O medale grało sześć najlepszych drużyn fazy zasadniczej. Dwie najlepsze drużyny fazy zasadniczej uzyskiwały automatyczny awans do półfinałów fazy play-off. Drużyny z miejsc 3-6 rywalizowały w ćwierćfinałach. Pomiędzy pozostałymi drużynami odbywały się mecze o miejsca 5, 7, 9, 11 oraz 13. Rywalizacja we wszystkich rundach fazy play-off toczyła się do dwóch wygranych spotkań. Dziewiąty tytuł mistrza Polski zdobyła PGE Skra Bełchatów, wicemistrzem Polski została ZAKSA Kędzierzyn-Koźle, na trzecim miejscu zmagania zakończył natomiast Trefl Gdańsk. Drużyny, które zajęły 15. i 16. miejsce w fazie zasadniczej, tj. i , spadły do I ligi. W barażu o PlusLigę zmierzyły się 14. drużyna PlusLigi – i zwycięzca I ligi – . Rywalizację do trzech zwycięstw wygrał klub z Bydgoszczy. 15 grudnia 2017 roku w Tauron Arenie w Krakowie w dniu przerwy przed półfinałami Klubowych Mistrzostw Świata odbył się trzeci Mecz Gwiazd PlusLigi. Po raz drugi zmierzyły się ze sobą drużyny z południa i północy. W meczu zwyciężyła w trzech setach drużyna z południa.
2 października 2018 roku dotychczasowa nazwa spółki organizującej rozgrywki PlusLigi została zmieniona z Profesjonalna Liga Piłki Siatkowej SA na Polska Liga Siatkówki SA.
W sezonie 2018/2019 w PlusLidze wystartowało 14 drużyn. W rozgrywkach obowiązywał analogiczny system co w poprzednim sezonie z tą różnicą, że finały i mecze o 3. miejsce toczyły się do trzech zwycięstw. Po rocznej przerwie tytuł mistrza Polski zdobyła ZAKSA Kędzierzyn-Koźle. Wicemistrzem zostało – był to pierwszy medal w historii tego klubu w mistrzostwach Polski. Po raz siódmy brązowy medal wywalczył Jastrzębski Węgiel. Ze względu na niewypłacalność 13 grudnia 2018 roku prezes Stoczni Szczecin – Jakub Markiewicz – ogłosił, że klub zostaje wycofany z rozgrywek. Wszystkie dziewięć rozegrane przez ten klub mecze zostały anulowane, a władze ligi zdecydowały, że w związku z tym żaden zespół w sezonie 2018/2019 nie spadnie do I ligi.
W sezonie 2019/2020 postanowiono powrócić do fazy play-off z udziałem ośmiu najlepszych drużyn po fazie zasadniczej. 12 marca 2020 roku ze względu na szerzenie się zakażeń wirusem SARS-CoV-2 w Polsce Polska Liga Siatkówki SA wstrzymała do odwołania rozgrywki PlusLigi. 25 marca 2020 roku Zarząd PLS SA zdecydował o zakończeniu sezonu PlusLigi bez przyznania tytułu mistrza Polski. Zgodnie z tą decyzją klasyfikacja końcowa, na podstawie której wyłoniono drużyny uczestniczące w europejskich pucharach, ustalona została na podstawie tabeli fazy zasadniczej z dnia 12 marca 2020 roku. Ostatnia w tabeli rozgrywek drużyna PlusLigi – – spadła do Tauron 1. Ligi, a jej miejsce zajęła Stal Nysa, która po 15 latach wróciła na najwyższy szczebel rozgrywek. 
Latem 2020 roku z myślą o szybszym powrocie ligowej siatkówki po przedwczesnym przerwaniu rozgrywek PLS zorganizowała letnią ligę rozgrywaną w formule plażowej, z tym że każda z drużyn liczyła czterech zawodników. Zwycięzcą turnieju został , który w finale pokonał PGE Skrę Bełchatów. Brązowy medal zdobył .
Na przebieg sezonu 2020/2021 znacząco wpłynęła pandemia COVID-19. Większość meczów odbywała się bez udziału publiczności, a część spotkań z powodu przypadków zakażeń w drużynach musiała zostać przesunięta na późniejsze terminy. Ze względu na problemy terminarzowe zmieniona została pierwotna formuła fazy play-off. Finały fazy play-off miały być rozgrywane do trzech wygranych, jednak skrócone zostały do rywalizacji do dwóch zwycięstw. W fazie zasadniczej pierwsze miejsce zajęła . Mistrzostwo jednak zdobył , pokonując w finałach drużynę z Kędzierzyna-Koźla. Był to drugi tytuł mistrzowski w historii klubu. Na trzecim miejscu sezon zakończyła . Z PlusLigi spadł jako ostatni zespół fazy zasadniczej.
Statystyki.
Bilans klubów.
Bilans klubów obejmuje sezony 2000/2001–2021/2022.
Najlepsi punktujący w poszczególnych sezonach.
Uwaga: W sezonach 2000/2001–2007/2008 zawodnik otrzymywał: za udział w pojedynczym bloku – 1 pkt, za udział w podwójnym bloku – 0,5 pkt, natomiast za udział w potrójnym bloku – 0,33 pkt.
Zagraniczni zawodnicy.
W polskiej profesjonalnej siatkarskiej lidze jak dotychczas (koniec sezonu 2021/2022) wystąpiło 409 obcokrajowców reprezentujących 45 państw z 6 kontynentów.
Liga w telewizji.
Zawodowa liga siatkarzy obecna jest na antenie telewizyjnej od pierwszego meczu. TVP Regionalna (z logiem TVP3) przeprowadziła transmisję z inauguracyjnego spotkania premierowej edycji, w którym uległa Mostostalowi Azoty Kędzierzyn-Koźle 0:3. Przez pierwsze dwa sezony PLS prawa do pokazywania rozgrywek posiadała Telewizja Polska (TVP). Od września 2000 roku do lutego 2002 roku mecze prezentowane były na antenie TVP Regionalna, zaś od marca do maja 2002 roku w TVP3. W sezonie 2000/2001, oprócz transmisji i retransmisji wybranych meczów ligowych, w TVP Regionalna nadawany był - przygotowywany w OTV Katowice .
Przed sezonem 2002/2003 nastąpiła zmiana nadawcy - prawa do pokazywania PLS nabyła Telewizja Polsat. Początkowo transmitowała ona mecze w ogólnodostępnej TV4 – w której posiadała 90% udziałów - oraz Polsacie Sport. Powtórki spotkań prezentowane były w Polsacie i Polsacie 2. W 2003 roku na antenie Polsatu Sport po raz pierwszy wyemitowano magazyn o tematyce siatkarskiej "„Punkt, set, mecz”". Od października 2005, z chwilą uruchomienia nowego kanału sportowego - Polsatu Sport Extra, PLS zagościła i na jego antenie. Od września 2012 spotkania Plusligi przestały być transmitowane w TV4, a w zmian przeszły na antenę Polsatu Sport News, który był dostępny bezpłatnie w ramach drugiego multipleksu naziemnej telewizji cyfrowej (DVB-T).
Umowa była kilkukrotnie przedłużana. Po raz pierwszy w 2004 roku. Wówczas podpisano umowę do końca sezonu 2006/2007. Kolejne umowy podpisywane były w: 2006 roku (do końca sezonu 2009/2010), 2010 roku (do końca sezonu 2014/2015), 2014 roku (do końca sezonu 2019/2020) oraz 2021 roku (do końca sezonu 2027/2028).

</doc>
<doc id="103652" url="https://pl.wikipedia.org/wiki?curid=103652" title="Grand Prix w łyżwiarstwie figurowym">
Grand Prix w łyżwiarstwie figurowym

Grand Prix w łyżwiarstwie figurowym (ang. "ISU Grand Prix of Figure Skating") – to cykl zawodów w łyżwiarstwie figurowym, organizowany przez Międzynarodową Unię Łyżwiarską (ang. "ISU") od sezonu 1995/96.
W latach 1995–97 zawody nosiły nazwę "Champions Series", a od sezonu 1998/99 funkcjonuje nazwa "Grand Prix".
"Zobacz też: Polacy na zawodach Grand Prix"
Zasady cyklu Grand Prix.
Zawodnicy mogą startować w maksymalnie trzech wybranych zawodach z cyklu Grand Prix, z których w dwóch (wcześniej wyznaczonych) walczą o punkty. Każdy z zawodników punktuje maksymalnie w dwóch zawodach z cyklu Grand Prix, a zatem może zdobyć maksymalnie 30 punktów. Na cykl składa się sześć zawodów łyżwiarskich rozgrywanych w różnej kolejności zależnie od sezonu:
Turnieje, które wcześniej wchodziły w cykl Grand Prix:
W każdych zawodach z cyklu Grand Prix 8 najlepszych zawodników w konkurencji solistów i solistek oraz 6 najlepszych par zdobywa punkty do klasyfikacji punktowej cyklu. Po szóstych zawodach, do Finału Grand Prix awansuje sześciu najlepszych zawodników / par z największą ilością punktów. 
W przypadku remisu punktowego dopuszcza się siedem tie-breaków rozstrzygających kolejność awansu tj.:
Zwycięzcy Grand Prix.
Sezon 1995/96.
1 
Sezon 1996/97.
1 
Sezon 1997/98.
1 
Sezon 1998/99.
1 
Sezon 1999/00.
1 
Sezon 2000/01.
1 
Sezon 2001/02.
1 
Sezon 2002/03.
1 
Sezon 2003/04.
1 

</doc>
<doc id="103660" url="https://pl.wikipedia.org/wiki?curid=103660" title="Andrzej Micewski">
Andrzej Micewski

Andrzej Micewski (ur. 3 listopada 1926 w Warszawie, zm. 29 listopada 2004) – polski historyk, działacz katolicki i publicysta, poseł na Sejm II kadencji.
Życiorys.
W okresie okupacji był żołnierzem Armii Krajowej. W 1949 ukończył studia na Wydziale Prawa Uniwersytetu Warszawskiego. Na początku lat 50. był sekretarzem zarządu przymusowego Caritasu i sekretarzem Komisji Intelektualistów i Działaczy Katolickich.
Do 1956 działał w Stowarzyszeniu „Pax”, z którego odszedł m.in. z Tadeuszem Mazowieckim. Współtworzył miesięcznik „Więź” i Klub Inteligencji Katolickiej. Współpracował z Polskim Porozumieniem Niepodległościowym. Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. W 1981 desygnowany na stanowisko redaktora naczelnego pisma „Solidarności” Rolników Indywidualnych, które nigdy nie powstało. W okresie stanu wojennego był jednym z doradców prymasa Józefa Glempa, zasiadał w Prymasowskiej Radzie Społecznej. Jako historyk opublikował kilkanaście książek, głównie na temat II Rzeczypospolitej. Jest także autorem pierwszej biografii kardynała Stefana Wyszyńskiego.
W 1993 został wybrany na posła II kadencji z listy Polskiego Stronnictwa Ludowego z Warszawy. Odszedł z klubu parlamentarnego tej partii, pozostając posłem niezrzeszonym.
W 2006 dziennik „Rzeczpospolita” podał, że Andrzej Micewski przez dziesięć lat (od połowy lat 70.) współpracował ze Służbą Bezpieczeństwa pod pseudonimami "Michalski" i "Historyk".
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (1955) oraz Złotym Krzyżem Zasługi (1954). W 1994 uhonorowany dziennikarską Nagrodą im. Bolesława Prusa. W 1998 otrzymał Nagrodę Publicystyczną im. Juliusza Mieroszewskiego.

</doc>
<doc id="103661" url="https://pl.wikipedia.org/wiki?curid=103661" title="Mikołaj I opolski">
Mikołaj I opolski

Mikołaj I opolski (urodzony pomiędzy 1422 a 1424 rokiem, zm. 3 lipca 1476 roku) – książę opolski w latach 1437–1476 (od 1439 samodzielnie wcześniej razem z bratem), książę zastawny Brzegu od 1442 (1450), w Kluczborku od 1450, w Niemodlinie, Strzelcach i Oleśnie od 1460.
Życiorys.
Mikołaj I był czwartym pod względem starszeństwa (najmłodszym) synem księcia opolskiego Bolka IV i hrabianki Małgorzaty pochodzącej z włoskiej Gorycji.
W momencie śmierci ojca w 1437 roku Mikołaj I był jeszcze małoletni, w związku z czym znalazł się pod opieką starszych braci Bolka V i Jana I. 6 października 1438 roku razem z rodzeństwem złożył hołd lenny kandydatowi na króla czeskiego Kazimierzowi Jagiellończykowi, jednak, w niecałe dwa miesiące później (3 grudnia) związku z rezygnacją polskiego monarchy z tytułu i pokonaniem opozycji w Czechach przez Albrechta Habsburga uznał się na zjeździe we Wrocławiu lennikiem austriackiego dynasty.
W 1439 roku niespodziewanie zmarł Jan I, co umożliwiło Mikołajowi objąć samodzielne rządy w księstwie opolskim. Trzy lata później Mikołaj ożenił się z córką księcia brzeskiego Ludwika II. W zamian za rezygnację z posagu rok później Mikołaj otrzymał od najbliższych krewnych żony książąt Jana i Henryka X w zastaw księstwo brzeskie. Z nieznanych powodów w 1447 roku ziemie te znalazły się z powrotem w rękach książąt chojnowskich, którzy zastawili je nawet rycerzowi Heinzowi Stoschowi. Dopiero po nowej ugodzie z 11 kwietnia 1450 Brzeg wraz z okręgiem ostatecznie dostał się na powrót w ręce księcia opolskiego.
Do kolejnego powiększenia obszaru księstwa doszło na przełomie 1449/1450 roku, kiedy stryj księcia władca niemodlińsko-strzelecki Bernard w zamian za udzieloną pożyczkę scedował na rzecz Mikołaja wszelkie swoje uprawnienia do połowy księstwa opolskiego. Rok później dodał również bratankowi ziemię kluczborską. Wreszcie kiedy w 1460 roku zmarł starszy brat Bolko V posiadłości Mikołaja zostały powiększone o Niemodlin, Strzelce i Olesno. Na dzielnicach brata Mikołaj utrzymał się pomimo próby przejęcia tych terytoriów przez Jerzego z Podiebradów, który chciał zagarnąć spadek po Bolku V, jako opróżnione lenno korony czeskiej. Ugoda pomiędzy królem czeskim a Mikołajem została podpisana 16 sierpnia 1460 roku, kiedy Jerzy ostatecznie zaakceptował rządy księcia w Niemodlinie i Strzelcach w zamian za zrzeczenie się uprawnień do Opawy z okręgiem (księstwo Mikołaj kupił w 1454 od Ernesta Opawskiego, jednak na skutek oporu czeskiego monarchy nie udało się go przejąć).
W tym samym roku Mikołaja spotkały kolejne trudności związane z opanowanymi terytoriami. Otóż wojnę z księciem opolskim rozpoczął władca Oświęcimia Jan IV domagający się spłacenia długów nieżyjącego już teścia Mikołaja Ludwika II. Napastnika, któremu udało się opanować warownię w Leśnicy ostatecznie udało się usunąć przy pomocy mieszczan Wrocławia 6 października po kilkutygodniowych walkach. W 1461 roku zaś w zamian za zrzeczenie się oprawy wdowiej Mikołaj zapłacił szwagierce Jadwidze Biesównie bliżej nie określone odszkodowanie, wreszcie 3 czerwca zakończył długotrwały spór o dobra zagarnięte przez brata kolegiacie głogóweckiej zwracając jej nadania ojca – Bolka IV.
W 1463 roku po raz kolejny powróciła sprawa roszczeń księcia głogowskiego Henryka IX względem spadku po dziadku Władysławie Opolczyku (wcześniej zmagali się z tym problemem Bolko IV i Bernard Niemodliński). 26 października żądania władcy głogowskiego zostały dodatkowo wsparte przez Jerzego z Podiebradów, który przywrócił uchylone w 1435 roku dekrety Wacława IV Luksemburczyka z 1418 roku. Mikołaj I korzystając z pomocy Wrocławia próbował początkowo stawić zbrojny opór, w końcu jednak 29 kwietnia 1464 zgodził się na ugodę wypłacając za zrzeczenie się praw Henrykowi IX ogromną sumę 14000 złotych węgierskich. W tym samym roku zakończono też spór z biskupem wrocławskim o zagarnięty przez Bolka V Ujazd ustalając możliwość wykupu miasta. 
1 września 1466 roku Mikołaj I wraz z innymi książętami śląskimi wystąpił z projektem pogodzenia husyckiego króla czeskiego Jerzego z mieszczanami wrocławskimi oraz z papieżem Pawłem II, ostatecznie jednak na skutek odrzucenia przez katolickiego hierarchę formuły pojednawczej i ogłoszenie Podiebradowica 23 grudnia tegoż roku wyklętym książę opolski zdecydował się na wojnę z suwerenem zapraszając na zjeździe we Wrocławiu. W nowy konflikt Mikołaj I zbytnio się nie zaangażował w związku z czym Paweł II zagroził opolskiemu Piastowi konsekwencjami kościelnymi – bez skutku.
8 czerwca 1469 roku książę opolski podporządkował się królowi węgierskiemu Maciejowi Korwinowi składając mu we Wrocławiu uroczysty hołd lenny jako monarsze czeskiemu. Próba zachowania neutralności podczas wojny Korwina z Polską toczoną od 1471 roku nie dały rezultatu i pod presją władcy węgierskiego wziął udział dwa lata później w wyprawie zbrojnej skierowanej przeciwko związanemu z Jagiellonami księciu Rybnika Wacławowi. Przyniosło to w 1474 roku najazd wojsk polskich na księstwo opolskie, które zostało wtedy znacznie zniszczone. Obroniło się tylko umocnione z rozkazu Mikołaja Opole, sam Piastowicz schronił się wówczas we Wrocławiu pod opiekę wojsk węgierskich.
W latach 1469–1472 Mikołaj I toczył zakończony sukcesem spór z księciem Toszka Przemysłem o pod gliwickie Łabędy.
Mikołaj I Opolski zmarł 3 lipca 1476 roku i został pochowany w klasztorze franciszkanów w Opolu. Z żony Magdaleny Brzeskiej (zmarła 10 września 1497 roku doczekał się pięciu synów (byli to: Ludwik, Jan II Dobry, Mikołaj II, oraz zmarli w dzieciństwie Bolesław i Bernard), oraz pięć córek (Małgorzata żona Przemysła Toszeckiego, Elżbieta i Katarzyna klaryski wrocławskie, Magdalena, żona Jana V Raciborskiego, oraz zmarła w dzieciństwie Elektrę). Dzieci Mikołaja zostały wychowane w duchu polskim. Istnieją pewne przypuszczenia, że Jan II i Mikołaj II znali wyłącznie język polski, co na silnie zgermanizowanym już Śląsku w tych czasach musiało budzić zdziwienie.
Sam Mikołaj I znał niemiecki i jest autorem rozważań prawniczych w tym języku.

</doc>
<doc id="103662" url="https://pl.wikipedia.org/wiki?curid=103662" title="Jan II Dobry">
Jan II Dobry



</doc>
<doc id="103663" url="https://pl.wikipedia.org/wiki?curid=103663" title="Wawer (organizacja)">
Wawer (organizacja)

„Wawer”, Organizacja Małego Sabotażu „Wawer” – konspiracyjna organizacja młodzieżowa oparta przede wszystkim o konspiracyjne struktury Szarych Szeregów, założona przez Aleksandra Kamińskiego na początku 1940 w Warszawie, podporządkowana Komendzie Głównej Związku Walki Zbrojnej. Stawiała sobie za cel prowadzenie propagandy antyhitlerowskiej i zwalczanie propagandy niemieckiej, stosowała głównie techniki małego sabotażu.
Nazwę przyjęła od miejsca zbrodni dokonanej przez Niemców w nocy z 26/27 grudnia 1939 na 107 Polakach w podwarszawskim Wawrze.
Członkowie Wawra na wzór przyrzeczenia harcerskiego składali przyrzeczenie wawerskie.
Działalność.
W 1941 r. połączyła się z konspiracyjną organizacją młodzieżową „Palmiry” dowodzoną przez Kazimierza Gorzkowskiego o podobnym profilu zadań. Po połączeniu przyjęto wspólną nazwę „Wawer-Palmiry”. Wawer liczył ok. 500 członków, z czego blisko połowę stanowili harcerze z Szarych Szeregów. Struktura organizacyjna „Wawra” opierała się – podobnie jak w Szarych Szeregach – o podział dzielnicowy.
Organizacja prowadziła akcję propagandową, polegającą m.in. na umieszczaniu antyniemieckich napisów, polskich symboli narodowych, znaku Polski Walczącej, kolportowaniu ulotek, malowaniu liter V (ang. "Victory"), zrywaniu niemieckich plakatów i flag, niszczeniu gablot z fotografiami umundurowanych Niemców, usuwaniu symboli hitlerowskich i gazowaniu kin (dochód z biletów zasilał budżet Wydziału Propagandy Generalnego Gubernatorstwa).
Podejmowano także liczne akcje mające na celu nękanie ludności niemieckiej i volksdeutschów. Tym ostatnim wysyłano różnego typu spreparowane wezwania urzędowe, nakazujące im danego dnia stawienie się w określonym miejscu z metalowymi naczyniami, które jako cenny surowiec wspomogą niemiecki przemysł zbrojeniowy.
Organizacja prowadziła też akcje przemianowywania ulic – wieszano tabliczki z nowymi, antyniemieckimi nazwami, m.in. Aleje Jerozolimskie przemianowano na Aleje gen. Władysława Sikorskiego, ul. Wspólną – na ulicę Polski Podziemnej, al. Zieleniecką – na al. Winstona Churchilla, rondo Waszyngtona – na pl. Roosevelta.
Za namalowanie rekordowej liczby znaków Polski Walczącej Tadeusz Zawadzki „Zośka” otrzymał honorowy pseudonim „Kotwicki”, natomiast Aleksy Dawidowski za zdjęcie niemieckiej tablicy z pomnika Mikołaja Kopernika stojącego na Krakowskim Przedmieściu – pseudonim „Kopernicki”.
Do głośnych akcji Wawra należało wydrukowanie i rozprowadzenie „Dodatku Nadzwyczajnego” do wydawanego przez władze okupacyjne „Nowego Kuriera Warszawskiego”. Konspiracyjny "dodatek" zawierał aktualne wiadomości z walk Wojska Polskiego na Zachodzie. Dwukrotnie (27 czerwca 1942 i 27 czerwca 1943) część nakładu „szmatławca” została ostemplowana życzeniami imieninowymi dla Prezydenta RP Władysława Raczkiewicza i Naczelnego Wodza Władysława Sikorskiego, a raz – 15 sierpnia 1943 – pieczęcią z tekstem „Niech żyją Polskie Siły Zbrojne”.
Wydawał pisma: „Brzask”, „Wzlot”.

</doc>
<doc id="103664" url="https://pl.wikipedia.org/wiki?curid=103664" title="Wawer">
Wawer

Wawer – dzielnica Warszawy położona w prawobrzeżnej części miasta. Jest jedną z 18 jednostek pomocniczych m.st. Warszawy.
Jest największą pod względem powierzchni i jednocześnie najrzadziej zaludnioną dzielnicą Warszawy.
Położenie.
Wawer graniczy:
Historia.
Nazwa Wawer pochodzi od nazwy karczmy Wawer (obecnie Zajazd Napoleoński), przy której wyrosła kolonia o tej samej nazwie. Najstarsza wzmianka o karczmie pochodzi z 1727 roku, kolonia Wawer powstała w 1838 roku (oraz Czaplowizna i Sadule), pierwsi osadnicy pojawili się w niej w 1839 roku. Podczas powstania listopadowego rozegrały się tutaj na początku 1831 roku pierwsza i druga bitwa wawerska.
W nocy z 26 na 27 grudnia 1939 Niemcy dokonali zbrodni w Wawrze.
W 1951 roku Wawer został przyłączony do Warszawy.
Zmiany terytorialne i administracyjne.
Od 1866 r. cały teren obecnego Wawra stanowił jedną z dwudziestu gmin ówczesnego powiatu warszawskiego. Do gminy Wawer należały wówczas m.in. Wawer, Wygoda, Glinki, Czaplowizna, Zastów, Kaczy Dół (dziś Międzylesie), Stara Miłosna, Kawęczyn, Grochów, Gocław, Gocławek, Saska Kępa i Witolin.
W 1916 roku podczas I wojny światowej po wyjściu Rosjan z Warszawy niemiecki gubernator Hans von Beseler wydał "„Rozporządzenie dotyczące rozszerzenia warszawskiego okręgu miejskiego i wykonania planu dla zabudowania miasta Warszawy”". Zostały wtedy m.in. przeniesione z Wawra do Warszawy folwark i wieś Grochów I-szy, folwark i wieś Grochów II-gi z Florentynowem i Emilianowem, wieś Kozia Górka, teren wsi Kawenczyn, wieś Saska Kępa, Gocławska Kępa, folwark Kamionek, wieś Gocław i południowa część łąk folwarku Gocławek, wieś Górki Grochowskie i kolonia Witolin.
W 1924 roku utworzono gminę Letnisko – Falenica, do której z gminy wiejskiej Wawer został przeniesiony Anin, a np. z gminy wiejskiej Zagóźdź m.in. Kaczy Dół (obecnie Międzylesie). W 1939 roku Anin znalazł się ponownie w gminie Wawer, jak również Międzylesie. Ponadto ze zniesionej wtedy gminy Zagóźdź przeniesiono do Wawra gromady Las, Zbytki, Zerzeń, Zastów i Nowy Wawer (pozostałe do Letnisko Falenica), z kolei z Wawra do Bródna gromadę Kozia Górka. Z części gromad należących dotąd do gmin wiejskich Wawer i Okuniew utworzono gminę wiejską Sulejówek, z części Wawra gminę miejską Rembertów.
W 1951 roku gmina Wawer została zniesiona, a prawie cały jej obszar wraz z częścią dotychczasowej gminy Falenica Letnisko zostały przyłączone do miasta stołecznego Warszawy jako dzielnica Wawer z siedzibą w Falenicy. Pominięto jedynie gromady Miłosna Stara (włączoną do gminy Sulejówek) oraz Pohulanka (włączoną do gminy Wiązowna). Z Falenicy Letnisko przyłączono wtedy do Wawra m.in. gromady Radość, Miedzeszyn, Wólka Zerzeńska, Zagóźdź.
W 1960 roku Wawer włączono do dzielnicy Praga-Południe. W 1994 roku Wawer pojawił się na mapie Warszawy ponownie, jako gmina (Warszawa – Wawer), obok. m.in. gminy Centrum z Pragą-Południe. W 2002 roku gmina Wawer została przekształcona w dzielnicę.
Transport.
Ulice i mosty.
Głównymi ciągami komunikacyjnymi dzielnicy są ulice: Wał Miedzeszyński, Płowiecka, Bronisława Czecha, Trakt Lubelski, Korkowa i Patriotów. Transport drogowy przez Wisłę odbywa się przez most Siekierkowski i most Anny Jagiellonki (Południowy).
Kolej.
W dzielnicy znajduje się siedem przystanków kolejowych, kolejno w kierunku południowym: Warszawa Gocławek, Warszawa Wawer, Warszawa Anin, Warszawa Międzylesie, Warszawa Radość, Warszawa Miedzeszyn i Warszawa Falenica. Przystanki te leżą w strefie obowiązywania wspólnego biletu miejskiego ZTM-KM-WKD.

</doc>
<doc id="103667" url="https://pl.wikipedia.org/wiki?curid=103667" title="Wawer (osiedle)">
Wawer (osiedle)

Wawer – osiedle i obszar MSI w dzielnicy Wawer w Warszawie.

</doc>
<doc id="103668" url="https://pl.wikipedia.org/wiki?curid=103668" title="Sigmund Jähn">
Sigmund Jähn

Sigmund Werner Paul Jähn (ur. 13 lutego 1937 w Morgenröthe-Rautenkranz w Saksonii, zm. 21 września 2019 w Strausbergu) – wschodnioniemiecki pilot, pierwszy niemiecki kosmonauta.
Życiorys.
Po II wojnie światowej mieszkał w NRD. W 1951 ukończył szkołę i kształcił się na drukarza. W 1955 wstąpił do lotnictwa wojskowego NRD i po szkoleniu został pilotem wojskowym. W latach 1966–1970 studiował na radzieckiej akademii wojsk powietrznych w Monino, a następnie pracował w sztabie niemieckich sił powietrznych jako inspektor do spraw szkolenia pilotów i bezpieczeństwa lotów.
W 1976 został wybrany razem z innym pilotem – Eberhardem Köllnerem – do szkolenia pierwszych niemieckich kosmonautów w ramach radzieckiego międzynarodowego programu Interkosmos. Przez dwa lata szkolił się w Gwiezdnym Miasteczku pod Moskwą.
Odbył lot statkiem Sojuz 31 na stację kosmiczną Salut 6 od 26 sierpnia 1978 do 3 września 1978. W kosmosie przebywał 7 dni 20 godzin i 49 minut. Dowódcą misji był Walerij Bykowski. Start nastąpił z kosmodromu Bajkonur. Podczas lotu na pokładzie stacji kosmicznej, kosmonauci wykonywali eksperymenty naukowe. Przy twardym lądowaniu kapsuły na Ziemi Jähn doznał urazu kręgosłupa.
Jähn był pierwszym obywatelem Niemieckiej Republiki Demokratycznej w przestrzeni kosmicznej i zarazem pierwszym niemieckim kosmonautą. Jego lot był intensywnie wykorzystywany przez propagandę komunistycznych władz NRD. Jähn został uznany za bohatera narodowego, m.in. nazywano szkoły jego imieniem. Nadano mu tytuł bohatera NRD, jak również sowiecki bohatera Związku Radzieckiego. W 1983 obronił doktorat z fizyki w Centralnym Instytucie Fizyki Ziemi ("Zentralinstitut für Physik der Erde") w Poczdamie.
Po zjednoczeniu Niemiec, od 1990 pracował jako konsultant dla Niemieckiej Agencji Kosmicznej DLR, a od 1993 także dla Europejskiej Agencji Kosmicznej (ESA), dla celów lotów na stację kosmiczną Mir. Zrezygnował z tej pracy w 2002.
Sigmund Jähn był żonaty i miał dwoje dzieci. W 2001 nazwano jego imieniem planetoidę (17737) Sigmundjähn.
Postać Sigmunda Jähna – jako byłego kosmonauty, a po upadku Muru Berlińskiego taksówkarza, ukazana została w filmie "Good bye, Lenin!".

</doc>
<doc id="103673" url="https://pl.wikipedia.org/wiki?curid=103673" title="France-Albert Rene">
France-Albert Rene



</doc>
<doc id="103675" url="https://pl.wikipedia.org/wiki?curid=103675" title="Olga Knipper">
Olga Knipper

Olga Leonardowna Knipper-Czechowa (ros. "О́льга Леона́рдовна Кни́ппер-Че́хова", ur. 21 września 1868 w Głazowie, zm. 22 marca 1959 w Moskwie) – rosyjska aktorka teatralna, Ludowy Artysta ZSRR, żona Antoniego (Antona) Czechowa.
Życiorys.
Urodziła się w wiackiej (wiatkowskiej) guberni, w niemieckiej inteligenckiej rodzinie osiadłej w Rosji. Jej ojciec był inżynierem i zarządzał zakładem przemysłowym, matka – Anna Iwanowna Zaltz – będąc uzdolnioną pianistką i wokalistką poświęciła się prowadzeniu domu i wychowaniu dzieci, oprócz Olgi – dwóch synów: Konstantina (Konstantego) i Władimira (Włodzimierza).
Razem z rodziną w 1870 r. przeprowadziła się do Moskwy, gdzie spędziła resztę życia. Po nagłej śmierci ojca Olga razem z matką – która w niedługim czasie została profesorem śpiewu w szkole przy Uczelni Filharmonicznej – dawała lekcje muzyki i śpiewu. Jednocześnie dążyła do realizacji swojego marzenia – występowania na scenie teatralnej. W tajemnicy wstąpiła do szkoły dramatycznej przy moskiewskim Teatrze Małym, ale ponieważ nie była niczyją protegowaną, została po miesiącu skreślona z listy uczniów w wyniku tzw. egzaminu sprawdzającego. W takiej sytuacji jej matka, wcześniej przeciwna scenicznym planom córki, znalazła dla niej miejsce – tym razem po protekcji – w szkole dramatycznej przy Filharmonii Moskiewskiej, w klasie Władimira Niemirowicza-Danczenki. Na zajęcia uczęszczała z tak znanymi później aktorami, jak Margarita Sawicka i Wsiewołod Meyerhold. Razem z nimi została przez Konstantina Stanisławskiego zaproszona do trupy nowego teatru – Moskiewskiego Teatru Artystycznego ("MChAT"). Brała udział w próbach – jeszcze w podmoskiewskiej miejscowości Puszkino – sztuki Aleksieja Tołstoja "Car Fiodor Joannowicz" w roli carycy Iriny i sztuki Antoniego Czechowa "Mewa" w roli Arkadyny.
Sztuka ta została wystawiona na inaugurację Teatru Artystycznego 17 grudnia 1898 r. i wywołała furorę – pomimo wcześniejszych klęsk sztuk Czechowa w Moskwie ("Iwanow") i Petersburgu (skandal na premierze "Mewy" w Teatrze Aleksandryjskim będącej benefisem Jelizawiety Iwanowny Liewkiejewej). W roli Arkadyny Knipper przedstawiła starzejącą się artystkę, nie będącą w stanie zauważyć nadciągającej starości. Pomimo tego, że sama miała wtedy dopiero trzydzieści lat, potrafiła w niezapomniany sposób zagrać nie starość, ale samo starzenie się. Grała na premierze pomimo silnego przeziębienia i temperatury 39 °C. Kolejną „czechowską” rolą Knipper była Masza w "Trzech siostrach", jej partnerem był Stanisławski jako Wierszynin.
Gra Olgi Knipper cechowała się olbrzymim scenicznym wdziękiem i szczerością – była to nawet nie gra, ale życie na scenie, zgodnie z kanonem przekazywanym aktorom przez Stanisławskiego. Takie walory zawodowe łączyły się u niej z wykształceniem, inteligencją, skromnością, wewnętrzną szlachetnością, subtelnym poczuciem humoru i smaku i interesującą powierzchownością. Znana była z niezwykłego uroku, który posiadała, i szczególnej atmosfery, którą tworzyła wokół siebie – subtelności, szczerości i spokoju. Zawsze, w dowolnych czasach w jej domu panował idealny porządek i przytulność. W teatrze zwano ją "nasza Hrabina". Tak jak i inne aktorki Teatru Artystycznego ubierała się prosto, skromnie i elegancko – zakryte, długie suknie, surowe angielskie kostiumy, bez ostatnich paryskich toalet, jaskrawych, krzykliwych kolorów, blasku i wymyślności.
Bliższa znajomość Czechowa z Knipper zawiązała się w 1899 r., gdy Czechow wrócił z Jałty do Moskwy, a po wyjeździe Knipper na letni odpoczynek na Kaukaz rozpoczęła się pomiędzy nimi długoletnia korespondencja. Pisarz w tym czasie był już chory na gruźlicę i w Moskwie mógł przebywać tylko co jakiś czas – dlatego listy nieodłącznie towarzyszyły ich romansowi, a potem życiu rodzinnemu po ślubie zawartym 7 czerwca (25 maja starego stylu) 1901 r., o którym wiedzieli tylko najbliżsi – siostra Czechowa Maria Pawłowna, Stanisławski i Niemirowicz-Danczenko. Pożycie pary – najczęściej w rozłące – było dla współczesnych wyjątkowo dziwne, tym niemniej pozostawało w zgodzie z poglądami małżonków. Czechow jeszcze przed ślubem 27 września 1900 r. pisał do przyszłej żony: "… nie wiem co mam Ci powiedzieć oprócz tego, co już mówiłem Ci 10000 razy, prawdopodobnie będę mówił jeszcze długo, że jest tak że Cię kocham – i nic więcej. A jeśli teraz nie jesteśmy razem, to winnym tego nie jestem ani ja ani Ty, ale bies, który zaszczepił mi zarazek, a Tobie – miłość do sztuki". Pragnienie obojga wychowywania dzieci niestety nie doczekało się spełnienia, pierwsza ciąża Olgi Knipper w 1901 r. zakończyła się poronieniem, a podczas drugiej w 1902 r. uległa nieszczęśliwemu upadkowi z kilku metrów podczas spektaklu, i po długiej chorobie i operacjach już nie mogła mieć dzieci.
Po tych wydarzeniach Knipper chciała zakończyć karierę, zdecydowanie przeciwni temu byli nie tylko dyrektorzy teatru, ale też sam Czechow. Pozostała na scenie i grała w kolejnej sztuce Czechowa – "Wiśniowym sadzie" (premiera 17 stycznia 1904 r.) Raniewską. Po premierze małżonkowie, ze względu na pogorszenie się stanu zdrowia Czechowa, wyjechali na leczenie do Schwarzwaldu. W czasie podróży – w nocy na 2 lipca – Czechow umarł na rękach swojej żony.
Po pogrzebie Olga Knipper długo nie mogła przyjść do siebie, w dalszym ciągu pisała listy do zmarłego męża, w których opowiadała, jak próbuje żyć bez niego, jak wszędzie dostrzega jego obraz, … Znacznie później – w 1946 r. – Knipper w liście do swojej bratanicy Ady Konstatinowny tak opisze swój związek: "… tych sześć lat, kiedy go znałam, były męczące, pełne udręki z powodu takiego sposobu życia. I tym niemniej były to lata wypełnione takim zainteresowaniem, takim nasyceniem, że wydawały mi się pięknem istnienia. Wychodząc za niego nie byłam dziewczynką, nie był on dla mnie li tylko mężczyzną – poraził mnie jako nadzwyczajny człowiek, całą swoją osobowością, światem wewnętrznym – ach, trudno wszystko to wyrazić… Tych sześć lat były męką, ale pozostały dla mnie światłem i prawdą i pięknem życia…"
Dalszą karierę sceniczną Knipper zaznaczyła taki rolami, jak Sara w "Iwanowie" Czechowa, Anna Adriejewna w "Rewizorze" Gogola, Natalia Pietrowna w "Miesiącu na wsi" Turgieniewa, Gertruda w "Hamlecie" Szekspira, znakomita Nastia w "Na dnie" Gorkiego, pani Gihle w "W szponach życia" Hamsuna. Po rewolucji październikowej trupa Teatru Artystycznego wyjechała na występy gościnne na południe Rosji, a później trafiła do Gruzji i na Bałkany. Wtedy Wasilij Kaczałow, który kierował zespołem, postanowił dla zwiększenia zainteresowania widzów na afiszach anonsować: "występuje Knipper-Czechowa", i choć do tej pory Olga Knipper podwójnego nazwiska nie używała, to już przy takim pozostała również po powrocie zespołu do Rosji. Brała później udział w dwuletnich występach gościnnych zespołu MChAT w USA.
Będąc już niemłodą weszła w zażyłość z młodszym o trzydzieści lat literatem Nikołajem Dmitriewiczem Wołkowem, autorem pierwszej dwutomowej biografii Meyerholda i legendarnej inscenizacji "Anny Kareniny" Lwa Tołstoja na scena MChAT-u z 1937 r. Do końca życia przyjaźniła się Marią Pawłowną Czechową, odwiedzała ją w Jałcie i organizowanym przez nią muzeum znakomitego brata.
Niedługo przed śmiercią, uczestniczyła w uroczystościach jubileuszu swojego 90-lecia zorganizowanych w teatrze MChAT 22 października 1958 r.
Została pochowana na cmentarzu Nowodziewiczym, obok mogiły męża i innych znakomitych artystów – Stanisławskiego, Niemirowicza-Danczenki, Kaczałowa.

</doc>
<doc id="103677" url="https://pl.wikipedia.org/wiki?curid=103677" title="Międzynarodówka (pieśń)">
Międzynarodówka (pieśń)

Międzynarodówka (, ) – pieśń rewolucyjna, hymn socjalistów. Jej słowa napisał Eugène Pottier w roku 1871, a muzykę w 1888 roku skomponował kompozytor amator Pierre Degeyter.
Historia.
"Międzynarodówka" powstała w czasie Komuny Paryskiej, w 1871. Aż do 1888 śpiewano ją jednak do melodii Marsylianki.
Od końca XIX wieku pieśń stała się nieformalnym hymnem międzynarodowego ruchu socjaldemokratycznego, skupionego w II Międzynarodówce. W Polsce spośród licznych, powstałych na początku dwudziestego wieku, przekładów upowszechniła się ostatecznie wersja oparta na przekładzie autorstwa poetki Marii Markowskiej (działaczki Polskiej Partii Socjalistycznej).
Rosyjska wersja utworu była w latach 1918–1922 hymnem Rosji Radzieckiej, a w latach 1922–1944 – hymnem Związku Socjalistycznych Republik Radzieckich. W roku 1944 z rozkazu Józefa Stalina zastąpił ją skomponowany przez Aleksandra Aleksandrowa "Hymn ZSRR". "Międzynarodówka" stała się wtedy hymnem Wszechzwiązkowej Komunistycznej Partii (bolszewików), a więc drugą pod względem znaczenia pieśnią państwową. Pierwszego tłumaczenia "Międzynarodówki" na język rosyjski dokonał Aron Kots (Koc, Арон Коц), ukazało się ono drukiem w 1902 w Londynie w piśmie rosyjskich emigrantów pt. "Żyzń" ().
W czasach PRL "Międzynarodówka" była powszechnie nauczana w szkołach oraz śpiewana na corocznych pochodach pierwszomajowych, a także podczas zjazdów Polskiej Zjednoczonej Partii Robotniczej. Śpiewano ją w zmienionej w okresie stalinowskim wersji („Bój to jest nasz ostatni” zamiast oryginalnego „Bój to będzie ostatni”).
Do 1975 roku fragment melodii refrenu wykorzystywany był w transmisjach radiostacji numerycznej "Tyrolean Music Station", obsługiwanej przez Service de Documentation Exterieure et de Contre-espionnage () – francuską instytucję wywiadu i kontrwywiadu.
Współcześnie.
"Międzynarodówka" jest obecnie – tak jak i kiedyś – śpiewana w wielu krajach nie tylko przez socjalistów, ale także przez komunistów, socjaldemokratów i anarchistów.
Tekst.
"Międzynarodówka" została przetłumaczona na 117 języków.

</doc>
<doc id="103678" url="https://pl.wikipedia.org/wiki?curid=103678" title="Międzynarodówka">
Międzynarodówka



</doc>
<doc id="103681" url="https://pl.wikipedia.org/wiki?curid=103681" title="Zegar atomowy">
Zegar atomowy

Zegar atomowy – rodzaj zegara, którego działanie opiera się na zliczaniu okresów atomowego wzorca częstotliwości.
Historia.
Koncepcje budowy zegarów używających własności atomów pochodzą od Lorda Kelvina z 1879 roku. Pierwszy zegar atomowy był urządzeniem wykorzystującym linię spektralną amoniaku o częstotliwości 23870,1 MHz, był zbudowany w 1949 r., w amerykańskim Narodowym Biurze Standaryzacji. Był mniej dokładny niż istniejące wówczas zegary kwarcowe, ale służył do demonstracji koncepcji. Po skonstruowaniu masera zegary atomowe były budowane jako połączenie maserów o niewiele różniących się częstotliwościach i dołączonym oprzyrządowaniem mierzącym tę różnicę.
Współcześnie najdokładniejsze zegary atomowe bazują na własnościach emisyjnych atomów, z uwzględnieniem struktury nadsubtelnej atomów np. cezu. Dokładność takich zegarów dochodzi do 10-18, co oznacza 1 sekundę w ciągu wieku Wszechświata. Zegary te utrzymują ciągły i stabilny czas TAI (z fr. "Temps Atomique International"). W zastosowaniach cywilnych używa się innej skali czasu – UTC (z ang. "Coordinated Universal Time"). Czas ten jest obliczany na podstawie czasu TAI z uwzględnieniem obserwacji astronomicznych, które wymagają okresowej korekcji o tzw. sekundę przestępną (skokową).
Pierwszy dokładny zegar atomowy bazował na promieniowaniu z przejść elektronu w strukturze nadsubtelnej na poziomie podstawowym w atomach izotopu cezu-133, zbudował go Louis Essen w 1955 w National Physical Laboratory w Anglii. To doprowadziło do przyjęcia na całym świecie definicji sekundy opartej na czasie atomowym.
W sierpniu 2004, uczeni z amerykańskiego National Institute of Standards and Technology (NIST) zademonstrowali miniaturowy zegar atomowy: właściwa część zegara – komora z cezem – ma wielkość ziarna ryżu, średnicę 1,5 mm i długość 4 mm. Cały układ (komora wraz z oprzy­rządowaniem: diodą laserową, polaryzatorami, fotodiodą) zajmuje objętość około 1 cm³, a więc porównywalną z układami zegarów kwarcowych. Jego dokładność jest jednak tysiąckrotnie wyższa niż zegarów kwarcowych i wynosi jedną dziesięciomiliardową (10-10), co oznacza dopuszczalne odchylenie o wartości 1 sekundy w ciągu 300 lat. Według konstruktorów, zegar ten jest sto razy mniejszy od innych zegarów atomowych. Potrzebuje także jedynie 75 mW mocy do działania, co czyni go zdatnym do zasilania bateryjnego.
Zastosowania.
W praktycznych zastosowaniach zegary atomowe są zbyt drogie dla indywidualnych użytkowników, równocześnie ich dokładność rzadko bywa niezbędna w codziennym życiu. W praktyce, tam gdzie jest potrzebny dokładny czas, buduje się rozwiązania bazujące na zegarze atomowym i przekazujące informacje o czasie przy pomocy fal radiowych, np. DCF77 lub (mniej dokładnie) przy pomocy sieci Internet protokołem NTP. Przykładem takich zastosowań są zegary wykorzystujące transmisję z systemów np. nawigacji satelitarnej (GPS, GLONASS, czy Galileo). W takim rozwiązaniu źródłem czasu jest zegar atomowy znajdujący się w satelicie systemu. Jednak i tu względy oszczędnościowe sprawiły, że po roku 2000 coraz częściej na pokładach satelitów montuje się tańsze zegary rubidowe. Ich dziesięciokrotnie niższa cena oraz czterokrotnie dłuższy czas eksploatacji mają decydujące znaczenie ekonomiczne. 
W Polsce znajduje się kilkanaście cezowych zegarów atomowych (model 5071A) oraz maserów wodorowych. Posiadające je organizacje i firmy zrzeszone są porozumieniem TA(PL) krajowych laboratoriów ds. porównań wzorców czasu i częstotliwości. Wyznaczają one polską skalę czasu atomowego TA(PL), porównywaną również do TAI. W grudniu 2014 roku w Krajowym Laboratorium FAMO w Toruniu uruchomiony został również pierwszy w Polsce optyczny zegar atomowy, bazujący na atomach strontu w sieci optycznej.
Obecnie do najbardziej precyzyjnych zegarów zalicza się masery wodorowe oraz zegary bazujące na przejściach atomowych z zakresu optycznego fal elektromagnetycznych, zwane optycznymi zegarami atomowymi. Rozwój prac nad nowymi wzorcami optycznymi (laserowymi) w najbliższych latach doprowadzi do wprowadzenia nowej definicji sekundy.
W 2019 w przestrzeni kosmicznej przeprowadzono testy zegara Deep Space Atomic Clock, który ma zostać standardowym wyposażeniem przyszłych sond kosmicznych NASA.

</doc>
<doc id="103690" url="https://pl.wikipedia.org/wiki?curid=103690" title="Prochowice">
Prochowice

Prochowice (pol. hist. "Parchwice", niem. "Parchwitz") – miasto w woj. dolnośląskim, w powiecie legnickim, nad rzeką Kaczawą, siedziba gminy miejsko-wiejskiej Prochowice. W latach 1975–1998 miasto administracyjnie należało do woj. legnickiego. Historycznie leży na Dolnym Śląsku.
Według danych GUS z 31 grudnia 2019 r. miasto miało 3577 mieszkańców.
Nazwa.
Metryka miejscowości sięga średniowiecza. W dokumencie z 1217 roku wydanym przez biskupa wrocławskiego Lorenza miejscowość wymieniona jest w zlatynizowanej, staropolskiej formie "„Parchovici”". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Parchwicium". Szwajcarski kartograf i geograf Mateusz Merian w swoim dziele "Topographia" wydanym w 1650 r. podaje dwie zgermanizowane formy nazwy miejscowości: "Prachwitz" oraz "Prachowitz".
Słownik geograficzny Królestwa Polskiego wymienia dwie nazwy miejscowości - "Parchwice" oraz zgermanizowaną "Parchwitz" W 1750 roku polska nazwa "Parchwice" wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska.
Polską nazwę miejscowości w formie "Partowice" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Geografia.
Miasto leży na skrzyżowaniu dróg krajowych:
Historia.
Prochowice założone zostały w początkach XIII wieku, na terenie bardzo dobrym dla obrony, w rozwidleniu ważnych szlaków komunikacyjnych Wrocław – Zgorzelec i Wrocław – Głogów. Mieszkańcy zajmowali się głównie rybołówstwem, myślistwem, rzemiosłem, hodowlą bydła i rolnictwem. Właścicielem osady w XIII w. był palatyn Legnicy Iko – wasal księcia Bolesława Rogatki. Siedzibą właściciela był drewniany gród obronny, być może stojący na miejscu późniejszego zamku. W 1280 r. osada otrzymała prawa miejskie, potwierdzone przez Bolka I Świdnickiego w 1293 r. Od 1329 znajdowała się pod zwierzchnictwem Czech. W latach 1374–1814 miasto posiadało monopol na handel solą w okolicy. W 1424 r. Wzmiankowano miejscowy ratusz, a w 1426 r. Ukończono murowaną budowę kościoła Św. Andrzeja. Po dewastacji przez husytów 11 października 1428 r. Prochowice został obwarowane. Mury miejskie wznoszono w latach 1430 -1450, w obrębie umocnień funkcjonowało pięć wejść/wież: legnicka, głogowska, wołowska, wrocławska i furta browarna. Od 1526 pod panowaniem Habsburgów, od 1742 w państwie pruskim. Od 1898 miasto uzyskało połączenie kolejowe z Legnicą i Ścinawą. 
W 1945 roku o Prochowice trwały zacięte walki. Po raz pierwszy miasto zostało zajęte 30 stycznia przez oddziały 4 armii pancernej 1 Frontu Ukraińskiego, jednak Niemcom udało się odbić miasto. Ostatecznie zostało zdobyte przez jednostki radzieckie 8 lutego. W 1945 r. miasto zostało włączone do Polski, dotychczasową ludność wysiedlono do Niemiec. W okresie Polski Ludowej działały zakłady drobiarskie, gorzelnia, zakłady zbożowe, pracowała garbarnia, wytwórnia rękawiczek i odzieży skórzanej, tartak, cegielnia, betoniarnia, mieszalnia pasz.
W 1966 r. na skwerze przed Urzędem Miejskim odsłonięto głaz pamiątkowy ku czci żołnierzy radzieckich, którzy zdobywali miasto w 1945 r.
Zabytki.
Do wojewódzkiego rejestru zabytków wpisane są obiekty:
Demografia.
Piramida wieku mieszkańców Prochowic w 2014 roku.
Sport.
W mieście istnieje klub piłki nożnej "Prochowiczanka", który aktualnie występuje w IV lidze dolnośląskie. Istnieje również Klub Taneczny "Impuls" Prochowice.
Wspólnoty wyznaniowe.
Na terenie Prochowic mieści się dekanat Prochowice wraz z parafią rzymskokatolicką św. Jana Chrzciciela. Działalność religijną prowadzi także Zbór Świadków Jehowy

</doc>
<doc id="103696" url="https://pl.wikipedia.org/wiki?curid=103696" title="Pobór">
Pobór



</doc>
<doc id="103697" url="https://pl.wikipedia.org/wiki?curid=103697" title="Sojusz Lewicy Demokratycznej (koalicja)">
Sojusz Lewicy Demokratycznej (koalicja)



</doc>
<doc id="103700" url="https://pl.wikipedia.org/wiki?curid=103700" title="Pobór (podatek)">
Pobór (podatek)

Pobór – podatek nadzwyczajny w I Rzeczypospolitej uchwalany przez sejmy od XVI w. Od 1591 r. na pobór konieczna był zgoda sejmików ziemskich.
Pobór był najczęściej przeznaczany na potrzeby wojskowe, w przypadku konieczności nadzwyczajnego zwiększenia liczebności armii ponad stan wojska kwarcianego.
Podstawowa stawka poboru (sympla) wynosiła 30 groszy z uprawnego łanu chłopskiego i zagrodowego. Ziemie folwarczne były zwolnione z poboru, podobnie jak z podatku łanowego. W razie potrzeby uchwalano pobór w wysokości podwójnej (dupla) lub potrójnej (trypla). Pobór był ustalany według taryf podatkowych, czyli wykazów uprawianych ziem. Były one aktualizowane bardzo rzadko. Na przykład po taryfie ustalonej w 1578 r., następny wykaz uprawianych łanów sporządzono w 1629 r. Powodowało to częstą rozbieżność pomiędzy podatkami ustalanymi według łanów a rzeczywistymi stosunkami gospodarczymi.
Uzyskany przez sejmiki ziemskie decydujący wpływ na uchwalanie poboru był jedną z przyczyn postępującej decentralizacji władzy I Rzeczypospolitej i poważnie utrudniał przeprowadzenie reform.
Wraz z poborem sejm uchwalał szos płacony przez miasta i pogłówne żydowskie. Duchowieństwo płaciło wówczas swoje "subsidium charitativum" (miłosierne wsparcie), opłatę dobrowolną ale w przypadku uchwalenia poboru, zwyczajowo przyjętą za obowiązującą.

</doc>
<doc id="103701" url="https://pl.wikipedia.org/wiki?curid=103701" title="Płośnica">
Płośnica

Płośnica (niem. "Heinrichsdorf") – wieś w Polsce położona na Wzniesieniach Mławskich, w województwie warmińsko-mazurskim, w powiecie działdowskim, w gminie Płośnica, na szlaku kolejowym pomiędzy Działdowem i Lidzbarkiem. Jest siedzibą gminy Płośnica. 
Miejscowość została przyłączona do Polski w wyniku traktatu wersalskiego w styczniu 1920 r.
W latach 1954-1972 wieś należała i była siedzibą władz gromady Płośnica. W latach 1975–1998 miejscowość administracyjnie należała do województwa ciechanowskiego.
W Płośnicy znajduje się zabytkowy kościół pw. św. Barbary z 1404 r., który od XVI wieku do 1945 był świątynią ewangelicką należącą do parafii znajdującej się w obrębie Superintendentury Działdowo Ewangelickiego Kościoła Unijnego .
W Płośnicy od 1988 r. organizowany jest coroczny Ogólnopolski Przegląd Teatrów Amatorskich – "Płośnickie Lato Teatralne", zazwyczaj pod koniec czerwca lub na początku lipca.
Przy OSP w Płośnicy od 1979 roku działa Młodzieżowa Orkiestra Dęta. Z orkiestrą występuje również liczna grupa mażoretek, którą prowadzi Jadwiga Józefowicz.
W Płośnicy od 2001 działa Omen Club, duży klub dyskotekowy z dwiema salami tanecznymi.

</doc>
<doc id="103702" url="https://pl.wikipedia.org/wiki?curid=103702" title="HMS Monmouth (1901)">
HMS Monmouth (1901)

HMS Monmouth – brytyjski krążownik pancerny, pierwsza jednostka typu "Monmouth". Był szóstym okrętem o tej nazwie w historii Royal Navy.
Zwodowany 13 listopada 1901 roku, wszedł do służby 2 grudnia 1903, w latach 1906-1913 pełnił służbę na Dalekim Wschodzie, przeniesiony do Floty Rezerwowej w 1913, od wybuchu I wojny światowej przydzielony do 5. Eskadry Atlantyckiej Admirała Christophera Cradocka.
Na okrętach typu "Monmouth" działa w kazamatach były umieszczone zbyt blisko powierzchni wody, przez co użyteczne były tylko w czasie spokojnej pogody.
Zatopiony 1 listopada 1914 roku w bitwie pod Coronelem przez okręty Eskadry Admirała von Spee.

</doc>
<doc id="103703" url="https://pl.wikipedia.org/wiki?curid=103703" title="Barwniki oddechowe">
Barwniki oddechowe

Barwniki oddechowe − substancje białkowe występujące u zwierząt, których funkcją jest transport tlenu. Są one rozpuszczone w płynie celomy, hemolimfie lub zlokalizowane są w wyspecjalizowanych komórkach.
U prymitywnych form bezkręgowców, u których aparat krążenia jest jeszcze słabo rozwinięty, np. u wstężnic, barwniki oddechowe stanowią głównie magazyn tlenu lub służą do jego transportu do ukrytych części ciała, np. zakopanych w piaszczystym dnie.
U pijawek i skąposzczetów występuje hemoglobina (czerwona), u wieloszczetów dodatkowo chlorokruoryna (zielona) i hemoerytryna (różowa) - oba zawierają żelazo. Chlorokruorynę spotykamy także u niektórych rozgwiazd, które mają jedynie grupę prostetyczną tego białka. Hemoerytrynę także u sikwiaków oraz niektórych niezmogowców i ramienionogów.
Barwnikiem rozpuszczonym w celomie mięczaków jest hemocyjanina (barwnik zawierający miedź) - w postaci utlenowanej niebieskawy. Niektóre ślimaki i małże mogą mieć także hemoglobinę.
Spośród stawonogów u pajęczaków i skorupiaków barwnikiem oddechowym jest podobnie jak u mięczaków hemocyjanina, a owady ze względu na rozwinięty układ oddechowy nie posiadają barwników.
Dla zwierząt kręgowych charakterystycznym barwnikiem jest hemoglobina zawierająca żelazo, która występuje w erytrocytach. Hemoglobina występuje także u niektórych szkarłupni, mięczaków, stawonogów, pierścienic, nicieni, płazińców, a nawet pierwotniaków ("Paramecium", "Tetryhymena"), grzybów (drożdże) i w brodawkach korzeniowych roślin strączkowych (koniczyna, lucerna)
Masy cząsteczkowe barwników oddechowych:

</doc>
<doc id="103705" url="https://pl.wikipedia.org/wiki?curid=103705" title="Ibuprofen">
Ibuprofen

Ibuprofen (łac. "Ibuprofenum") – organiczny związek chemiczny, niesteroidowy lek przeciwzapalny (NLPZ), pochodna kwasu propionowego o działaniu przeciwzapalnym, przeciwbólowym i przeciwgorączkowym.
Zmniejsza obrzęk, poprawia ruchomość stawów i usuwa uczucie zdrętwienia w stawach. Hamuje agregację płytek krwi, zmniejsza krzepliwość krwi. Działanie przeciwbólowe występuje po około 30 minutach i utrzymuje się przez 4 do 6 godzin. Ibuprofen jest wydalany z moczem w 60–90% w postaci metabolitów. Nie kumuluje się w organizmie.
U noworodków urodzonych przed 34 tygodniem ciąży stosowany we wlewie dożylnym w celu zamknięcia przetrwałego przewodu tętniczego.
Historia.
Ibuprofen opracowany został przez firmę Boots, brytyjskiego producenta leków, w początkach lat 60. XX wieku. Pracownicy Boots odkryli, że właściwości przeciwzapalne kwasu acetylosalicylowego były związane z obecnością grupy kwasu karboksylowego. Po przetestowaniu 6 tysięcy innych kwasów karboksylowych, które miały spełniać podobne funkcje, opracowali substancję początkowo nazwaną "Brufen", której działanie przeciwzapalne było dwukrotnie silniejsze od kwasu acetylosalicylowego jako substancji referencyjnej.
W roku 1974 licencję na ibuprofen uzyskała amerykańska firma Upjohn, z zamiarem wyprodukowania leku opartego na substancji (pierwszy opracowany przez Upjohn lek nosił nazwę handlową "Motrin"). Ochrona patentowa substancji wygasła w roku 1985, co spowodowało wprowadzenie na rynek leków generycznych.
Synteza.
Oryginalny proces syntezy ibuprofenu opracowany w firmie Boots składa się z 6 etapów. Związkiem wyjściowym jest izobutylobenzen, który po acetylowaniu metodą Friedela-Craftsa daje keton "p"-izobutylofenylowo–metylowy. Z tego związku, w reakcji Darzensa z chlorooctanem etylu, otrzymuje się α,β-epoksy ester, z którego w wyniku dekarboksylacji i hydrolizy powstaje aldehyd zawierający o 1 atom węgla więcej niż keton z etapu II. Kolejna reakcja z hydroksyloaminą daje oksym, przekształcany następnie w nitryl, który hydrolizowany jest do końcowego produktu:
Po wygaśnięciu ochrony patentowej ibuprofenu utworzona została firma "BHC" (obecnie BASF), w której opracowano nową, bardziej ekonomiczną metodę syntezy ibuprofenu. Proces ten składa się z trzech etapów i wykorzystuje się w nim ten sam związek wyjściowy (izobutylobenzen). Wstępne acetylowanie jest także reakcją Friedla-Craftsa, jednak z wykorzystaniem innego katalizatora – bezwodnego fluorowodoru (będącego także rozpuszczalnikiem w tej reakcji) – który w przeciwieństwie do AlCl3 można łatwo odzyskiwać i wykorzystywać wielokrotnie (AlCl3 w trakcie reakcji ulega hydrolizie i jest usuwany jako odpad). Powstały keton jest uwodorniany katalitycznie na niklu Raneya do alkoholu, który poddaje się karbonylowaniu na katalizatorze palladowym, uzyskując produkt końcowy:
Optymalizacja syntezy ibuprofenu jest przykładem tzw. zielonej chemii. Znacząco zredukowana została ilość odpadów (z 60% teoretycznej masy substratów do 23%), a biorąc pod uwagę wykorzystanie powstającego kwasu octowego (jedynego produktu ubocznego), wydajność materiałowa sięga 99%. Ponadto wszystkie etapy przebiegają wobec katalizatorów wielokrotnego użytku. Proces ten w roku 1997 został nagrodzony wyróżnieniem "Greener Synthetic Pathways Award".
Działanie.
Działanie leku polega głównie na hamowaniu cyklooksygenaz: (1) konstytutywnej (COX-1) odpowiedzialnej za syntezę prostaglandyn spełniających funkcje fizjologiczne w przewodzie pokarmowym i nerkach; (2) indukowanej (COX-2) odpowiedzialnej za syntezę prostaglandyn prozapalnych w miejscu zapalenia. Z przewodu pokarmowego wchłania się bardzo szybko, częściowo w żołądku i w większym stopniu w jelicie cienkim. Maksymalne stężenie w osoczu osiąga 1–2 h po podaniu tabletki, a 1 h po podaniu zawiesiny. Metabolizm zachodzi w wątrobie. Biologiczny okres półtrwania we krwi wynosi około 2 godzin. W 90% wiąże się z białkami osocza. Wydala się z moczem w postaci 2 nieczynnych metabolitów. Eliminowany całkowicie z krwi w ciągu 24 h od podania ostatniej dawki. Hamuje agregację płytek krwi (słabiej i krócej niż kwas acetylosalicylowy).
Stereochemia.
Ibuprofen posiada chiralny atom węgla w pozycji α reszty propionianowej. Występuje więc w dwóch formach enancjomerycznych, mogących różnić się znacząco właściwościami farmakokinetycznymi i metabolizmem. Stwierdzono, że formą aktywną zarówno "in vitro", jak i "in vivo" jest ("S")-(+)-ibuprofen (deksibuprofen). Sugerować to mogło, że dla polepszenia selektywności i skuteczności leku korzystne powinno być stosowanie tylko aktywnego enancjomeru zamiast mieszaniny racemicznej (tak jak w spokrewnionym strukturalnie naproksenie).
Dalsze badania "in vivo" wykazały jednak istnienie w organizmach ssaków izomerazy (epimerazy 2-arylopropionylo-CoA), przekształcającej ("R")-ibuprofen w aktywny enancjomer ("S"). Z tej przyczyny oraz ze względu na kosztowny proces uzyskiwania czystego enancjomeru "S", większość preparatów handlowych zawiera oba enancjomery.
Wskazania.
Jako lek przeciwbólowy (łagodne i średnie bóle) i przeciwzapalny w reumatoidalnym zapaleniu stawów, chorobie zwyrodnieniowej stawów obwodowych i kręgosłupa oraz innych chorobach reumatycznych. Również w leczeniu zmian pourazowych, przeciążeniowych i zapalnych tkanek okołostawowych: ścięgien, więzadeł, mięśni, torebek stawowych, kaletek maziowych i pochewek ścięgnistych. Także w innych stanach bólowych (m.in. bóle głowy, zębów, miesiączkowe) oraz w gorączce.
Przeciwwskazania.
Nadwrażliwość na ibuprofen i inne niesteroidowe leki przeciwzapalne, czynna choroba wrzodowa żołądka i dwunastnicy, skaza krwotoczna. Ostrożnie w astmie oskrzelowej, niewydolności nerek, wątroby i serca oraz u dzieci poniżej 12 roku życia.
Interakcje.
Jeśli równocześnie stosuje się doustnie leki przeciwzakrzepowe z grupy kumaryn, mogą wystąpić krwawienia. Zwiększa toksyczność metotreksatu, zmniejsza działanie leków moczopędnych, zwiększa stężenie litu i digoksyny. W razie równoczesnego stosowania kortykosteroidów zwiększa się ryzyko działań niepożądanych w przewodzie pokarmowym, włącznie z krwawieniami. Antagonisty receptora H2 zmniejszają działanie leku. Probenecyd i sulfinpirazon przedłużają działanie ibuprofenu. Alkohol nasila działanie leku. Łączne podawanie z innymi NLPZ może wywołać alergię krzyżową.
Działania niepożądane.
Ogólne: odbijanie, niestrawność, nudności, bóle w nadbrzuszu, wzdęcia, biegunka, zaparcie, brak łaknienia, rzadziej wrzód żołądka lub dwunastnicy, krwawienie z przewodu pokarmowego;
Odczyny alergiczne: skórne reakcje uczuleniowe, rumień, obrzęki, osutka, pokrzywka, nieżyt nosa, astma oskrzelowa: w razie dużych dawek bóle i zawroty głowy, osłabienie, zmęczenie, zatrzymanie płynów, obrzęki, zaburzenia widzenia, senność, upośledzenie czynności nerek; rzadko w długotrwałym leczeniu może wystąpić niedokrwistość hemolityczna, granucytopenia i małopłytkowość. W przypadku stosowania deksibuprofenu możliwe jest zmniejszenie częstości występowania niektórych działań niepożądanych.
Przedawkowanie.
Nie daje typowego obrazu klinicznego. Brak antidotum i leczenia swoistego. W przypadku przedawkowania należy stosować leczenie objawowe oraz płukanie żołądka. Nie zaleca się wywoływania wymiotów.
Ostre przedawkowanie ibuprofenu wiąże się ze znacznie mniejszym ryzykiem hepatotoksyczności niż w przypadku paracetamolu, ale z drugiej strony z większym ryzykiem krwawienia z układu pokarmowego. Rzadko występują: napady drgawkowe, kwasica metaboliczna, hiperkaliemia, niedociśnienie, bradykardia, tachykardia, migotanie przedsionków, śpiączka, ostra niewydolność nerek, sinica, depresja oddechowa i zatrzymanie krążenia.
Ponieważ niektóre niesteroidowe leki przeciwgorączkowe i przeciwbólowe dostępne są bez recepty (w tym ibuprofen) to poważne działania niepożądane i nieświadome przedawkowanie (np. podczas nasilenia sezonowych infekcji wirusowych) może mieć miejsce i czasem prowadzić do śmierci.
Ciąża.
Kategoria C.
W okresie okołoporodowym – D.
Dawkowanie.
Indywidualnie w zależności od ciężkości choroby i tolerancji na lek. Podane dawki odnoszą się do ibuprofenu w postaci racematu, w razie stosowania deksibuprofenu powinny być one zmniejszone o 25% (100 mg mieszaniny racemicznej odpowiada 75 mg deksibuprofenu).
Dorośli: W chorobach reumatycznych 200–800 mg 3 razy na dobę. Przeciwbólowo 200–400 mg 4–6 razy na dobę. W bolesnych miesiączkach 400 mg 4 razy na dobę. Maksymalna dawka dobowa bez konsultacji z lekarzem 1,2 g, pod nadzorem medycznym 3,2 g.
Dzieci od 6. miesiąca do 12 roku życia: przeciwgorączkowo 5–10 mg/kg masy ciała (w zależności od wyniku pomiaru temperatury), maksymalna dawka dobowa 40 mg/kg masy ciała.
Miejscowo: 4–10 cm kremu wcierać w chorobowo zmienione miejsca. W przypadku dużych krwiaków lub skręceń można stosować pod opatrunkiem okluzyjnym.
Preparaty na rynku polskim.
Większość preparatów dostępna jest bez recepty (z przepisu lekarza wydaje się tylko te refundowane, na przykład "Ibuprofen" 200 mg, 60 tabletek w opakowaniu).
Preparaty proste
"Brufen", "Bufenik", "Dolgit", "Ibalgin", "Ibufen", "Ibum", "Ibumax", "Ibupar", "Ibuprofen" (plus doprecyzowanie, zwykle nazwa producenta), "Ibuprom", "Iburapid", "IbuTeva", "Ifenin", "Kidofen", "MIG", "Milifen", "Nurofen", "Pedea", "Pediprofen", "Spedifen"
Preparaty złożone

</doc>
<doc id="103707" url="https://pl.wikipedia.org/wiki?curid=103707" title="Łękawica">
Łękawica



</doc>
<doc id="103708" url="https://pl.wikipedia.org/wiki?curid=103708" title="Łękawica (powiat wadowicki)">
Łękawica (powiat wadowicki)

Łękawica – wieś w Polsce położona w województwie małopolskim, w powiecie wadowickim, w gminie Stryszów, w paśmie Beskidu Makowskiego.
Nazwa.
Nazwę miejscowości w zlatynizowanej staropolskiej formie "Lankawycza" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Części wsi.
Integralne części wsi Łękawica: Gajka, Góry, Kornela, Koźbiałówka, Mostki, Nawsie, Podgaje, Podgórki, Porcachle, Role, Rynek, Stawy, Szczałba, Zadziele, Zimna Woda
Historia.
Miejscowość pierwszy raz wzmiankowana była w roku 1470. Była zawsze wsią szlachecką, w XVI i XVII wieku własność Przerębskich, w XIX wieku Wężyków, a z końcem XIX wieku był tu już tylko nieduży folwark Henryka Gärtnera (42 ha pola i lasów). W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego.
W latach 1954-1961 wieś należała i była siedzibą władz gromady Łękawica, po jej zniesieniu w gromadzie Stryszów. W latach 1975–1998 miejscowość administracyjnie należała do województwa bielskiego.
Turystyka.
Przez wieś przebiega czarny szlak turystyczny z Wadowic na górę Żar.
Zabytki.
Kościół parafialny pw. św. Józefa Robotnika, murowany, w stylu eklektycznym, wybudowany w 1906, a konsekrowany w 1908 roku.

</doc>
<doc id="103710" url="https://pl.wikipedia.org/wiki?curid=103710" title="Otto Grotewohl">
Otto Grotewohl

Otto Grotewohl (ur. 11 marca 1894 w Brunszwiku, zm. 21 września 1964 w Berlinie wschodnim) – wschodnioniemiecki polityk. W 1912 wstąpił do SPD. Od 1923 minister spraw wewnętrznych, a potem oświaty i sprawiedliwości w rządzie krajowym Brunszwiku. Od 1925 deputowany do Reichstagu. Po dojściu do władzy hitlerowców kilkakrotnie więziony. Przywódca SPD w radzieckiej strefie okupacyjnej po II wojnie światowej, w 1946 doprowadził do połączenia swojej partii z Komunistyczną Partią Niemiec w jedną Socjalistyczną Partię Jedności Niemiec (SED).
Był pierwszym premierem NRD, sprawował urząd od 1949 do śmierci w 1964.
W 1950 jako premier NRD uznał granicę z Polską na Odrze i Nysie Łużyckiej (zob. układ zgorzelecki).
Z racji sprawowanych funkcji był „skoszarowany” w partyjno-rządowym osiedlu kierownictwa NRD - Osiedlu Leśnym pod Bernau.
Odznaczony m.in. Orderem Karla Marksa, Orderem Zasługi dla Ojczyzny, Orderem Lenina (1964), Orderem Odrodzenia Polski I klasy (1955).

</doc>
<doc id="103713" url="https://pl.wikipedia.org/wiki?curid=103713" title="Dąbrówka">
Dąbrówka

Geografia.
Miejscowości o nazwie „Dąbrówka” z dodatkowym elementem.
Dąbrówka Barcińska, Dąbrówka Dolna, Dąbrówka Drygalska, Dąbrówka Duża, Dąbrówka Gorzycka, Dąbrówka Górna, Dąbrówka Kościelna, Dąbrówka Królewska, Dąbrówka Kujawska, Dąbrówka Leśna, Dąbrówka Ludomska, Dąbrówka Łubniańska, Dąbrówka-Ług, Dąbrówka Malborska, Dąbrówka-Malice, Dąbrówka-Marianka, Dąbrówka Mała, Dąbrówka Morska, Dąbrówka Nadolna, Dąbrówka Nagórna, Dąbrówka-Niwka, Dąbrówka Nowa, Dąbrówka Ostrowska, Dąbrówka Osuchowska, Dąbrówka Pniowska, Dąbrówka Podłężna, Dąbrówka Polska. Dąbrówka Pruska, Dąbrówka Ruska, Dąbrówka Słupska, Dąbrówka-Sowice, Dąbrówka-Stany, Dąbrówka Stara, Dąbrówka Starzeńska, Dąbrówka-Strumiany, Dąbrówka Szczepanowska, Dąbrówka Szlachecka, Dąbrówka Szadkowska, Dąbrówka Tczewska, Dąbrówka Tuchowska, Dąbrówka Warszawska, Dąbrówka Wielka, Dąbrówka Wisłocka, Dąbrówka Woźnicka, Dąbrówka-Wyłazy, Dąbrówka Zabłotnia

</doc>
<doc id="103715" url="https://pl.wikipedia.org/wiki?curid=103715" title="PZL.54 Ryś">
PZL.54 Ryś

PZL.54 Ryś (PZL-54) – projekt polskiego samolotu myśliwskiego konstrukcji inżynierów Franciszka Misztala i Tadeusza Tarczyńskiego, opracowywany w Państwowych Zakładach Lotniczych w roku 1939.
Historia.
Samolot ten stanowił ewolucyjne rozwinięcie myśliwca PZL.48 Lampart, wyposażone w nowe, mocniejsze silniki rzędowe Hispano-Suiza 12Z. Samolot miał być większy i cięższy od "Lamparta". Dzięki nowym silnikom miał posiadać lepsze osiągi oraz silniejsze uzbrojenie strzeleckie, w tym zdolność przenoszenia większej, bo 500 kilogramowej, bomby. Miał to być samolot wielozadaniowy, dzięki silnemu uzbrojeniu, zdolny także do misji szturmowych czy bombowych. W roku 1939 trwały prace projektowe. Budowę prototypu i rozwój samolotu przerwał wybuch II wojny światowej.
Podstawą projektu PZL.54 były nowe silniki rzędowe Hispano-Suiza, będące dopiero na etapie prac rozwojowych. Do roku 1939 silniki te z zakładanej mocy 1400 – 1600 KM osiągnęły jedynie 1000 KM. Stawiało to pod znakiem zapytania planowane osiągi "Rysia", czy nawet sens całego projektu PZL.54.
Służba w lotnictwie.
Samolot ten nigdy nie wyszedł poza stadium projektu i tym samym nigdy nie trafił do produkcji oraz służby w lotnictwie.
Opis techniczny.
Całkowicie metalowy (duralowy) dolnopłat. Podwozie samolotu klasyczne dwukołowe chowane z płozą ogonową. Usterzenie pionowe podwójne. Kabina pilota dwumiejscowa, zamknięta. Uzbrojenie stanowić miało 6 karabinów maszynowych kaliber 7,92 mm zamontowane w krawędzi natarcia skrzydeł i 2 działka kaliber 20 mm umieszczone w dziobie samolotu, oraz dwa sprzężone karabiny maszynowe (kaliber 7,92 mm) na stanowisku tylnego strzelca. Napęd miały stanowić dwa silniki rzędowe Hispano-Suiza 12Z o zakładanej mocy 1400 – 1600 KM każdy.

</doc>
<doc id="103716" url="https://pl.wikipedia.org/wiki?curid=103716" title="Dąbrówka (powiat wadowicki)">
Dąbrówka (powiat wadowicki)

Dąbrówka – wieś w Polsce położona w województwie małopolskim, w powiecie wadowickim, w gminie Stryszów.
W latach 1975–1998 miejscowość należała administracyjnie do województwa bielskiego.
Położenie.
Położona w paśmie Beskidu Makowskiego, nad potokiem Stryszówka u zachodnich podnóży Chełmu (603 m n.p.m.).
Historia.
W północnej części wsi znajduje się przysiółek Ostałowa Dąbrowska, większa część dawniej samodzielnej wsi Ostałowa. Obie założone prawdopodobnie po 1333 w akcji kolonizacyjnej Żegoty z Benkowic na terenie księstwa oświęcimskiego, obie po raz pierwszy wzmiankowane w 1430.

</doc>
<doc id="103717" url="https://pl.wikipedia.org/wiki?curid=103717" title="PZL-54 Ryś">
PZL-54 Ryś



</doc>
<doc id="103719" url="https://pl.wikipedia.org/wiki?curid=103719" title="Anzelm z Canterbury">
Anzelm z Canterbury

Anzelm z Canterbury, Anzelm z Aosty (ur. 1033, zm. 21 kwietnia 1109) – włoski duchowny katolicki, benedyktyn, filozof uważany za jednego z twórców scholastyki, teolog katolicki, święty Kościoła katolickiego i doktor Kościoła.
Życiorys.
Był synem Longobarda Gundulfa i Erenbergi. Urodzony w dolinie Aosty, tam też zdobywał podwaliny wiedzy w szkole przyklasztornej wbrew woli ojca, a za sprawą wpływu matki. Refleksje nad powołaniem zawiodły Anzelma do Burgundii, gdzie jako młody oblat usłyszał o Lanfranku z Bec. Podążając za sławą filozofa udał się do benedyktyńskiego opactwa w Bec i tam w wieku 27 lat wstąpił do zakonu. Od 1063 roku pełnił obowiązki przeora. W tym okresie sformułował założenia swojej myśli filozoficznej. Nieprzerwanie prowadził działalność pisarską również wtedy, gdy musiał ją godzić z obowiązkami opata, które mu powierzono w 1078 roku. Musiał wtedy godzić pracę naukową z koniecznością podjęcia dodatkowej aktywności przy wizytowaniu opactw i klasztorów w Normandii i Anglii. Z nominacji Wilhelma II został w 1093 roku następcą Lanfranka jako arcybiskup Canterbury.
Będąc arcybiskupem Canterbury, wchodził w konflikt z władcami Wilhelmem II i Henrykiem I o inwestyturę, a brak akceptacji ze strony papieża Urbana II dla wycofania się do Bec sprawił, że wędrował z Rzymu do Bari i Lyonu. W tym okresie uczestniczył w synodach w Bari i Rzymie, które odbyły się w kolejno w 1098 i 1099 roku. Prymas dwukrotnie opuszczał Anglię w roku 1097 i 1106. Spór zakończył się kompromisem (1107 r.): władca zrezygnował z mianowania biskupów, jednak odbierał hołd z ziem administrowanych przez kościół (potwierdzony w tzw. konkordacie wormackim).
Filozofia św. Anzelma zalicza się do średniowiecznego nurtu dialektycznego. Filozof ów był głosicielem prymatu intelektu nad czystą wiarą i dowodził w swoich dziełach, iż da się udowodnić istnienie Absolutu (Boga) za pomocą czystego rozumu.
Filozofia.
Wiara poszukująca zrozumienia (Fides Quaerens Intellectum).
Najważniejsze tezy św. Anzelma dotyczą problemu relacji rozumu do wiary, jednej z najbardziej istotnych kontrowersji średniowiecza. Polemizując z ortodoksyjną filozofią chrześcijańską św. Augustyna, Anzelm twierdzi, że rozum jest niezbędny do wytworzenia w umyśle idei Boga, i dopiero od tego punktu należy rozwijać swoją wiarę. Prace Anzelma zawierają również sugestie, aby nie traktować powagi Pisma Świętego jako nadrzędnej wobec własnego intelektu i w swoich poszukiwaniach duchowych skupić się w pierwszej kolejności na głosie rozumu, a nie Pisma.
Nawiązując do starożytnej idei "logosu", a więc przepełniającego świat Porządku – lub Rozumu – Anzelm dostrzega w rzeczywistości uporządkowanie, które daje się poznać – poprzez podobieństwo – właśnie przy pomocy rozumu. Swoich rozważań zdecydował się jednak nie opierać na żadnym z uznawanych wówczas autorytetów, takich jak Pismo Święte czy nauka Ojców Kościoła, lecz prawd wiary dowodzić w sposób wyłącznie rozumowy (Sola Ratio). Nie jest możliwe zrozumienie bez wiary. Filozof wywodzi dalej z tej tezy myśl, iż Bóg, tworząc świat w taki właśnie precyzyjnie rozumny sposób, dał nam wskazówkę, aby łączyć się z Absolutem poprzez intelekt.
Rozumowe argumenty na istnienie Absolutu.
Św. Anzelm poświęcił wiele uwagi, zwłaszcza w swoich dziełach "Monologion" (1076) oraz "Proslogion" (1077–1078), dowiedzeniu istnienia Boga na drodze rozważań intelektualnych. Posługuje się m.in. znanym ze starożytności konceptem „pierwszego poruszyciela”, zwanego w pracach Anzelma „ostateczną przyczyną”. Wedle tej myśli każda rzecz na świecie ma swoją przyczynę, która również została przez jakąś przyczynę spowodowana. A ponieważ wywodzenie takie w nieskończoność jest bezcelowe, koniecznym staje się przyjęcie idei Pierwszego Poruszyciela lub – u św. Anzelma – Ostatecznej Przyczyny, jaką jest Bóg. Pomysł ten stanie się jednym z pięciu dowodów na istnienie Boga wymienianych przez św. Tomasza z Akwinu.
Najbardziej jednak znaną koncepcją św. Anzelma jest dowód (nazwany później przez I. Kanta dowodem ontologicznym) na istnienie Boga, który zawarł w "Proslogionie". Mówi on, że istnienie Boga można wydedukować z istnienia samego pojęcia „Bóg”. Choć pomysł ten na pozór wydaje się sprzeczny logicznie, konstrukcja myślowa św. Anzelma jest niezwykle pieczołowicie przemyślana. Oto uproszczony proces myślowy, który doprowadził filozofa do dowiedzenia istnienia Boga:
Istnieje w języku pojęcie „Bóg”. Cechą desygnatu pojęcia „Bóg” jest absolutna doskonałość. Jeśli zaś owo słowo oznacza byt doskonały, to temu bytowi nie może niczego brakować. W szczególności zaś nie może brakować mu przymiotu istnienia. Musi więc on istnieć.
Choć powszechnie przyjęło się za Kantem mówić, że jest to dowód, niektórzy podkreślają, iż powinno się raczej mówić o argumencie (więcej E. Mascall, "Otwartość bytu").
Poza rozumem.
Św. Anzelm z Canterbury zdawał sobie sprawę z tego, że doskonałej wiary nie da się wyprowadzić z samego rozumu. Zwracał więc szczególną uwagę na to, aby po podjęciu próby zrozumienia idei Boga, skierować się w stronę czystej wiary. Św. Anzelm kładł tu szczególny nacisk na boskie Objawienie, któremu przypisywał moc przekształcenia wiary rozumowej w wiarę pełną, czyli związaną również z cnotą ufności w Boga.
Poglądy na temat kobiet.
Zarzucano św. Anzelmowi, podobnie, jak innym teologom średniowiecza, wrogość wobec kobiet. Przypisuje się mu zdanie: „nie ma bardziej szkodliwej rzeczy od kobiety”. Jednak jego główne dzieła "Monologion" i "Proslogion" nie zawierają poglądów mizoginicznych. Podobnie zresztą jak przypisywana mu "Pieśń o pogardzie świata" ("Carmen de contemptu mundi", Patrologia Latina 158) nie jest jego autorstwa (prawdziwym autorem tego utworu był Roger de Caen). Liczna korespondencja z kobietami, dla których był cenionym kierownikiem duchowym, dowodzi, że św. Anzelma nie można uznać za mizoginistę.
Dzieła.
Jako arcybiskup Canterbury.
Do spuścizny Azelma z Canterbury zaliczane są liczne rozważania o modlitwie i epistoły.
Znaczenie.
Do dorobku św. Anzelma w swych pracach nawiązywali między innymi Karl Barth, Kartezjusz i Leibniz, a benedyktyńskie centrum studiów w Rzymie nosi nazwę "Anselmianum". Jako arcybiskup występował przeciw pretensjom biskupów Yorku do prymasowskich uprawnień stolicy biskupiej Canterbury. Swoim apostolatem objął tereny Szkocji i Irlandii. Objął opieką formację duszpasterską, a także zreformował i przyczynił się do rozwoju życia zakonnego. Jest określany jako „ostatni z Ojców, a pierwszy z przedstawicieli scholastyki”. Prace Anzelma z Canterbury wpłynęły na filozofię i teologię katolicką, a także rozwój teodycei. Bronił niezależności i praw Kościoła w stosunkach z władzami świeckimi. Rozpropagował ontologiczne argumenty na istnienie Boga.
Kult.
Relikwie Anzelma złożone są w katedrze w Canterbury.
Jego wspomnienie liturgiczne w Kościele katolickim obchodzone jest w dzienną rocznicę śmierci (21 kwietnia).
W ikonografii przedstawiany jest w szatach biskupich z atrybutami swej działalności piórem lub księgą. Atrybutami świętego jest pastorał i zając symbolizujący tułaczkę.
Papież Aleksander VI w 1494 roku kanonizując św. Anzelma potwierdził jego kult. W 1720 roku ogłoszony został przez Klemensa XI doktorem Kościoła.

</doc>
<doc id="103722" url="https://pl.wikipedia.org/wiki?curid=103722" title="TAI">
TAI



</doc>
<doc id="103723" url="https://pl.wikipedia.org/wiki?curid=103723" title="Zofia Kuratowska">
Zofia Kuratowska

Zofia Kuratowska (ur. 20 lipca 1931 w Skolimowie, zm. 8 czerwca 1999 w Pretorii) – polska lekarka, specjalistka w zakresie hematologii, profesor nauk medycznych, a także polityk i dyplomata. Senator I, II i III kadencji, wicemarszałek Senatu I i III kadencji, ambasador RP w Południowej Afryce.
Życiorys.
Podczas powstania warszawskiego była kolporterką „Biuletynu Informacyjnego”. W 1955 ukończyła studia medyczne na Akademii Medycznej w Warszawie. Stopień doktorski uzyskała w 1962, a habilitację w 1970. W 1989 otrzymała tytuł profesora nauk medycznych. Pracowała jako lekarka, specjalizując się w hematologii. Od 1990 do 1997 kierowała Kliniką Hematologii Akademii Medycznej w Warszawie.
Od 1980 była członkinią „Solidarności”, w 1989 uczestniczyła w obradach Okrągłego Stołu w podzespole do spraw zdrowia, współtworzyła następnie Ruch Obywatelski Akcja Demokratyczna, Unię Demokratyczną i Unię Wolności. W latach 1989–1997 sprawowała mandat senatora I, II i III kadencji, w I i III pełniła urząd wicemarszałka Senatu. W 1997 nie ubiegała się o reelekcję. W lutym następnego roku objęła stanowisko ambasadora RP w Południowej Afryce. Została akredytowana również w Namibii, Lesotho, Suazi i Botswanie. Kadencję na tym stanowsku przerwała jej śmierć.
Jako pierwsza w Polsce napisała książkę na temat zespołu nabytego niedoboru odporności (AIDS). W ramach prowadzonych badań wykryła, że erytropoetyna wytwarzana jest w nerkach. Odrzucała ówczesne poglądy środowiska medycznego, zgodnie z którym AIDS traktowano jako chorobę zakaźną, której ogniska należy izolować ze względu na niemożliwość leczenia, i zaproponowała program profilaktyczny, nie zaprzestając prac klinicznych. W 1986 z jej inicjatywy wydany został w Polsce ilustrowany informator o wirusie niedoboru odporności (HIV) i AIDS Wydziału Naukowego Brytyjskiego Towarzystwa Lekarskiego pt. "AIDS i TY". Razem z Markiem Kotańskim i Mikołajem Kozakiewiczem założyła w 1989 Stowarzyszenie Solidarni wobec AIDS PLUS, pierwszą organizację pozarządową zajmującą się wyłącznie działaniami związanymi z HIV i AIDS, której celem było udzielanie wsparcia medycznego, socjalnego, terapeutycznego i prawnego. Zofia Kuratowska była również jedną z członków założycieli Społecznego Komitetu ds. AIDS, który powstał w 1993. W 1996 została wyróżniona Czerwoną Kokardką, przyznawaną przez Krajowe Centrum ds. AIDS we współpracy z organizacjami pozarządowymi.
Wśród innych jej publikacji była książka pt. "Krwinka, krew, życie" (tom 197 serii wydawniczej Omega, Warszawa 1971).
Odznaczenia i upamiętnienia.
Zarządzeniami prezydenta RP na uchodźstwie została odznaczona Krzyżem Kawalerskim (3 maja 1987) i Krzyżem Komandorskim (11 listopada 1990) Orderu Odrodzenia Polski. 11 listopada 1997 „za wybitne zasługi dla nauki polskiej” została odznaczona przez prezydenta RP Krzyżem Komandorskim z Gwiazdą Orderu Odrodzenia Polski. W 1994 wyróżniona tytułem „Kobiety Roku” przez magazyn „Twój Styl”.
W 2017 została patronką ulicy w Gorzowie Wielkopolskim, a w 2018 skweru na warszawskim Muranowie.
Życie prywatne.
Była córką matematyka Kazimierza Kuratowskiego oraz żoną Grzegorza Jaszuńskiego, dziennikarza i publicysty. Zmarła w Pretorii; jej ciało zostało skremowane, prochy zgodnie z jej życzeniem zostały częściowo rozsypane nad jeziorem w Afryce, a częściowo złożone na Cmentarzu Wojskowym na Powązkach w Warszawie (kwatera B32-tuje-1).

</doc>
<doc id="103728" url="https://pl.wikipedia.org/wiki?curid=103728" title="Dlaczego zginął Karl von Spreti?">
Dlaczego zginął Karl von Spreti?

Dlaczego zginął Karl von Spreti? – książka Ryszarda Kapuścińskiego poświęcona wydarzeniom lat 60. i 70. XX wieku w Gwatemali (w Ameryce Łacińskiej był to okres nasilenia walk partyzanckich). Książka wyjaśnia, w jakim kontekście dokonane zostało morderstwo niemieckiego ambasadora (tytułowego Karla von Spreti), który w tym czasie był w bardzo dobrych stosunkach z tamtejszym, prawicowym reżimem.
Pierwsze wydanie (10 000 egzemplarzy) ukazało się w roku 1970.

</doc>
<doc id="103730" url="https://pl.wikipedia.org/wiki?curid=103730" title="Chrystus z karabinem na ramieniu">
Chrystus z karabinem na ramieniu

Chrystus z karabinem na ramieniu – zbiór reportaży Ryszarda Kapuścińskiego z Bliskiego Wschodu, z Afryki i z Ameryki Łacińskiej. Książka poświęcona ruchom partyzanckim działającym w końcu lat 60.
Pierwsze wydanie (15 290 egzemplarzy) ukazało się w roku 1975 nakładem wydawnictwa Czytelnik.

</doc>
<doc id="103732" url="https://pl.wikipedia.org/wiki?curid=103732" title="Jeszcze dzień życia (książka)">
Jeszcze dzień życia (książka)

Jeszcze dzień życia – książka Ryszarda Kapuścińskiego w całości poświęcona wojnie domowej w Angoli.
Zawiera doświadczenia i refleksje autora z początków (1974-1975) zakończonego w 2002 roku konfliktu. Pierwsze wydanie (20 000 egzemplarzy) ukazało się w roku 1976 nakładem wydawnictwa Czytelnik. Kilkukrotnie wznawiane.
Rozdział "Zamykamy miasto" opisuje wyludnienie Luandy, głównie przez europejskich osadników. "Sceny frontowe" opisują podróż Kapuścińskiego do Caxito na froncie północnym oraz do Bengueli, Balombo, Lubango, Pereira de Eca oraz Humbe na froncie południowym. Rozdział "Depesze" opowiada o sytuacji w stolicy kraju na krótko przed ofensywą sił południowoafrykańskich, UNITA oraz FNLA. Zawiera także zapis korespondencji teleksowej pomiędzy Ryszardem Kapuścińskim a Polską Agencją Prasową. Ostatni rozdział, zatytułowany "A B C" to zbiór najważniejszych informacji dotyczących ówczesnej Angoli i jej historii.
Film.
W 2018 w Cannes premierę miała animacja (reż. Damian Nenow i Raúl de la Fuente) stworzona na podstawie książki. Polska premiera filmu odbyła się podczas 18 MFF Nowe Horyzonty we Wrocławiu.

</doc>
<doc id="103733" url="https://pl.wikipedia.org/wiki?curid=103733" title="Jaroszowice (województwo małopolskie)">
Jaroszowice (województwo małopolskie)

Jaroszowice – wieś w Polsce położona w województwie małopolskim, w powiecie wadowickim, w gminie Wadowice.
W latach 1975–1998 miejscowość administracyjnie należała do województwa bielskiego.
Wieś położona jest nad rzeką Skawą, u podnóża Jaroszowickiej Góry, szczytu Beskidu Małego. Rzeka Skawa dzieli wieś na dwie części: prawobrzeżną (z kościołem) i lewobrzeżny przysiółek o nazwie Zbywaczówka, będące oddzielnymi sołectwami.
Na terenie Jaroszowic działalność duszpasterską prowadzi kościół rzymskokatolicki parafii św. Izydora.
Nazwa.
Nazwę miejscowości w zlatynizowanej staropolskiej formie "Jaroschowice" wymienia w latach 1470–1480 Jan Długosz w księdze Liber beneficiorum dioecesis Cracoviensis.

</doc>
<doc id="103735" url="https://pl.wikipedia.org/wiki?curid=103735" title="Roków">
Roków

Roków – wieś w Polsce położona w województwie małopolskim, w powiecie wadowickim, w gminie Wadowice. W latach 1975–1998 miejscowość administracyjnie należała do województwa bielskiego.
Znajduje się w zachodniej części Pogórza Wielickiego na prawym brzegu Skawy, w rejonie ujścia do niej Kleczanki.
Historia.
Według dokumentów datowanych na 1238 i 1243 wieś nadana przez komesa Janko Gryfitę klasztorowi benedyktynek w Staniątkach. Wzmiankowana też w 1254 roku w akcie nadania Rokowa przez Bolesława Wstydliwego norbertankom z Krakowa. W 1632 roku właścicielem został Jan Strzała.
Zabytki.
Zespół pałacowo-parkowy z XVIII/XIX w. z zabudową dworską.

</doc>
<doc id="103736" url="https://pl.wikipedia.org/wiki?curid=103736" title="Jope Seniloli">
Jope Seniloli

Ratu Jope Seniloli (ur. 1939, zm. 28 czerwca 2015) – fidżyjski polityk.
Był wodzem plemienia Bau. Był przewidywany na prezydenta Fidżi w czasie przewrotu wojskowego George Speighta w 2000, został nawet zaprzysiężony przez zwolenników Speighta na prezydenta. Ostatecznie po załagodzeniu sytuacji został powołany na stanowisko wiceprezydenta przy osobie prezydenta Josefy Iloilo. Objęcie wysokiej funkcji państwowej nie było równoznaczne z oczyszczeniem Seniloli z oskarżeń o współpracę z buntownikami. W sierpniu 2004 wiceprezydent został skazany na cztery lata pozbawienia wolności za zdradę państwa. Wraz z nim skazano kilku innych polityków - byłego wiceprzewodniczącego parlamentu Ratu Rakuitę Vakalalabure, Ratu Viliame Volavolę, Peceli Rinakamę i Viliame Savu.
Wyrok wywołał kryzys polityczny na Fidżi. Ustąpienia wiceprezydenta Seniloli zażądał przewodniczący Wielkiej Rady Wodzów Ratu Epeli Ganilau i utracił swoje stanowisko. Konstytucja Fidżi nie daje zbyt wielkich uprawnień wiceprezydentowi, jednak np. w 2004 stanowisko to miało kluczowe znaczenie ze względu na osobę prezydenta Iloilo, który był w podeszłym wieku (84 lata) i cierpiał na chorobę Parkinsona. W przypadku niemożności sprawowania urzędu przez prezydenta jego obowiązki przejmuje wiceprezydent.
Ostatecznie po uprawomocnieniu się wyroku skazującego w listopadzie 2004 Seniloli ustąpił ze stanowiska.

</doc>
<doc id="103739" url="https://pl.wikipedia.org/wiki?curid=103739" title="Wyższa Szkoła Morska w Tczewie">
Wyższa Szkoła Morska w Tczewie



</doc>
<doc id="103741" url="https://pl.wikipedia.org/wiki?curid=103741" title="Ovini Bokini">
Ovini Bokini

Ovini Bokini (ur. 3 listopada 1944, zm. 15 stycznia 2009) – fidżyjski polityk.
W latach 90. był członkiem parlamentu i ministrem kilku resortów. 21 lipca 2004 stanął na czele Wielkiej Rady Wodzów po tym, jak poprzedni przewodniczący tego gremium (mającego wpływ na wybór głowy państwa) Ratu Epeli Ganilau ustąpił w atmosferze zamieszania politycznego. Ganilau zażądał wcześniej dobrowolnego ustąpienia ze stanowiska sądzonego za zdradę i udział w przewrocie z 2000 wiceprezydenta Ratu Jope Seniloli.
W sierpniu 2004 Seniloli został skazany na 4 lata więzienia, a po uprawomocnieniu się wyroku w listopadzie tegoż roku ustąpił ze stanowiska wiceprezydenta. Wzrosło tym samym znaczenie polityczne Bokiniego. Zgodnie z konstytucją Fidżi w przypadku niemożności wykonywania obowiązków przez prezydenta jego rolę przejmuje wiceprezydent; w 2004 prezydentem Fidżi był 83-letni Josefa Iloilo, od kilku lat cierpiący na chorobę Parkinsona. W sytuacji wakatu na urzędzie wiceprezydenta konstytucjonaliści Fidżi przypisują jego rolę przewodniczącemu Wielkiej Rady Wodzów. Wątpliwości związane z ewentualnym zastępowaniem prezydenta Iloilo rozwiązała w połowie grudnia 2004 nominacja nowego wiceprezydenta Joni Madraiwiwi.
W lipcu 2005 Bokini został wybrany na przewodniczącego Wielkiej Rady Wodzów na kolejną kadencję, ale już w połowie kwietnia następnego roku, w związku z krytycznym stosunkiem do przewrotu wojskowego, odsunął go tymczasowy premier Frank Bainimarama.

</doc>
<doc id="103743" url="https://pl.wikipedia.org/wiki?curid=103743" title="Dynamiczne 1BA">
Dynamiczne 1BA

Dynamiczne 1BA (ang. "Dynamic 1NT") to jedna z podstawowych konwencji systemowych systemu licytacyjnego Romex w brydżu.
Otwarcie 1BA pokazuje:
Pierwsze odpowiedzi wyglądają następująco:
 2♣ - 0-1 kontroli, 0-6PH,
 2♦ - 0-1 kontroli, 7-15PH,
 2♥ - 2 kontrole (z jednym asem i mniej niż sześcioma punktami należy licytować 2♣),
 2♠ - 3 kontrole,
 2BA - 4 kontrole w dwóch kolorach (AK w jednym kolorze i K w drugim lub 2 asy),
 3♣ - 4 kontrole trzech kolorach (A i dwa króle lub 4 króle),
 3♦ - 5 kontroli,
 3♥ - 6 kontroli,
 3♠ - 7 kontroli.
Odpowiedź 2♣ jest jedyną odpowiedzią, która nie forsuje do końcówki.
W systemach polskich (WJ) Dynamiczne BA jest używane po sektencji 1♣(wieloznaczne)-1♦(negat)
Odpowiedzi:
 2♣ - powtórny negat 0-3 PC 
 2♦/♥ - 4-6 PC, transferowe wskazanie 4+♦/♥
 2♠ - 4-6 PC, bez starszej czwórki, układ niezrównoważony
 2BA - 4+ PC, bez starszej czwórki, układ zrównoważony
 3♣/♦ - 7+PC, 5+kolor bez bocznej czwórki
 3♥♠ - 7+PC, krótkość co najmniej 5-4 na młodszych kolorach

</doc>
<doc id="103747" url="https://pl.wikipedia.org/wiki?curid=103747" title="Alfred von Schlieffen">
Alfred von Schlieffen

Hrabia Alfred von Schlieffen (ur. 28 lutego 1833 w Berlinie, zm. 4 stycznia 1913 tamże) – feldmarszałek niemiecki. Jako szef sztabu armii pruskiej w latach 1891-1905, był jednym z głównych twórców niemieckich planów strategicznych przed I wojną światową, twórca wojny błyskawicznej.
Życiorys.
Był twórcą tzw. planu Schlieffena, stworzonego w grudniu 1905. Wedle tego projektu prawe skrzydło niemieckich sił uderzeniowych miało przejść przez Belgię. Mimo że sam szef sztabu generalnego odszedł z posady w 1906, jego pomysł był nadal obowiązujący. Przekonanie o takim przebiegu ataku pozostało w feldmarszałku do końca życia – nawet w ostatnich słowach na łożu śmierci stwierdził: "Niech prawa flanka będzie mocna".
Plan Schlieffena, użyty w lecie 1914 w działaniach przeciwko Francji, nie udał się. Dziś toczą się wśród historyków spory, jaki był dokładnie wkład Schlieffena w plan zastosowany w 1914 i czy plan w oryginalnej wersji Schlieffena miałby większą szansę sukcesu.

</doc>
<doc id="103748" url="https://pl.wikipedia.org/wiki?curid=103748" title="Tulon">
Tulon

Tulon (fr. "Toulon", prowans. "Tolon") – miasto i gmina w południowo-wschodniej Francji, w regionie Prowansja-Alpy-Lazurowe Wybrzeże, w departamencie Var, położone nad Morzem Śródziemnym. Znajduje się ok. 40 km na wschód od Marsylii.
Tulon jest od wielu wieków ważnym portem wojennym. Został ufortyfikowany przez Vaubana. 27 listopada 1942 roku w porcie w Toulonie doszło do samozatopienia francuskiej floty. Współcześnie znajduje się tutaj baza francuskiej floty śródziemnomorskiej.
Według danych na rok 1990 gminę zamieszkiwało 167 619 osób, a gęstość zaludnienia wynosiła 3913 osób/km² (wśród 963 gmin regionu Prowansja-Alpy-Lazurowe Wybrzeże Toulon plasuje się na 3. miejscu pod względem liczby ludności, natomiast pod względem powierzchni na miejscu 189.).
W mieście znajduje się stacja kolejowa Gare de Toulon. 19 kilometrów na wschód od Tulonu, nieopodal miejscowości Hyères znajduje się Port lotniczy Tulon-Hyères.
W mieście znajduje się parafia Kościoła Starokatolickiego Mariawitów pod wezwaniem Najświętszej Maryi Panny.

</doc>
<doc id="103749" url="https://pl.wikipedia.org/wiki?curid=103749" title="Toulon">
Toulon



</doc>
<doc id="103753" url="https://pl.wikipedia.org/wiki?curid=103753" title="Torrent">
Torrent

Osoby o tym nazwisku:
Inne:

</doc>
<doc id="103755" url="https://pl.wikipedia.org/wiki?curid=103755" title="Lewita">
Lewita



</doc>
<doc id="103758" url="https://pl.wikipedia.org/wiki?curid=103758" title="Premedykacja">
Premedykacja

Premedykacja – farmakologiczne przygotowanie chorego do operacji.
Celem premedykacji jest:
Do premedykacji stosuje się:
Leki te stosuje się z reguły na kilka bądź kilkanaście godzin przed rozpoczęciem znieczulania pacjenta. Czas i sposób podania zależy od wielu czynników, głównie od rodzaju stosowanego leku znieczulającego. Od momentu podania tych leków, aż do całkowitego wybudzenia ze znieczulenia, pacjent powinien znajdować się pod stałą opieką lekarską.

</doc>
<doc id="103759" url="https://pl.wikipedia.org/wiki?curid=103759" title="LHC">
LHC



</doc>
<doc id="103760" url="https://pl.wikipedia.org/wiki?curid=103760" title="Brzuchorzęski">
Brzuchorzęski

Brzuchorzęski (Gastrotricha) – typ mikroskopijnych wodnych zwierząt bezkręgowych, dawniej klasyfikowanych jako gromada obleńców. Obejmuje około 800 gatunków trójwarstwowych, acelomatycznych zwierząt o długości od 80 μm do 3 mm.
Występowanie.
Brzuchorzęski to wolno żyjące organizmy, zamieszkujące bentos oceaniczny lub będące składnikiem planktonu i bentosu zbiorników słodkowodnych na całym świecie. W mule dennym odnajduje się znaczne ilości tych bezkręgowców – w ekosystemach zbiorników słodkowodnych stwierdzano do 158 osobników na 10 cm². W polskich wodach śródlądowych stwierdzono 94 gatunki z trzech rodzin (Chaetonotidae, Dasydytidae i Neogosseidae).
Budowa.
Nazwa „brzuchorzęski” nawiązuje do faktu, że tylko część brzuszna tułowia tych bezkręgowców pokryta jest rzęskami. Odcinek głowowy pokryty jest rzęskami w całości; część z nich pełni funkcje zmysłowe, wykrywając ruchy wody i obecność specyficznych związków chemicznych. Wiele brzuchorzęsków posiada ponadto dołki zmysłowe stanowiące bardziej wyspecjalizowane narządy chemorecepcji, niektóre gatunki odbierają również bodźce świetlne przy pomocy plamek pigmentowych wbudowanych w zwoje mózgowe. Powierzchnia całego ciała pokryta jest ornamentem licznych łusek, płytek i kolców, będących wytworami cienkiego oskórka. Na ilustracji po prawej widoczny jest charakterystyczny geometryczny wzór, który tworzą te wyrostki.
Jama ciała brzuchorzęsków wypełniona jest płynem, którego turgor kontrolowany jest przez prosty układ wydalniczy typu protonefrydialnego. Oddychanie zachodzi poprzez ścianę ciała. Układ pokarmowy ma postać prostej rury, nie występują wyspecjalizowane gruczoły trawienne: przyswajanie pokarmu następuje za pośrednictwem indywidualnej aktywności enzymatycznej komórek pokrywających pomarszczoną w fałdy powierzchnię jelita.
Odżywianie.
Zwierzęta te odżywiają się mikroskopijnymi organizmami (np. glonami, bakteriami i pierwotniakami), naganiając je w kierunku otworu gębowego skoordynowanymi ruchami rzęsek i wsysając nagłym skurczem umięśnionego gardła.
Rozmnażanie.
Większość gatunków jest obojnacza, co oznacza, że każdy osobnik posiada zarówno organy rozrodcze męskie, jak i żeńskie. Niektóre gatunki słodkowodne mogą być partenogenetyczne, czyli rozmnażające się bez udziału samców. Proces zanikania płci męskiej widoczny jest w częściowej redukcji męskiego narządu kopulacyjnego, jaką obserwuje się u niektórych gatunków. O ile więc część gatunków posiada dobrze wykształcony ogonowy narząd kopulacyjny osadzony przy ujściu nasieniowodu, za pomocą którego samce zapładniają samice, u innych gatunków pojawiła się możliwość rozwinięcia się dorosłego osobnika z niezapłodnionej komórki jajowej – męski narząd kopulacyjny stał się po prostu zbędny. Różny stopień redukcji tego narządu widoczny u różnych gatunków obrazuje proces przechodzenia od obojnactwa do partenogenezy.
Systematyka.
Na podstawie wielu cech morfologicznych, ekologicznych i rozrodczych brzuchorzęski dzielone są na dwa rzędy: w większości słonowodny Macrodasyida (około 360 gatunków) oraz głównie słodkowodny Chaetonotida (około 470 gatunków). W oparciu o analizy morfologiczne wyróżniono kilkanaście rodzin: 
Dotychczasowe badania molekularne potwierdziły monofiletyzm Gastrotricha, jako całej grupy, ale nie dały jednoznacznych wyników dla ustalenia pokrewieństwa wewnątrz typu – pomiędzy poszczególnymi rodzinami.

</doc>
<doc id="103762" url="https://pl.wikipedia.org/wiki?curid=103762" title="Nitnikowce">
Nitnikowce

Nitnikowce (Nematomorpha), nitkowce, drucieńce (Gordiacea) – typ zwierząt, bardzo długich, wodnych bezkręgowców, wcześniej klasyfikowanych jako gromada typu obleńce, do których są podobne. Są uważane za grupę siostrzaną nicieni (Nematoda). Larwy prowadzą pasożytniczy tryb życia.
Występowanie.
Przedstawiciele tej grupy odnajdywani są w morzach (pelagicznie) oraz w jeziorach, kałużach, wilgotnej glebie na brzegach zbiorników wodnych i w studniach – są tak powszechne, że sądzono niegdyś, iż rodzą się spontanicznie z końskich włosów (nawiązuje do tego angielska nazwa "horsehair worms"). Są kosmopolityczne, przy czym głównie występują w strefach umiarkowanych i ciepłych. 
Budowa zewnętrzna i wewnętrzna.
Nitnikowce zawdzięczają swoją nazwę niezwykłej długości ciała. Postacie dojrzałe są zawsze silnie wydłużone (od kilku milimetrów do 1,5 metra, przeciętnie 10–50 cm) przy bardzo małej średnicy ciała (1–3 mm).
Ciało silnie wydłużone, cylindryczne, włosowate, ma zabarwienie mleczne, żółtawe lub brązowawe. Jama ciała typu pseudocel. Przód jest zaokrąglony lub stożkowaty, tył zaokrąglony lub rozszczepiony na 2 lub 3 płaty wyrostków kaudalnych. W kutikuli larw jest chityna (w przeciwieństwie do kutikuli postaci dorosłych). 
Nitnikowce nie mają układu oddechowego, krwionośnego i narządów wydalniczych. Ich układ pokarmowy jest silnie zredukowany. Narządy zmysłu tworzą rozrzucone po całym ciele brodawki czuciowe. Gonady mają prostą budowę.
Tryb życia.
Niewiele wiadomo o ich trybie życia. Postacie larwalne są pasożytami przywr, pierścienic, mięczaków, skorupiaków, owadów (chruściki, prostoskrzydłe, chrząszcze), wijów, pajęczaków, ryb i płazów. Formy dorosłe żyją wolno w morzach, wodach śródlądowych oraz wilgotnej glebie.
U nitnikowców występuje zapłodnienie wewnętrzne. Samice składają do wody dziesiątki tysięcy (do około 1 mln) jaj w postaci śluzowatych sznurów lub pojedynczo. Larwy przebywają w wodzie lub w wilgotnej glebie. Są połykane przez żywiciela jako pokarm lub wwiercają się w jego miękkie tkanki, dostając się do jamy ciała. Po osiągnięciu formy młodocianej wydostają się z niego, przebijając ścianę, do wody. 
Systematyka.
Typ jest nieliczny, obejmuje około 320 gatunków, z czego 11 stwierdzono w Polsce (m.in. "Gordius aquaticus" – drucieniec wodny).
Dzieli się na 2 gromady:
Znaczenie.
Nitnikowce, choć prowadzą pasożytniczy tryb życia, nie są groźne dla ludzi ani zwierząt hodowlanych. Można odróżnić je od niebezpiecznych dla ludzi nicieni, zwracając uwagę przede wszystkim na charakterystycznie wydłużone proporcje ciała, a pod lupą – na brak haczyka na końcu ciała.

</doc>
<doc id="103764" url="https://pl.wikipedia.org/wiki?curid=103764" title="Alfred Graf von Schlieffen">
Alfred Graf von Schlieffen



</doc>
<doc id="103765" url="https://pl.wikipedia.org/wiki?curid=103765" title="Romex Silny Trefl">
Romex Silny Trefl

Romex Silny Trefl (ang. "The Romex Forcing Club") – brydżowy system licytacyjny silnego trefla opracowany przez George'a Rosenkranza. Część systemu jest oparta na innym systemie tego samego autora - Romex.
Otwarcia wyglądają następująco:
 1♣ 17+ PH Układ dowolny
 1♦ 12-16PH Przynajmniej 2 kara
 1♦/♠ 12-16PH 5+ kart w kolorze starszym
 1BA 10-12PH Układ zrównoważony (12-14 na trzeciej ręce)
 2♣ 12-16PH 6+ trefli
 2♦ 2♦ Meksykańskie
 (z wyjątkiem układów 4-4-4-1 otwieranych teraz przez 1♣)
 2♥ 12-16PH 4=4=1=4, 4=4=0=5, 3=4=1=5, 4=3=1=5
 2♠ Słabe dwa

</doc>
<doc id="103766" url="https://pl.wikipedia.org/wiki?curid=103766" title="Buto">
Buto

Buto (egip. "Per-Wadżet", arab. "Tell el-Farain") – zhellenizowana nazwa miasta egipskiego położonego w delcie Nilu. 
Najstarsza osada w tym miejscu istniała na początku czwartego tysiąclecia p.n.e. Począwszy od warstw datowanych na schyłek Okresu Predynastycznego pojawia się zabudowa z cegły, a w warstwie datowanej na okres I dynastii są już duże zabudowania z cegły, być może pałacowe. Część źródeł podaje, że miasto nazwane później Buto było we wczesnym okresie historii Egiptu (predynastycznym) stolicą Dolnego Egiptu, jednak duże budowle pojawiają się tu dopiero na początku okresu dynastycznego, a nawet wówczas nie jest pewne, czy znajdował się tu ośrodek władzy. Powstałe z połączenia dwóch miast: "Pe" – poświęconemu Horusowi i "Dep" – poświęconemu bogini Wadżet. Od okresu XIX - XX dynastii miasto było określane zhellenizowanym mianem Buto. W Pe był ośrodek kultu dusz dawnych władców, tzw. dusz z Pe. 
W Okresie Późnym znajdowała się tu wyrocznia. 

</doc>
<doc id="103768" url="https://pl.wikipedia.org/wiki?curid=103768" title="Wielki Zderzacz Hadronów">
Wielki Zderzacz Hadronów

Wielki Zderzacz Hadronów (, LHC) – największy na świecie akcelerator cząstek (hadronów), znajdujący się w Europejskim Ośrodku Badań Jądrowych CERN w pobliżu Genewy. LHC jest położony na terenie Francji oraz Szwajcarii.
Wielki Zderzacz Hadronów jest największą maszyną świata. Jego zasadnicze elementy są umieszczone w tunelu w kształcie torusa o długości około 27 km, położonym na głębokości od 50 do 175 m pod ziemią. Wyniki zderzeń rejestrowane są przez dwa duże detektory cząstek elementarnych: ATLAS i CMS, dwa mniejsze ALICE i LHCb oraz trzy małe: TOTEM, LHCf i MoEDAL.
Urządzenie od 2008 miało zderzać dwie przeciwbieżne wiązki protonów. Energia zderzeń miała wynosić 14 TeV.
Cel.
Głównym celem eksperymentów prowadzonych w LHC jest lepsze poznanie cząstek elementarnych. W szczególności fizycy chcą potwierdzić lub obalić istnienie bozonu Higgsa (potwierdzono w 2012 roku), cząstki ciemnej materii, superpartnerów, wyższych wymiarów, monopolu magnetycznego i aksjonu.
Budowa i działanie.
LHC jest zbudowany w tunelu akceleratora LEP ("Large Electron Positron Collider" – Wielki Zderzacz Elektronowo-Pozytonowy).
Na schemacie zaznaczono akceleratory oraz detektory współpracujące z głównym akceleratorem (LHC).
Przyspieszanie.
Przyspieszane cząstki (protony) rozpoczynają swą drogę w akceleratorze liniowym – akceleratorze protonów (Linac 2, na schemacie P), jony o masie aż do masy ołowiu są przyspieszane w oddzielnym akceleratorze (Linac 3 – Pb).
Dalsza droga protonów i jonów jest wspólna, najpierw trafiają do Bustera Synchrotronu Protonowego (PSB, przyspieszanie 50 MeV – 1,6 GeV), następnie do Synchrotronu Protonowego (PS), w którym wiązka uzyskuje energię do 26 GeV i jest kształtowana.
Dalej Supersynchrotron Protonowy (SPS ) przyspiesza protony do energii 450 GeV (0,45 TeV), na wyjściu z tego akceleratora można ukształtować dwie wiązki, które w LHC będą poruszały się w przeciwne strony.
Protony w każdej z wiązek będą przyspieszane do energii 7 TeV (środek masy wiązki względem laboratorium), co daje energię 14 TeV (CM) na zderzenie.
Eksperymenty.
Gdy przyspieszone wiązki są zderzane, zbieraniem i analizą danych zajmuje się sześć eksperymentów skupionych wokół następujących detektorów:
Zderzenia protonów będą następowały 30 mln razy w ciągu sekundy, a detektory LHC będą produkować około 140 TB danych na dzień. Dane z detektorów będą analizowane przez ogólnoświatowy gridowy system komputerowy WLCGrid. Budowa LHC wspomagana była przez projekt przetwarzania rozproszonego LHC@home.

</doc>
<doc id="103769" url="https://pl.wikipedia.org/wiki?curid=103769" title="Tor lotu pocisku">
Tor lotu pocisku



</doc>
<doc id="103770" url="https://pl.wikipedia.org/wiki?curid=103770" title="Donatien Alphonse François de Sade">
Donatien Alphonse François de Sade

Donatien Alphonse François de Sade (ur. 2 czerwca 1740 w Paryżu, zm. 2 grudnia 1814 w Saint-Maurice) – francuski pisarz, markiz. Od jego nazwiska pochodzi nazwa sadyzmu (jednego z zaburzeń preferencji seksualnych).
Był jedną z bardziej kontrowersyjnych postaci epoki ancien régime – czasów monarchii i rewolucji francuskiej. Ponad połowę swojego życia spędził na wygnaniu lub w więzieniu, był libertynem propagującym życie w zgodzie ze skrajnie pojmowaną wolnością jednostki (będącą jego zdaniem ponad moralnością, prawem czy religią). Wolność tę miałoby się osiągnąć poprzez podążanie za wszelkimi pragnieniami i instynktami.
W latach 1795–1800 był jednym z najbardziej poczytnych pisarzy paryskich, a w ciągu następnych dziesięciu lat zatarto po nim niemal wszystkie ślady istnienia. W swoich dziełach starał się wniknąć w głąb umysłu człowieka i odkryć jego pierwotne instynkty, czasowo zdaniem autora wytłumione przez bariery kulturowe. W jego dziełach na pierwszym planie są hańba, okrucieństwo, zbrodnia. De Sade przedstawia przemoc jako źródło przeżyć o charakterze seksualnym.
Życiorys.
Jego ojcem był Jean-Baptiste Joseph François, hrabia de Sade i markiz de Mazan, a matką Marie Eléonore de Maillé de Carman. Dziecko ochrzczono na drugi dzień po urodzeniu. Miano mu nadać imiona Louis Aldonse Donatien, jednak ponieważ w Paryżu nie było ani rodziców chrzestnych (byli nimi dziadkowie chłopca: Donatien de Maillé de Carmen i Louise Aldonse d’Astoaud de Murs), ani jego ojca, podczas ceremonii chrztu rodzinę reprezentowali służący domu Sade. Niestety pomylili imiona, jakie mieli nadać dziecku, i Louis został zapisany w dokumentach parafii św. Sulpicjusza jako Donatien Alphonse François (ksiądz źle zrozumiał staroprowansalskie imię Aldonse). Nikt, nawet sam Donatien wychowywany pod imieniem Louis, nie dowiedział się o pomyłce, aż do czasów rewolucji, kiedy to po raz pierwszy odebrał swoją metrykę z parafii św. Sulpicjusza i stwierdził, jak naprawdę się nazywa. Odległym przodkiem markiza de Sade’a była XIV-wieczna ukochana Francesca Petrarki Laura de Noves, córka syndyka z Awinionu Audeberta de Noves.
W roku 1745 wyjechał do Prowansji do stryja, Jacques’a François Paula Aldonse’a, opata Ebreuil, miłośnika literatury renesansowej, autora trzytomowego dzieła o Petrarce. Tam młody Louis po raz pierwszy zetknął się ze światopoglądem libertyńskim, dość rozpowszechnionym wśród elit XVIII-wiecznej Francji. W wieku 10 lat (1750) został posłany do jezuickiego kolegium Ludwika Wielkiego i został uczniem J.F. Ambleta. Zdobył tam szeroką wiedzę w zakresie literatury i historii.
W maju 1754 przerwał studia, aby wstąpić do lekkokonnego pułku gwardii królewskiej. Po półtora roku, w grudniu 1755 przeszedł, już jako podporucznik, do królewskiego pułku piechoty. Następnie w 1757 r. dostaje awans na stopień porucznika w pułku karabinierów hrabiego Prowansji, wraz z którym bierze udział w wojnie siedmioletniej. W 1758 r. odznacza się w bitwie z Prusakami pod Sondershausen, po czym zostaje mianowany kapitanem pułku jazdy burgundzkiej. Pod koniec 1762 r. jest urlopowany ze służby frontowej, a w lutym 1763 r. po podpisaniu traktatu w Wersalu kończącego wojnę przeniesiony w stan spoczynku.
W roku 1757 brał udział w najsłynniejszej orgii, która trwała 120 dni. Tam poznał pewną kobietę, która słynna była z powodu swoich sadystycznych skłonności. 21 kwietnia 1759 został wtrącony do więzienia za bycie rozpustnikiem i szerzenie niechrześcijańskich zachowań. To doświadczenie nie przeszkodziło mu w późniejszym napisaniu o swych przeżyciach w książce "120 dni Sodomy czyli szkoła libertynizmu".
Na wiosnę 1763 r. zaręczył się w tajemnicy przed ojcem z Laure-Victoire-Adeline de Lauris, jednak już wówczas ciągnęła się za nim opinia hulaki i rozpustnika, i markiz de Lauris nie zgadzał się na ślub. Jednocześnie ojciec Louisa prowadził negocjacje z prezydentem de Montreuil. 17 maja 1763 Louis wziął ślub z Renée-Pélagie de Montreuil. 29 października 1763 młody markiz został po raz pierwszy uwięziony w twierdzy Vincennes z powodu wywołanego skandalu. Dwa tygodnie później skruszony młodzieniec opuścił mury więzienia z nakazem opuszczenia Paryża. Wydany przez króla nakaz został jednak uchylony we wrześniu.
W styczniu 1767 zmarł ojciec Louisa, a pół roku później, 27 sierpnia, przyszedł na świat jego pierwszy syn, Louis-Marie. 3 kwietnia 1768 markiz zaproponował kobiecie żebrzącej pod kościołem, Róży Keller, wyjazd do willi Arcueil, gdzie oddali się libertyńskim praktykom seksualnym. Nie wiadomo dokładnie, co działo się potem w domu de Sade’a. Kobiecie udało się uciec przez okno i mur w ogrodzie. Chociaż jej obrażenia były niewielkie, udało się jej oskarżyć markiza przed sądem w Arcueil. Sprawa trafiła do izby karnej parlamentu paryskiego. Rodzina przekupiła poszkodowaną kwotą 2400 liwrów i 7 złotymi ludwikami. Ludwik XV wydał akty abolicyjne, i sprawa przeciwko markizowi zakończyła się jedynie grzywną 100 liwrów. 16 listopada 1768 Louis opuścił twierdzę Pierre-Encise i, zgodnie z rozkazem, udał się do swojej posiadłości w Lacoste.
27 czerwca 1769 urodził się jego drugi syn, Donatien Claude Armande. De Sade podróżował po Niderlandach, przebywał w La Coste, wyjeżdżając czasami do Paryża i Marsylii. Prawdopodobnie w tych latach rozpoczął swoją pracę literacką. O pismach markiza wspominała jego teściowa w swoich listach. 17 kwietnia 1771 urodziła się córka markiza – Madeline-Laure.
20 stycznia 1772 de Sade przedstawił na zamku La Coste swoją pierwszą sztukę (komedię). Razem z państwem de Sade przebywała tam także kochanka markiza i jego wielka miłość, a zarazem siostra jego żony – Anne-Prospère de Launay. W czerwcu 1772 de Sade wyjechał do Marsylii w interesach. 27 czerwca zaprosił do swojego apartamentu cztery prostytutki i podał im afrodyzjak. Źle przygotowana substancja wywołała zatrucie prostytutek, wybuchła tak zwana "afera cukierków kantarydowych". Oskarżony o sodomię i trucicielstwo, de Sade zbiegł do Sabaudii. 11 września 1772 markiza oraz jego lokaja Latoura skazano zaocznie na karę śmierci. Wyrok wykonano "in effigie".
9 września 1772 markiz, przebywający w Chambéry, został aresztowany z polecenia swojej teściowej i osadzony w twierdzy Miolans. Wieczorem 30 kwietnia 1773 z twierdzy uciekli de Sade i baron François d'Allée de Songy. Pod koniec roku Louis wrócił do La Coste. 6 stycznia 1774 policja wkroczyła do zamku La Coste. Uprzedzony markiz zbiegł w nieznane miejsce. Druga próba jego uwięzienia miała miejsce w połowie roku. Dopiero w grudniu markiz wrócił na stałe do zamku.
W styczniu 1775 wybuchł kolejny skandal z udziałem markiza. Z zamku zbiegła jedna z pokojówek, którą pobito podczas orgii. Rodzice złożyli skargę przed trybunałem w Lyonie. W sierpniu Louis zbiegł do Włoch. Tam prowadził zapiski na temat libertyńskich praktyk seksualnych. Wrócił do domu w lipcu 1776.
14 stycznia 1777 zmarła matka markiza. Louis przybył do Paryża 8 lutego. Ludwik XVI wydał przeciw niemu lettre de cachet. Pięć dni potem de Sade został przewieziony do Vincennes. 14 lipca 1778 izba sądowa parlamentu Prowansji w Aix-en-Provence skasowała wyrok śmierci z 1772 r. (co zaowocowało napisaniem noweli „Prezydent w pole wywiedziony”, ośmieszającej parlament w Aix i tamtejszych „kauzyperdów”, jak nazywano pogardliwie prawników). 16 lipca markiz uciekł eskorcie, dwa dni potem przybył do La Coste. 28 sierpnia został ponownie aresztowany.
Praca pisarska oddaliła markiza od szaleństwa. W 1781 r. zmarła Anna de Launay, w 1785 lokaj Latour, rok potem jego pokojówka, Gothon. 29 lutego 1784 Louis został przewieziony do Bastylii. 4 lipca 1789 de Sade krzyczał z okna więziennego „Na pomoc, mordują więźniów Bastylii!!!”. W obawie przed reakcją paryskiego ludu naczelnik więzienia wnioskował o przeniesienie kłopotliwego więźnia do zakładu dla obłąkanych w Charenton, gdzie tamten pozostał do 2 kwietnia 1790.
14 lipca, 10 dni później, Bastylia została zdobyta przez ludność Paryża. Większość pism markiza uległa zniszczeniu. „Sto dwadzieścia dni Sodomy, czyli szkoła libertynizmu” dostała się w ręce jednego z plądrujących Bastylię, Arnouxa de Saint-Maximima, który następnie ofiarował go markizowi de Villenevue-Trans, którego rodzina przechowywała rękopis przez trzy pokolenia. W 1900 r. manuskrypt zakupił anonimowy niemiecki bibliofil, wywiózł go do Berlina i przez 30 lat przechowywał w futerale w kształcie fallusa. W tym samym roku opublikował go seksuolog Iwan Bloch i udostępnił wąskiemu gronu naukowców. Sade nie wiedział, że dzieło jego życia przetrwało. Sądził, że zaginęło bezpowrotnie i zrozpaczony starał się odzyskać swoją ideę pisząc kolejne swoje słynne dzieła „wyklęte” np. trzy wersje „Justyny…”, „Juliette…”, „Alina i Valcour…”. W liście do przyjaciela napisał słynne zdanie: „Można odkupić stoły i krzesła, ale nie można odzyskać idei!”. Lata spędzone w Charenton zaowocowały również wieloma dziełami „komercyjnymi”, pisanymi dla zarobku, które pokazują jego talent i kunszt pisarski.

</doc>
<doc id="103771" url="https://pl.wikipedia.org/wiki?curid=103771" title="ESA">
ESA



</doc>
<doc id="103773" url="https://pl.wikipedia.org/wiki?curid=103773" title="Vendémiaire">
Vendémiaire

Vendémiaire (łac. "vindemia" = 'winobranie') – pierwszy miesiąc we francuskim kalendarzu rewolucyjnym i jednocześnie pierwszy miesiąc jesienny. Trwał od 22 września do 21 października.
Po vendémiaire następował miesiąc brumaire.

</doc>
<doc id="103774" url="https://pl.wikipedia.org/wiki?curid=103774" title="John Rennie (dyplomata)">
John Rennie (dyplomata)

John Ogilvy Rennie (ur. 13 stycznia 1914, zm. 30 września 1981) – brytyjski dyplomata, dyrektor Tajnej Służby Wywiadowczej (MI6) od 1968 do 1974 roku.

</doc>
<doc id="103775" url="https://pl.wikipedia.org/wiki?curid=103775" title="2 Karo Meksykańskie">
2 Karo Meksykańskie

2 Meksykańskie – brydżowa konwencja licytacyjna opracowana przez George'a Rosenkranza, jest integralną częścią systemu Romex, zarówno w jego wersji "naturalnej" jak i silnotreflowej.
Otwarcie to obiecuje:
Istnieje kilka wersji schematu odpowiedzi po tym otwarciu, najprostszy pochodzi z książki "Bid To Win, Play For Pleasure":
 2 0-4 PH
 2♠ 5-10PH Forsuje do końcówki
 2BA 11+ PH Forsuje do końcówki, bardzo prawdopodobny szlemik
Po tych odpowiedziach otwierający ma do dyspozycji następujące rebidy:
 BA bez przeskoku – 21-22 z układem zrównoważonym
 BA z przeskokiem – 27-28 z układem zrównoważonym
 3♣ – układ jednokolorowy z karami
 3 – układ dwukolorowy z karami
 3 – 1=4=4=4
 3♠ – 4=4=4=1
 4♣ – 4=4=1=4
 4 – 4=1=4=4
W "Godfrey's Bridge Challenge" Rosenkranz zaproponował inny schemat odpowiedzi:
 2 0-10PH Mało prawdopodobny szlemik
 2♠ 10+ PH Prawdopodobny szlemik, zazwyczaj 3+ kontrole (2 kontrole dopuszczalne z krótkością)
 2BA 0-3 PH 6+ trefli bez starszej czwórki
 3♣ 0-3 PH 6+ kar bez starszej czwórki
 3 0-3 PH 5+ kierów bez czterech pików
 3 0-3 PH 5+ pików bez czterech kierów
Rebidy otwierającego po 2/♠ jak powyżej (z wyjątkiem 2-2-2♠ – pokazuje dwukolorówkę karowo-pikową).
W następnej książce o "Romeksie" ("Godfrey's Stairway To The Stars") została zaprezentowana jeszcze inna wersja:
 Pas Bezwartościowa ręka z longerem karowym
 2 0-9 PH Mało prawdopodobny szlemik, zazwyczaj mniej niż cztery kiery
 2♠ 10+ PH Prawdopodobny szlemik, zazwyczaj 3+ kontrole
 2BA 0-3 PH 6+ trefli bez starszej czwórki lub oba kolory starsze
 3♣ "Stayman", 4 kiery (możliwy układ 5-4 w starszych) brak zainteresowanie szlemikiem
 3 0-3 PH 5+ kierów bez czterech pików
 3 0-3 PH 5+ pików bez czterech kierów
 3♠ 4=4=4=1, 3+ kontrole
 3BA 4=4=1=4, 3+ kontrole
 4♣ 4=1=4=4, 3+ kontrole
 4 1=4=4=4, 3+ kontrole
Rebidy otwierającego jak wyżej, z wyjątkiem sekwencji po odpowiedzi 3♣
 3 4+ piki
 3 3 kiery, mniej niż 4 piki
 3BA Do gry
 4 Do gry
Ostateczna wersja tej konwencji została opublikowana w ostatniej jak do tej pory książce o "Romeksie" – "Godfrey's Angels"
 Pas Bezwartościowa ręka z longerem karowym
 2 0-9 PH Mało prawdopodobny szlemik, zazwyczaj mniej niż cztery kiery
 2♠ 10+ PH Prawdopodobny szlemik, zazwyczaj 3+ kontrole
 2BA 0-3 PH 6+ trefli bez starszej czwórki lub oba kolory starsze
 3♣ "Stayman", przynajmniej 4-4 w kolorach starszych, brak zainteresowania szlemikiem
 3 0-9 PH 5+ kierów bez czterech pików
 3 0-3 PH 5+ pików bez czterech kierów, chęć gry 3♠
 3♠ Zrównoważona ręka bez ambicji szlemikowych, 4 kiery, mniej niż cztery piki
 3BA Przynajmniej 5-5 w kolorach starszych bez ambicji szlemikowych
 4♣ 6+ kierów, sign-off w 4
 4 6+ pików, sign-off w 4♠

</doc>
<doc id="103778" url="https://pl.wikipedia.org/wiki?curid=103778" title="Romex Stayman">
Romex Stayman

Romex Stayman to brydżowa konwencja licytacyjna, odmiana konwencji Staymana używana w systemie licytacyjnym Romex, może także być stosowana w innych systemach po naturalnym, silnym otwarciu 2BA. Korzystając z tej wersji "Staymana" należy także używać transferów na kolory starsze.
3♣ po 2BA obiecuje przynajmniej jedną starszą czwórkę, układ 5-5 jest także możliwy ale bez ambicji szlemikowych (wtedy należy zacząć od transferu), rebidy otwierającego wyglądają następująco:
 3♦ Możliwe 4 piki
 3♥ 4-5 kierów, bez czterech pików
 3♠ 5 pików
 3BA 4-4 w kolorach starszych
Po 3♦, 3♥ jest relayem który pyta o cztery piki (3♠ - mam cztery piki, 3BA - nie mam), a 3♠ pokazuje 5 pików i 4 kiery.
Po 3♥, 3♠ jest relayem z przynajmniej trzema kierami (3BA - 4 kiery, 4 w kolorze młodszym - 5 kierów i cue-bid).
Jest też znana inna wersja tej konwencji:
 3♦ 2-3 kiery, 2-4 piki
 3♥ 4 kiery, możliwe 4 piki
 3♠ 5 pików
 3BA 5 kierów
Po rebidzie 3♦, odpowiadający może zapytać się relayami 3♥/♠ o długość w drugim kolorze starszym:

</doc>
<doc id="103779" url="https://pl.wikipedia.org/wiki?curid=103779" title="Obwód czerkaski">
Obwód czerkaski

Obwód czerkaski () – jeden z 24 obwodów Ukrainy. Leży w środkowej części Ukrainy, nad Dnieprem. Stolicą obwodu są Czerkasy.
Obwód graniczy na północy z obwodem kijowskim, na południu z kirowohradzkim, na wschodzie z połtawskim, a na zachodzie z winnickim.
Historycznie leży na Ukrainie (część wschodnia) i Podolu (część zachodnia).
Gospodarka.
Obwód czerkaski jest regionem rolniczo-przemysłowym. Przemysł spożywczy stanowi 39,6% produkcji obwodu, chemiczny 26,3%, produkcja i dystrybucja energii elektrycznej, gazu i wody 12%, przemysł celulozowo-papierniczy 7,4%. Głównymi produktami przemysłu chemicznego są nawozy azotowe, włókna sztuczne, tkaniny z włókien sztucznych. W rolnictwie: buraki cukrowe (ponad 8% ogólnej produkcji na Ukrainie), ziemniaki, mięso, mleko, warzywa i owoce oraz zboża.
Bogactwa naturalne.
Wydobywa się tu głównie granity, glinę (jedne z największych na Ukrainie pokłady gliny bentonitowej) i piaskowce, wykorzystywane w przemyśle budowlanym. Są również pokłady węgla brunatnego, torfu i boksytów, a także wód mineralnych. Obwód zainteresowany jest napływem inwestycji zagranicznych (przemysł przetwórczy i produkcji artykułów rolno – spożywczych, usługi, w tym turystyczne, budownictwo).
Skład narodowościowy.
Obwód zamieszkuje prawie 130 narodowości. W głównej mierze są to Ukraińcy, ale żyją tu również Rosjanie, Mołdawianie, Białorusini, Tatarzy, Żydzi, Ormianie, Bułgarzy, Polacy i inni.

</doc>
<doc id="103780" url="https://pl.wikipedia.org/wiki?curid=103780" title="Instytut Zachodni im. Zygmunta Wojciechowskiego">
Instytut Zachodni im. Zygmunta Wojciechowskiego

Instytut Zachodni im. Zygmunta Wojciechowskiego (ang. "Institute for Western Affairs", niem. "West-Institut", fr. "Institut Occidental") – polski instytut badawczy z siedzibą w Poznaniu, który utworzono ustawą z dnia 17 grudnia 2015. Instytut jest następcą prawnym istniejącego od 1945 Instytutu Zachodniego – Instytutu Naukowo-Badawczego im. Zygmunta Wojciechowskiego. Nadzór nad Instytutem sprawuje Prezes Rady Ministrów.
IZ zajmuje się monitorowaniem i analizą sytuacji politycznej, gospodarczej, społecznej i prawnej w Niemczech, a także śledzi stosunki polsko-niemieckie oraz problematykę międzynarodową: procesy w Unii Europejskiej, relacje transatlantyckie, wyzwania i zagrożenia globalne. Podstawowym zadaniem IZ jest prowadzenie badań naukowych oraz przygotowywanie analiz, raportów, ekspertyz i studiów prognostycznych na potrzeby organów władzy publicznej w Polsce.
Integralną częścią placówki jest Gabinet Krzysztofa Skubiszewskiego.
Historia i funkcjonowanie Instytutu.
Rodowód Instytutu Zachodniego jest silnie zakorzeniony w myśli zachodniej przywracającej pamięć o historycznych związkach kresów zachodnich z Polską. W okresie dwudziestolecia międzywojennego myśl zachodnia rozwijała się w zwłaszcza w Uniwersytecie Poznańskim, stanowiącym ważny ośrodek badań niemcoznawczych, prowadzono prace badawcze dotyczące  stosunków polsko-niemieckich oraz dokumentowano polską przeszłość wschodnich prowincji Niemiec. Poznańskie środowisko naukowe skupiało wówczas tak wybitnych uczonych, jak: Jan Czekanowski, Kazimierz Tymieniecki, Teodor Tyc, Józef Kostrzewski, Mikołaj Rudnicki, Maria Kiełczewska-Zaleska oraz Zygmunt Wojciechowski.
Koncepcja utworzenia specjalistycznej placówki badawczej, zajmującej się problematyką niemiecką i dziejami trudnego sąsiedztwa polsko-niemieckiego, pojawiła się podczas II wojny światowej, w drugiej połowie 1943, w środowisku podziemnej organizacji „Ojczyzna”, powiązanej ze strukturami Polskiego Państwa Podziemnego. „Ojczyzna” kierowała pracami m.in. Sekcji Zachodniej Departamentu Informacji i Prasy Delegatury Rządu na Kraj. Już wówczas działacze „Ojczyzny”, wśród których byli Zygmunt Wojciechowski, Edmund Męclewski, Jan Jacek Nikisch, Edward Serwański, Andrzej Grodek i Jan Zdzitowiecki, jako jeden z głównych elementów powojennego porządku w Europie uznali powrót Polski do piastowskich granic nad Odrą i Nysą Łużycką. Wtedy też padła po raz pierwszy nazwa placówki – Instytut Zachodni, a także tytuł czasopisma – „Przegląd Zachodni”. Pierwszy dokument, w którym zarysowano profil badawczy i strukturę organizacyjną Instytutu Zachodniego, przygotowano w grudniu 1944 w formie notatki dla Delegatury Rządu na Kraj. Ten właśnie moment uważa się za datę powstania Instytutu Zachodniego.
Pomysł utworzenia Instytutu Zachodniego zrodził się w Milanówku pod Warszawą, gdzie wówczas przebywał prof. Z. Wojciechowski i gdzie konspiracyjnie spotykali się inni inicjatorzy pomysłu z organizacji „Ojczyzna”: A. Grodek, E. Męclewski i J. Zdzitowiecki. Wybór Poznania jako siedziby Instytutu Zachodniego od początku nie budził żadnych wątpliwości. Miało to być m.in. nawiązanie do tradycji myśli zachodniej i badań niemcoznawczych, prowadzonych na Uniwersytecie Poznańskim.
Oficjalne powołanie do życia Instytutu Zachodniego nastąpiło 27 lutego 1945, krótko po Memoriale w sprawie Instytutu Zachodniego, skierowanym przez prof. Wojciechowskiego do premiera Edwarda Osóbki-Morawskiego. Statut Instytutu zatwierdzono 6 sierpnia 1945. Pierwszym dyrektorem Instytutu Zachodniego został jego inicjator prof. Z. Wojciechowski, historyk prawa i znawca problematyki niemieckiej. Ówczesne zadania naukowe placówki to opisywanie okupacji niemieckiej, analiza procesu włączania Ziem Zachodnich, badanie dziejów relacji polsko-niemieckich. Profil ten następnie wzbogacono o zagadnienia integracji europejskiej (pionierskie badania w Polsce), współczesność obu państw niemieckich, przemiany w Europie Środkowo-Wschodniej, stosunki Wschód-Zachód.
Przełom lat 1989/1990 stworzył nowe możliwości badawcze dla Instytutu, poszerzając i pogłębiając zakres tematyczny zainteresowań; podjęto w szerokim wymiarze m.in. kwestie procesów integracyjnych i dezintegracyjnych w Europie, w tym zjednoczenia Niemiec, zagadnienia roli Niemiec w środowisku międzynarodowym, problematykę dziedzictwa niemieckiego na Ziemiach Zachodnich, a także kwestię bezpieczeństwa w wymiarze regionalnym i globalnym oraz relacji transatlantyckich.
Instytut do 1991 funkcjonował jako placówka naukowo-badawcza, z którą współpracowało i pełniło funkcję nadzorującą Towarzystwo Instytut Zachodni jako jej organ założycielski. Takie rozwiązanie zapewniało materialne podstawy do pracy badawczej, a zarazem spajało etatową kadrę placówki ze środowiskiem naukowym Poznania i kraju. W 1991 Instytut Zachodni przekształcono w jednostkę badawczo-rozwojową nadzorowaną najpierw przez Ministra Spraw Zagranicznych, a od 2013 – Ministra Nauki i Szkolnictwa Wyższego. Obecny status prawny jako państwowej jednostki organizacyjnej podległej Kancelarii Prezesa Rady Ministrów poznańska placówka uzyskała 17 grudnia 2015 na mocy ustawy.
Struktura Instytutu.
Biblioteka.
Zbiory Biblioteki I, liczące ogółem ponad 120 tys. różnego rodzaju prac, stanowią największy w Polsce zasób specjalistyczny z zakresu niemcoznawstwa (w tym prasy niemieckiej); ponadto Biblioteka IZ posiada bogate i cenne zbiory z zakresu historii Polski i powszechnej, problematyki europejskiej i stosunków międzynarodowych, zagadnień socjologicznych, prawnych i ekonomicznych.
Zbiory dokumentów.
W zasobach Instytutu Zachodniego znajdują się unikatowe zespoły archiwalne (zdigitalizowane): Archiwum II Wojny Światowej i Archiwum Ziem Zachodnich. Gromadzone przez lata dokumenty, wspomnienia i różne zapiski osobiste, materiały archiwalne, fotografie, publikacje z czasów okupacji tworzą Archiwum II Wojny Światowej. Materiały pochodzące z tych zbiorów zamieszczane są w monografiach i albumach, eksponowane na wystawach oraz wykorzystywane w filmach dokumentalnych i reportażach. Z kolei w Archiwum Ziem Zachodnich znalazły się m.in. efekty pionierskich prac badawczych Instytutu Zachodniego, prowadzonych po wojnie na Ziemiach Odzyskanych, oraz pamiętniki mieszkańców tych ziem, nadesłane na konkursy ogłaszane przez Instytut Zachodni w latach 1956, 1966 i 1970.
Wydawnictwo.
Istniejące od 1945 Wydawnictwo Instytutu Zachodniego wydało ponad 400 książek, 350 numerów czasopisma „Przegląd Zachodni” (w przeszłości wydawano czasopisma także w j. angielskim, francuskim i niemieckim) oraz wiele innych wydawnictw okazyjnych i seryjnych; publikuje prace pracowników IZ oraz autorów z innych ośrodków naukowych i eksperckich zarówno z Polski, jak i zagranicy.
Rada Instytutu.
Powołana na mocy ustawy pełni rolę opiniującą.
Program badawczo-analityczny Instytutu.
Badania i analizy są realizowane w ramach głównych bloków tematycznych:
Rezultaty prac badawczych i analitycznych.
Wyniki prac badawczych i analitycznych, prowadzonych w IZ, są prezentowane w formie: publikacji; opracowań dla organów administracji publicznej; on-line.
Gabinet Ministra Krzysztofa Skubiszewskiego.
Integralną częścią Instytutu Zachodniego jest Gabinet Krzysztofa Skubiszewskiego. Znalazły się w nim zbiory przekazane w 2014 r. przez rodzinę prof. Krzysztofa Skubiszewskiego, ministra spraw zagranicznych w latach 1989–1993, wybitnego prawnika i dyplomatę. Obok bogatego księgozbioru znajdują się w nim dokumenty, korespondencja, odręczne notatki, fotografie oraz inne pamiątki osobiste i rodzinne.

</doc>
<doc id="103781" url="https://pl.wikipedia.org/wiki?curid=103781" title="Czerkasy">
Czerkasy

Czerkasy () – miasto w centralnej części Ukrainy, stolica obwodu czerkaskiego. Leży nad Dnieprem oraz nad brzegiem Krzemieńczuckiego Zbiornika Wodnego utworzonego przez spiętrzenie wód Dniepru.
Historia.
Miejscowość została założona prawdopodobnie w XIII wieku na terenie Rusi Kijowskiej. Od XIV wieku znajdowała się w granicach Wielkiego Księstwa Litewskiego, w 1569 roku zostało przyłączone do Korony Królestwa Polskiego. Było miastem królewskim i na zamku znajdowała się siedziba starosty.
W dniu 22 maja 1593 roku podczas powstania Kosińskiego zamek starosty Aleksandra Wiśniowieckiego obległy oddziały powstańcze, jednakże szybkie przeciwuderzenie wyprowadzonej z zamku jazdy rozgromiło Kozaków i doprowadziło do śmierci Kosińskiego i upadku powstania.
Czerkasy w Rzeczypospolitej były miastem królewskim, w pierwszej połowie XVII wieku w starostwie niegrodowym czerkaskim w województwie kijowskim, później siedziba powiatu czerkaskiego. W 1768 roku podczas koliszczyzny miasto zostało zdobyte i złupione.
Po II rozbiorze Polski znalazło się w guberni kijowskiej Imperium Rosyjskiego. Ludność w 1883 roku wynosiła 15,7 tys., a w 1897 – 26,6 tys.
Po rewolucji 1917 roku i powstaniu Ukraińskiej Republiki Ludowej Czerkasy znalazły się w granicach państwa ukraińskiego. W 1919 razem z całym regionem zostały zajęte przez Armię Czerwoną i włączone do Ukraińskiej SRR. 16 maja 1919 roku Czerkasy zajęły oddziały atamana Hryhorjewa i popierających go chłopów zbuntowanych przeciwko bolszewikom. W ciągu pięciu dni oddziały te zamordowały 700 żydowskich mieszkańców miasta. Oddziały Hryhorjewa zostały wyparte z Czerkas jeszcze w maju 1919 roku przez 2 dywizję 1 Armii Ukraińskiej. W drugiej połowie roku region z Czerkasami został z kolei zajęty przez „białe” Siły Zbrojne Południa Rosji. W sierpniu „biali” dokonali drugiego pogromu Żydów w mieście, zginęło wówczas dalsze 250 osób.
W latach 1922–1991 Czerkasy znajdowały się w granicach Ukraińskiej SRR.
Podczas II wojny światowej 22 sierpnia 1941 roku miasto zajęły wojska III Rzeszy.
W 1943 roku Czerkasy były ważnym punktem łączności dla wojsk niemieckich (w mieście znajdował się jeden z czterech mostów kolejowych prowadzących przez Dniepr, miał on znaczenie strategiczne). Gdy wojska radzieckie zbliżyły się do miasta, most został częściowo zniszczony. W wyniku działań porucznika 7. brygady kolejowej Armii Czerwonej most został uratowany przed całkowitym zniszczeniem, a następnie odbudowany.
14 grudnia 1943 roku miasto zostało wyzwolone przez oddziały 254 Dywizji Strzeleckiej we współpracy z innymi oddziałami Armii Czerwonej.
Odbudowa miasta rozpoczęła się po zakończeniu walk i była kontynuowana podczas czwartego planu pięcioletniego (1946–1950). Od 1954 miasto było stolicą obwodu.
W 1991 wraz z ogłoszeniem niepodległości Ukrainy, miasto znalazło się automatycznie w granicach Ukrainy.
Gospodarka.
W mieście rozwinął się przemysł chemiczny, maszynowy, metalowy, elektrotechniczny, włókienniczy, odzieżowy, materiałów budowlanych oraz spożywczy.
Transport.
W mieście znajdują się stacja kolejowa Czerkasy oraz port lotniczy.
Religia.
W Czerkasach zawsze dominowała ludność prawosławna. Ze spisu powszechnego z 1765 wynika, że w tym czasie w Czerkasach były 3 cerkwie i 2 monastyry, żydowska bóżnica i przyzamkowa kaplica katolicka ufundowana w 1673 r. przez Michała Potockiego, nad którą opiekę sprawowała parafia moszneńska. Z danych ze spisu z 1910 r. wynika, że na ogólną liczbę 39 000 mieszkańców rzymscy katolicy byli czwartą, po prawosławnych, staroobrzędowcach i żydach grupą wierzących, liczącą 300 osób.
W latach 1994–2000 w Czerkasach wzniesiono największą cerkiew prawosławną na współczesnej (2013) Ukrainie – sobór św. Michała Archanioła, katedrę eparchii czerkaskiej Ukraińskiego Kościoła Prawosławnego Patriarchatu Moskiewskiego.
W 1997 biskup kijowsko-żytomierski Jan Purwiński erygował rzymskokatolicką parafię pw. Zwiastowania Najświętszej Maryi Pannie w Czerkasach. Do parafii tej należało pod koniec 2012 r. ok. 200 osób.

</doc>
<doc id="103784" url="https://pl.wikipedia.org/wiki?curid=103784" title="Fender">
Fender

Fender (Fender Musical Instrument Corporation, początkowo Fender Electric Instrument Manufacturing Company) – amerykańskie przedsiębiorstwo produkujące gitary elektryczne, basowe, akustyczne, wzmacniacze, struny oraz akcesoria muzyczne. Założone w 1946 roku, jako pierwsza wprowadziło do masowej produkcji gitarę elektryczną z litym korpusem oraz elektryczną gitarę basową.
Historia.
Leo Fender, założyciel przedsiębiorstwa Fender, budował swoje pierwsze gitary już w latach czterdziestych dwudziestego wieku w swoim warsztacie, w którym naprawiał radia. Wówczas też stworzył on swój pierwszy wzmacniacz gitarowy. W 1949 roku na rynek trafiła jego gitara bez pudła rezonansowego, o nazwie "Esquire". W 1951 zbudował gitarę "Broadcaster", która z czasem ewoluowała w "Telecastera". Posiada ona dwa przetworniki oraz trójpozycyjny przełącznik wybierający przetwornik lub ich kombinacje i potencjometry siły głosu i barwy tonu. Dzięki tej gitarze, produkowanej w niemal niezmienionej formie po dziś dzień, przedsiębiorstwo Fender zyskało światową sławę. Również w 1951 Fender wprowadził na rynek elektryczną gitarę basową "Precision Bass", a 1954 gitarę elektryczną Stratocaster.
W 1965 roku, w związku z pogarszającym się stanem swojego zdrowia, Leo Fender sprzedał swoje udziały potentatowi amerykańskiego rynku medialnego, przedsiębiorstwu CBS. W 1981 roku CBS uznał, że Fenderowi potrzebna jest restrukturyzacja. Wówczas jej prezesem mianowany został William Schultz, który dalszy rozwój przedsiębiorstwa postrzegał w zwiększeniu jakości produktów i badaniach nad nowymi instrumentami. W 1985 roku CBS postanowił sprzedać wszystkie przedsiębiorstwa niezwiązane bezpośrednio z mediami. Sytuację tę wykorzystał Schultz, który, wraz ze wspólnikami, odkupił Fender od CBS. Przedsiębiorstwo musiała być stworzone niemalże od nowa. Jedyne co posiadał nowy zarząd, to marka i patenty na instrumenty. Brak było m.in. zaplecza produkcyjnego. W tej sytuacji Fender zlecała produkcję swoich gitar przedsiębiorstwom zagranicznym. Z czasem otworzyła nową fabrykę w mieście Corona w Kalifornii, a niedługo potem drugą w Ensenadzie w Meksyku.
Zakup przedsiębiorstwa Sunn, producenta wzmacniaczy, był kolejnym znaczącym krokiem w rozwoju, gdyż oznaczał nie tylko powrót do korzeni, ale dawał także dostęp do zaplecza produkcyjnego w Lake Oswego, w stanie Oregon. Wtedy też, inspirując się tradycją Sunna, Fender rozpoczął produkcję tzw. modeli sygnowanych, tworzonych według specyfikacji najlepszych muzyków. Ich produkcję skoncentrowano w tzw. Custom Shop w fabryce w Coronie, centralę zaś przeniesiono do Scottsdale w Arizonie.
Kolejnym krokiem była ekspansja za granicę, poprzez otwieranie przedstawicielstw na całym świecie. Dostrzegając nisze na rynku gitar akustycznych, Fender rozpoczął ich produkcję, współpracując z fabrykami w Japonii, Chinach i Korei, oraz wykupił prawa do wyłącznej dystrybucji na terenie Ameryki Północnej gitar meksykańskiego przedsiębiorstwa Rodriguez. W 1995 Fender wykupił znajdujące się w tarapatach finansowych przedsiębiorstwo Guild, produkujące gitary elektryczne i akustyczne, a wraz z nią m.in. fabrykę w Westerley, na Rhode Island.
W 1998 podjęto decyzję przywrócenia marki wzmacniaczy Sunn, którą zlikwidowano na rzecz marki wzmacniaczy Fender w latach osiemdziesiątych. Nową linię produktów stworzono na podstawie oryginalnych planów wzmacniaczy Sunn. Guild z kolei zaczął montować w swoich gitarach przetworniki nowo nabytego przedsiębiorstwa DeArmond, tworząc w ten sposób nową linię gitar. W 1998 rozbudowano znacznie fabrykę w Corona, a niedługo potem w Esenadzie.
Obecnie Fender tworzy również gitary Squier, która jest dla Fendera jak Epiphone dla Gibsona, czyli jej tańszym wariantem.

</doc>
<doc id="103785" url="https://pl.wikipedia.org/wiki?curid=103785" title="Niemetale">
Niemetale

Niemetale – pierwiastki chemiczne niewykazujące właściwości metalicznych. Inaczej niż w przypadku metali, nie można podać jednoznacznych cech wszystkich niemetali, gdyż są one bardzo zróżnicowane.
Pierwiastków niemetalicznych jest znacznie mniej (według obecnych kryteriów 18) niż metalicznych. W układzie okresowym pierwiastków chemicznych niemetale występują w następujących grupach:
Cechują się na ogół następującymi właściwościami:

</doc>
<doc id="103787" url="https://pl.wikipedia.org/wiki?curid=103787" title="RKP">
RKP



</doc>
<doc id="103789" url="https://pl.wikipedia.org/wiki?curid=103789" title="Polski Hak">
Polski Hak

Polski Hak (kaszb. "Pòlsczi Hôk", niem. "Polnischer Haken") – teren i nabrzeże w Gdańsku, przy ujściu Motławy do Martwej Wisły.
Historia.
Nazwa wzięła się od słowa "hak", w języku dolnoniemieckim ("Hake"), w kaszubskim ("hôk"), w pruskim wariancie języka niemieckiego ("Haken") oraz w żargonie flisackim ("hak") oznaczającego przylądek i mieliznę.
W 1865 Julius Wilhelm Klawitter kupił grunt na Polskim Haku i zaczął tu rozbudowywać (istniejącą od 1827) Stocznię Klawitterów. Na początku XX wieku cała produkcja okrętowa stoczni została przeniesiona na Polski Hak. Na terenie Polskiego haka znajdowała w czasach Wolnego Miasta Gdańska przystań polskiego Klubu Wioślarskiego w Gdańsku.
W końcu 2020 zawarto przedwstępną umowę sprzedaży dwóch położonych na Polskim Haku działek o powierzchni 1,3 ha, gdzie planowane jest powstanie zabudowy mieszkaniowej z częścią handlowo-usługową.

</doc>
<doc id="103790" url="https://pl.wikipedia.org/wiki?curid=103790" title="Mada (transport szynowy)">
Mada (transport szynowy)

Mada – pot. bardzo śliska powierzchnia szyny kolejowej lub tramwajowej powstająca z organicznych substancji (kurz, błoto, liście, nasiona kwitnących roślin) w połączeniu z niewielką ilością wilgoci. Wydłuża drogę hamowania pojazdów szynowych i zmniejszając przyczepność, utrudnia ruszanie. Szyna zamiast metalicznego połysku przybiera kolor ciemnoszary lub czarny.

</doc>
<doc id="103794" url="https://pl.wikipedia.org/wiki?curid=103794" title="Miligramoprocent">
Miligramoprocent

Miligramoprocent ("miligram" + "procent") oznaczany mg% - jednostka stosowana dawniej w analizach biochemicznych, określała stężenie substancji w roztworze wyrażane jako liczba miligramów substancji oznaczanej w 100 cm³ próbki (mg/dl).
Obecnie używana do oznaczania stężeń związków chemicznych w diagnostyce medycznej.

</doc>
<doc id="103795" url="https://pl.wikipedia.org/wiki?curid=103795" title="Maraton">
Maraton



</doc>
<doc id="103797" url="https://pl.wikipedia.org/wiki?curid=103797" title="Moderator">
Moderator



</doc>
<doc id="103798" url="https://pl.wikipedia.org/wiki?curid=103798" title="Florent Alpaerts">
Florent Alpaerts

Flor Alpaerts, właśc. Florent Alpaerts (ur. 12 września 1876 w Antwerpii, zm. 5 października 1954 tamże) – belgijski kompozytor.
Studiował pod kierunkiem Jana Blockxa. Komponował kantaty, pieśni i utwory na orkiestrę. Znana jest też jego opera "Shylock" z 1913.

</doc>
<doc id="103799" url="https://pl.wikipedia.org/wiki?curid=103799" title="Flor Alpaerts">
Flor Alpaerts



</doc>
<doc id="103800" url="https://pl.wikipedia.org/wiki?curid=103800" title="Henry Wallace">
Henry Wallace

Henry Agard Wallace (ur. 7 października 1888 w Orient, Iowa, zm. 18 listopada 1965 w Danbury, Connecticut) – amerykański polityk, wiceprezydent USA. Współzałożyciel lewicowej Partii Postępowej w 1948.
Ukończył Iowa State College. Wydawał pisma rolnicze („Wallace`s Farmer“ i „Wallace`s Farmer and Iowa Homestead“). Był działaczem liberalnego skrzydła Partii Republikańskiej, jednakże gdy w 1933 został mianowany sekretarzem ds. rolnictwa w gabinecie prezydenta Franklina Delano Roosevelta, zmienił przynależność partyjną i wstąpił do Partii Demokratycznej. Był jednym z twórców reform Nowego Ładu.
W latach 1941–1945 pełnił urząd wiceprezydenta, a następnie sekretarza handlu (1945-1946).
Przed wyborami prezydenckimi w 1948 roku w Partii Demokratycznej doszło do rozłamu. Rdzeń organizacji udzielił poparcia urzędującemu prezydentowi Harry’emu Trumanowi. Z tą decyzją nie zgodziły się zarówno południowa frakcja prosegregacyjna, która wysunęła kandydaturę gubernatora stanu Karolina Południowa Stroma Thurmonda, jak i frakcja liberalna, która mianowała swoim kandydatem byłego wiceprezydenta Wallace’a.
Wyniki wyborów przedstawiały się następująco:

</doc>
<doc id="103801" url="https://pl.wikipedia.org/wiki?curid=103801" title="Fikrət Əmirov">
Fikrət Əmirov

 
Fikrət Məşədi Cəmil oğlu Əmirov, (, "Fikret Meszadi Dżamil ogły Amirow"; ur. 22 listopada 1922 w Gandży, zm. 20 lutego 1984 w Baku) – azerski kompozytor, Ludowy Artysta ZSRR (1965), Bohater Pracy Socjalistycznej (1982). 
Życiorys.
Jego ojciec był znanym muzykiem ludowym Azerbejdżanu. W 1939 rozpoczął studia muzyczne w Baku. W 1941 przerwał je i poszedł na front. W 1942 wrócił z wojny, by od 1943 kontynuować studia. W 1947 został szefem Filharmonii Azerbejdżańskiej a od 1956 pierwszym sekretarzem Azerbejdżańskiego Związku Kompozytorów i dyrektorem opery w Baku.
Komponował głównie pieśni oraz utwory orkiestrowe i instrumentalne. Autor książki "W świecie muzyki" (ros. "«В мире музыки»") – 1983.
Został odznaczony m.in. Medalem „Sierp i Młot” Bohatera Pracy Socjalistycznej (19 listopada 1982), dwukrotnie Orderem Lenina (1959, 1982) oraz dwukrotnie Orderem Czerwonego Sztandaru Pracy (1967, 1971). Laureat Nagrody Stalinowskiej (1949) i Nagrody Państwowej ZSRR (1980).

</doc>
<doc id="103802" url="https://pl.wikipedia.org/wiki?curid=103802" title="Victoria Kaʻiulani">
Victoria Kaʻiulani

Wiktoria Kawēkiu Lunalilo Kalaninuiahilapalapa Kaiʻulani Cleghorn (ur. 16 października 1875 w Honolulu, zm. 6 marca 1899) – następczyni tronu Hawajów, rzeczniczka niepodległości Hawajów.
Była siostrzenicą i następczynią tronu ostatniej królowej Hawajów Liliʻuokalani (zmarła jednak wcześniej). Córką księżniczki hawajskiej Miriam Kapili Likelike oraz Szkota – Archibalda S. Cleghorna. Kształciła się na Hawajach, następnie w Londynie. Była zaprzyjaźniona z pisarzem Robertem Louisem Stevensonem.
Po upadku monarchii hawajskiej w 1893 podjęła działania na rzecz utrzymania niepodległego państwa. Odbyła podróż po USA, spotkała się m.in. z prezydentem Groverem Clevelandem, jednak bez powodzenia. Lata 1894–1897 spędziła ponownie w Anglii. W styczniu 1899 ciężko zachorowała podczas konnej wyprawy w góry, zmarła dwa miesiące później. Jest bohaterką ludową Hawajczyków, a także wielu dzieł sztuki – utworów literackich, plastycznych i muzycznych.
Życie.
Księżniczka Wiktoria Kaʻiulani wychowywała się w ʻĀinahau. Posiadłość ta była własnością Kaʻiulani podarowaną jej w dniu chrzcin przez jej ciotkę Ruth. Księżniczka zamieszkała tam, gdy była bardzo mała. Przed wyjazdem do Anglii uczyły ją guwernantki. Matka księżniczki zmarła, gdy ta miała 12 lat. Miała trzy przyrodnie siostry Rosie, Helen i jej ukochaną Annie.
Kaʻiulani wiązała wielkie nadzieje co do uratowania niepodległości Hawajów. Niestety jej marzenia o przyszłości kraju nie spełniły się. Wróciła do Anglii pełna nadziei, ale ostatecznie czynione przez nią starania o przywrócenie monarchii na Hawajach nie odniosły sukcesu. Po drobiazgowym dochodzeniu wysłannik prezydenta Clevelanda, James Blount, zalecił prezydentowi, aby natychmiast przywrócić na tron królową Liliʻuokalani. Prezydent Cleveland zgodził się, a zrobienie następnego kroku pozostawało w gestii Kongresu. Niestety, kongresmeni nie poparli stanowiska Clevelanda i Blounta.
4 lipca 1894 roku rebelianci amerykańscy ogłosili, że Hawaje nazywają się obecnie Republiką Hawajów i że Sanford B. Dole zostaje prezydentem. Następca Grovera Clevelanda w Białym Domu był William McKinley, który bezzwłocznie autoryzował oficjalne przyłączenie Hawajów do Stanów Zjednoczonych. Królestwo przestało istnieć na zawsze.
W roku 1894 księżniczka Kaʻiulani przeżyła inny straszny wstrząs, kiedy niespodziewanie zmarł jej drogi przyjaciel Robert Louis Stevenson. Miał czterdzieści cztery lata.
W całym tym okresie przyszłość księżniczki Kaʻiulani była równie niepewna, co przyszłość samych Hawajów. Wyjechała z Brighton i przeniosła się do domku na wsi, którego właścicielką była dyrektorka Great Harrowden Hall. Aby uciec od napięcia związanego z oczekiwaniem na wiadomości z domu, Kaʻiulani podróżowała po Europie.
Pozostała na uchodźstwie, a latem 1896 roku dołączył do niej ojciec. Z braku innych możliwości księżniczka Kaʻiulani wraz z ojcem podróżowali nadal po kontynencie europejskim, obracając się w najwyższych sferach. Było to w gruncie rzeczy jałowe życie, które zupełnie nie pasowało do osobowości Kaʻiulani. Została kobietą bez ojczyzny i bez życiowego celu.
Pogorszeniu uległo też jej zdrowie: stale cierpiała z powodu migreny i wielu innych dolegliwości fizycznych, w tym omdleń i okresowych ataków grypy.
Następnie wiosną 1897 roku, księżniczka otrzymała jeszcze okropniejsze wiadomości o bliskich. Na Hawajach zmarła nagle Annie Cleghorn, ukochana przyrodnia siostra.
Miała zaledwie dwadzieścia dziewięć lat. Kaʻiulani przeżyła utratę wielu drogich osób, a w wyniku tej ostatniej straty pogrążyła się jeszcze głębiej w stanie depresji. Od tamtej pory używała tylko papeterii z czarnym obramowaniem.
W końcu, w listopadzie 1897 roku, księżniczka Kaʻiulani wraz z ojcem wrócili na Hawaje. Był to powrót po ośmiu latach nieobecności, stąd też wiele zmian, które zaszły, bardzo ją zaskoczyło. Miała nadal swoje ukochane drzewo banianu, pod którym w dzieciństwie uwielbiała spędzać czas, oraz jej kucyka o imieniu Duszek, jednak ojciec wybudował zupełnie nowy dom w ʻĀinahau, gdzie mieszkała jako dziecko. Mimo że budowla była bardzo okazała, księżniczce Kaʻiulani brakowało dobrze znanych ścian, wśród których przebiegło jej dzieciństwo. Po tylu latach spędzonych w Europie księżniczce Kaʻiulani trudno było znieść tutejsze wysokie temperatury i wilgotność klimatu hawajskiego. W rezultacie zdrowie jej nadal się pogarszało.
Księżniczka Kaʻiulani robiła, co w jej mocy, aby wypełnić obowiązki przynależne jej uprzedniej pozycji. Pokazywała się publicznie i przyjmowała gości. Próbowała żyć tak, jak gdyby monarchia miała kiedyś zostać przywrócona. Nie była gotowa porzucić nadziei, że pewnego dnia będzie w stanie wypełnić przeznaczoną jej rolę i służyć ludowi jako królowa Hawajów.
Jednakże 12 sierpnia 1898 roku Hawaje zostały ostatecznie i oficjalnie zaanektowane przez Stany Zjednoczone. Po raz ostatni odegrano hymn narodowy, a następnie usunięto flagę Hawajów, dumnie powiewającą przedtem na szczycie pałacu ʻIolani, by na jej miejsce wciągnąć na maszt flagę amerykańską. Hawaje nigdy już nie odzyskały niepodległości, a tamtego dnia cały naród płakał.
Księżniczka Kaʻiulani miała poczucie, jakby jej życie skończyło się, zanim miało szansę naprawdę się rozpocząć. Od chwili przyjścia na świat wszystko, co robiła – czy mówiła – było ostatecznie skierowane na służenie krajowi z pozycji królowej. Teraz była księżniczką na wygnaniu we własnym kraju.
W tym samym roku zmarł w Europie jej ukochany opiekun Theo Davies. Księżniczka Kaʻiulani była zdruzgotana tą wiadomością i właściwie nigdy potem naprawdę nie doszła do siebie. Zrozpaczona, spędziła wiele czasu w ʻĀinahau, gdzie samotnie odbywała żałobę.
Potem stopniowo znów zaczęła uczęszczać na spotkania towarzyskie i spędzać czas z przyjaciółmi. Była jednak strasznie smutna, a jej niegdyś bardzo żywe oczy zmatowiały. Dokuczały jej obezwładniające bóle głowy, a wzrok tak się popsuł, że nie pomagały już nawet okulary.
W końcu księżniczka postanowiła odwiedzić Dużą Wyspę Hawajów, aby zmienić otoczenie. Było to zimą 1898 roku, kiedy to jej stara znajoma, Ewa Parker, wychodziła za mąż. Uroczystości ciągnęły się wiele tygodni wśród nieustającego wiru życia towarzyskiego. Księżniczka Kaʻiulani odbywała długie przejażdżki konne albo chodziła popływać z przyjaciółmi, a oprócz tego niemal codziennie miały miejsca przyjęcia i tańce.
W styczniu 1899 roku księżniczka Kaʻiulani postanowiła wybrać się z przyjaciółmi na kolejną długą konną wycieczkę w góry. W drodze powrotnej złapała ich tropikalna burza i Kaʻiulani bardzo się przeziębiła. Kiedy cała grupa wróciła do głównego budynku, księżniczka miała już wysoką gorączkę, toteż położono ją natychmiast do łóżka. Usłyszawszy o chorobie córki, ojciec przybył od razu do Oʻahu. Zabrał ją do domu do ʻĀinahau, kiedy jej stan na tyle się poprawił, że mogła podróżować.
Potem stopniowo – choć badali ją najlepsi miejscowi lekarze – stan księżniczki Kaʻiulani ulegał pogorszeniu. Wkrótce trudno jej było nawet wstawać z łóżka, lekarze zaś stwierdzili gorączkę reumatyczną i wole.
Mijały dni, a księżniczka Kaʻiulani coraz bardziej słabła. Ojciec i jego przyjaciele robili wszystko, co w ich mocy, aby zapewnić jej wszelkie wygody i dodawać otuchy, ale wszystko wskazywało na to, że nic jej nie pomaga. W końcu zorientowali się, że ich ukochana księżniczka umiera.
Późnym wieczorem 5 marca 1899 roku stan księżniczki Kaʻiulani pogorszył się gwałtownie. Wkrótce zaczęła majaczyć. Z trudem wydyszała ostatnie słowo – mogło to być „Papa”, „Mama” albo „Koa” (imię jej kuzyna), ale nikt z czuwających przy jej łóżku nie mógł dokładnie jej zrozumieć. O drugiej nad ranem 6 marca księżniczka zakończyła życie.
Większość Hawajczyków wierzy, że zmarła miała złamane serce z powodu utraty ojczyzny – a także wielu osób, które kochała. Mówi się również, iż w chwili śmierci jej ukochane pawie zaczęły spazmatycznie krzyczeć pod oknami, po czym nadal głośno krzyczały przez wiele godzin.
Cały kraj – zarówno Hawajczycy, jak i obcokrajowcy – przywdział żałobę po pięknej młodej księżniczce. Naród pogrążył się w tak wielkim smutku, że odłożono na bok polityczne spory, aby wszyscy mogli dzielić wspólny żal. Księżniczkę Kaʻiulani kochali wszyscy, a jej śmierć jest do dziś uznawana za wielką stratę dla Hawajów.

</doc>
<doc id="103804" url="https://pl.wikipedia.org/wiki?curid=103804" title="Wołczkowo">
Wołczkowo

Wołczkowo (do 1945 niem. "Völschendorf") – wieś w województwie zachodniopomorskim, w powiecie polickim, w gminie Dobra (Szczecińska). Leży na skraju Puszczy Wkrzańskiej u podnóża wału morenowego, tzw. Wału Bezleśnego, rozciągającego się na przestrzeni kilkunastu kilometrów – od Bezrzecza do brzegu Odry w Siadle Dolnym; ok. 3 km na zachód od szczecińskiego osiedla Głębokie.
Według danych urzędu gminy z 30 czerwca 2008 wieś miała 1119 zameldowanych mieszkańców.
Sołectwo Wołczkowo stanowi jedynie wieś Wołczkowo.
Historia.
Stara słowiańska wieś z zachowanym owalnicowym układem ulic. Wzmiankowana w 1285 roku w dokumentach franciszkańskiego klasztoru św. Jana w Szczecinie jako służebna wieś rolnicza (gł. hodowla bydła, koni, owiec i trzody chlewnej). W 1724 przeszła na własność rady miejskiej Szczecina.
Po zakończeniu II wojny światowej wieś początkowo nosiła nazwę "Wilczkowo", nazwę "Wołczkowo" wprowadzono urzędowo rozporządzeniem Ministrów Administracji Publicznej i Ziem Odzyskanych z dnia 1 lipca 1947 roku.
Demografia.
Ogólna liczba mieszkańców:
Turystyka.
Przez wieś prowadzi Szlak „Puszcza Wkrzańska”.

</doc>
<doc id="103807" url="https://pl.wikipedia.org/wiki?curid=103807" title="John Davies">
John Davies

"Imię i nazwisko John Davies nosiło lub nosi kilka znanych osób, m.in.:"

</doc>
<doc id="103808" url="https://pl.wikipedia.org/wiki?curid=103808" title="Mg%">
Mg%



</doc>
<doc id="103809" url="https://pl.wikipedia.org/wiki?curid=103809" title="Siadło Dolne">
Siadło Dolne

Siadło Dolne (do 1945 niem. "Niederzahden") – wieś w Polsce położona w województwie zachodniopomorskim, w powiecie polickim, w gminie Kołbaskowo, w dolinie nad Odrą, ok. 6 km na południe od Szczecina.
Historia.
W X-XII wieku istniał tu gród Pomorzan (na miejscu wcześniejszej osady ludów kultury łużyckiej: ok. 750 – 400 r. p.n.e.). Tereny obu dzisiejszych wsi: Siadła Dolnego i Siadła Górnego wymieniane były, jako uiszczające dziesięcinę kościołowi Św. Jakuba w Szczecinie (ok. 1191). W 1203 również pojawia się informacja o istnieniu na tych terenach wsi, natomiast w 1272 wieś wymieniona jest jako należąca do kapituły mariackiej w Szczecinie.
Od średniowiecza aż do XVIII wieku wieś Siadło Dolne znana była z uprawy winorośli na nasłonecznionych, południowych stokach Wału, nad Odrą. Podczas I wojny światowej pomiędzy Siadłem Dolnym a Górnym wydobywano węgiel brunatny. W czasie II wojny światowej zlokalizowano tu obóz jeńców wojennych polskich, francuskich i radzieckich; po wojnie odkryto masowy grób ofiar obozu. W kwietniu 1945 trwały tu ciężkie dziesięciodniowe walki 65 armii gen. Pawła Batowa zmierzającej do sforsowania obu odnóg Odry i zajęcia Szczecina.
W latach 1975–1998 miejscowość położona była w województwie szczecińskim.
Turystyka.
Wieś leży u podnóża Wału Stobniańskiego, rozciągającego się na przestrzeni kilkunastu kilometrów od Bezrzecza. Od wschodu Park Krajobrazowy Doliny Dolnej Odry, stąd miejscowość stanowi dobry punkt organizacji spływów kajakowych. Na Młyńskiej Górze (65 m n.p.m.) pozostałości grodziska o wymiarach 40x50 oraz punkt widokowy na Szczecin, Międzyodrze i Wzgórza Bukowe. Na terenie posesji nr 31 rośnie cis drzewiasty o obwodzie około 185 cm. W północnej części znajduje się głaz narzutowy (gnejs różowy) o obwodzie 5,50 m i wysokości 0,70 m (nad terenem). 2km na południe od wsi Rezerwat przyrody Wzgórze Widokowe nad Międzyodrzem.
We wsi znajdują się gospodarstwa agroturystyczne, wypożyczalnia kajaków i sklep spożywczy.
Transport.
Siadło Dolne połączone jest ze Szczecinem miejską linią autobusową.

</doc>
<doc id="103810" url="https://pl.wikipedia.org/wiki?curid=103810" title="Santiago Bernabeu">
Santiago Bernabeu



</doc>
<doc id="103811" url="https://pl.wikipedia.org/wiki?curid=103811" title="Kaktus">
Kaktus



</doc>
<doc id="103814" url="https://pl.wikipedia.org/wiki?curid=103814" title="Siadło Górne">
Siadło Górne

Siadło Górne (do 1945 niem. "Hohenzahden") – niewielka wieś w Polsce o dobrze zachowanym układzie ulicówki, położona w województwie zachodniopomorskim, w powiecie polickim, w gminie Kołbaskowo, ok. 5 km na południe od Szczecina.
Leży na grzbiecie wału morenowego, tzw. Wału Bezleśnego, rozciągającego się na przestrzeni kilkunastu kilometrów – od Bezrzecza do brzegu Odry w Siadle Dolnym.
Historia.
Pierwsze źródłowe wzmianki o wsi pochodzą z 1191 z ksiąg szczecińskiego kościoła św. Jakuba, który pobierał ze wsi dziesięcinę. W 1272 nadana kościołowi Mariackiemu w Szczecinie przez księcia Barnima I Dobrego. Ważna wieś w średniowieczu – w 1286 wymieniono tutejszy kościół. Podczas I wojny światowej pomiędzy Siadłem Górnym a Dolnym wydobywano węgiel brunatny.
Badania archeologiczne z drugiej połowy XX wieku odkryły na krawędzi Wału dwukulturowe grodzisko: łużyckie i wczesnośredniowieczne.
W latach 1975–1998 miejscowość położona była w województwie szczecińskim.
Zabytki.
Kościół w Siadle Górnym usytuowany był pośrodku wsi, przy samej drodze. Była to budowla salowa założona na planie prostokąta, bez chóru, z wieżą od zachodu. Mury wzniesiono z kwadr granitowych łączonych zaprawą wapienną.
Brak jest informacji o portalach i pierwotnym wykroju okien. W okresie przebudowy poszerzono obramienia okien, wykonując je w cegle.
Zachowane zdjęcia archiwalne pozwalają bardziej dokładnie opisać wschodnią elewację kościoła. W szczycie widoczna jest dekoracja w postaci czterech, wąskich, ostrołukowych blend. Pomiędzy nimi znajdowała się blenda o kształcie krzyża łacińskiego w obramieniu ceglanym. Kościół kryty był drewnianym stropem belkowanym i dwuspadowym, ceramicznym dachem. Zaskakuje również układ wnętrza świątyni. Ze zdjęcia archiwalnego wynika, że ołtarz nie posiadał tradycyjnej nadstawy, lecz był odsunięty od ściany wschodniej, do której dostawiona była empora chórowa i organami. Ławki rozmieszczone były wokół ołtarza i ambonki z Pismem Św.
Wieża zachodnia o tej samej szerokości i wysokości co nawa, wzniesiona była w dolnej kondygnacji z kwadr granitowych. Na wysokości połaci dachu przechodziła w konstrukcję szkieletową o planie kwadratu, odeskowaną. Wieńczył ją hełm cebulasty z latarnią, zakończony szpicem z kulą i chorągiewką. W hełmie znajdowały się cztery tarcze zegarowe. Kościół posiadał organy, a jego wnętrze zdobiły m.in. drewniane epitafia ścienne
Kościół wraz z niewielkim prostokątnym placem otoczony był kamiennym murem. Po roku 1945 z nieznanych przyczyn świątynię rozebrano. Pozostał po niej tylko plac, na którym wzniesiono dom jednorodzinny. W pobliżu zachował się (przekształcony w kapliczkę maryjną) obelisk upamiętniający poległych podczas I wojny światowej mieszkańców wsi.
Cmentarz o nieregularnym zarysie znajdował się na południowym skraju wsi w rozwidleniu dróg. Zachowało się jeszcze ogrodzenie i nieliczne ślady nagrobków.
Transport.
Siadło Górne połączone jest ze Szczecinem miejską linią autobusową.

</doc>
<doc id="103815" url="https://pl.wikipedia.org/wiki?curid=103815" title="Moderator (internet)">
Moderator (internet)

Moderator – osoba oceniająca komentarze oraz inne treści wprowadzane na stronie WWW, kanale IRC, liście dyskusyjnej, serwisie społecznościowym lub na forum, zazwyczaj posiadająca dostęp do narzędzi technicznych, zarządzania treścią oraz kontami uczestników na poziomie wyższym niż zwykli uczestnicy (jak np. edytowanie lub trwałe usuwanie komentarzy/postów, blokowanie kont). Celem moderacji jest zapobieganie trollowaniu, nadużyciu systemu komentarzy, zapewnieniu, że wpisy nie będą powodować kłótni i rozstrzyganie sporów między użytkownikami. Moderatorzy dbają o przestrzeganie zasad netykiety, a czasami również o czystość języka polskiego używanego w dyskusji poprzez zwracanie uwagi lub poprawianie błędów ortograficznych. Moderowanie może być wykonywane w trybie prewencyjnym – publikacja treści zależy wtedy od moderatora.
Moderator a administrator.
Ogólnie pojęta administracja różnych internetowych kanałów jest wykonywana przez administratorów zajmujących się stroną techniczną oraz moderatorów, ale zazwyczaj są to różne osoby, jednak administrator czasami pomoże moderatorowi. Moderator ma przeważnie dużo mniejsze uprawnienia. Na większości forów administratorzy mogą nadać i zabrać uprawnienia moderatora dowolnemu użytkownikowi (na niektórych forach może to robić tylko właściciel forum). Czasem wprowadza się hierarchię moderatorów, np. na moderator działu ogólne, moderator działu inne, itd... (moderatorzy lokalni, uprawnienia im pozwalają na moderowanie tylko tych działów), moderator globalny (całe forum, często może też banować). Niekiedy jest też supermoderator, który ma dostęp do niektórych funkcji panelu administratora jak zarządzanie działami.

</doc>
<doc id="103816" url="https://pl.wikipedia.org/wiki?curid=103816" title="Epifity">
Epifity



</doc>
<doc id="103818" url="https://pl.wikipedia.org/wiki?curid=103818" title="Tomasz Dąbal">
Tomasz Dąbal

Tomasz Jan Dąbal (ur. 29 grudnia 1890 w Sobowie, zm. 21 sierpnia 1937 w Moskwie) – radykalny działacz polityczny w II Rzeczypospolitej i ZSRR, poseł na Sejm Ustawodawczy (1919–1921), zastępca członka KC Komunistycznej Partii Robotniczej Polski.
Życiorys.
W latach 1909–1914 studiował prawo w Wiedniu i medycynę w Krakowie, w czasie studiów wstąpił do PSL (1911). W czasie I wojny światowej służył w 87 pułku piechoty Armii Austro-Węgier na froncie rosyjskim, bałkańskim i włoskim. Trzykrotnie ranny, dosłużył się stopnia kapitana. W styczniu 1917 został przydzielony do 3 pułku piechoty Legionów jako instruktor karabinów maszynowych. Pod koniec wojny został aresztowany za działalność polityczną w armii austriackiej i przez dwa miesiące więziony w obozie w Udine. Po rozpadzie Austro-Węgier powrócił do Polski. Na początku listopada 1918, jako specjalny pełnomocnik Polskiej Komisji Likwidacyjnej w Krakowie, objął komendę nad oddziałami żandarmerii w powiatach: tarnobrzeskim, mieleckim, niżańskim i kolbuszowskim. Oddziały przekształcił w Milicję Ludową.
6 listopada 1918 na wiecu chłopskim w Tarnobrzegu wraz z ks. Eugeniuszem Okoniem proklamował powstanie Republiki Tarnobrzeskiej. W grudniu 1918 został zwolniony z komendy powiatowej żandarmerii w Tarnobrzegu na własne żądanie. Razem z ks. Okoniem zorganizował w 1919 Chłopskie Stronnictwo Radykalne, działające na terenach objętych wpływami "Republiki".
W latach 1919–1921 był posłem na Sejm Ustawodawczy, początkowo wiceprezes klubu PSL Lewica, później wraz z ks. Okoniem tworzył dwuosobowy klub komunizującego Stronnictwa Chłopsko-Radykalnego. W 1920 r. wniósł w sejmie interpelację w sprawie przeciwdziałania występujących na wsiach wypadkom śmierci głodowej. Stopniowo przyjął poglądy komunistyczne, nawiązał kontakty z nielegalną KPRP, do której wstąpił we wrześniu 1920. W lipcu 1921 wspólnie ze Stanisławem Łańcuckim utworzył Frakcję Sejmową Posłów Komunistycznych. Na kilka dni przed Bitwą Warszawską wygłosił w Sejmie oświadczenie zawierające słowa: „Nie uważam Czerwonej Armii za nieprzyjaciela. Przeciwnie, witam jak przyjaciela Narodu Polskiego”. Fakt ten został skrzętnie wykorzystany przez sowiecki aparat propagandowy. W listopadzie 1921 został pozbawiony immunitetu poselskiego i postawiony przed sądem pod zarzutem usiłowań obalenia ustroju państwa. Wyrokiem Sądu Okręgowego w Warszawie z 7 lipca 1922 skazany na 6 lat ciężkiego więzienia. W 1923 w ramach wymiany więźniów politycznych wyjechał do ZSRR, gdzie działał w KC KP(b) Białorusi. W latach 1923–1925 był zastępcą członka KC KPRP. Współorganizował Międzynarodówkę Chłopską – w latach 1923–1928 był zastępcą sekretarza generalnego tej organizacji. Wiceprzewodniczący Komitetu Wykonawczego i zastępca sekretarza generalnego Międzynarodowej Organizacji Pomocy Rewolucjonistom (MOPR), sekretarz Komisji Rolnej przy Komitecie Wykonawczym Kominternu. Ukończył studia na Wydziale Agrarnym i Wydziale Gospodarki i Polityki Światowej w Instytucie Czerwonej Profesury w Moskwie (1930–1932, z odznaczeniem), a w 1934 uzyskał stopień naukowy doktora nauk ekonomicznych. W latach trzydziestych prowadził aktywną działalność oświatową i propagandową w Marchlewszczyznie – polskim obwodzie autonomicznym na Ukrainie sowieckiej. Od 1932 był wiceprezydentem Białoruskiej Akademii Nauk w Mińsku.
29 grudnia 1936, w okresie „wielkiej czystki”, został aresztowany przez NKWD. W wyniku tortur przyznał się do wszystkich zarzucanych mu czynów i poszedł na pełną współpracę z NKWD. 21 sierpnia 1937 został skazany na śmierć przez Kolegium Wojskowe Sądu Najwyższego ZSRR z oskarżenia o „udział w organizacji szpiegowsko-dywersyjnej”. Wyrok wykonano tego samego dnia w więzieniu Lefortowo. Skremowany na Cmentarzu Dońskim w Moskwie i tam też anonimowo pochowany. Zrehabilitowany przez Kolegium Wojskowe SN ZSRR 21 grudnia 1955. Jego imieniem nazwano kilka ulic w ZSRR, a w PRL Zakłady Metalowe w Nowej Dębie koło Tarnobrzega.
Autor ponad 200 broszur, przyczynków naukowych i wstępów krytycznych do utworów pisarzy polskich wydanych w ZSRR. Publikował artykuły w "Piaście", "Przyjacielu Ludu", "Wyzwoleniu".

</doc>
<doc id="103823" url="https://pl.wikipedia.org/wiki?curid=103823" title="System moderacji">
System moderacji

System moderacji – metoda, którą zarządzający danym serwisem internetowym, umożliwiającym użytkownikom komentowanie, wybrał w celu odfiltrowania wpisów nieadekwatnych, obscenicznych, niezgodnych z regułami (a nawet nielegalnych) lub obraźliwych od wpisów użytecznych i dostarczających informacji.
Różne rodzaje usług internetowych pozwalają na komentowanie, na przykład forum internetowe, blogi czy witryny WWW, oparte na skryptach takich jak phpBB, Wiki czy PHP-Nuke. Zależnie od zawartości i docelowego odbiorcy, zarządzający decyduje, jakie rodzaje komentarzy są właściwe, po czym przekazuje obowiązki ich przesiewania moderatorom. Najczęściej zarządca stara się wyeliminować zjawiska takie jak trolling, spam, flamewar, chociaż szczegóły są bardzo zmienne dla różnych miejsc.
Brak moderacji.
System polega na niecenzurowaniu i niekasowaniu żadnych wiadomości. 
Moderacja przez nadzorcę.
Ten rodzaj moderacji spotykany jest często na forach dyskusyjnych. Grupa ludzi zostaje wybrana przez zarządcę (zwykle na dłuższy czas). Egzekwują oni reguły wyznaczone przez zarządcę w jego imieniu. Mają oni zwykle dostęp do narzędzi umożliwiających edycję lub całkowite kasowanie wpisów, ewentualnie blokowania wpisów na podstawie adresu poczty lub adresu IP i obowiązek utrzymywania spokoju w ramach społeczności.
Moderacja przez użytkowników.
Ten system pozwala każdemu użytkownikowi moderować wpisy innych użytkowników. Działa to dobrze zwłaszcza w dość dużych i aktywnych społecznościach, gdzie liczba nieprzystosowanych jest proporcjonalnie mała.
Jednym z głównych przykładów jest slashdot, gdzie każdy otrzymuje pewną liczbę "punktów moderacji", które może wykorzystać do zmiany oceny dowolnego artykułu o jeden punkt. Oceny artykułu są zwykle w przedziale od -1 do 5 punktów. Przy przeglądaniu witryny można ustawić granicę, tak żeby tylko lepiej oceniane wpisy były widoczne.
System stosowany przez "slashdot" został następnie uzupełniony o pojęcie karmy – oceny poprzednich wpisów użytkownika wpływają na początkową ocenę nowych wpisów.
Uprawnienia moderatorskie są przypisywane na krótki okres, w zależności od różnych czynników, między innymi "karmy", oraz systemów meta-moderacji, gdzie użytkownicy oceniają pracę moderatorów.

</doc>
<doc id="103824" url="https://pl.wikipedia.org/wiki?curid=103824" title="Kamieniec">
Kamieniec



</doc>
<doc id="103825" url="https://pl.wikipedia.org/wiki?curid=103825" title="Ásatrú">
Ásatrú

Ásatrú – nurt w obrębie rodzimowierstwa germańskiego, oparty na wierzeniach zawartych w mitologii nordyckiej, której świat bogów reprezentują dwie dynastie Asów i Vanów. Stanowi ona próbę odtworzenia wierzeń dominujących w Europie Północnej przed przyjęciem chrześcijaństwa. Zaliczana jest do neopogańskich ruchów religijnych.
Etymologia.
Nazwa Ásatrú, powstała w XIX wieku, wywodzi się z języka islandzkiego (bardzo zbliżonego do języka staronordyckiego) i jest złożeniem dwóch wyrazów. Pierwszy z nich odnosi się do jednej ze wspomnianych grup bogów – Asów, drugi to wyraz używany na oznaczenie „religii” lub „wierzeń”. Aczkolwiek w języku staronordyckim nie istniało słowo o takim znaczeniu, a "trú" (lub "tro") znaczyło raczej „prawda” lub „lojalność”.
Inne określenia używane to: "heiðni", czyli dosłownie „pogaństwo”, "forn siðr", czyli „dawne zwyczaje” lub „odynizm”.
Pradawna religia.
Wiadomości na temat pradawnych wierzeń mieszkańców tej części Europy są fragmentaryczne, a niekiedy sprzeczne. Ważnym źródłem wiedzy są takie dzieła literatury islandzkiej jak "Edda" czy sagi, które powstawały w XII-XIV wieku. Pewne informacje przynoszą badania współczesnego folkloru oraz znaleziska archeologiczne, a także badania porównawcze innych przedchrześcijańskich systemów religijnych Eurazji: mitologii Celtów, Greków i Rzymian a także wczesnego hinduizmu.
Współczesne wierzenia.
Ze względu na wyparcie starych wierzeń przez chrześcijaństwo współcześni wyznawcy Ásatrú zechcieli je zrekonstruować. Ich wyznawcy klasyfikowani są zazwyczaj jako neopoganie, choć wielu z nich odrzuca tę etykietę. Wierzenia i rytuały rekonstruowane są na podstawie historycznych zapisków, zwłaszcza tych przekazanej przez dzieła literackie. Ze względu na skąpość tego materiału mogą one różnić się wśród różnych grup i jednostek.
Wierzenia te, które zniknęły praktycznie na wiele wieków, zaczęły odżywać w XIX wieku w okresie romantyzmu. Pierwsze zorganizowane grupy wyznawców pojawiły się w Niemczech na początku XX wieku. Kilku pierwszych członków partii nazistowskiej było członkami Towarzystwa Thule, które zajmowało się właśnie studiowaniem germańskich starożytności. Aczkolwiek wydaje się, że tworzyli oni margines aparatu partyjnego.
Drugie ożywienie przypada na lata 60. i 70. XX wieku. Wówczas to Ásatrú została uznana przez rząd Islandii za oficjalną religię. Doszło do tego w 1973, głównie dzięki staraniom Sveinbjörna Beinteinssona. Mniej więcej w tym samym czasie pojawiły się pierwsze tego typu ruchy w Kanadzie (z czasopismem „The Odinist”) i Stanach Zjednoczonych (najbardziej znane Asatru Folk Assembly). Wiara w Odyna pojawiła się także w Wielkiej Brytanii. Wyznawców Ásatrú znaleźć można właściwie na całym świecie, choć najbardziej popularna jest w Europie Zachodniej i Skandynawii, a także w Ameryce Północnej, Australii i Nowej Zelandii. W Polsce od 2010 roku funkcjonuje nieformalna grupa Asatru Polska oraz kindred Wilcza Rodzina, a od 2013 również Stowarzyszenie Asatryjskie Midgard. 
Związki wyznaniowe Ásatrú generalnie zorganizowane są na zasadach demokratycznych, inspirowanych głównie pragermańskimi formami podejmowania decyzji w postaci "thingów", czyli zgromadzeń wszystkich wolnych członków wspólnoty. Ważnym elementem są indywidualne prawa oraz wolność słowa. Jednocześnie brak jest centralnej władzy, zwłaszcza że większość tych grup jest raczej mała i podzielona.
Główne cechy.
Są to wierzenia politeistyczne – w ich założeniach jest zarówno wiara jak i oddawanie czci wielu bogom i boginiom (na równych prawach), duchom oraz przodkom – są to również tym samym wierzenia wiążące ich wyznawców zarówno z ich pochodzeniem pod kątem przodków jak i z ziemią rodzinną. Nie oznacza to zamknięcia jedynie dla osób pochodzenia skandynawskiego. Istotna jest tu idea więzi z korzeniami. Problemem jednak dla osób “z zewnątrz”, jest brak obyczaju – który w pierwszym pokoleniu musi dopiero być stworzony, w odróżnieniu od ludzi żyjących z danymi wierzeniami i zwyczajami z pokolenia na pokolenie, nawet jeśli nie nazywają tego wiarą. Są to wierzenia rekonstrukcjonistyczne – w ujęciu ogólnym – zakładają bowiem odtwarzanie obyczajów oraz kultów religii i wierzeń z terenów Europy uznanych współcześnie za wymarłe (nie do końca słusznie) na skutek jej schrystianizowania. Wierzenia te są uznawane za religię natury, w tym sensie iż ich wyznawcy czują się częścią natury. Nie odrzucają zdobyczy technologicznych, lecz starają się żyć w zgodzie z naturą i jej prawami, koegzystując z nią, a nie tylko eksploatując. Nie roszczą one sobie prawa do “prawdy absolutnej” lub też jedynej słusznej religii czy systemu wierzeń dla świata. Nie są też w żaden sposób religią scentralizowaną – jest wiele klanów, których obyczaje mogą się różnić, tak jak dawniej różniły się obyczaje poszczególnych plemion. Ich wyznawcy starają się patrzeć na świat taki jakim jest dziś, a nie w IX czy X wieku n.e.- wierzą w pewną formę przeznaczenia z elementami determinizmu określanego jako Wyrd, co jednak nie oznacza w ich wypadku biernego poddania się biegowi rzeczy – nie jest więc jednoznaczne z fatalizmem. Można by rzec, iż polskie porzekadło, że każdy jest kowalem swojego losu, oddaje trafnie tę filozofię – o ile dopuścimy, że na efekty kucia wpływają również czynniki zewnętrzne. Pewną istotą tych wierzeń jest też wiara w wyższą, bliżej nieokreśloną siłę, która jest z nimi związana wzajemnymi zależnościami, i której są też częścią oraz przyjmująca między innymi formy bogów i bogiń, przy czym zarówno bóstwa, jak i duchy są traktowane jako realne byty, które nawet jeśli niewidzialne, są wyczuwalne. Mentalne obrazy tych bytów budowane w mitach i legendach mają za zadanie przybliżyć nam ich zrozumienie i nasz związek oraz wzajemne relacje z nimi. Wszystko oddziałuje na wszystkim, tworząc całość. Cześć bóstwom jest oddawana nie tylko w formie rytuałów, lecz poprzez całe swoje życie – sposób postępowania i zachowanie zasad. Relacje między wyznawcami a bogami również nie mają charakteru uległości, gdyż ci ostatni nie są traktowani jako władcy absolutni, lecz raczej jako potężniejsi członkowie danego klanu. Nie istnieje wiara w grzech czy też winę wrodzoną człowieka, tym samym nie ma potrzeby oczekiwania jakiejkolwiek nagrody po śmierci, jednakże istnieje idea życia pozagrobowego, w którym tych żyjących zgodnie z zasadami czeka spotkanie z członkami klanu i wspólne życie, a tych, którzy się owym zasadom sprzeniewierzają czeka wykluczenie z klanu i samotne życie w mglistej i nudnej pustce. W ograniczonym zakresie jest również możliwa reinkarnacja w zakresie linii rodzinnej danego klanu. Nie istnieje żadna księga, którą można by przyrównać do Biblii – istnieją teksty pisane, zawierające mity i przekazy, ale żaden z nich nie jest traktowany jako objawiony. Uznawane są jedynie dwa źródła wiedzy o świecie – pierwszym jest sam świat, ukazujący swoje prawa. Drugim jest mądrość i wiedza (w tym również instynkt, przeczucia, zachowania itd.) odziedziczona po przodkach. Połączenie tych dwóch źródeł z historycznymi tekstami (Eddy, Sagi, inskrypcje runiczne) oraz naukowymi interpretacjami współczesnymi znalezisk archeologicznych dotyczących życia i śmierci dawnych ludów germańskich daje możliwość kształtowania światopoglądu i postawy życiowej. Na koniec najważniejsze – zasady jakimi kierują się Heatini: odwaga, honor, znaczenie rodziny i pochodzenia, siła, wolność, lojalność wobec klanu oraz radosne i pełne doznań życie. Nie mają one znaczenia dogmatów czy też przykazań, jednakże są pewnymi zaleceniami stylu życia.
Dziewięć szlachetnych cnót.
Dziewięć szlachetnych cnót (ang. The Nine Noble Virtues, albo NNV) to zbiór moralnych porad spisanych przez Johna Yeowella (a.k.a Stubba) i Johna Gibss-Baileya (a.k.a Hoskuld) na potrzeby Rytu Odyńskiego w latach siedemdziesiątych.
Są one oparte na cnotach historycznego pogaństwa nordyckiego, zebrane z różnych źródeł, w tym Eddy Poetyckiej (szczególnie Havamal i Sigrdrífumál), oraz sag islandzkich). Występują w paru wariantach.

</doc>
<doc id="103826" url="https://pl.wikipedia.org/wiki?curid=103826" title="Asatru">
Asatru



</doc>
<doc id="103827" url="https://pl.wikipedia.org/wiki?curid=103827" title="Vanowie">
Vanowie



</doc>
<doc id="103828" url="https://pl.wikipedia.org/wiki?curid=103828" title="Starachowice">
Starachowice

Starachowice (w latach 1939–1949 "Starachowice-Wierzbnik") – miasto w województwie świętokrzyskim, siedziba powiatu starachowickiego.
Miasto położone jest na pograniczu Gór Świętokrzyskich i Przedgórza Iłżeckiego. Leży w dolinie rzeki Kamiennej i jest otoczone rozległymi lasami – pozostałością Puszczy Świętokrzyskiej.
Do 1954 roku znajdowała się tu siedziba wiejskiej gminy Styków. W latach 1975–1998 miasto administracyjnie należało do województwa kieleckiego. Według danych z 31 grudnia 2016 miasto miało 49 184 mieszkańców.
W mieście znajduje się siedziba utworzonej w 1997 roku Specjalnej Strefy Ekonomicznej „Starachowice”, która na terenie miasta obejmuje obszar 168 ha i jest zagospodarowana w blisko 90%.
Starachowice leżą w historycznej ziemi sandomierskiej Małopolski, część miasta położona na północ od Kamiennej należy także do ziemi radomskiej.
Historia.
W miejscu obecnych Starachowic istniała kuźnica, dzierżawiona w XVI wieku przez Starzechowskich, stąd prawdopodobnie nazwa miejscowości. Obok kuźni na terenie obecnego miasta istniało miasto Wierzbnik (dziś stanowiący najstarszą, zabytkową część Starachowic).
Do 1817 r. osada stanowiła własność zakonu cystersów z Wąchocka, którzy w 1789 r. zbudowali tu wielki piec. W 1815 r. hutę przejął rząd Królestwa Polskiego. W I połowie XIX w. Starachowice stały się największym ośrodkiem przemysłu metalowego Królestwa Polskiego, częścią tzw. Staropolskiego Zagłębia Przemysłowego, wg planu Stanisława Staszica – rozbudowy przemysłu żelaznego wzdłuż rzeki Kamiennej z głównym ośrodkiem w Starachowicach (1817 r.) realizowanego pod kierunkiem Ksawerego Druckiego-Lubeckiego. W 1899 roku uruchomiono wielki piec, osada stała się ważnym ośrodkiem wydobycia i hutnictwa żelaza.
W II RP Starachowice i Wierzbnik przynależały do woj. kieleckiego (powiat iłżecki). 31 października 1933 Starachowice w gminie Styków podzielono na część wiejską i część fabryczną. Starachowice (Wieś) utworzyły gromadę o nazwie "Starachowice", składającą się ze wsi Starachowice oraz gruntów kolejowych, natomiast w nowo powstałej osadzie Starachowice Fabryczne (utworzonej z kolonii Majówka, Bugaj, Sztolnia, Przykościelna, Robotnicza, Urzędnicza i innych) utworzono gromadę o nazwie "Starachowice Fabryczne". Gromadę Starachowice Fabryczne połączono z miastem Wierzbnikiem 1 kwietnia 1939, nadając mu nazwę "Starachowice-Wierzbnik". Natomiast Starachowice-Wieś i pozostałe wsie gminy Styków zachowały dalej swoją odrębność jako gromada w gminie Styków.
W dwudziestoleciu międzywojennym Starachowice były ważnym ośrodkiem przemysłu zbrojeniowego, z racji swojego położenia w Centralnym Okręgu Przemysłowym, odbywała się tu produkcja licencjonowanych dział „Bofors”. Działały liczne kopalnie rud żelaza, huta (stąd herb miasta skrzyżowane narzędzia hutnicze i górnicze) do której gęstą siecią kolei wąskotorowej dowożono rudy z okolicznych kopalń.
Podczas II wojny światowej włączone do Generalnego Gubernatorstwa (dystrykt radomski, powiat opatowski). Hitlerowcy do miasta włączyli gromady Starachowice-Wieś, Starachowice Górne, Krzyżowa Wola i Wanacja, które przemianowali na "Starachowice".
Na pamiątkę bitwy o Starachowice stoczonej we wrześniu 1939 roku przy jednym z ważniejszych skrzyżowań stoi armata wojenna upamiętniająca bohaterów miasta. W czasie II wojny światowej w Wierzbniku (zamieszkiwanym w dużej części przez Żydów) utworzono getto, po jego likwidacji w 1942 roku Żydów przewieziono do obozów w Auschwitz-Birkenau i Treblince. W czasie okupacji niemieckiej naziści przy kopalni rudy utworzyli obóz „na Majówce”, którego więźniowie byli wykorzystywani do niewolniczej pracy w hucie. Obóz działał do 1944 roku. Miasto zostało wyzwolone przez jednostki 3 armii gwardii I Frontu Ukraińskiego 17 stycznia 1945 r. Na cześć żołnierzy tych jednostek przy ul. Marszałkowskiej wzniesiono Pomnik Wdzięczności Armii Radzieckiej ufundowany przez Prezydium Miejskiej Rady Narodowej w 1945 roku.
Po wojnie powrócono do stanu sprzed wojny; gromady włączone przez hitlerowców do Starachowic odzyskały swoją samodzielność (w tym Starachowice-Wieś), a miasto powróciło do przedwojennej nazwy "Starachowice-Wierzbnik". Zmieniono ją z powrotem na "Starachowice" dopiero 3 września 1949. 1 lipca 1952 z gminy Styków do Starachowic włączono gromady Starachowice-Wieś, Starachowice Górne, Krzyżowa Wola i Wanacja oraz 20 ha lasów państwowych, włączając je do miasta Starachowice w związku z nadaniem mu statusu powiatu miejskiego.
w 1948 roku w Starachowicach utworzono Fabrykę Samochodów Ciężarowych „Star” im. Feliksa Dzierżyńskiego. FSC „STAR” przez lata była głównym pracodawcą w mieście, zatrudniała ponad 20 tysięcy robotników. To dzięki niej Starachowice dynamicznie się rozwinęły i rozbudowały, powstały liczne osiedla mieszkaniowe o wysokim standardzie. Miasto było ważnym ośrodkiem motoryzacyjnym w PRL. Oprócz Fabryki Samochodów Ciężarowych, działały również inne zakłady, tj. jedyny w Polsce Zakład Topienia Bazaltu (prowadzi produkcję do dziś), Starachowickie Przedsiębiorstwo Przemysłu Drzewnego (jeden z trzech największych w tym czasie zakładów tartacznych w Polsce), oraz do 1968 roku działał wielki piec. Jednak wraz z upadkiem centralnie zarządzanej gospodarki, upadła monokultura zatrudnienia. FSC „STAR” tak jak była przyczyną sukcesu gospodarczego Starachowic, tak stała się przyczyną problemów miasta. Załamanie eksportu na przełomie lat 80. i 90. XX wieku do krajów bloku wschodniego, spowodowało znaczne zwolnienia. Fabryka przyniosła miastu falę bezrobocia, sama w latach 90. miała kilku właścicieli, zakład podzielono. Pod koniec lat 90. XX wieku właścicielem został koncern MAN, obecnie w fabryce MAN Bus produkowane są autobusy. Również w tym czasie w mieście utworzono Specjalną Strefę Ekonomiczną „SSE Starachowice”.
1 marca 1983 do Starachowic przyłączono Michałów (475,48 ha) i część Adamowa (537,76 ha) z gminy Brody, część gminy Mirzec (2,83 ha) obejmującą oddziały 125 i 126 leśnictwa Bugaj (Nadleśnictwo Starachowice) oraz z gminy Wąchock przysiółek Mieszała (39,36 ha) oraz lasy państwowe.
Przyroda.
Starachowice są położone wśród borów i lasów zarządzanych i administrowanych przez Nadleśnictwo Starachowice i Nadleśnictwo Skarżysko-Kamienna. Od strony północnej są to tzw. Lasy Starachowickie, natomiast tereny od strony zachodnio-południowej są częścią Sieradowickiego Parku Krajobrazowego.
Pierwsze badania nad prostoskrzydłymi na terenie Wierzbnika rozpoczął w 1930 roku Władysław Szeliga – Mierzeyewski. W ostatnim 30-leciu (lata 80., 90. XX wieku i lata 2000–2010) wielu pasjonatów przyrody badało m.in. na potrzeby atlasów i monografii faunistycznych – ptaki, motyle i ważki.
Spośród roślin rosnących na omawianym terenie, na uwagę zasługują cztery prawnie chronione gatunki storczykowatych "Orchidaceae" sp., tj. listera jajowata "Listera ovata", podkolan biały "Platanthera bifolia", kruszczyk błotny "Epipactis palustris" oraz stoplamek (storczyk) szerokolistny (kukułka szerokolistna) "Dactylorhiza majalis". Przez Starachowice (stary Wierzbnik) przepływa rzeka Młynówka, która porośnięta jest lasem łęgowym. W miejscu tym stwierdzono stanowiska chronionych roślin, a mianowicie rośnie tu czosnek niedźwiedzi "Allium ursinum" oraz parzydło leśne "Aruncus sylvestris".
Z ptaków stwierdzono tu bociana czarnego "Ciconia nigra". Stwierdzono też wiele gatunków bezkręgowców m.in. prostoskrzydłe (szarańczaki i pasikoniki), motyle, ważki i chrząszcze.
Spośród stwierdzonych tu wszystkich prawnie chronionych gatunków gadów i płazów należy wymienić: zaskrońca, żmiję zygzakowatą, jaszczurkę zwinkę, padalca, traszkę górską, gatunki żab zielonych, żabę trawną, ropuchę szarą.
Rozpoznane tu gatunki prostoskrzydłych to: łatczyn brodawnik "Decticus verrucivorus", opaślik sosnowiec "Barbitistes constrictus", "Metrioptera brachyptera", pasikonik śpiewający "Tettigonia cantans", skakun dwukropkowy "Tetrix bipunctata", "Tetrix subulata", złotawek nieparek "Chrysochraon dispar", złotawek złotawiec "Euthystira brachyptera", dołczan wysmukły "Stenobothrus lineatus", dołczan deresz "Stenobothrus stigmaticus", skoczek zmienny "Omocestus rufipes", konik włóczęga "Chorthippus vagans", konik ciemny "Chorthippus pullus", napierśnik pospolity "Stetophyma grossum", siwoszek błękitny "Oedipoda caerulescens", pasikonik zielony "Tettigonia viridissima", "Chorthippus mollis", podłatczyn Roesela "Metrioptera roeselli", podkrzewin szary "Polidoptera grisoaptera", "Omocestus haemorrhoidalis", skoczek zielony "Omocestus viridulus", pałkowiak plamisty "Myrmeleotettix maculatus", konik ciepluszek "Chorthippus apricarius", konik pospolity "Chorthippus biguttulus", konik brunatny "Chorthippus brunneus", "Chorthippus dorsatus", konik wszędobylski "Chorthippus albomarginatus", konik "Chorthippus montanus", konik wąsacz "Chorthippus parallelus".
Do ciekawszych motyli należą: ogończyk akacjowiec "Satyrium acaciae", ogończyk ostrokrzewiec "Satyrium ilicis", szlaczkoń torfowiec "Colias palaeno", paź królowej "Papilio machaon", paź żeglarz "Iphiclides podalirius", przeplatka aurinia "Euphydryas aurinia", przeplatka diamina "Melitaea diamina", mieniak tęczowiec "Apatura iris", mieniak strużnik "Apatura ilia", pokłonnik osinowiec "Limenitis populi", pasyn lucylla "neptis rivularis", dostojka eufrozyna "Boloria euphrosyne", dostojka laodyce "Argynnis laodice", dostojka adype "Argynnis adippe", górówka meduza "Erebia medusa", czerwończyk nieparek "Lycaena dispar", czerwończyk płomieniec "Lycaena hippothoe", modraszek bagniczek "Plebeius optilete", modraszek aleksis "Glaucopsyche alexis" i fruczak gołąbek "Macroglossum stallatarum".
Wykazane ważki to: trzepla zielona, szklarnik leśny, żagnica zielona, żagnica ruda, żagnica wielka, gadziogłówka pospolita, łunica czerwona, łątka dzieweczka.
Struktura powierzchni.
Według danych z roku 2008 Starachowice mają obszar 31,85 km², w tym:
Miasto stanowi 6,08% powierzchni powiatu.
Gospodarka.
Starachowice to jedno z trzech (po Kielcach i Ostrowcu Świętokrzyskim) największych miast województwa świętokrzyskiego, głównie ośrodek administracyjno-przemysłowy. Historyczny ośrodek hutnictwa żelaza, przemysłu ciężkiego i maszynowego, a także przemysłu drzewnego, metalurgicznego, ceramicznego i mięsnego.
Tradycje hutnicze były obecne w regionie od epoki żelaza. Bliskość złóż rud żelaza spowodowała powstanie w 1899 roku wielkiego pieca w osadzie Starachowice, który funkcjonował aż do 1968 roku. Wzdłuż doliny rzeki Kamiennej funkcjonowało kilka podobnych pieców – do obecnych czasów przetrwał tylko ten w Starachowicach, w którym mieści się Muzeum Przyrody i Techniki.
W okresie międzywojennym, w Starachowicach rozbudowano zakłady specjalizujące się w produkcji broni, głównym powodem była lokalizacja miasta – w Centralnym Okręgu Przemysłowym. W latach 1948–1991 w mieście funkcjonowała Fabryka Samochodów Ciężarowych „Star”, specjalizująca się w produkcji lekkich i średnich samochodów ciężarowych. To dzięki niej Starachowice z małej osady miejskiej stały się jednym z największych miast regionu, dając zatrudnienie większości pracujących. Fabryka w szczytowym okresie zatrudniała ponad 20 tysięcy pracowników. Lata 60. i 70. XX wieku przyniosły miastu dynamiczny rozwój i kilkukrotny przyrost liczby ludności, dzięki temu miasto było jednym z najszybciej rozwijających się w kraju. Niestety efektem oparcia całego rynku pracy na jednym zakładzie były późniejsze problemy ekonomiczne miasta.
Transformacja gospodarcza z początku lat 90. XX wieku przyniosła miastu wzrost bezrobocia, spowodowany zwolnieniami w Fabryce Samochodów Ciężarowych „STAR”. W 1999 roku głównym udziałowcem spółki STAR Trucks Sp. z o.o. został niemiecki koncern MAN AG. Obecnie w fabryce MAN Bus produkowane są kompletne autobusy miejskie MAN. Znaczną poprawę sytuacji ekonomicznej przyniosło również ulokowanie w mieście Specjalnej Strefy Ekonomicznej „Starachowice”, która obejmuje w mieście obszar 168 ha. Na początku XXI w. w mieście było duże bezrobocie. W 2004 roku w powiecie starachowickim sięgnęło aż 27%, w 2007 roku spadło do 13,9%, a w 2010 roku wynosiło 17,3%.
Głównymi pracodawcami w mieście są między innymi: MAN Bus Sp. z o.o.,PKC Group, Cersanit, Cerrad, Gerda, Perfopol, Odlewnie Polskie S.A., Animex, Walstead CE, PERFECT Sp. z o.o. i wiele innych mniejszych przedsiębiorstw.
Transport.
Transport drogowy.
Starachowice leżą pomiędzy drogami krajowymi nr 7/E77 oraz 9/E371. Przez miasto równoleżnikowo przechodzi droga krajowa nr 42, do niej, południkowo dochodzą drogi wojewódzkie 744 (ul. Radomska) z północy oraz 756 z południa.
Sieć drogowa w mieście jest dobrze rozwinięta. Przełomowym momentem dla miasta było otwarcie w 2000 roku trasy północ-południe – Alei Kardynała Stefana Wyszyńskiego– przechodzącej w znacznej długości wiaduktem nad rzeką i doliną rzeki Kamiennej. Dzięki temu połączeniu znacznie skrócił się czas podróży między południem a północą miasta. Podobne połączenie planowane jest w zachodniej części miasta, co znacznie odciążyłoby bardzo uczęszczaną ul. Radomską i starą część miasta zwaną Starachowice Dolne.
Transport publiczny.
W październiku 2018 roku doszło do połączenia Zakładu Energetyki Cieplnej i Miejskiego Zakładu Komunikacji. Powstał Zakład Energetyki Cieplnej Sp. z o.o. – Komunikacja Miejska w Starachowicach, który obsługuje transport miejski na 15 liniach całorocznych (w tym 3 pracownicze i jedna szkolna) i jednej sezonowej (R). Do 2017 r. przewoźnik obsługiwał też linie podmiejskie w kierunku Skarżyska-Kamiennej, Rudnika, Rudy, Wąchocka i Osin. Poza tym funkcjonują również przewozy prywatne obsługujące okoliczne miejscowości, jak i oferujące połączenia z większymi miastami Polski. Do 2015 r. funkcjonował tu też lokalny oddział PKS-u (PKS Starachowice), który obsługiwał linie zarówno lokalne, jak i międzymiastowe. Od 1 kwietnia 2022 r. przejazdy komunikacją miejską dla mieszkańców miasta są bezpłatne.
Transport kolejowy.
Przez miasto przebiega również linia kolejowa nr 25, wzdłuż której przebiegu funkcjonują przystanki Starachowice, Starachowice Wschodnie oraz Starachowice Michałów. Obecnie (stan na czerwiec 2020) funkcjonują tu całoroczne połączenia regionalne z Ostrowca Św. do Kielc i Krakowa oraz dalekobieżne (jako TLK) z Przemyśla do Warszawy i Bydgoszczy. W weekendy sezonu letniego funkcjonuje tu też przyspieszony pociąg regionalny z Kielc do Sandomierza.
W przeszłości w Starachowicach funkcjonowała sieć kolei wąskotorowych wykorzystywanych głównie w celach przemysłowych. Większość linii rozebrano, do lat 90. XX wieku funkcjonowała także pasażerska linia na trasie Starachowice Wschodnie Wąskotorowe – Iłża. W 2004 roku kolejkę reaktywowano na odcinku Starachowice Wschodnie Wąskotorowe – Lipie. Kolejka obecnie funkcjonuje w niedziele sezonu wiosenno-letniego. W planach jest odbudowa rozkradzionego odcinka Lipie – Marcule w celu połączenia trasy z działającym odcinkiem Marcule – Iłża.
Transport lotniczy.
W 2009 otworzono sanitarne lądowisko – heliport przy ul. Radomskiej 70.
Turystyka i rekreacja.
Starachowice są punktem początkowym:
Przez Starachowice przechodzi:
Na terenie miasta znajdują się trzy zbiorniki wodne:
Zabytki.
Dzisiejszy krajobraz założenia staszicowskiego „ciągłych fabryk żelaza na rzece Kamiennej” tworzą pozostałości klasycystycznych budowli: hala lejnicza aranżowana na cele wystawiennicze, maszynownia z warsztatami artystycznymi oraz tarasowe założenie hutnicze i obiekty układu hydrotechnicznego z podziemnym sklepionym kanałem wodnym o długości 240 m.
Wielki piec z XIX w. – najstarsze budynki z ok. 1840 r., większość obiektów technicznych z okresu gruntownej przebudowy, ukończonej w 1899. W ruinie znajduje się jeden z najstarszych budynków dawnej dyrekcji huty; całość zakładu metalurgicznego i towarzyszące mu urządzenia techniczne: wieża wyciągowa, nagrzewnice powietrza, odpylniki gazu wielkopiecowego, kotłownia oraz zasługująca na szczególną uwagę maszyna parowa – eksponat Powszechnej Wystawy Światowej w Paryżu 1889 r., tworzą jedyny zachowany w Europie kompletny hutniczy ciąg technologiczny.
Zespół zakładu wielkopiecowego został wpisany do rejestru zabytków nieruchomych (nr rej.: A.823/1-17 z 12.02.1966 i z 29.06.2011).
Podział administracyjny.
Starachowice dzielą się na 18 osiedli:
Wspólnoty wyznaniowe.
Na terenie Starachowic działalność religijną prowadzą następujące Kościoły i związki wyznaniowe:
Sport.
Najstarszym starachowickim klubem jest wielosekcyjny klub Star Starachowice. Drużyna piłkarska przez 13. sezonów występowała w II lidze, natomiast z sekcji podnoszenia ciężarów wywodził się m.in. Arkadiusz Lipa – brązowy medalista mistrzostw świata w Hawanie (1973). W 2005 roku zespół piłkarski został wycofany z rozgrywek, lecz przed sezonem 2007/2008 został reaktywowany i występuje obecnie w klasie A.
We wrześniu 1996 roku powstała sekcja piłki nożnej w KKS Juventa-Marbo, która początkowo zajmowała się jedynie szkoleniem młodzieży. W 2005 roku doszło do połączenia Staru Starachowice i Juventy, co zaowocowało powstaniem seniorskiego klubu Juventa-Star Starachowice. W sezonie 2005/2006 wystąpił on w klasie A, a w kolejnych rozgrywkach w klasie okręgowej. W 2007 roku doszło do oddzielenia się klubów i Juventa wystartowała w klasie okręgowej. W sezonie 2008/2009 wywalczyła awans do III ligi małopolsko-świętokrzyskiej, w której występuje obecnie.
W Starachowicach istnieje także Klub Rugby Feniks Starachowice, założony w sierpniu 2009 roku.
Współpraca międzynarodowa.
Miasta i gminy partnerskie w Europie:
Miasta i gminy partnerskie w Polsce:
Wymiana młodzieży w ramach współpracy placówek oświatowych.
Honorowi obywatele.
Honorowe obywatelstwo Starachowic nadano:

</doc>
<doc id="103829" url="https://pl.wikipedia.org/wiki?curid=103829" title="Alfabet runiczny">
Alfabet runiczny



</doc>
<doc id="103830" url="https://pl.wikipedia.org/wiki?curid=103830" title="Partia nazistowska">
Partia nazistowska



</doc>
<doc id="103831" url="https://pl.wikipedia.org/wiki?curid=103831" title="Neopoganie">
Neopoganie



</doc>
<doc id="103833" url="https://pl.wikipedia.org/wiki?curid=103833" title="Thompson Twins">
Thompson Twins

Thompson Twins – popularna brytyjska grupa muzyczna, najbardziej aktywnie działająca w latach 80. Zespół powstał w kwietniu 1977 roku, a został rozwiązany w maju 1993. Nazwa zespołu została przyjęta na cześć dwójki detektywów, bohaterów popularnego komiksu "Przygody Tintina".
Początki.
Pierwotnie w skład grupy wchodzili: Tom Bailey (urodzony 18 stycznia 1953, w Halifax, Yorkshire) (gitara basowa oraz śpiew), Pete Dodd (gitara oraz śpiew), John Roog (gitara) oraz Jon Podgorski (znany jako "Pod") grający na perkusji. Historia grupy rozpoczyna się w 1977 roku gdy po przeprowadzce z Sheffield członkowie grupy osiedlili się w Londynie. Nie posiadając dostatecznych środków finansowych zamieszkali nielegalnie w opuszczonych budynkach. Na tej samej ulicy w identycznej sytuacji znalazła się Allanah Curie, która w niedalekiej przyszłości stanie się członkinią zespołu. 
Niebawem zespół opuścił Jon Podgorski. Jego miejsce na niespełna rok zajął Andrew Edge. Kolejne zmiany w zespole nastąpiły gdy dołączyło do niego trzech nowych członków. Byli to: Chris Bell nowy perkusista, Joe Leeway grający na kongach oraz instrumentach perkusyjnych a także Jane Shorter (saksofon). W tym składzie zespół nagrał swój pierwszy album A Product of ... (Participation). Currie, która uczestniczyła w nagraniach, nie należała jeszcze oficjalnie do zespołu.
Pierwsze sukcesy.
Już po nagraniu pierwszego album nastąpiły kolejne zmiany w składzie. Zespół opuściła saksofonistka Jane Shorter a Currie stała się oficjalną członkinią zespołu. Dołączył do nich także nowy basista Matthew Seligman, były członek zespołów The Soft Boys oraz The Fallout Club. Dzięki temu, Bailey mógł skupić się na śpiewie a także rozpoczął grę na instrumentach klawiszowych. Drugim wokalistą wciąż pozostał Leeway, który zaśpiewał w kilku utworach.
Zespół podpisał kontrakt z wytwórnią Arista Records i nagrał nowy album zatytułowany Set. W nagraniach uczestniczył znany artysta Thomas Dolby, który zagrał na instrumentach klawiszowych, ze względu na niewielkie doświadczenie Baileya. Artysta ten wspomógł także zespół w kilku koncertach promujących album. Album zawiera singel "In the Name of Love", skomponowany i zaśpiewany przez Baileya, który stał się przebojem w klubach tanecznych w Stanach Zjednoczonych i wprowadził album na listę przebojów Billboard 200. W USA album został wydany pod nazwą singla In the Name of Love tak aby ugruntować jego popularność.
Trio.
W kwietniu 1982 roku, już po sukcesie singla, menedżer zespołu namówił jego założycieli do redukcji jego członków. W ten sposób, nowa forma którą przyjął zespół to trio. W zespole pozostali tylko Bailey, Currie oraz Leeway. Czwórce byłych członków wręczono kwotę 500 funtów i pozwolono im zachować ich instrumenty. Pomimo to rozstanie przebiegło w przyjacielskiej atmosferze.
Trio udało się poza granice Wielkiej Brytanii aby rozpocząć pracę nad nowymi utworami. Przebywali w Egipcie a następnie udali się na wyspy Bahama, gdzie w Nassau w słynnym studio Compass i pod okiem nie mniej słynnego wówczas producenta Alexa Sadkina (znanego ze współpracy z Grace Jones), rozpoczęli nagrywanie kolejnych utworów.
Pod koniec 1982 roku nowe nagrania były gotowe a pierwszy singel został zatytułowany Lies. Wydawnictwo to, zyskało ogromną popularność w Wielkiej Brytanii, dzięki czemu zespół odniósł pierwszy sukces w swoim rodzinnym kraju. Kolejne single z ich trzeciego albumu Quick Step and the Side Kick ugruntowały gwiazdorski status grupy. W 1983 roku grupa otwierała koncerty zespołu The Police, podczas ich trasy po Stanach Zjednoczonych. Już, w następnym, 1984 roku wydano singel Hold Me Now, który okazał się być największym osiągnięciem zespołu w trakcie ich kariery. Krążek dotarł odpowiednio do 3 oraz 4 miejsca na brytyjskiej i amerykańskiej liście przebojów. Sam utwór pochodził z nowej czwartej płyty zespołu Into the Gap. Płyta ta, została nagrana, także na Bahamach i także pod okiem tego samego producenta, tak samo jak poprzednie wydawnictwo. Sam album zyskał tytuł Złotej Płyty i łącznie osiągnął nakład niemalże 5 milionów egzemplarzy.
Podczas pracy nad kolejnym albumem poważne załamanie nerwowe dosięgnęło lidera i wokalistę zespołu Toma Baileya. Wytwórnia muzyczna, aby uratować malejące zyski, postanowiła wezwać do pomocy dla zespołu Nile'a Rodgersa. Dzięki jego pomocy udało się dokończyć kolejny album, wydany we wrześniu 1985 roku i noszącego tytuł Here's to Future Days. Wcześniej, w lipcu 1985 roku, grupa uczestniczyła w światowym koncercie Live Aid, podczas którego dołączyła do nich na scenie Madonna, która była ówcześnie na początku swojej kariery. Problemy zdrowotne Baileya powróciły i trzeba było odwołać całą serię koncertów w Wielkiej Brytanii. W ramach próby wynagrodzenia rozczarowania wszyscy którzy zakupili bilety na odwołane koncerty otrzymali darmowy album koncertowy zespołu. Dalszy ciąg trasy koncertowej przebiegł już bez większych problemów i koncerty w Stanach Zjednoczonych oraz Japonii zostały w całości wyprzedane.
Duet.
Kolejny, 1986 rok, przyniósł rozstanie z zespołem Leewaya. Pomimo tego, Bailey i Currie będący wtedy parą, postanowili kontynuować karierę już jako duet. W tym składzie zespół przetrwał kolejne siedem lat i wydał trzy albumy, które niestety coraz gorzej były sprzedawane. Były to Close to the Bone (1987), Big Thrash (1989), Queer (1991). W 1991 para artystów wstąpiła w związek małżeński, posiadając już wcześniej potomstwo z tego związku. W 1992 roku postanowili się przeprowadzić wraz z dwójką dzieci do Nowej Zelandii, gdzie nawiązali współpracę z inżynierem dźwięku Keithem Fernelyem. We troje stworzyli nowy zespół o nazwie Babble. Pod nazwą Babble wydano kolejne dwa albumy: The Stone (1993) i Ether (1996).
W roku 2001 pojawiła się na rynku płyta sygnowana nazwą International Observer a zatytułowany Seen. Był to debiutancki album już tylko samego Toma Baileya. Kolejny krążek wydany pod tą samą nazwą nosi tytuł All Played Out. Obydwie płyty zostały wydane tylko w Australii i Nowej Zelandii. W 2003 roku doszło do rozwodu artystów, i zarówno Bailey, jak i Currie postanowili powrócić do Wielkiej Brytanii.

</doc>
<doc id="103834" url="https://pl.wikipedia.org/wiki?curid=103834" title="Henning Schindekopf">
Henning Schindekopf

Henning Johann Schindekopf (ur. 1330 w Turyngii, zm. 17 lutego 1370 pod Rudawą) – rycerz Zakonu Najświętszej Marii Panny Domu Niemieckiego.
Życiorys.
Data jego wstąpienia do zakonu krzyżackiego nie jest znana. Po raz pierwszy został wspomniany w 1348 jako członek zakonu w Królewcu. Sprawował wówczas urząd tzw. pana karawanowego na zamku w Królewcu. W latach 1350–1354 był komturem Ragnety, a od 1356 sprawował funkcje komtura Bałgi i wójta Natangii. 
Uczestniczył w walkach z Litwinami, był bliskim współpracownikiem wielkiego mistrza Winricha von Kniprode. Zasłużony dla kolonizacji podległego sobie terenu: w 1357 nadał prawa miejskie Kętrzynowi, zbudował zamek w Bezławkach oraz założył wiele nowych miejscowości (m.in.w 1363 Paterswalde – dziś Bolszaja Poliana w obwodzie kaliningradzkim).
W 1360 został mianowany komturem Królewca i wielkim marszałkiem Zakonu. Odtąd stał się organizatorem wypraw na Litwę, tzw. rejz. W 1360 zdobył i spalił Kowno, w 1361 Grodno. W 1363 zajął i zniszczył zamki w Kownie i Wielonie.
W 1360 w delcie Niemna zbudował zamek na przylądku Ventė. W 1369 na wyspie Virgalė na Niemnie, u ujścia rzeki Newy, zbudował zamek Gotteswerder.
W 1365 podległe mu oddziały wzięły do niewoli wielkiego księcia litewskiego Kiejstuta. W dniu 17 lutego 1370 dowodził wraz z Winrichem von Kniprode w bitwie z Litwinami Kiejstuta pod Rudawą, przyczyniając się do zwycięstwa. Schindekopf doznał kontuzji podczas marszu powrotnego do Królewca i niebawem, jeszcze w Rudawie, zmarł.
Upamiętnienie.
W Rudawie wzniesiono mu pomnik nagrobny. W kościele w Siewiernoj Gorie wystawiono zbroję, która rzekomo do niego należała. Jego imię nosiła ulica w Królewcu (Schindekop-Straße). Poetka Agnes Miegel napisała o nim wiersz.

</doc>
<doc id="103835" url="https://pl.wikipedia.org/wiki?curid=103835" title="Forum internetowe">
Forum internetowe



</doc>
<doc id="103838" url="https://pl.wikipedia.org/wiki?curid=103838" title="HMS Warrior (1905)">
HMS Warrior (1905)

HMS Warrior – brytyjski krążownik pancerny, pierwsza jednostka typu "Warrior". Był trzecim okrętem o tej nazwie w historii Royal Navy.
Zwodowany 25 listopada 1905 roku, wszedł do służby 12 grudnia 1906, w latach 1906-1913 pełnił służbę w Home Fleet, w 1913 przeniesiony do Pierwszej Eskadry Krążowników Floty Morza Śródziemnego. W sierpniu 1914 uczestniczy w polowaniu na niemieckie okręty na Morzu Śródziemnym SMS "Goeben" i SMS "Breslau". W grudniu 1914 przeniesiony do 2. Eskadry Krążowników Grand Fleet.
Zatopiony 1 czerwca 1916 roku w bitwie jutlandzkiej.

</doc>
<doc id="103839" url="https://pl.wikipedia.org/wiki?curid=103839" title="Fabryka Samochodów Ciężarowych „Star”">
Fabryka Samochodów Ciężarowych „Star”

Fabryka Samochodów Ciężarowych „Star” – dawne polskie przedsiębiorstwo specjalizujące się w produkcji lekkich i średnich samochodów ciężarowych, które miało swoją siedzibę w Starachowicach. Jego głównym sukcesorem w zakresie fabryki w Starachowicach jest spółka MAN Bus.
Historia.
Zakłady powstały w 1948 roku jako przedsiębiorstwo państwowe, na bazie Zakładów Mechanicznych w Starachowicach założonych w 1920 roku, produkujących w okresie międzywojennym armaty oraz ramy do samochodów wytwarzanych przez przedsiębiorstwo Lilpop, Rau i Loewenstein w Warszawie. Otrzymały początkowo nazwę Fabryka Samochodów Ciężarowych im. Feliksa Dzierżyńskiego i mieściły się w Starachowicach. Były tam produkowane samochody ciężarowe marki „Star”, poczynając od Star 20 z 1948 roku. W 1981 roku wyprodukowano 500-tysięczną ciężarówkę.
Podczas przemian gospodarczych na przełomie lat 80. i 90. przedsiębiorstwo znalazło się w trudnej sytuacji i groziła mu likwidacja. Po strajku okupacyjnym w 1991 roku przedsiębiorstwo zostało przekształcone w spółkę o nazwie Zakłady Starachowickie Star S.A. i sprywatyzowane. W połowie lat 90. XX wieku kontrolę nad przedsiębiorstwem przejęła spółka Sobiesław Zasada Centrum S.A., co do dziś uważane jest za kontrowersyjne. W późniejszym okresie przedsiębiorstwo zostało podzielone na dwie spółki: Star Trucks Sp. z o.o. (główna część zakładów) i Inwest Star S.A., produkująca część komponentów. 17 grudnia 1999 roku, na skutek sprzedaży udziałów, głównym udziałowcem spółki Star Trucks została niemiecka grupa MAN AG. Po tym przejęciu przez kilka lat dawna fabryka Star dalej produkowała ciężarówki własnej konstrukcji, lecz z dużym udziałem części koncernu MAN, takich jak kabiny kierowcy i silniki (począwszy od modeli 8.125 i 12.155).
W 2003 roku zmieniono nazwę spółki Star Trucks na MAN STAR Trucks &amp; Buses Sp. z o.o., po czym w związku z przekształceniami przeniesiono jej siedzibę do Sadów koło Poznania, a zakład w Starachowicach stał się jej oddziałem. W 2003 roku w Starachowicach uruchomiono produkcję szkieletów nadwozi i komponentów autobusowych dla zakładów w Sadach (zamknięty w 2016 roku) i w Salzgitter. W 2004 r. zakład w Starachowicach otrzymał certyfikat ISO 9001-2000.
Poziom produkcji ciężarówek szosowych wciąż spadał, sięgając w końcowym okresie kilkuset sztuk rocznie, dlatego z końcem 2003 roku przeniesiono ją do zakładów MAN-a w Austrii w Grazu (były Steyr-Daimler-Puch AG). W Starachowicach pozostała jedynie niewielka produkcja terenowych ciężarówek modelu 944 i 1466 dla wojska i różnych służb (np. leśników).
W 2006 roku zakończono definitywnie produkcję samochodów ciężarowych. Zakład w Starachowicach produkuje obecnie szkielety autobusów oraz komponenty autobusów i ciężarówek grupy MAN AG. Przykładowo, wkrótce po przejęciu Stara przez MAN-a, rozwijano produkcję wiązek kabli instalacji elektrycznych.
Marka Star była wykorzystywana przy sprzedaży na rynku polskim ciężarówek produkowanych w Grazu w zakładzie Steyr należącym do MAN AG.
8 stycznia 2009 przedsiębiorstwo MAN Star Trucks &amp; Buses wyeliminowało z nazwy markę „Star” i od tego momentu nazywa się MAN Bus Sp. z o.o., a od 2017 ponownie ma siedzibę w Starachowicach.
W czasie istnienia zakładu wyprodukowano łącznie 631,5 tys. pojazdów. Ciężarówki Star przez kilka lat były eksportowane do państw bloku wschodniego, a także do Angoli, Libii, Chin, Egiptu, Jemenu i Tajlandii.
W 2018 r. Grupa Zasada w porozumieniu z Agencją Rozwoju Przemysłu wyraziły zainteresowanie możliwością powrotu marki „Star” na rynek polski, w szczególności do produkcji dla wojska. Związane jest to m.in. z tym, że duża część bazy transportowej wojska polskiego używa samochodów tej marki, które są remontowane i unowocześniane w Starachowicach przez przedsiębiorstwo Autobox, które wyraziło też zainteresowanie produkcją nowych ciężarówek pod tą marką. Dlatego Grupa Zasada zwróciła się do przedsiębiorstwa MAN o zwrot dokumentacji technicznej samochodów Star (do czego upoważniały warunki umowy), a otrzymana dokumentacja została przekazana przedsiębiorstwu Autobox. Natomiast znak firmowy Stara wciąż jest w dyspozycji MAN-a.
Produkty Star.
FSC Star produkowała następujące modele pojazdów ciężarowych:
Pojazdy z napędem 4x2.
W skład rodziny S2000 wchodziły następujące modele: 8.117, 10.157, 12.157, 12.227, 13.227, 14.227, 15.227 seria ta była identyczna z rodziną samochodów MAN L2000. W latach 2004–2007 samochody Star S2000 produkowane były w Austrii.
Silniki.
Produkowano również silniki rodzin S42, S530 oraz S53 i ich pochodnych oraz podzespoły takie jak osie, także dla firm zewnętrznych, np. Autosan.
Film.
1991: "To nie ten sierpień"; (realizacja: Sławomir Koehler, Ewa Sochacka; zdjęcia: Grzegorz Lachman, Jan Żurowski; montaż: Cezary Łuksza, Marek Piechotka; kier. produkcji: Waldemar Baczuń) – film dokumentalny przedstawiający nastroje robotników związków zawodowych NSZZ „Solidarność” oraz Zarządu w Fabryce FSC „Star” w Starachowicach, panujące podczas strajku w sierpniu 1991 roku. Film ten był emitowany w TVP Historia w 2011 roku.

</doc>
<doc id="103841" url="https://pl.wikipedia.org/wiki?curid=103841" title="Ocena szkolna">
Ocena szkolna



</doc>
<doc id="103844" url="https://pl.wikipedia.org/wiki?curid=103844" title="Home Fleet">
Home Fleet

Home Fleet (ang. Flota Ojczysta) – istniejąca od 1902 roku z przerwami do 1967 roku flota brytyjskiej Royal Navy. Przechodziła w tym czasie szereg przekształceń organizacyjnych. Jej zadaniem była obrona wód terytorialnych Zjednoczonego Królestwa.
Home Fleet utworzono w 1902 roku jako jednostkę administracyjną, skupiającą znajdujące się w różnych portach brytyjskich przestarzałe okręty, używane jako jednostki strażnicze portów. Wiosną 1904 roku wzmocniono ją o sześć pancerników, lecz 1 stycznia 1905 roku, w ramach reform Johna Fishera przemianowano ją na Channel Fleet. Ponownie utworzono Home Fleets (Floty Ojczyste), składające się z trzech flot, 1 maja 1912 roku. Obejmowały one wówczas większość dużych okrętów Royal Navy, zgrupowanych przede wszystkim w Pierwszej Flocie (First Fleet), obejmującej najnowocześniejsze pancerniki.
Podczas pierwszej wojny światowej nazwę Pierwszej Floty Home Fleets zmieniono na Grand Fleet (Wielka Flota). W 1932 roku nadano nazwę Home Fleet dotychczasowej Flocie Atlantyku. W 1944 roku, po rozprawieniu się z III Rzeszą na wodach europejskich, większość okrętów Home Fleet została skierowana na Daleki Wschód do walki z Japonią.
Naczelnymi dowódcami Home Fleet w czasie drugiej wojny światowej byli admirałowie:

</doc>
<doc id="103845" url="https://pl.wikipedia.org/wiki?curid=103845" title="TGZ">
TGZ



</doc>
<doc id="103848" url="https://pl.wikipedia.org/wiki?curid=103848" title="PZL.56 Kania">
PZL.56 Kania

PZL.56 Kania (PZL-56) – projekt polskiego samolotu myśliwskiego konstrukcji inżyniera Wsiewołoda Jakimiuka, opracowywany w Państwowych Zakładach Lotniczych w roku 1939.
Historia.
Opracowywany w 1939 roku PZL.56 Kania, stanowił daleko posunięte rozwinięcie myśliwca PZL.50 Jastrząb. Projekt przewidywał wykorzystanie nowych, mocniejszych silników rzędowych Hispano-Suiza. Biorąc za pewnik przewidywania konstruktorów tego francuskiego silnika, że w krótkim czasie osiągnie on moc rzędu 1400 – 1600 KM, zakładano iż nowy samolot wykaże się dobrymi osiągami. Do roku 1939 silniki te jednak z zakładanej mocy 1400 – 1600 KM osiągnęły jedynie 1000 KM. Stawiało to pod znakiem zapytania planowane osiągi "Kani" czy nawet sens całego projektu PZL.56.
Służba w lotnictwie.
Samolot ten nigdy nie wyszedł poza stadium projektu i tym samym nigdy nie trafił do produkcji oraz służby w lotnictwie.
Opis techniczny.
Całkowicie metalowy (duralowy) dolnopłat. Podwozie samolotu klasyczne dwukołowe chowane z kółkiem ogonowym. Kabina pilota jednomiejscowa, zamknięta. Uzbrojenie to 4 karabiny maszynowe kaliber 7,92 mm oraz 1 działko, prawdopodobnie przewidywano także 300 lub 500 kg ładunek bombowy. Napęd to jeden silnik rzędowy Hispano-Suiza 12Z o mocy przewidywanej około 1000 KM a docelowej 1400-1600 KM.
Dane.
Źródło

</doc>
<doc id="103849" url="https://pl.wikipedia.org/wiki?curid=103849" title="PZL-56 Kania">
PZL-56 Kania



</doc>
<doc id="103850" url="https://pl.wikipedia.org/wiki?curid=103850" title="Wilgoć">
Wilgoć

Wilgoć (W) – popularne określenie na wodę zawartą w powietrzu w formie aerozolu lub pary, obecną w porach substancji porowatych lub na powierzchni ciał stałych w formie drobnych kropelek lub jednolitego, cienkiego filmu.
Wilgoć w środowisku naturalnym występuje właściwie prawie wszędzie (oprócz obszarów pustynnych i polarnych), jest ona też nieodłączonym elementem wnętrz, w których przebywają ludzie.
Wilgoć w powietrzu.
Zawartość pary wodnej w powietrzu nazywa się jego wilgotnością, którą podaje się zwykle w jednostkach względnych, przyjmując za 100% maksymalną zawartość pary wodnej w określonej temperaturze, od której zaczyna się w danych warunkach jej skraplanie.
Zawartość wilgoci w powietrzu na terenie otwartym zależy od warunków atmosferycznych (opady i temperatura).
Zawartość pary wodnej w powietrzu w pomieszczeniach zależy od wielu czynników:
Wilgotność w pomieszczeniach, gdzie na stałe przebywają ludzie, powinna mieścić się w zakresie od 40 do 60%. Wilgotność poniżej 40% powoduje u ludzi nieprzyjemne uczucie suchości w nosie i na ustach, ze względu na wysychanie błon śluzowych. Wilgotność powyżej 60% jest natomiast zwykle odbierana jako "duszność" czy "parność" i powoduje złe samopoczucie.
Usunięcie wilgoci z powietrza jest czasami potrzebne ze względu na wymagania procesu technologicznego wymagającego bezwodnych warunków (np. w fabrykach produkujących mikroprocesory. W tym celu zazwyczaj stosuje się specjalne klimatyzatory, w których występują elementy pochłaniające wodę, zwane absorberami.
Wilgoć w ciałach stałych.
Całkowita zawartość wody w ciałach stałych jest nazywana wilgocią całkowitą. Zwykle podaje się ją jako procent wagowy wody w stosunku do całkowitej masy ciała. Część wilgoci, która uchodzi z ciała stałego przy suszeniu go w temperaturze pokojowej nazywa się wilgocią przemijającą. Pozostała zaś w ciele stałym część wilgoci nazywa się wilgocią próbki powietrznosuchej lub wilgocią higroskopijną.
Wilgoć na powierzchni ciał stałych.
Mikrowarstwa.
W normalnych warunkach na powierzchni wielu ciał stałych (np. szkło, niektóre tworzywa sztucznie, metale, tkaniny itp.) wystawionych na kontakt z powietrzem powstaje cienka warstwa wody (o grubości rzędu od 1 do 10 cząsteczek wody, której się zwykle w ogóle nie zauważa. Warstwa ta powstaje na skutek osadzania się wilgoci z powietrza na powierzchni i jest utrzymywana na niej w wyniku oddziaływań słabych (wiązania wodorowe, oddziaływania elektrostatyczne).
Normalnie warstwa ta nikomu w niczym nie przeszkadza, jednak w niektórych szczególnych przypadkach istnieje konieczność jej usunięcia (np. z przyrządów chirurgicznych, przy produkcji urządzeń precyzyjnych, w laboratoriach chemicznych, przy wykonywaniu reakcji w ściśle bezwodnych warunkach).
Aby uniknąć powstawania tej warstwy można:
Gdy warstwa ta osadzi się już na powierzchni, można się jej pozbyć w wyniku długotrwałego ogrzewania w wysokiej temperaturze (np. powyżej 120 °C dla szkła), lub poprzez zwilżenie jej inną cieczą, która ma zdolność wypierania wody (np. aceton), jednak ponowny kontakt tej powierzchni z wilgotnym powietrzem powoduje szybkie odtworzenie się tej warstwy.
Zaparowywanie.
Wilgoć w większych ilościach może się osadzać na powierzchni w formie mgiełki lub kropel. Mgiełka osadzająca się np. na szybach samochodowych lub okularach jest zwykle nieprzeźroczysta, co popularnie nazywa się zaparowywaniem. Mgiełka ta to w istocie bardzo drobne i równomiernie rozmieszczone kropelki wody, na których rozprasza się światło. To czy wilgoć osadzi się w formie mgiełki czy w formie większych kropel, które nie utrudniają widoczności, zależy od szybkości tego osadzania oraz od własności samej powierzchni. Powierzchnie które są zdolne do oddziaływań z cząsteczkami wody (poprzez tworzenie wiązań wodorowych, oddziaływań elektrostatycznych i Van Der Waalsa) zwykle mają większą tendencję do zaparowywania się. Aby uniknąć tego efektu, należy tak zmodyfikować tę powierzchnię aby zmniejszyć te oddziaływania do minimum, gdyż wówczas osadzająca się woda ma tendencję do szybszego spływania z powierzchni lub tworzenia dużych kropel. Stosuje się tu zazwyczaj albo stałe warstwy z substancji hydrofobowych (odpychających wodę) (np. polietylen), albo środki, którymi smaruje się te powierzchnie (oparte zwykle na tłuszczach lub zawiesinach polimerów).

</doc>
<doc id="103851" url="https://pl.wikipedia.org/wiki?curid=103851" title="Michael Bond">
Michael Bond

Thomas Michael Bond (ur. 13 stycznia 1926 w Newbury, zm. 27 czerwca 2017 w Londynie) – brytyjski pisarz, najbardziej znany jako autor serii książek dla dzieci o przygodach misia Paddingtona (od 1958).
Życiorys.
Podczas II wojny światowej służył w Royal Air Force; po wojnie pracował dla BBC jako operator kamery.
Nigdy nie myślał o pisaniu książek dla dzieci. Napisał sporo opowiadań i słuchowisk radiowych. Pierwsza książeczka "Miś zwany Paddington" została opublikowana w 1958. Spotkała się z tak życzliwym przyjęciem, że postanowił kontynuować opisywanie przygód niedźwiadka. W 1967 roku opuścił BBC i zawodowo zajął się pisarstwem. Do 1976 powstało 19 książek o Paddingtonie.
W 1971 napisał inną, mniej znaną książkę "Olga Dapolga", opowiadała ona o przygodach świnki morskiej. W 1997 został za swoje zasługi uhonorowany Komandorią Orderu Imperium Brytyjskiego (CBE). W 2014 wystąpił w roli starszego gentelmana w ekranizacji jednej z jego powieści – "Paddington" w reż. Paula Kinga.

</doc>
<doc id="103853" url="https://pl.wikipedia.org/wiki?curid=103853" title="Makefile">
Makefile



</doc>
<doc id="103857" url="https://pl.wikipedia.org/wiki?curid=103857" title="Bielany Wrocławskie">
Bielany Wrocławskie

Bielany Wrocławskie (do 1945 ) – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego. Administracyjnie Bielany Wrocławskie są dość dużą i rozległą wsią, która posiada charakter podmiejskiego osiedla.
Położenie.
Wieś jest położona na Równinie Wrocławskiej, od północy graniczy z Wrocławiem. Wschodnią granicę wsi tworzy rzeka Ślęza. Południkowo przez wieś przebiega niezelektryfikowana kolejowa linia towarowa Wrocław Główny – Jedlina Zdrój. Przewozy pasażerskie zawieszono 23 czerwca 2000. Istnieją plany przywrócenia połączenia szynobusem z Wrocławia do Świdnicy, które mają realizować Koleje Dolnośląskie.
Na północnym skraju miejscowości znajduje się węzeł drogowy autostrady A4 z drogami krajowymi nr 5 i nr 35. Znajduje się tu siedziba i studio ATM Grupa, są tu kręcone sceny do sitcomu "Świat według Kiepskich" oraz popularnego w ostatnim czasie serialu "Policjantki i policjanci". Ponadto w latach 2007–2008 znajdował się w Bielanach Wrocławskich Dom Wielkiego brata – budynek, w którym mieszkali, otoczeni kamerami, uczestnicy reality show "Big Brother", a także studio telewizyjne.
Historia.
Bielany Wrocławskie powstały z połączenia dwóch wsi – "Bielany" i "Bledzów" (obecnie część południowa miejscowości). Wieś wzmiankowana po raz pierwszy już w roku 1155 ("Bledzów") i 1336 ("Bielany").
Obecna nazwa została administracyjnie zatwierdzona 12 listopada 1946.
Zabytki.
Według wykazu Narodowego Instytutu Dziedzictwa do rejestru zabytków wpisane są:
inne zabytki:
Centra handlowe i logistyczne.
W bezpośredniej bliskości drogowego węzła Bielany zlokalizowany jest wielki kompleks sklepów wielkopowierzchniowych (supermarketów "Makro", "Auchan", "Decathlon", "Leroy Merlin", "Bodzio" i inne) oraz największe w Polsce centrum handlowe "Aleja Bielany", w którym znajdują się m.in. "IKEA", "OBI", "Castorama", "Black Red White", Poco, Jula, McDonald’s, Empik. Opodal znajdują się fabryki firm "E. Wedel" (wyroby czekoladowe), Cargill (fabryka glukozy i syropu skrobiowego, wytwarzanych na bazie pszenicy), dwa centra logistyczne Amazon.com oraz parki technologiczne Prologis i Panattoni o łącznej powierzchni ponad 240 tys. m². Na wschodzie wsi m.in. jedna ze zlokalizowanych w Polsce drukarni grupy "Passauer Neue Presse". Inwestycje, rozpoczęte w 2. połowie lat 90. XX wieku, stały się – poprzez podatki odprowadzane przez inwestorów – najważniejszym źródłem bogactwa podwrocławskiej gminy Kobierzyce, wcześniej utrzymywanej głównie z przychodów z produkcji rolnej.
Demografia.
Ludność na przestrzeni ostatnich 110 lat:
Bielany Wrocławskie i Wysoka są największymi miejscowościami gminy Kobierzyce.

</doc>
<doc id="103859" url="https://pl.wikipedia.org/wiki?curid=103859" title="Otwarte standardy">
Otwarte standardy



</doc>
<doc id="103862" url="https://pl.wikipedia.org/wiki?curid=103862" title="Agata Christie">
Agata Christie



</doc>
<doc id="103863" url="https://pl.wikipedia.org/wiki?curid=103863" title="Czernikowo (gmina)">
Czernikowo (gmina)

Czernikowo (do 1929 "gmina Obrowo") – gmina wiejska w Polsce położona w województwie kujawsko-pomorskim, w powiecie toruńskim, pomiędzy Kotliną Włocławską a Pojezierzem Dobrzyńskim. W latach 1975–1998 gmina administracyjnie należała do województwa włocławskiego.
Siedzibą gminy jest Czernikowo.
Według danych z 31 grudnia 2019 roku gminę zamieszkiwały 9064 osoby.
Struktura powierzchni.
Według danych z roku 2002 gmina Czernikowo ma obszar 169,37 km², w tym:
Gmina stanowi 13,77% powierzchni powiatu.
Demografia.
Dane z 31 grudnia 2017 roku:
Charakterystyka gminy.
W powiecie zajmuje czwarte miejsce pod względem wielkości. Jej powierzchnia wynosi 170 km². W gminie znajduje się 41 wsi, w których łącznie mieszka ponad 8 tysięcy osób.
Grunty orne stanowią 48% powierzchni gminy. Na niezbyt wielkich, choć dość żyznych areałach uprawiane są głównie zboża, ziemniaki, rośliny przemysłowe i pastewne, rozwija się też hodowla.
Zarejestrowane na terenie gminy podmioty gospodarcze dają zatrudnienie głównie w niewielkich zakładach usług mechanicznych, budowlanych, obsługi rolnictwa, piekarniach, masarniach, stacjach paliw, zajazdach.
Najbardziej charakterystyczną cechą gminy jest duża lesistość. Lasy o zróżnicowanym drzewostanie i grunty leśne zajmują 44% jej powierzchni. Są wśród nich obszary podlegające ochronie prawnej ze względu na walory krajobrazowe i przyrodnicze Niziny Ciechocińskiej.
Zabytki.
Wykaz zarejestrowanych zabytków nieruchomych na terenie gminy:
Miejscowości niesołeckie.
Bernardowo, Dąbrówka, Jaźwiny, Kijaszkówiec, Łazy, Nowogródek, Ograszka, Osówka-Kolonia, Piaski, Rozstrzały, Rudno, Stajęczyny, Steklin-Kolonia, Szkleniec, Wieprzeniec, Włęcz, Wylewy, Zabłocie, Zieleńszczyzna.
Sąsiednie gminy.
Bobrowniki, Ciechocin, Ciechocinek, Kikół, Lipno, Nieszawa, Obrowo, Raciążek, Zbójno

</doc>
<doc id="103868" url="https://pl.wikipedia.org/wiki?curid=103868" title="Morderstwo na polu golfowym">
Morderstwo na polu golfowym

Morderstwo na polu golfowym (ang. "Murder on the Links") jest trzecią powieścią detektywistyczną Agaty Christie, napisaną w roku 1923. Występuje w niej najbardziej znany bohater autorki – Herkules Poirot.
Opis fabuły.
Zawiązanie akcji.
W książce tej Poirot otrzymuje telegram od milionera Paula Renaulda, który prosi detektywa o przybycie do posiadłości we Francji. Kiedy Poirot przyjeżdża, okazuje się, że Renauld nie żyje; został zasztyletowany, a jego ciało leży na polu golfowym. Żona pana Renaulda twierdzi, że został porwany przez tajemniczych Chilijczyków. W książce tej Arthur Hastings spotyka swoją przyszłą żonę, Dulcie Duveen.
Rozwiązanie.
Po wielu zaskakujących zwrotach akcji, okazuje się, że morderczynią jest młoda Marthe Daubreuil, dziewczyna z sąsiedztwa, zakochana w synu państwa Renauld. Okoliczności ułożyły się na jej korzyść - Paul Renauld znaleziony został przy własnoręcznie wykopanym grobie, ponieważ... tak naprawdę wraz z żoną chcieli upozorować jego śmierć z powodu konfliktu z prawem. Nie przewidzieli jednak, że pan Renauld podczas próby ucieczki faktycznie zostanie zamordowany. Marthe liczyła bowiem na szybkie poślubienie młodego Jacka Renauld, który już wtedy byłby bogatym dziedzicem majątku ojca. Po wpadnięciu na trop morderczyni, Hercules Poirot postanawia przygotować zasadzkę - prowokację do następnej zbrodni, tym razem na pani Renauld. Panna Daubreuil rzeczywiście atakuje. Podczas akcji zatrzymania zbrodniarki dochodzi do szamotaniny między nią a Dulcie Duveen, przyjaciółką Arthura Hastingsa. Marthe Daubreuil przypadkiem uderza głową o marmurowy gzyms kominka i ginie na miejscu.

</doc>
<doc id="103871" url="https://pl.wikipedia.org/wiki?curid=103871" title="Józef Wysocki">
Józef Wysocki



</doc>
<doc id="103873" url="https://pl.wikipedia.org/wiki?curid=103873" title="Marka (marketing)">
Marka (marketing)

Marka () – nazwy, określenia, znaki, symbole, logo oraz projekty graficzne albo kombinacje tych wszystkich elementów, których celem jest identyfikacja towarów, usług lub jednostek oraz ich wyróżnienie na rynku od produktów konkurencji, generujące w ten sposób korzyści ekonomiczne.
Początkiem istnienia każdej marki jest projektowanie nazwy produktu. W gospodarce rynkowej marka ma swoją cenę. „Dobra marka” jest podstawą sukcesu biznesowego. Przeciwieństwem wyrobów markowych są wyroby bezmarkowe (ang. "no-name"), uważane (chociaż nie musi to być regułą) za tandetę.
Na markę składa się nie tylko nazwa czy logo, ale także elementy komunikacyjne, behawioralne i wizualne, które określają przedsiębiorstwo. Do elementów komunikacyjnych zaliczają się wszystkie elementy, które firma komunikuje, takie jak nazwa, slogan, fanpage na Facebooku czy inne treści. Do elementów behawioralnych zaliczyć można wszelkie zachowania przedsiębiorstwa wobec konsumenta, takie jak polityka zwrotów, zachowanie pracowników, obsługa klienta itp. Do elementów wizualnych zalicza się wszelkie elementy wizualne, w szczególności logo, kolorystyka, sposób rozmieszczania elementów, wygląd opakowań produktów, wygląd wszystkich elementów reklamowych. Według definicji J. Kall opisuje wizerunek marki jako połączenie wielu elementów produktu takie jak nazwa marki, wygląd opakowania, reklama oraz działania z zakresu dystrybucji oraz ceny. Jest to zestawienie które wyróżnia ofertę spośród istniejącej konkurencji oraz dostarcza konsumentowi korzyści funkcjonalnych oraz symbolicznych. 
Jedną z najstarszych polskich marek jest Kopalnia soli Wieliczka, przedsiębiorstwo działające od XIII wieku oraz jeszcze starsza – Kopalnia soli Bochnia.
W połowie lat 80. rozpoczęto działania marketingowe, które zmieniły znaczenie marki (szczególnie w stosunku do odzieży): marka stała się symbolem statusu, przynależności do grupy społecznej, wyznawanej ideologii. Z powodu wzbudzonej potrzeby (a nawet obsesji) posiadania, nabywcy stali się skłonni płacić nie za produkty, lecz za stworzony działaniami marketingowymi wizerunek.
Ponieważ silna marka oznacza ponoszenie znaczących nakładów na reklamę i marketing, może ona zwiększać ceny i bariery wejścia.
Silną markę tworzy się poprzez stworzenie wrażenia podobieństwa konsumenta do niej. 
Od lat 90. XX w. coraz popularniejsza, zwłaszcza wśród młodzieżowych subkultur alternatywnych, ale także w wielu innych środowiskach, jest kontestacja marek jako symbolu konsumpcyjnego, bezrefleksyjnego stylu życia. Kontestacja ta jest regułą w środowiskach alterglobalistycznych, które uważają światową dominację „wielkich” marek (takich jak McDonald’s, Nestlé czy Nike) za jeden z ważniejszych elementów „złej” globalizacji. Polityczno-społeczny sens takiego postrzegania marki znalazł m.in. wyraz w spopularyzowanym przez Barbera określeniu „makdonaldyzacja”, oznaczającym m.in. bezwzględne niszczenie kultur lokalnych przez rozlewającą się uniformizację sterowaną przez międzynarodowe koncerny. Jedną z bardziej znanych prób usystematyzowania i sprecyzowania protestu wobec „cywilizacji marki” jest książka „No Logo” Naomi Klein.
Wycena marki.
Wyceny marki można dokonać na cztery sposoby:

</doc>
<doc id="103874" url="https://pl.wikipedia.org/wiki?curid=103874" title="Arthur Hastings">
Arthur Hastings

Kapitan Arthur Hastings – współpracownik i najlepszy przyjaciel belgijskiego detektywa Herkulesa Poirota w powieściach Agathy Christie. Pierwszy raz występuje w powieści "Tajemnicza historia w Styles", potem pojawia się w wielu kolejnych opowiadaniach z Poirotem w roli głównej; występuje najczęściej jako narrator.
Poirot spotyka Hastingsa prawie od razu po przybyciu do Wielkiej Brytanii. Po tym, jak w Styles zostaje popełnione morderstwo, Hastings pomaga Poirotowi w śledztwie - jako że są od dawna przyjaciółmi. Kapitana pociąga praca detektywa, jednakże, w przeciwieństwie do przyjaciela, ma skłonność do ogólnie przyjętych (bardzo często błędnych) schematów postrzegania zaistniałych wydarzeń i zauważanych przez Poirota śladów; nieraz też uwadze jego umyka wiele ważnych szczegółów. 
Hastings – były oficer Armii Brytyjskiej podczas I wojny światowej – jest bardzo odważny. Poirot często wykorzystuje go wtedy, gdy trzeba podjąć działania fizyczne – na przykład obezwładnić przestępców. Belg lubi droczyć się z Hastingsem, ale najwyraźniej akceptuje jego towarzystwo. 
Zanim Hastings się nie ożenił, dzielił z detektywem (i z jego sekretarką, panną Felicity Lemon) mieszkanie w .
Hastings ma cechy typowego angielskiego dżentelmena – niezbyt bystrego, ale bardzo wymagającego, który zawsze ma na względzie „fair play”. Jest rycerski i ma słabość do pięknych kobiet (szczególnie tych mających kasztanowe włosy), co wielokrotnie ściąga na niego i Poirota kłopoty. Ostatecznie jednak żeni się z kobietą o czarnych włosach, Dulcie Duveen (poznaje ją w powieści "Morderstwo na polu golfowym"). Następnie przeprowadza się na ranczo w Argentynie; od czasu do czasu jednak odwiedza Poirota.

</doc>
<doc id="103876" url="https://pl.wikipedia.org/wiki?curid=103876" title="Artur Hastings">
Artur Hastings



</doc>
<doc id="103877" url="https://pl.wikipedia.org/wiki?curid=103877" title="Powieść detektywistyczna">
Powieść detektywistyczna

Powieść detektywistyczna – odmiana gatunkowa powieści kryminalnej, w której kluczową postacią jest detektyw. Tematyką powieści detektywistycznej jest śledztwo, zmierzające do wykrycia sprawcy zbrodni opisanej na początku utworu. Popełnienie morderstwa w toku akcji powieści stanowi warunek konieczny, co odróżnia powieść detektywistyczną od kryminalnej.
Prekursorzy.
Za prekursora gatunku uważa się Edgara Allana Poego, autora "Zabójstwa przy Rue Morgue". W powieści tej bohater – detektyw wypowiada znamienne słowa: „Śledztwo będzie dla nas rozrywką”. Zdanie to można uznać za najkrótszą definicję powieści detektywistycznej.
Narodziny powieści detektywistycznej.
Powieść detektywistyczna to odmiana relatywnie nowa, jej początki sięgają końca XVIII wieku i początku wieku XIX. Wtedy też uchodziła za twórczość rozrywkową i określana była mianem literatury „groszowej”, „wagonowej” lub „kioskowej”. W tamtym okresie cieszyła się ogromną popularnością w Europie i w Ameryce. W Europie powieść detektywistyczna ma swoje korzenie w Wielkiej Brytanii i Francji. Prekursorem gatunku jest Edgar Allan Poe. W późniejszych latach powieści detektywistyczne tworzyli Arthur Conan Doyle oraz brytyjscy pisarze Złotego Wieku (okresu świetności powieści detektywistycznej z dominacją elementów zagadki w drugiej dekadzie XX wieku). Przemiany konwencji powieści detektywistycznej w I poł. XX wieku widoczne były także za sprawą amerykańskiego nurtu hard-boiled fiction. Nowy typ podgatunku literackiego zakładał walkę dobra ze złem w myśl sentencji "cel uświęca środki", a postać detektywa kreowano na pozytywnego bohatera.
Badacz literatury i krytyk Julian Symons uznaje, że pojęcie literatury detektywistycznej powstało przed zdefiniowaniem wyznaczników literatury kryminalnej. Stanowi przy tym podstawy późniejszych amerykańskich powieści kryminalnych z XX wieku. Za twórczość wpisującą się w kanon kryminałów krytyk uznaje utwory literackie o zbrodni, a granica między kryminałem, a powieścią detektywistyczną dotyczy postrzegania zbrodni jako tła powieści lub wątku nadrzędnego. Według Dennisa Portera powieść dedektywistyczna nie posiada wymiaru sakralnego, a kwestie etyczne (problem grzechu i kary oraz sensu ludzkiego istnienia) nie są tak istotne jak w powieści kryminalnej. Wątek narracji porusza Tadeusz Żabski; według badacza w powieści detektywistycznej występuje narracja linearno-powrotna, o czym świadczy odkrywanie przez bohatera kolejnych zdarzeń z przeszłości. Główną metodą postępowania w śledztwie jest dedukcja, a świat przedstawiony odwzorowuje realizm dostępnego w danym czasie aparatu policyjnego i technik kryminalistycznych. Wzmianek o śladach gatunku można doszukiwać się jeszcze wcześniej niż u Edgara Allana Poego. Badacz literatury Fereydoon Hoveyda odnajduje pewne poszlaki w pradawnych legendach beduińskich, starożytnej Grecji czy wielkich dziełach takich jak "Księga tysiąca i jednej nocy", w micie o Edypie Sofoklesa lub w "Hamlecie" Szekspira.
Pierwsze dzieła i publikacje.
W wieku XVIII powstawały dzieła, które charakteryzowały się typowymi dla powieści detektywistycznej elementami. Przykładem takiego utworu jest m.in. kronika zbrodni "The Newgate Calendar" (ang. "The Malefactor’s Register") opowiadająca o kryminalistach z więzienia Newgate i ich losach. Historie skazańców były w dużej mierze prawdziwe, jako że przy ich powstawaniu bazowano na oficjalnych raportach londyńskiego Trybunału, a cel publikowania tych opowiadań był czysto edukacyjny. Wraz z rosnącym zainteresowaniem powieściami kryminalnymi, zaczęto również publikować biografie kryminalistów. Oprócz Wielkiej Brytanii kolejnym państwem gdzie zaczęto wydawać podobne opowiadania była Francja. Znani, francuscy detektywi to między innymi L. Madrain, P. Coignard czy Eugène François Vidocq, sławny kryminalista, który został detektywem. Dzięki osobie Vidocqa, postać detektywa pojawia się już w XIX-wiecznej literaturze beletrystycznej. W 1828 roku Francuz opublikował swoje wspomnienia, w których opisał świat przestępczy i perypetie kryminalistów, co spotkało się z zainteresowaniem czytelników i stało się inspiracją dla takich pisarzy jak Charles Dickens, Honoré de Balzac, czy Edgar Allan Poe. Odmiana powieści detektywistycznej jest dziś znana głównie dzięki twórczości Agathy Christie.
Powstawanie gatunku.
Edgar Allan Poe współcześnie postrzegany jest przez krytyków jako prekursor powieści detektywistycznej. Dzieła francuskie, w tym te Vidocqa, zainspirowały go do napisania trzech krótkich nowel o charakterze kryminalnym: "Zabójstwo przy Rue Morgue" (1841), "Tajemnica Marii Roget" (1842), "Skradziony list" (1844). Akcja opowiadań Poego rozgrywa się w Paryżu, bohaterem opowiadań jest francuski obywatel. Te trzy opowiadania Poego otworzyły powieści detektywistycznej drogę do sukcesu, a dzięki ich publikacji można było wyodrębnić model, schemat tego typu powieści i wskazać typowe dla niej elementy: zagadkowa zbrodnia, wnikliwe i racjonalne śledztwo, rozwiązanie zagadki, obecność detektywa, którego dokładne poszukiwania prowadzą do zakończenia śledztwa. Trylogia Edgara Allana Poego okazała się być esencją tego typu gatunku; zagadka zbrodni może być rozwiązana tylko wtedy, gdy detektyw przeprowadzi racjonalne i logiczne śledztwo.
Nie tylko Poe wprowadził do światowej literatury postać słynnego detektywa; brytyjski pisarz sir Arthur Conan Doyle stworzył postać prywatnego detektywa, który za pomocą metody dedukcyjnej rozwiązywał najtrudniejsze sprawy. W 1887 roku Conan Doyle opublikował pierwszą z serii powieść, "Studium w szkarłacie", opowiadającą o przygodach Sherlocka Holmesa i doktora Johna Watsona. Do rozwoju gatunku znacząco przyczyniła się także brytyjska autorka Agatha Christie i stworzona przez nią postać Herkulesa Poirota, którego po raz pierwszy przedstawia w powieści "Tajemnicza historia w Styles" (1921). Inni znani autorzy zajmujący się tworzeniem powieści detektywistycznych to między innymi amerykański pisarz Dashiell Hammett, autor powieści kryminalnych z bohaterem Samem Spade'm, czy Raymond Chandler, który stworzył postać Philipa Marlowe’a, prywatnego detektywa rozwiązującego kryminalne zagadki Los Angeles. Pomimo braku kontynuacji przygód detektywistycznych Spade’a, stał się on bardzo ważną postacią gatunku, jakim jest powieść detektywistyczna. Dzieło Hammeta "Sokół maltański" (1930) stało się niezwykłe popularne na całym świecie, co przyczyniło się do ekranizacji odmiany czarnego kryminału w 1941 roku. Prócz Amerykanów, ważnym autorem jest też Georges Simenon, który stworzył serię detektywistyczną o komisarzu Maigrecie. Cykl składa się z 75 powieści i 28 opowiadań, napisanych pomiędzy 1929–1972.
Holenderski pisarz Robert van Gulik, przetłumaczył na język angielski XVIII-wieczny anonimowy manuskrypt chiński i w oparciu o jego treść, opublikował w 1949 roku powieść detektywistyczną pod tytułem "Dee Goong An" (ang. "Celebrated Cases of Judge Dee"). Główny bohater-sędzia przeprowadzający śledztwo to pierwowzór klasycznego detektywa, starającego się rozwiązać zagadkę zbrodni. W tym celu posługuje się wszelkimi dostępnymi środkami. Autor „usprawnił" w powieści znane z wcześniejszych wieków techniki detektywistyczne. Przez kolejne dwadzieścia lat publikował coraz to nowsze przygody sędziego Di. Ostatecznie seria o detektywie liczy szesnaście tomów. Sędzia Di stanowi azjatycki odpowiednik powieści C. Auguste Dupina, Sherlocka Holmesa czy Herkulesa Poirota. Współczesną odmianę powieści detektywistycznej cechuje konwencja naturalności, spontaniczności. Ważnym elementem jest wzmonienie „normalnej” reakcji czytelnika, nawet w momencie konfrontacji z nierealnymi zdarzeniami czy zjawiskami. Przykładem może być wypowiedź z "Nocy w Bibliotece" Agathy Chistie; „w powieściach trupy leżą zawsze w bibliotece".
Główne szkoły.
W XIX-wiecznej Europie powstały dwie główne szkoły: francuska, do której należeli słynni pisarze tacy jak Émile Gaboriau, Maurice Leblanc, Pierre Souvestre, Pierre Boileau, Thomas Narcejac i Belg Georges Simenon, oraz anglosaska, do której przynależeli Arthur Conan Doyle, Agatha Christie czy Gilbert Keith Chesterton.
Krytyka.
Większa część powieści detektywistycznych uznawana jest za literaturę drugiej kategorii z powodu licznych sprzeczności w fabule oraz stosowania technik perswazyjnych, narzucjących czytelnikowi styl percepcji czy tok rozumowania. Istnieją jednak dzieła, które zostały docenione przez krytyków literackich za swoją perfekcyjną strukturę, narrację czy mistrzowski rozwój napięcia i intrygi. Autorzy tacy jak Graham Greene, Alain Robbe-Grillet, Adolfo Bioy Casares czy Jorge Luis Borges posłużyli się narracyjnymi technikami powieści kryminalnej w niektórych ze swoich dzieł.
Efekt pseudokryminalny.
Rozwój powieści kryminalnych i liczne modyfikacje w obrębie charakterystyki i tendencji spowodowały, że nie tylko autorzy powieści, ale i osoby w jakimś stopniu związane ze środowiskiem litrackim, zaczęły wykorzystywać elementy „kryminalne” w swoich utworach. Doprowadziło to do powstania efektu pseudokryminalnego. Dlatego też dzieła, w których pojawiały się błędnie interpretowane elementy świata przedstawionego, w rzeczywistości nie mogły zostać nazwane powieściami kryminalnymi czy detektywistycznymi. W świecie literackim pojawiła się ogromna liczba różnego rodzaju powieści, opowiadań czy nowel, których fabuła traktowała elementy kryminalne jako wątki poboczne. Autorzy, którzy zastosowali w dziełach elementy pseudokryminalne to m.in. Roberto Bolaño, Ricardo Piglia lub Guillermo Fadanelli.
Cechy gatunku.
Fabuła.
Cechami powieści detektywistycznych (kryminalnych) ze względu na świat przedstawiony są pojęcia określające charakter następujących po sobie zdarzeń, opisy miejsc rozgrywania akcji, kontekstu sytuacyjnego, bądź konkretnych zjawisk mających wpływ na miejsce lub akcję fabuły. Ze względu na światopogląd w fabule wyróżnia się następujące cechy powieści detektywistycznej: antropologiczna, etniczna, feministyczna, gejowska, lesbijska, metakulturowa, postkolonialna, postmodernistyczna, psychologiczna, społeczno-obyczajowa.
Reguły pisania powieści detektywistycznej.
S.S. Van Dine w roku 1928 napisał dla „American Magazine” artykuł poświęcony tematyce detektywistycznej. Esej miał przybliżyć sam gatunek, jak i być drogowskazem dla niedoświadczonych pisarzy. "20 przykazań autora powieści detektywistycznej" stworzonych przez Van Dine’a to wskazówki na temat m.in.:
Również A. Christie wypowiadała się na temat sztuki pisania dobrych powieści detektywistycznych. W swojej autobiografii napisała: "Istota dobrego kryminału polega przecież na tym, że jego "[morderstwa – przyp.]" sprawcą musi być ktoś oczywisty, a przy tym z tego czy innego powodu okaże się, że nie jest wcale taki oczywisty, bo nie mógł chyba popełnić tego morderstwa. A jednak je popełnił".

</doc>
<doc id="103881" url="https://pl.wikipedia.org/wiki?curid=103881" title="Pafawag 101N">
Pafawag 101N

Pafawag 101N (pierwotnie typ "17N", ostatecznie "101N" i "101Na", seria "EN94") – normalnotorowe dwuwagonowe niskoperonowe elektryczne zespoły trakcyjne wyprodukowane w zakładach Pafawag we Wrocławiu w latach 1968–1972 w liczbie 40 sztuk specjalnie dla Warszawskiej Kolei Dojazdowej.
W 1968 powstał pojazd prototypowy, którego testy w latach 1969–1970 dostarczyły informacji o potrzebie wprowadzenia modyfikacji. W latach 1971–1972 wyprodukowano pozostałe składy różniące się od pierwszego egzemplarza. Jednostkom nadano serię EN94 i pod koniec 1972 zastąpiły one poprzednio eksploatowane na linii WKD wagony serii EN80. W latach 1977–1991 skasowano pięć zespołów, które uległy wypadkom, natomiast w latach 1990–1994 wszystkie pozostałe pojazdy przeszły naprawy główne, podczas których wprowadzono kilka modyfikacji. W 2004, w związku z włączeniem do eksploatacji nowej jednostki serii EN95, przewoźnik wycofał z ruchu cztery starsze składy. W 2012 natomiast, wraz z wprowadzaniem do eksploatacji nowych zespołów serii EN97, jednostki serii EN94 zaczęto wycofywać i złomować na szerszą skalę. Ich eksploatacja została definitywnie zakończona 27 maja 2016, zaś pół roku później zaprezentowano pierwszy odrestaurowany egzemplarz muzealny.
Geneza i produkcja.
Geneza.
W 1927 została uruchomiona linia Elektrycznych Kolei Dojazdowych, która łączyła Grodzisk Mazowiecki z Warszawą. Była ona obsługiwana wagonami silnikowymi i doczepnymi, które zazwyczaj łączono w pociągi składające się z wagonu silnikowego i jednej bądź dwóch doczep. W 1951 EKD włączono do PKP i zmieniono ich nazwę na Warszawska Kolej Dojazdowa, a pod koniec lat 50. wykorzystywanym wagonom nadano serię EN80.
W latach 60. władze Warszawy, ze względu na rosnący z roku na rok ruch samochodowy w mieście, podjęły decyzję o przebudowie systemu komunikacyjnego. Zmiany objęły m.in. linię WKD, którą w 1963 skrócono na odcinku miejskim i wprowadzono do wykopu linii średnicowej, tym samym integrując ją z resztą systemu transportowego miasta. Modernizacja linii wiązała się również z zastąpieniem przedwojennych wagonów. Po ponad 30 latach stały się one przestarzałe i były w złym stanie technicznym, przez co wysokie były koszty ich napraw. Ponadto w związku z rozbudową stolicy oraz powstawaniem nowych podwarszawskich osiedli mieszkaniowych wzdłuż linii WKD wzrastała liczba podróżnych, co dodatkowo przyczyniło się do decyzji o wymianie taboru WKD.
Rozważane były różne warianty, w tym koncepcja wykorzystania tramwajów na linii WKD, ale ostatecznie wybór padł na nowe pojazdy kolejowe. Zdawano sobie sprawę, że przez nietypowość linii budowa kilkudziesięciu nowych wagonów będzie kosztowna. W trakcie dyskusji dotyczącej pochodzenia taboru uznano, że państwa nie byłoby stać na sprowadzenie pociągów zagranicznych za dewizy, dlatego zdecydowano się na tabor produkcji krajowej wykorzystujący elementy wytwarzane seryjnie w Polsce.
Projekt i produkcja prototypu.
W 1963 zapadła decyzja o opracowaniu wytycznych dotyczących budowy nowego taboru dla WKD. W grudniu tego roku Centralny Zarząd Trakcji Ministerstwa Komunikacji powierzył to zadanie Centralnemu Ośrodkowi Badań i Rozwoju Techniki Kolejnictwa z Warszawy, a autorami koncepcji ukończonej w 1964 byli Jerzy Pakulicz i Michał Kelles-Krauss. W założeniach określono m.in. gabaryty i skrajnię zespołu, liczbę wózków, liczbę miejsc siedzących, liczbę, rodzaj i rozmieszczenie drzwi wejściowych, właściwości wybranych urządzeń oraz inne parametry elektroniczne i wytrzymałościowe. W tym samym roku projekt wstępny opracowali Romuald Łużny i Aleksander Płatkiewicz z Centralnego Biura Konstrukcyjnego Przemysłu Taboru Kolejowego z Poznania, po czym biuro to zwróciło się do Instytutu Wzornictwa Przemysłowego z propozycją opracowania wyglądu zewnętrznego pojazdu. Zadanie to zostało podjęte i zrealizowane w Zakładzie Środków Transportu IWP przez zespół, w skład którego wchodzili Ryszard Dworak, Andrzej Kasten, Józef Kandefer, Mieczysław Naruszewicz, Stanisław Peliwo i Karol Turski. Przedstawionych zostało 8 propozycji zewnętrza jednostki, po czym zostały one ocenione wspólnie z przedstawicielami przemysłu kolejowego i do dalszego opracowania wybrano jedną z nich. Następnie powstały rysunki techniczne uzasadniające technologiczną prawidłowość wybranego kształtu oraz dwa modele pojazdu w skali 1:50 i 1:20, a także opracowanie dotyczące technologii konstrukcji nadwozia i analiza struktury nośnej potwierdzające słuszność zastosowanych rozwiązań. Ponadto wykonane zostały różne koncepcje rozplanowania wnętrza i malowania pojazdu, mimo że zagadnienia te nie wchodziły w zakres zlecenia CBK PTK. W 1965 całość została przekazana Państwowej Fabryce Wagonów Pafawag z Wrocławia do dalszego opracowania i realizacji. Planowano wówczas, że jednostka prototypowa zostanie wykonana w 1966. Następnie pierwszy egzemplarz miał powstać w 1967, a rok później chciano uruchomić produkcję seryjną. Ostatecznie zespół Zakładowego Biura Konstrukcyjnego Pafawagu pod kierownictwem głównego konstruktora fabryki Janusza Zięby zakończył prace nad dokumentacją konstrukcyjną pojazdu w 1968, zaś prototypowy dwuczłonowy EZT ukończono w czerwcu tego samego roku. Pojazd ten, w porównaniu z taborem przedwojennym, miał dwukrotnie większe przyspieszenie i mógł pomieścić ponad dwukrotnie więcej pasażerów. Zakładano kursowanie pojedynczych zespołów lub zestawianie składów podwójnych.
Nowy pojazd dla WKD oznaczono pierwotnie typem konstrukcyjnym 17N. Występowała w nim litera N charakterystyczna dla tramwajów, gdyż jednostka ta była przystosowana do napięcia tramwajowego 600 V prądu stałego i przeznaczona do lokalnego transportu masowego. W 1964 weszła w życie norma branżowa BN-63/3500-03 z 1963, która wprowadziła nowe zasady nadawania typów. Zgodnie z nimi projektowany elektryczny zespół trakcyjny powinien otrzymać typ konstrukcyjny składający się z liczby i liter WE. Pojazd oznaczono jednak ponownie typem „tramwajowym” – 101N.
Poprawki w projekcie i produkcja seryjna.
W III kwartale 1968 prototypowa jednostka typu 101N przeszła badania fabryczne, a w IV kwartale pojazd ten, oznaczony jako EN94-01, dostarczono na sieć WKD i przekazano do prób na linii odbiorcy. W pierwszych dniach kwietnia 1969 zakończono testy, które przeprowadzono przez pracowników COBiRTK pod kierownictwem Jana Wierzejskiego przy współudziale konstruktorów z Pafawagu, a następnie skład rozpoczął próbną eksploatację z pasażerami. 24 kwietnia w Grodzisku Mazowieckim dokonano wstępnej oceny otrzymanych wyników badań, zaś 27 maja we Wrocławiu komisja główna producenta wnioskowała o rozpoczęcie produkcji seryjnej składu typu 101N. W czerwcu sfinalizowano zakup pierwszego egzemplarza, a 1 lipca formalnie wpisano go na stan. Po przejechaniu 40 tys. km skład został skierowany do producenta w celu wykonania rewizji wózków, po czym w grudniu powrócił do eksploatacji. W czasie testów wykonanych w latach 1969–1970 pojazd spotkał się z krytyką – wytknięto niefunkcjonalność niektórych rozwiązań nadwozia, przestrzeni pasażerskiej oraz kabin maszynisty. Ostatecznie zadecydowano o przebudowie i modernizacji tej jednostki oraz modyfikacji projektu następnych. W 1970 ZBK Pafawag, uwzględniając uwagi i życzenia podróżnych zebrane m.in. w postaci specjalnej ankiety, wykonało dokumentację zmodyfikowanej wersji oznaczonej typem 101Na. Obły kształt pudła zastąpiono prostym, cały zespół wydłużono o 1000 mm poszerzając każdą parę drzwi wejściowych w składzie o 250 mm, trzyczęściowe okna wymieniono na dwudzielne z opuszczaną górną częścią stosowane w zespołach serii EN57, a półki bagażowe zamontowano niżej.
W 1971 rozpoczęto produkcję seryjną na podstawie dokumentacji zespołu typu 101Na. W II kwartale tego samego roku ukończono jednostkę EN94-02, a w czerwcu pojazd ten zaprezentowano na Międzynarodowych Targach Poznańskich. Następnie skład skierowano do rozszerzonych prób fabrycznych. Po ich zakończeniu zespół miał zostać przekazany do eksploatacji we wrześniu, ale ostatecznie pojazd wszedł do użytku na początku 1972. Od kwietnia do końca 1972 wyprodukowano i dostarczono pozostałą część zamówionej serii, liczącą 38 jednostek, co pozwoliło całkowicie wycofać z eksploatacji wszystkie przedwojenne wagony EN80.
Zespoły serii EN94 były jedynymi pojazdami wyprodukowanymi przez Pafawag przystosowanymi do innego napięcia zasilania niż 3000 V prądu stałego.
Konstrukcja.
Nadwozie.
Elektryczny zespół trakcyjny serii EN94 składał się z dwóch wagonów silnikowych oznaczonych literami "a" i "b". Między wagonami znajdowało się przejście służbowe chronione i uszczelnione wałkami gumowymi. Na czołach wagonów na wysokości 930 mm ponad główką szyny zamontowano tzw. sprzęgi długie (samoczynne sprzęgi Scharfenberga), które umożliwiały połączenie zespołów w składy, a także gniazda sprzęgu elektrycznego pozwalające na jazdę zespołów w trakcji ukrotnionej. Nie było możliwości przejścia pomiędzy połączonymi jednostkami. Pojazdy tej serii były przystosowane do pokonywania ciasnych łuków, jakie można spotkać na liniach obsługiwanych przez WKD (minimalny promień łuku na trasie – 197 m, na terenie zaplecza technicznego – 22 m).
Pudło stalowe, stanowiące samonośną i całkowicie spawaną konstrukcję, zostało wykonane z profili giętych i tłoczonych oraz z giętych blach. Szkielety wagonów były poszyte przyspawanymi blachami stalowymi o podwyższonej odporności na korozję i o grubości 2 mm. Izolację termiczną stanowiły płyty ze styropianu, ściany i sufity wagonów były pokryte płytami wykładzinowymi „Unilam”, natomiast podłoga była pokryta winileum. Wszystkie okna wykonano ze szkła hartowanego o grubości 5 mm.
Wnętrze i przestrzeń pasażerska.
Każdy z wagonów zespołu serii EN94 składał się z kabiny maszynisty oraz bezprzedziałowej części pasażerskiej.
Kabina została oddzielona od części pasażerskiej i stanowiła osobne pomieszczenie, z którego jedne drzwi pojedyncze prowadziły na zewnątrz pojazdu, a drugie dodatkowe drzwi służbowe dla kierownika pociągu prowadziły do wnętrza zespołu. W każdej kabinie znajdowała się aparatura sterownicza, hamulcowa i kontrolna, rozmieszczona w szafie pulpitu sterowniczego, mechanizm z taśmą informującą o relacji pociągu oraz dwa fotele z regulacją wysokości. Ponadto kabina w wagonie "a" miała pompkę ręczną do pneumatycznego podnoszenia pantografu, a w wagonie "b" składaną tyczkę uziemiającą i drążek ściągający. Szyby czołowe o wymiarach 1680×980 mm wyposażono w mechaniczne wycieraczki.
W przestrzeni pasażerskiej siedzenia były ustawione głównie rzędami w układzie 2+2, a szerokość przejścia pomiędzy nimi wynosiła 656 mm. Przy drzwiach wejściowych umieszczono pojedyncze siedzenia, a w tylnej części wagonu przy przejściu międzywagonowym wzdłuż ścian bocznych czteroosobowe ławki. Konstrukcja siedzeń składała się ze stalowego szkieletu rurowego na przykręcanych nogach wykonanych z profili aluminiowych. Na pokryciach ław umocowano uchwyty aluminiowe. Siedzenia początkowo były obite gumą piankową, jednak w ramach napraw głównych w latach 90. wymieniono je na twarde ławy plastikowe. Wzdłuż wagonów po obu stronach umocowano na odlewanych wspornikach półki bagażowe wykonane z profili aluminiowych, przeznaczone do przewozu bagażu podręcznego. Pod oknami znajdowały się małe stoliczki i śmietniczki. Sufity wagonów wyposażono w otwory wentylacyjne wywietrzników dachowych z przesłonami uruchamianymi dźwigienkami zlokalizowanymi obok okien.
Pojazdy nie były wyposażone w toalety, gdyż maksymalny czas podróży nimi nie przekraczał godziny. W przedsionkach wejściowych znajdowała się duża przestrzeń do stania dla pasażerów podróżujących na krótkich odcinkach oraz dla przygotowujących się do wysiadania, a także zakrywane drzwiami stopnie wejściowe umożliwiające wsiadanie z peronów o wysokości 250 mm ponad główką szyny. Harmonijkowe czterodzielne drzwi wejściowe jednostki prototypowej w jednostkach seryjnych poszerzono o 250 mm, co dało ich łączną szerokość 1223 mm i światło 1130 mm. Podczas modernizacji w latach 90. wszystkie jednostki otrzymały drzwi odskokowo-przesuwne.
Zastosowano oświetlenie jarzeniowe w postaci świetlówek o mocy 40 W każda. Ogrzewanie elektryczne każdego z wagonów stanowiły umieszczone pod siedzeniami 24 grzejniki o mocy 600 W każdy.
Podwozie.
Każdy z wagonów zespołu EN94 był oparty na dwóch wózkach – skrajnym napędnym o rozstawie osi 2100 mm i środkowym tocznym wspólnym wózku Jakobsa o rozstawie osi 2550 mm. Każdy zestaw kołowy składał się z wału osiowego zakończonego czopami łożyskowymi o średnicy 120 mm i obręczowanych kół o nominalnych wymiarach obręczy: średnica 850 mm, szerokość 135 mm i grubość 75 mm. Jedna z osi każdego wózka napędnego przystosowana była do napędu prądniczki prędkościomierza.
Rozstaw czopów skrętu dla każdego z wagonów jednostki prototypowej wynosił 10 425 mm, zaś w przypadku zespołów seryjnych – 10 925 mm.
Zasilanie i napęd.
Prąd stały o napięciu 600 V, przesyłany linią napowietrzną, odbierany był przez pantograf zamontowany na dachu członu "a". Napędzał on cztery silniki trakcyjne typu LKc-310 produkcji Dolmel Wrocław zawieszone na wózkach napędnych „za nos” oraz na ramie za pomocą wieszaków i gumowych amortyzatorów. Ich łączna moc ciągła wynosiła 226 kW, a łączna moc godzinna 258 kW. Zastosowany rozruch oporowy miał 11 stopni przy połączeniu szeregowym silników trakcyjnych oraz 6 stopni przy połączeniu równoległym. W chwili uruchomienia silników wszystkie opory rozruchowe były połączone szeregowo. Przeniesienie napędu na osie następowało za pomocą jednostronnej czołowej przekładni zębatej o przełożeniu 60:17=3,53.
Zespoły wyposażono w system hamulca pneumatycznego Oerlikon. Aparaturę wysokiego i niskiego napięcia umieszczono w szafach pod podłogą.
Eksploatacja.
Początki.
W latach 1969–1970 przeprowadzono próbną eksploatację jednostki prototypowej EN94-01. Ze względu na duże powierzchnie okien nazywano ją żargonowo "akwarium" bądź "szklarnią". By upodobnić pierwszy pojazd do pozostałych, które dostarczono WKD w 1972, był on kilkukrotnie przebudowywany, m.in. wymieniono w nim okna na dwuczęściowe i zlikwidowano szyby w dolnej części drzwi wejściowych. Po spaleniu w 1976 egzemplarz w latach 1981–1982 przeszedł naprawę awaryjną, podczas której wprowadzono kolejne poprawki. 22 lutego 1989 pojazd o numerze 01 wpadł na betonowy kozioł oporowy na stacji Warszawa Śródmieście WKD, 1 września skreślono go z inwentarza, a następnie zezłomowano.
W kwietniu 1977 spłonęły wagony "b" jednostek o numerach 05 i 32. Ocalałe wagony "a" tych pojazdów połączono w jeden skład oznaczony jako EN94-32, zaś z uszkodzonych wagonów "b" stworzono zespół EN94-05 skreślony 15 listopada. Nie ustalono przyczyn tych pożarów, ale przypuszczalnie mogły nimi być niewłaściwie zaprojektowane obwody oświetlenia.
Z początkiem lat 80. WKD zaczęła wprowadzać w posiadanych pojazdach modyfikacje, z których większość przeprowadzono na jednostce EN94-23. W styczniu 1980 pojazd ten otrzymał trzeci reflektor na dachu oraz, jako pierwszy wagon na WKD, radiostację. Ponadto od marca do maja 1988 miał wydzielone ściankami działowymi przedsionki między drzwiami wejściowymi a przedziałami pasażerskimi. Zespoły serii EN94 od nowości pomalowane były w barwy kremowo-czerwone, ale w latach 1986–1988 malowano je różnymi odcieniami czerwonej farby i z tego względu można było spotkać jednostki np. o barwie wiśniowej lub brunatnej. Pod koniec lat 80. w kabinach maszynisty 21 pojazdów serii EN94 zamontowano dzielone na dwie części szyby czołowe. Na początku lat 90. podczas napraw głównych zaczęto wymieniać je z powrotem na duże jednoczęściowe. 
4 listopada 1986 jednostka EN94-02 zderzyła się z samochodem ciężarowym na przejeździe kolejowo-drogowym przy przystanku Grodzisk Mazowiecki Muzeum. W zdarzeniu zginęły 4 osoby, a biorący w nim udział skład 25 listopada 1986 został skreślony z inwentarza i w 1990 pocięty na złom. 13 kwietnia 1987 z ilostanu skreślono spalony pojazd o numerze 07. Przyczyną tego pożaru, podobnie jak w przypadku jednostek 05 i 32, prawdopodobnie były nieprawidłowości w obwodach oświetlenia.
2 marca 1991 o godz. 23:50 został podpalony zespół EN94-36, który po zakończonej pracy stał na torze postojowym stacji Podkowa Leśna Główna. Spłonął cały wagon "a" oraz część wagonu "b", w związku z czym 18 kwietnia z inwentarza została skreślona cała jednostka, chociaż w rzeczywistości wagon "b" pozostawiono w zapasie.
Pierwsze naprawy główne i modyfikacje.
Intensywna eksploatacja zespołów EN94 spowodowała, że w 1982 większość jednostek tej serii miała przebieg powyżej 1 mln km. Zgodnie z cyklem naprawczym pojazdów, w 1984 planowano rozpocząć ich naprawy główne w nowej hali przeglądowej przewoźnika. Budowa obiektu opóźniła się i ostatecznie został on oddany do użytku w 1986. 1 marca 1987 rozpoczęto naprawę główną jednostki EN94-22, jednak ze względu na brak odpowiedniego sprzętu i części zamiennych prace wstrzymano.
W 1990, w związku z nieprzystosowaniem WKD do przeprowadzania napraw głównych swojego taboru, zespoły serii EN94 zaczęto kierować do Zakładów Naprawczych Taboru Kolejowego w Bydgoszczy (obecnie Pesa) na naprawy główne połączone z modernizacją, której zakres został uzgodniony z Centralnym Biurem Konstrukcyjnym Taboru Kolejowego z Poznania. W tym roku do Bydgoszczy wysłane zostały pierwsze trzy pojazdy: 11 lipca – EN94-12, 22 października – EN94-11, a 28 grudnia – EN94-22. Ich powrót na WKD był początkowo planowany w lutym 1991, ale ostatecznie pierwsza jednostka, którą była EN94-12, została dostarczona do Grodziska 1 maja. 25 czerwca powrócił również zespół o numerze 22, jednak 6 sierpnia obydwie wówczas naprawione jednostki ponownie wysłano do Bydgoszczy na naprawę gwarancyjną. Składy powracające z ZNTK sprawiały różne problemy, których naprawa w zapleczu WKD trwała kilka tygodni. Najwięcej usterek dotyczyło nowych drzwi, jednak zdarzały się również poważniejsze awarie. W związku z nimi ZNTK wysłały do Grodziska ponad 30-osobowy zespół, którego zadaniem było usuwanie występujących usterek w miejscu stacjonowania taboru.
Wykonano naprawy główne wszystkich 35 istniejących wówczas jednostek serii EN94. W 1991 wyremontowano 6 zespołów, w 1992 naprawiono 9 pojazdów, w 1993 również 9, a w 1994 wykonano 11 napraw. Ostatnimi wyremontowanymi zespołami były pojazdy EN94-25 i 26, których naprawę główną ukończono 21 grudnia 1994. Podczas remontów usunięto listwy zewnętrzne, dodano trzeci, górny reflektor, zmieniono niedomykające się czteroczęściowe drzwi harmonijkowe na dwuskrzydłowe odskokowo-przesuwne, dodano drugie gniazdo sterowania wielokrotnego na czole oraz poprawiono i rozbudowano wyposażenie elektryczne. Kabiny maszynistów, w których wymieniono pulpity sterownicze, zostały powiększone kosztem przestrzeni pasażerskiej. Zmianie uległo ponadto malowanie. Pozostawiono dotychczasowe tradycyjne kremowe i wiśniowe pasy, ale, ze względu na obowiązujące w latach 90. przepisy, czoła przemalowano na żółto, co miało na celu zwiększenie bezpieczeństwa.
W 2001, w związku z wydzieleniem WKD ze struktur PKP, rozpoczęto przemalowywanie zespołów w nowe kremowo-niebiesko-czerwone barwy WKD. W grudniu 2001 jako pierwsza otrzymała je w ramach planowej naprawy okresowej jednostka EN94-13. W latach 2001–2002 we wszystkich zespołach serii EN94 wymieniono kasowniki, od 2002 do 2006 zamontowano w nich nowe przetwornice, natomiast w latach 2003–2008 okna wymieniono na przyciemniane uchylne. Wszystkie pojazdy doposażono w monitoring, a większość otrzymała nowe sprężarki śrubowe.
Wycofywanie z ruchu.
W 2004, w związku z kupnem zespołu EN95-01, odstawiono składy o numerach 11, 12, 20 i 29. W tym samym roku skasowano jednostki 11 i 12, natomiast zespoły 20 i 29 do kasacji w kwietniu 2009 służyły jako dawcy części zamiennych dla pozostałych jednostek tej serii. Z 40 zakupionych przez WKD jednostek serii EN94 do końca 2009 zachowało się 31.
18 czerwca 2010 pojazd EN94-38 nieopodal przystanku Warszawa Raków uderzył w pracującą przy torach koparkę, po czym został odstawiony. W styczniu 2012 natomiast rozpoczęto eksploatację zespołów serii EN97 i stopniowe wycofywanie EN94. W związku z tym oraz ze względu na zakres uszkodzeń odstawionej jednostki EN94-38 została ona zezłomowana na przełomie marca i kwietnia 2012.
W 2012 rozpoczęto również planowe odstawianie zespołów serii EN94. Przez konieczność przeprowadzenia napraw głównych tych pojazdów oraz rozpoczęcie eksploatacji składów EN97 początkowo odstawiono 8 egzemplarzy o numerach 06, 14, 19, 21, 22, 24, 30 i 31. W czerwcu 2012 spółka wystawiła na sprzedaż trzy jednostki o numerach 14, 21 i 22, które zostały pocięte w lipcu i sierpniu. W sierpniu natomiast sprzedano dwie następne o numerach 24 i 31, których fizyczna likwidacja miała miejsce we wrześniu. W tym samym roku ze względu na planowaną zmianę napięcia na linii WKD z 600 na 3000 V prądu stałego, a tym samym całkowite wycofanie serii, zaczęto ograniczać wykonywanie napraw rewizyjnych. Wycofano się jednak z tego pomysłu i przerwano kasacje, gdy wynikły problemy ze składami EN97, a zmiana napięcia opóźniła się. Do ruchu przywrócono wszystkie wcześniej odstawione jednostki EN94 wymagające naprawy rewizyjnej z wyjątkiem zespołów o numerach 06, 19 i 30 wymagających naprawy głównej, gdyż dla nich nawet naprawa rewizyjna była nieopłacalna i w związku z tym służyły one jako magazyn części zamiennych dla pozostałych egzemplarzy tej serii. Pod koniec 2012 przewoźnik miał 25 sztuk EN94.
W 2013 WKD odstawiała składy, które wymagały naprawy głównej bądź dla których naprawa rewizyjna była nieopłacalna. Jednostki te nie były kasowane, tylko były dawcami części zamiennych. W związku z tym pod koniec 2013 przewoźnik dysponował, podobnie jak rok wcześniej, 25 jednostkami tej serii.
W 2014 skasowano EN94-19 i 30 odstawione dwa lata wcześniej. W lipcu eksploatowano 20 pojazdów EN94. Pod koniec sierpnia jednostka EN94-09 zakupiona przez Komendę Wojewódzką Państwowej Straży Pożarnej w Warszawie została przetransportowana na podległy jej poligon Ośrodka Szkolenia w Pionkach.
Na początku 2015 do kasacji odstawiono zespoły EN94-04, 16, 32 i 33. Pod koniec lutego 2015 przewoźnik ogłosił sprzedaż jako złom kolejnych dwóch jednostek o numerach 27 i 28, które pocięto w kwietniu. Na początku maja natomiast podjęto decyzję o złomowaniu składów o numerach 06, 10 i 13. 1 lipca 2015 jednostki serii EN94 zostały wycofane z ruchu na czas wakacyjnego remontu toru między Warszawą i Komorowem ze względu na mniejsze uruchomienie linii WKD, do której obsługi wystarczające były wówczas składy serii EN97. Tydzień później na sprzedaż zostały wystawione składy o numerach 16 i 32. W lipcu do kasacji odstawiono również EN94-15, a w październiku na sprzedaż wystawiono egzemplarze o numerach 15, 33 i 37.
Pod koniec października 2015 w eksploatacji było 9 zespołów EN94, z których 8 było zestawionych w 4 składy o numerach 08+35, 17+34, 25+40 i 26+39, a 9. o numerze 23 stanowił rezerwę. Przewoźnik planował wówczas zachować co najmniej jeden egzemplarz do celów muzealnych, ale nie było brane pod uwagę przywracanie fabrycznego wyglądu.
Ostateczne zakończenie eksploatacji.
W połowie lutego 2016 poinformowano, że nowe jednostki typu 39WE dostosowane do napięcia 3000 V DC mają zostać dostarczone w okresie od kwietnia do sierpnia 2016. Rozpoczęcie ich eksploatacji wymusiłoby zmianę napięcia zasilania na liniach WKD i całkowite wycofanie z ruchu pojazdów serii EN94. 1 marca przewoźnik podał, że zmiana napięcia i zakończenie eksploatacji jednostek EN94 będą miały miejsce na początku maja. W przypadku opóźnienia w dostawie pierwszego pojazdu 39WE brany był pod uwagę również koniec maja. Pod koniec marca przewoźnik poinformował, że zostanie zorganizowane pożegnanie wycofywanych pojazdów. W połowie kwietnia natomiast, w związku z przeniesioną na koniec maja zmianą napięcia, datę zakończenia eksploatacji serii EN94 ustalono na 27 maja. W eksploatacji pozostawało wówczas 7 jednostek – 17+34, 23+26, 25+40 i 35. Pod koniec kwietnia, w związku z dostawą jednostki EN100-01, pudła odstawionych zespołów EN94 o numerach 08, 16, 32, 33, 37 i 39 odłączono od wózków i zestawiono z torów.
W sobotę, 21 maja 2016, zorganizowano symboliczne pożegnanie pociągów. Uruchomione zostały dwa podane do wiadomości publicznej obiegi, a obsługujące je składy 17+34 i 25+40 opatrzono okolicznościowym napisem "Dziękujemy za 44 lata wspólnych podróży pociągami serii EN94".
27 maja 2016 o godz. 18:34 do Grodziska Mazowieckiego jako pociąg numer 141 przyjechał skład EN94-25+40, zaś o godz. 19:30 do bazy WKD z Komorowa dotarł skład rezerwowy 23+26. O godz. 20:04 w Grodzisku Mazowieckim bieg ukończył pociąg numer 149 z Warszawy prowadzony jednostkami EN94-17+34. Był to ostatni kurs obsłużony zespołami serii EN94.
Losy pojazdów po zakończeniu eksploatacji.
W chwili zakończenia eksploatacji pojazdów serii EN94 istniało 18 jednostek, z których 17 było w posiadaniu WKD. Zespoły o numerach 03, 04, 08, 15, 16, 18, 32, 33, 34, 35, 37 i 39 stały na terenie przewoźnika w Grodzisku oraz oczekiwały na skreślenie ze stanu i kasację. Pozostałych 5 składów o numerach 17, 23, 25, 26 i 40 odstawiono natomiast do tzw. zapasu. Był to jednak tylko ich oficjalny status do momentu wygaśnięcia dopuszczenia do ruchu, gdyż ich użytkowanie nie było już możliwe przez zmianę napięcia.
Pod koniec maja 2016 WKD nadal planowała zachowanie do celów muzealnych przynajmniej jednej jednostki, do czego typowany był pojazd EN94-40. Pozyskaniem wycofanych zespołów były wówczas zainteresowane również osoby prywatne oraz Stacja Muzeum.
Pod koniec czerwca 2016 została rozpoczęta renowacja zespołu EN94-40. Jego przegląd został połączony z naprawą mającą na celu zabezpieczenie jednostki przed degradacją wraz z upływem czasu. Został odświeżony wygląd składu oraz przywrócono mu stan z końca eksploatacji. Ponadto zostało zabezpieczonych kilka kompletnych pojazdów, ale nie została wówczas jeszcze podjęta decyzja które z nich pozostaną w dyspozycji WKD. Jeden zespół EN94 został zarezerwowany dla potencjalnego kupca oraz trwały rozmowy o sprzedaży pozostałych pojazdów. W połowie lipca na stanie przewoźnika pozostawało 9 jednostek. Wszystkie pojazdy, które były eksploatowane do 27 maja, poza odrestaurowywanym składem, oczekiwały wówczas na decyzję o pozostawieniu bądź sprzedaży. Pozostałe dwa zespoły o numerach 04 i 08 WKD chciało natomiast przeznaczyć do kasacji. 27 listopada, podczas dnia otwartego w lokomotywowni WKD, zaprezentowany został odrestaurowany pojazd EN94-40.
W połowie sierpnia 2016 skład EN94-26 został przetransportowany na teren lokalu Stacja Zwierzyniecka w Skierniewicach. Wówczas nowy właściciel planował, że pociąg zachowa wygląd zewnętrzny, zaś wewnątrz zostanie urządzona kawiarnia.
Na przełomie kwietnia i maja 2017 WKD wystawiła na sprzedaż jako złom jednostki o numerach 04 i 18. Pod koniec lipca przewoźnik ogłosił sprzedaż składów o numerach 23 i 35, zaś miesiąc później dokonał zmiany i w ich miejsce wskazał pojazdy 03 i 15. Pod koniec maja 2018 do złomowania skierowano zespoły EN94-08, 33 i 39.

</doc>
<doc id="103882" url="https://pl.wikipedia.org/wiki?curid=103882" title="Luzon">
Luzon

Luzon – największa wyspa archipelagu Filipin, o powierzchni 104 tys. km². Zamieszkuje ją około 40 milionów mieszkańców. Jest głównym regionem gospodarczym Filipin. Na wyspie wydobywa się rudy miedzi, chromu, jest przemysł przetwórczy oraz uprawia się ryż, kukurydzę, trzcinę cukrową i banana manilskiego.
Oblewają ją trzy morza (Morze Filipińskie, Morze Południowochińskie oraz Morze Sulu). Na wyspie można wyróżnić pasma górskie: Cordillera Central (z najwyższym szczytem Pulag – 2928 m) oraz Sierra Madre. Na wyspie znajduje się wiele czynnych wulkanów, m.in.: Mayon, Taal, Banahao, Bulusan, Pinatubo.
Na wyspie znajduje się jezioro Taal.
Największe miasta to Manila, Quezon City, Baguio, Cabanatuan, Batangas, Navotas.
Na wyspie żyje wiele endemicznych gatunków zwierząt, m.in. ponad 40 gatunków ssaków charakterystycznych wyłącznie dla tej wyspy.
Pierwsze ślady ludzi nieokreślonego gatunku znalezione w 2018 r. oszacowano na 631–777 tys. lat.

</doc>
<doc id="103883" url="https://pl.wikipedia.org/wiki?curid=103883" title="Danda">
Danda

Danda dosłownie: "kij" (dewanagari दंड) – atrybut duchownych hinduskich.
Również atrybut Śiwy, oznaczający śmierć i gunę tamas.
Tradycja.
Długi kij noszony przez sannjasinów lub brahmaćarinów. W zależności od tradycji, z jakiej wywodzi się duchowny, danda może symbolizować np. złożone śluby lub gotowość obrony Wed za wszelką cenę.
Przyjmuje się, że moniści noszą "eka-dandę" ("eka" - jeden), czyli pojedynczy kij, natomiast zwolennicy filozofii personalistycznej "tri-dandę" ("tri" - trzy), czyli sztywno związane trzy kije. Danda często znajduje się w specjalnym pokrowcu i jest bardzo cennym przedmiotem dla jej właściciela. Nietaktem jest dotykanie dandy bez wyraźnego pozwolenia duchownego, do którego ona należy.
W tradycyjnym hinduizmie "dandawat" oznacza pokłon.
Sanskryt.
W piśmie dewanagari pionowy znak |
Znak przestankowy odpowiadający przecinkowi lub kropce. W poezji pojedyncza danda | stoi na końcu pierwszej połowy zwrotki, podwójna danda || na końcu zwrotki. Często pomiędzy dwie podwójne dandy wstawia się numer kolejny zwrotki, np. ||२०|| (zwrotka dwudziesta).

</doc>
<doc id="103886" url="https://pl.wikipedia.org/wiki?curid=103886" title="Fdisk">
Fdisk

fdisk – podstawowe narzędzie podziału dysku na partycje przed użyciem przez system operacyjny taki jak OS/2, Linux, DOS itp.
fdisk w DOS-ie.
We wszystkich systemach z rodziny DOS, w tym PC-DOS, MS-DOS i DR-DOS, program do obsługi tablicy partycji ma nazwę "fdisk". Nazwa wywodzi się ze zwyczaju firmy IBM używania nazwy "fixed disk" na określenie dysku twardego (ang. "hard drive"). Każdy z tych programów obsługuje tylko partycje typu FAT16.
Program "fdisk" jest również dostępny w systemach Windows 95, 98 i ME. Począwszy od wersji Windows 95B (OSR 2/2.1) program potrafi obsługiwać partycje typu FAT32. W serii Windows NT został zastąpiony programem diskpart oraz graficzną przystawką Microsoft Management Console.
fdisk w Linuksie.
Linux potrzebuje co najmniej jednej partycji, na której będzie umieszczony główny system plików ("root filesystem", katalog /). Z przyczyn wydajnościowych celowe jest stworzenie partycji "swap", przeznaczonej na plik pamięci wirtualnej. W starszych komputerach, których BIOS ograniczony jest do pierwszych 1024 cylindrów dysku, tworzy się małą partycję, zawierające tylko jądro systemu (i kilka wymaganych przez nie plików), tradycyjnie montowane w podkatalogu "/boot". Fdisk obsługuje prawie sto typów partycji, w tym FAT. Inne popularne programy to bardziej interaktywny cfdisk, oraz obsługiwany przez wiersz poleceń sfdisk. Oprócz tego istnieje kilkanaście różnych narzędzi pracujących w trybie graficznym.
fdisk w OS/2.
OS/2 aż do wersji 4.0 zawierał dwa równoważne pod względem możliwości, narzędzia partycjonowania dysków: tekstowy "fdisk" i graficzny "fdiskpm". Oba obsługują partycje FAT i HPFS. 
Od wersji 4.5 fdisk został zastąpiony przez LVM (logical volume manager), który oprócz FAT i HPFS obsługuje JFS.

</doc>
<doc id="103889" url="https://pl.wikipedia.org/wiki?curid=103889" title="Izabela I Katolicka">
Izabela I Katolicka

Izabela I Katolicka, Izabela I Kastylijska (ur. 22 kwietnia 1451 w Madrigal de las Altas Torres, zm. 26 listopada 1504 w Medina del Campo) – królowa Kastylii i Leónu w latach 1474–1504, a także królowa Aragonii w latach 1479–1504 jako żona Ferdynanda II Aragońskiego (z którym ponadto współrządziła w Kastylii i Leónie). Pierworodna córka króla Kastylii Jana II Kastylijskiego i Izabeli Aviz, wnuczki króla Portugalii Jana I Wielkiego. Jej małżeństwo i wspólne rządy z Ferdynandem Katolickim dały początek unii, w której efekcie powstało nowożytne Królestwo Hiszpanii. W historiografii określana również jako Izabela Katolicka, została Służebnicą Bożą Kościoła katolickiego.
Do najważniejszych wydarzeń związanych z życiem i panowaniem Izabeli Kastylijskiej należą: małżeństwo z Ferdynandem Aragońskim (1469) i unia personalna Kastylii z Aragonią (1479), ustanowienie w Kastylii inkwizycji (1478–1480), zdobycie Grenady i tym samym zakończenie wielowiekowej rekonkwisty (1492), oraz wsparcie wypraw Krzysztofa Kolumba przez Atlantyk (1492–1504), które doprowadziły do odkrycia Nowego Świata i uczyniły wkrótce Hiszpanię jednym z największych imperiów kolonialnych w historii.
Życiorys.
Dzieciństwo i młodość.
Izabela urodziła się w 1451 roku jako pierwsze dziecko Jana II Kastylijskiego i jego drugiej żony Izabeli Portugalskiej. Jej ojciec doczekał się ze swego pierwszego małżeństwa czwórki dzieci, ale w chwili narodzin Izabeli żył tylko jeden jej przyrodni brat, starszy o 27 lat książę Asturii Henryk, który był następcą tronu. Dwa lata po narodzinach Izabeli urodził się jej młodszy brat Alfons, który wyprzedził ją w kolejce do tronu. Wkrótce potem, w czerwcu 1454 roku zmarł król Jan i nowym władcą Kastylii został jej przyrodni brat jako Henryk IV. Nowy król, wbrew woli zmarłego ojca, odsunął wówczas z dworu swą (młodszą od niego samego) macochę i jej dzieci. Izabela i jej rodzina zamieszkali w skromnych warunkach w Arévalo. Matka Izabeli początkowo sama dbała o wykształcenie córki, a przede wszystkim starała się wpoić jej głęboką religijność. Z czasem jednak pogorszył się jej stan psychiczny: wpadła w głęboką depresję i wkrótce przestała rozpoznawać ludzi ze swego otoczenia. Zaburzenia psychiczne odziedziczyć miała później jedna z córek Izabeli Kastylijskiej, Joanna. W 1461 roku Izabela i jej brat opuścili Arévalo, zrywając z matką wszelkie kontakty. Przyszła królowa Kastylii miała zobaczyć swą matkę dopiero wiele lat później, gdy w 1496 roku przybyła do jej łoża śmierci.
Dorastająca Izabela była świadkiem gwałtownych, wewnętrznych walk w Kastylii, gdzie za słabych rządów jej ojca i przyrodniego brata anarchia feudalna osiągnęła znaczne rozmiary. Problemy społeczne w Kastylii zbiegły się silnie ze sprawą następstwa tronu, gdyż starszy brat Izabeli przez długi czas nie mógł doczekać się potomstwa.
Walka o tron kastylijski.
Tło sporów o następstwo.
Pierwsze małżeństwo Henryka Bezsilnego (z Blanką z Nawarry) pozostało bezdzietne. Po jego unieważnieniu Henryk ożenił się powtórnie, tym razem z księżniczką portugalską Joanną. Dopiero po siedmiu latach małżeństwa królowa niespodziewanie zaszła w ciążę i urodziła córkę. Powszechne już wówczas plotki o niemocy seksualnej króla i romansie Joanny z Beltranem de la Cueva spowodowały, że większość szlachty nie uznała praw nowo narodzonej księżniczki, którą zwano Joanna la Beltraneja. Mimo tego Henryk IV nadał domniemanej córce tytuł księżnej Asturii i uważał ją za swą następczynię. W kraju doszło do rewolty przeciw coraz bardziej niepopularnemu Henrykowi. Możnowładcy zmusili króla do ustępstw i uznania jego młodszego brata Alfonsa za następcę tronu, któremu nadano tytuł księcia Asturii. Wkrótce jednak Henryk zmienił zdanie i znów uznał Joannę za swą jedyną dziedziczkę. Możnowładcy przeciwni królowi podnieśli otwarty bunt i w 1465 ogłosili detronizację Henryka, a na nowego monarchę obrano 12-letniego wówczas Alfonsa (tzw. farsa z Ávila). Henryk rozpoczął walkę z opozycją i chociaż pokonał swych rywali w bitwie pod Olmedo (1467), to nie potrafił wyzyskać swego zwycięstwa ostatecznie. Na jego korzyść zadziałał przypadek: Alfons niespodziewanie zachorował i zmarł (1468). Zmusiło to magnaterię do zmiany planów i związania się z Izabelą.
Izabela w walce o następstwo, ślub z Ferdynandem Aragońskim.
Jednak Izabela nie spełniła oczekiwań możnych. Mając w wielkim poważaniu boskie prawa do tronu nie chciała wystąpić przeciw swemu przyrodniemu bratu, który w jej oczach był jedynym legalnym władcą Kastylii. Mając więc na uwadze zarówno interes swój jak i królestwa doprowadziła do podpisania paktu z Toros de Guisando (1468), w którym Henryk uznawał Izabelę za jedyną spadkobierczynię korony, Izabela zaś ze swej strony uznawała jego królewską władzę. Jednocześnie Henryk zgodził się nie narzucać Izabeli małżonka wbrew jej woli, ona ze swojej strony natomiast zgadzała się zawrzeć przyszłe małżeństwo w porozumieniu z nim. Pakt ten uspokoił nastroje w kraju, choć jak się okazało nie rozwiązał ostatecznie sprawy następstwa. Król Henryk proponował siostrze kolejnych kandydatów na męża, dzięki którym mógłby zmusić ją do wyjazdu z Kastylii, jednak ona odrzucała wszelkie propozycje. Izabela w sprawie zamążpójścia od jakiegoś czasu prowadziła tajne rokowania z dworem aragońskim. Ostatecznie 14 października 1469 roku poślubiła w Valladolid Ferdynanda, aragońskiego następcę tronu. Ślub odbył się bez wiedzy i zgody Henryka, który zareagował nań unieważnieniem paktu z Toros de Guisando i ponownym wyznaczeniem Joanny la Beltraneja na swą następczynię (1470). Mimo tego bezsilny Henryk nie był w stanie usunąć Izabeli z Kastylii i aż do śmierci króla w 1474 sprawa sukcesji pozostawała nierozstrzygnięta.
Joanna la Beltraneja i wojna o sukcesję.
Gdy tuż przed północą 11 grudnia 1474 roku Henryk IV zmarł, jego córka miała niespełna 13 lat. Popierające jej prawa do tronu stronnictwo nie było zbyt popularne w Kastylii, ale uzyskało silne wsparcie poprzez obietnicę oddania ręki Joanny Alfonsowi V, jej wujowi i jednocześnie królowi Portugalii. Dlatego na wieść o śmierci przyrodniego brata Izabela natychmiast dokonała w Segowii proklamacji na królową Kastylii, gdzie wkrótce przybył do niej przebywający dotychczas w Aragonii Ferdynand. Zwolennicy Joanny również nie próżnowali. Do miast Kastylii rozesłano w imieniu młodej księżniczki list wzywający do wypełnienia woli zmarłego króla, który życzył sobie, by jego jedyna córka zasiadła na tronie. Joanna la Beltraneja zdobyła poparcie głównie wśród miast Galicji, a także wśród części awanturniczo nastawionej szlachty i arystokracji. Z duchownych poparli ją nieliczni, ale wśród nich był dotychczasowy zwolennik Izabeli, arcybiskup Toledo don Alfonso Carillo de Acuña. Przeszedł on na stronę Joanny, gdy zorientował się, że Izabela nie pozwoli sobą kierować. Niemniej większość duchowieństwa, znaczna część szlachty i przede wszystkim wsie oraz miasta centralnej i południowej Kastylii poparły Izabelę i Ferdynanda. Mieszkańcy Kastylii mieli nadzieję na stabilizację rządów pod panowaniem politycznie dojrzałego małżeństwa. Dwór Joanny osiadł w Toro, nieopodal portugalskiej granicy. 30 maja 1475 roku Alfons ożenił się ze swoją siostrzenicą oficjalnie podtrzymując jej i swoje pretensje do tronu kastylijskiego. Wybuchła wojna z Portugalią, która ponadto zdobyła wsparcie króla Francji Ludwika XI. Kastylijczyków wspierały wojska aragońskie wysłane przez ojca Ferdynanda, Jana II. Siły obu stron były wyrównane, co mogło przedłużyć działania wojenne. Zdecydowane kroki Izabeli, która uzyskała dla swej sprawy sporą pożyczkę od Kościoła, przyczyniły się jednak do stopniowego przechylenia się szali na jej stronę. Do głównego starcia wojny doszło 1 marca 1476 roku pod Toro, gdzie spotkały się armie portugalsko-kastylijskie pod wodzą Alfonsa V i kastylijsko-aragońskie pod wodzą Ferdynanda. I choć obie strony poniosły spore straty i ogłosiły zwycięstwo w bitwie, to Portugalczykom starcie to uniemożliwiło podjęcie skutecznej ofensywy w głąb Kastylii. Wojna o miraż kastylijskiej korony nie była zresztą popularna w Portugalii, a sojusz z Francją nie przyniósł wymiernego militarnego wsparcia. Stąd nawet klęska floty kastylijskiej w Zatoce Gwinejskiej w 1478 nie zmieniła wyniku sukcesji. Traktat pokojowy podpisano 4 września 1479 roku w Alcáçovas. Król Portugalii uznał w nim Izabelę za prawowitą władczynię Kastylii oraz uszanował prawo Kastylii do Wysp Kanaryjskich. Joanna, której małżeństwo z wujem zostało unieważnione przez papieża jeszcze w 1478 roku, została zmuszona do zrzeczenia się pretensji do korony. Formalnie otrzymała ofertę przyszłego ślubu z nowo narodzonym synem Izabeli, Janem – jeśli ten by się na to zgodził. Joanna nie mając jednak złudzeń postanowiła wstąpić do klasztoru, co przyjęte zostało z pełną aprobatą Izabeli, która osobiście uczestniczyła w ceremonii ślubów klasztornych swej niedawnej rywalki. W traktacie pokojowym Izabela musiała jednak uznać supremację portugalską na Atlantyku i wyłączne prawo Portugalii do eksploracji i kolonizacji zachodnich wybrzeży Afryki. Był to kompromis konieczny, by uzyskać czas na ugruntowanie władzy Izabeli i Ferdynanda w ich dziedzicznych królestwach. W tym bowiem właśnie czasie, po śmierci ojca Ferdynanda, Jana II (zmarł 20 stycznia 1479) Izabela została (wraz z małżonkiem) władczynią Aragonii i podległych jej posiadłości śródziemnomorskich.
Reformy i umocnienie władzy królewskiej.
Ukrócenie feudalnej anarchii.
U progu swego panowania Izabela stanęła przeciw rozlicznym problemom wewnętrznym. Anarchia feudalna, która za panowania jej poprzedników przeobraziła się w permanentną wojnę domową musiała zostać ukrócona. Najgroźniej sytuacja przedstawiała się w Galicji i Andaluzji, gdzie wielkie rody walczące ze sobą paraliżowały zarząd nad prowincjami. Izabela przybyła osobiście na czele wojsk i wkroczyła do objętej walkami Sewilli. Splendor jej dworu i obawa przed karą onieśmieliła większość oponentów. Najwięksi magnaci ukorzyli się przed królową, która potraktowała ich stanowczo, choć łaskawie. Izabela odzyskała dla Korony część zagarniętych królewszczyzn pozostawiając jednocześnie swym oponentom większość ich majątków. Podobnie działała wobec większości dotychczasowej opozycji, włącznie z arcybiskupem Toledo, który pod Toro walczył po stronie Portugalczyków. Walki w Galicji trwały dłużej, wiele twierdz trzeba było zdobywać i zburzyć, władza królewska została jednak ugruntowana, a w La Coruña ustanowiono sąd królewski ("Audiencia"). Uwieńczeniem pierwszego etapu przebudowy państwa były obrady Kortezów w Madrigal (1476) i Toledo (1480). Na pierwszym z nich zreorganizowane zostały średniowieczne bractwa municypalne zwane hermandadami, które przeobrażono w centralną służbę administracyjno-poborową – Świętą Hermandadę. Wzmocniło to władzę królewską zarówno wobec miast, jak i szlachty, od której organizacja hermandady była niezależna. Kortezy toledańskie ustaliły natomiast skład Rady Królewskiej, stosunki między Koroną a Kościołem oraz powołały komisję rewizyjną, która miała zająć się odzyskaniem nielegalnie zagarniętych praw i królewszczyzn. Ten ostatni aspekt reform został dokonany tylko częściowo: Izabela zdołała odzyskać kilka miast dla Korony (Plasencję, Kadyks, Gibraltar), rozbiła jednak tylko jedną wielką seniorię feudalną. Nie udało się też odzyskać dla Korony dawnych danin, utraconych na rzecz feudałów. Jedną z nich, tzw. "alcabalas" Izabela poleciła odzyskać swym następcom w testamencie. Prestiż monarchów podniesiono względem arystokracji, zakazując tej ostatniej umieszczania koron w herbach oraz używania zwrotów i ceremonii zastrzeżonych dla dworu monarszego.
Ustanowienie inkwizycji.
W czasie swej pierwszej wizyty w Andaluzji Izabelę uderzył fakt walk społecznych między katolikami a potomkami Żydów i Muzułmanów. Niekiedy Muzułmanie w przypadku zmiany wiary na chrześcijaństwo zwani byli „przechrztami” i wciąż często byli prześladowani pod zarzutem potajemnego trwania przy wierze przodków. Żydzi zostali wprawdzie zmuszeni do przyjęcia chrześcijaństwa lub opuszczenia Kastylii edyktem z 1391 roku, to jednak wciąż wielu z nich pozostało lub później powróciło do Kastylii. Problem krwawych samosądów nad tą społecznością był więc wciąż żywy. Izabela postanowiła więc przywrócić do życia średniowieczną instytucję inkwizycji, która w Hiszpanii od dawna w ogóle nie funkcjonowała. Motywem kierującym królową była zarówno chęć ukrócenia samosądów jak i doprowadzenia do pełnej rekatolicyzacji swych poddanych. Zgodę na utworzenie inkwizycji w Andaluzji nadał specjalną bullą w 1478 roku papież Sykstus IV. Pierwszy trybunał rozpoczął funkcjonowanie w 1481 w Sewilli, w kolejnych latach powstały trybunały w Kordobie (1482), Toledo (1483), Saragossie i Walencji (1484), Llerena (1485), Barcelonie (1487), Valladolid (1488) i inne. W odróżnieniu od inkwizycji istniejącej we wcześniejszych wiekach ta podlegała bezpośrednio świeckiej władzy pary królewskiej. Wkrótce zaczęły się mnożyć skargi na jej funkcjonowanie, które spowodowały protesty papieża. Protesty te jednak nic nie zmieniły wobec stanowczego oporu Królów Katolickich i z czasem inkwizycja hiszpańska stała się instytucją całkowicie niezależną od Rzymu. Wprawdzie obecnie w badaniach wykazano, że ofiar inkwizycji hiszpańskiej było znacznie mniej niż podawali XVI-wieczni autorzy i jak podawano jeszcze kilkadziesiąt lat temu, to niezaprzeczalnie najwięcej ofiar (około 4/5, co stanowi prawdopodobnie 2 tys.) pochłonęła ona właśnie w czasach Izabeli i Ferdynanda. Prześladowania dotknęły przede wszystkim społeczność żydowską i muzułmańską. Żydzi zostali ponownie zmuszeni do przyjęcia chrześcijaństwa lub opuszczenia kraju na mocy nowego edyktu o wygnaniu z marca 1492 roku. Z 200 tys. Żydów żyjących wówczas w krajach hiszpańskich ostatecznie opuściło półwysep ponad 100 tys. Była to znacząca strata ekonomiczna dla Korony, gdyż kraj opuściło wielu rzemieślników, bankierów i ludzi wykształconych. Szczególnie ostre prześladowania dotknęły żydowskich przechrztów, w stosunku do których wnoszono oskarżenia o profanację wiary chrześcijańskiej. Podobne prześladowania dotknęły hiszpańskich muzułmanów ("mudéjares"), zwłaszcza Granadyjczyków. Kastylijscy i aragońscy "mudéjares" byli jednak często chronieni przed wygnaniem jako poddani potężnych seniorów, którzy nie chcieli tracić taniej siły roboczej w swych majątkach. Z czasem jednak nacisk na ich realne nawrócenie rósł. Najczarniejszą sławę spośród inkwizytorów hiszpańskich zdobył jej pierwszy Generalny Inkwizytor (1483-1498), spowiednik królowej Izabeli, Tomás de Torquemada.
Reformy gospodarcze.
Para monarsza oprócz zapewnienia swym poddanym spokoju i ładu wewnętrznego włożyła również wiele wysiłku w podniesienie gospodarki krajów hiszpańskich z upadku. Miał to być środek do podwyższenia dochodów Korony, która wciąż borykała się z problemami finansowymi, zarówno odziedziczonymi po poprzednikach, jak i wynikającymi z nowych wysiłków państwa (podbój Grenady). Polityka ukrócenia potęgi możnowładców pozwoliła zahamować proces senioralizacji miast i umożliwiła ich szybki rozwój, zarówno demograficzny jak i gospodarczy. Rozwój handlu wsparły również posunięcia unifikacyjne. Unia dynastyczna nie pociągnęła wprawdzie za sobą żadnych konsekwencji administracyjnych i nadal w epoce Izabeli Kastylia była zarządzana oddzielnie od Aragonii, to jednak wspólne rządy pary królewskiej umożliwiły złagodzenie polityki celnej oraz odbudowę wielu dróg i ułatwiły wymianę handlową w obrębie Półwyspu. Doniosłe znaczenie dla handlu miały reformy monetarne. Na wzór dukata weneckiego wprowadzono złotą monetę zwaną "excellente" (wartą 375 "maravedís"). Bito również srebrne reale (warte 34 "maravedís"), a drobny handel obsługiwał miedziany bilon. Mennice działały w całym kraju i miały różnych właścicieli, zadaniem Korony było sprawdzenie należytej próby i wagi bitych monet oraz pobieranie niewielkiego podatku menniczego.
Zakończenie rekonkwisty.
 "Zobacz więcej w osobnym artykule: Rekonkwista."
Wstrzymanie rekonkwisty w XIV i XV wieku.
Rekonkwista, tak istotna w dziejach wczesnośredniowiecznej Hiszpanii, stała się w XIV i XV wieku w znacznej mierze bardziej ideą niż realną polityką królestw iberyjskich. Po fali wielkich zwycięstw w XIII wieku jedynym poważniejszym sukcesem następnych władców było zdobycie Gibraltaru w 1309 roku, który jednak utracono już w 1333. Przez cały wiek XIV i w pierwszej połowie XV walki między chrześcijanami i muzułmanami ograniczały się do wzajemnych napadów łupieżczych i wypraw odwetowych. Jeśli nawet chrześcijanie odnosili zwycięstwa w polu, to nie potrafili zdobyć trudno dostępnych, górskich twierdz Grenady. Wznowieniu realnej rekonkwisty nie sprzyjał kryzys w jakim znalazła się w XIV i XV wieku Kastylia. Dopiero starszy brat i poprzednik Izabeli, Henryk IV zmienił taktykę wobec Grenady wypowiadając jej wojnę totalną. Jej pierwszym efektem było ponowne zdobycie Gibraltaru w 1462 roku. W późniejszych latach Henryk nie mógł jednak kontynuować swego dzieła z powodu targającego Kastylią konfliktu wewnętrznego.
Wojna totalna.
Umocniwszy się na tronie, Izabela i Ferdynand postanowili zakończyć problem niewygodnego sąsiedztwa Grenady. Było to o tyle istotne, że z powodu ciągłych walk na pograniczu wzdłuż granic z emiratem istniał długi pas żyznych ziem leżących odłogiem. Pretekstem do rozpoczęcia wojny stało się zajęcie przez muzułmanów Zahary (grudzień 1481). Izabela postanowiła wykorzystać wcześniejsze doświadczenia brata w walce z Grenadyjczykami i wypowiedziała im wojnę totalną. Polegało to na stałym utrzymywaniu wojsk w obcym kraju i zdobywaniu twierdza po twierdzy, miasto po mieście w miejsce wcześniejszych sezonowych wypadów. Wymagało to ogromnego wysiłku finansowego i militarnego, przynosiło za to trwałe efekty. Co roku, kolejna ofensywa prowadzona wiosną i latem oddawała w ręce Królów Katolickich kolejne połacie ziemi. Nowością było użycie podczas oblężeń artylerii na dużą skalę. Poza tym jednak sama wojna była prowadzona w tradycyjny, średniowieczny sposób. Kapitulacje twierdz odbywały się na stosunkowo łagodnych warunkach. Wyjątkiem było zdobycie Málagi (1487), której zaciekły opór rozsierdził monarchów katolickich. Z ich rozkazu całą pozostałą przy życiu ludność miasta oddano w niewolę. Upadek Malagi zakończył zdobywanie zachodniej części emiratu. Część wschodnia poddała się po zdobyciu Bazy w 1489. Podboje ułatwiły chrześcijanom waśnie jakie wybuchły w łonie rządzącej Grenadą dynastii Nasrydów. Mimo tego centralna część emiratu ze świetnie ufortyfikowaną Grenadą stawiała wciąż zaciekły opór.
Zdobycie Grenady.
 "Zobacz więcej w osobnym artykule: Zdobycie Grenady."
Potężne fortyfikacje Grenady w zasadzie wykluczały wzięcie miasta szturmem, dlatego też wojska chrześcijańskie wiosną 1491 roku rozłożyły się na równinie u stóp miasta, rozpoczynając jego blokadę. Naprzeciwko stolicy emiratu wybudowano miasto-obóz Santa Fe, z którego Izabela wraz z mężem doglądała oblężenia ostatniego muzułmańskiego bastionu w Zachodniej Europie. Przepełniona uchodźcami Grenada cierpiała głód, a w ciągłych potyczkach toczonych wokół miasta ginęli jej najlepsi wojownicy. Muhammad XII zwany Boabdil, ostatni emir Grenady, prowadził więc z władcami katolickimi tajne rokowania, mające na celu honorowe poddanie miasta. Wreszcie, 2 stycznia 1492 roku, Muhammad XII skapitulował przed parą królewską, otwierając bramy swej stolicy i poddając Alhambrę. Warunki kapitulacji były wspaniałomyślne i należy sądzić, że monarchowie nigdy nie mieli zamiaru ich dotrzymać. Cała ludność podbitego emiratu miała do wyboru: pozostać na miejscu oraz cieszyć się pełną swobodą religijną i prawną lub opuścić Hiszpanię, zabierając cały swój dobytek. Sam emir otrzymał znaczną seniorię i mógł wejść w skład arystokracji. Postanowił jednak spieniężyć ofiarowany mu majątek i wyemigrował wraz z większością dawnej elity emiratu do Maroka. Wkrótce okazało się zresztą, że chrześcijanie nie zamierzają dotrzymać warunków kapitulacji, a preludium do tego był edykt o wygnaniu Żydów wydany zaledwie dwa miesiące po upadku Grenady.
Izabela w pełni doceniła symboliczne znaczenie zakończenia rekonkwisty, wybierając Grenadę na miejsce swego pochówku, co w tamtej epoce uchodziło za wyraz szczególnego uznania. Grenada stała się siedzibą arcybiskupstwa, Kancelarii i Generalnej Kapitanii (jednostki administracyjnej). Miasto otrzymało prawo głosu w Kortezach, a jego emblemat włączono do godła jednoczącej się Hiszpanii. W oczach Izabeli zdobycie Grenady było jej najważniejszym sukcesem.
Królowie Katoliccy.
Specjalną bullą z 19 grudnia 1496 roku papież Aleksander VI nadał Izabeli i Ferdynandowi dożywotni i dziedziczny tytuł Królów Katolickich (hiszp. "Reyes Católicos"), który miał w oczach Europy uczynić monarchów hiszpańskich równorzędnymi władcom Francji, noszącym specjalny tytuł „królów arcychrześcijańskich”. Tytuł nadany monarchom hiszpańskim miał wprawdzie tylko znaczenie honorowe i został nadany ze względu na bieżącą, realizowaną wówczas przez Rzym politykę antyfrancuską, niemniej jednak odzwierciedlał po części wzrost znaczenia krajów rządzonych przez parę monarszą oraz ich postawę w sprawach religijnych. Chociaż papiestwo miało nieraz pewne zastrzeżenia dotyczące funkcjonowania inkwizycji hiszpańskiej czy polityki włoskiej Ferdynanda, to jednak nigdy oficjalnie nie podważano prawowierności i gorliwości religijnej Izabeli i Ferdynanda. W przypadku Ferdynanda tytuł Króla Katolickiego był przede wszystkim wynikiem jego przydatności papiestwu w sprawach Italii. Natomiast w przypadku Izabeli wynikał bardziej z kierunków jej polityki iberyjskiej: wsparcia Kościoła, zakończenia rekonkwisty, wygnania Żydów, starania o pełną katolicyzację poddanych oraz zapewne ze znanej, osobistej pobożności królowej. Izabela jak i jej następcy z dumą nosili ten tytuł, który w pewnym stopniu, w dobie reformacji implikował politykę wewnętrzną i zagraniczną dworu hiszpańskiego, czego kulminacja nastąpiła za rządów prawnuka Izabeli – Filipa II.
Krzysztof Kolumb i początki ekspansji zamorskiej.
Wyspy Kanaryjskie, wyprawy Kolumba, początek konkwisty.
O ile Ferdynand, jako król Aragonii, Sardynii i Sycylii zainteresowany był ekspansją w basenie Morza Śródziemnego, o tyle Izabela znacznie bardziej interesowała się sprawami atlantyckimi. Porażka, jakiej doznała flota kastylijska z rąk portugalskich w czasie wojny o sukcesję, niepokoiła królową co do przyszłego rozwoju handlu i ekspansji Kastylii na zachód. Długa wojna z Grenadą uniemożliwiła szybkie podjęcie rywalizacji morskiej z Portugalią. Niemniej Izabela nie zrezygnowała nigdy z tego kierunku ekspansji, popierając dalszy podbój Wysp Kanaryjskich. Poważniejsza szansa na nowe zdobycze zamorskie pojawiła się, gdy w 1492 roku na dwór królewski przybył Genueńczyk Krzysztof Kolumb, który przedstawił parze królewskiej projekt wyprawy do Indii drogą na zachód. Kolumb, który wcześniej bezskutecznie do swego pomysłu chciał przekonać króla Portugalii, trafił w dobrym momencie, gdyż Królowie Katoliccy właśnie zakończyli podbój Grenady i mogli zdecydować się na poparcie nowego projektu. Z królewskiego rozkazu Kolumb otrzymał od miasta Palos dwie karawele, do których dołączył trzecią własną. Wyprawa zakończyła się odkryciem nowych archipelagów (dzisiejsze Bahamy i Antyle), o których Kolumb myślał, że są częścią Indii. Po powrocie podróżnika do Hiszpanii para królewska przyjęła Kolumba w Barcelonie (1493), gdzie wydano zgodę na kolejną, znacznie większą wyprawę o charakterze kolonizatorskim. Kolumb odbył łącznie cztery wyprawy do Nowego Świata i choć jego sukcesy na polu zorganizowania kolonii były marne, to jego odkrycia zapoczątkowały nową epokę w dziejach Hiszpanii, Europy i całego świata. Gdy okazało się, że klimat nowo objętych ziem nie sprzyja rolnictwu typu europejskiego, pierwsi hiszpańscy konkwistadorzy rozpoczęli bezwzględną eksploatację miejscowych plemion, nazwanych przez Kolumba Indianami. Izabela usiłowała powstrzymać ten proces, zakazując (podobnie jak wcześniej na Wyspach Kanaryjskich) zamieniania tubylców w niewolników. Jednak postawa Królów Katolickich niewiele poprawiła los Indian, których Izabela wolała widzieć jako swoich poddanych i wasali niż własność zamorskich plantatorów.
Podstawy prawne podbojów, traktat z Tordesillas.
 "Zobacz więcej w osobnym artykule: Traktat z Tordesillas."
Odkrycia Kolumba i deklaracje Kastylii objęcia nowo odkrytych ziem w posiadanie wywołało ostrą reakcję Portugalczyków. Powołując się na wcześniejsze ustalenia portugalsko-kastylijskie i bulle papieskie król Jan II Doskonały zgłaszał pretensje do wyłącznego prawa Portugalii do nowych ziem na zachodzie. Królowie Katoliccy uzyskali jednak od przychylnego im katalońskiego papieża Aleksandra VI bullę potwierdzającą ich prawa do wszystkich ziem położonych 100 mil na zachód od portugalskich Wysp Zielonego Przylądka (1493). Opór Portugalczyków, którzy mając przewagę na morzu mogli zagrozić kolejnym wyprawom hiszpańskim, zmusił monarchów katolickich do bezpośrednich pertraktacji z Lizboną. Zakończyły się one 7 czerwca 1494 podpisaniem traktatu w Tordesillas, w którym Portugalczycy uzyskali przesunięcie rozgraniczenia wpływów portugalskich od kastylijskich o kolejne 270 mil na zachód. Efektem tego traktatu, zatwierdzonego później przez papieża było późniejsze objęcie nieodkrytej jeszcze wówczas Brazylii przez Portugalię.
Śmierć Izabeli i jej następcy.
Ostatnie lata życia Izabeli nie należały do najszczęśliwszych. Ferdynand mocno zaangażował się w sprawy włoskie, gdzie Aragonia rywalizowała z Francją. W 1497 roku zmarł jedyny syn i następca monarchów katolickich, książę Asturii Jan. Niedługo potem młodziutka wdowa po księciu, Małgorzata Habsburg urodziła martwą córkę. Po tych wydarzeniach Izabela nie przestała nosić żałoby i do końca swego życia ubierała się w czerń. Następczynią tronu została zatem, wydana za młodego króla Portugalii – Manuela, najstarsza z córek pary królewskiej – Izabela z Asturii. Rodziło to nadzieję na przyszłą, pełną unię królestw iberyjskich. Tym bardziej, że młoda Izabela urodziła w 1498 syna, Miguela da Paz. Jednak tuż po porodzie córka królowej zmarła. Wkrótce też w Grenadzie zmarł dwuletni wnuk królów katolickich, grzebiąc tym samym nadzieje na unię z Portugalią. Wprawdzie za Manuela wydano jedną z młodszych córek królewskich, Marię, ale nie ona była następna w kolejce do tronu. Nową księżną Asturii została bowiem druga w kolejności córka Izabeli, Joanna. Wydana w 1496 roku za Filipa Pięknego z dynastii Habsburgów Joanna uznawana była za szaloną, gdyż takie wiadomości przekazywał z Flandrii sam mąż Joanny – Filip, któremu zależało na tym, aby zdobyć należny Joannie tron, a ją odsunąć od spraw państwowych. Izabela była niechętna swemu zięciowi i swym wychowywanym we Flandrii wnukom, które nie znały nawet hiszpańskiego. Dlatego w swym testamencie zapisała, by w przypadku odziedziczenia przez Joannę Kastylii rządy w kraju nadal sprawował Ferdynand.
Po powstaniu jakie wybuchło w Grenadzie w związku z nieprzestrzeganiem autonomii muzułmanów (1499) Izabela i Ferdynand zdecydowali się na całkowite złamanie warunków kapitulacji Grenady i na wygnanie lub chrystianizację muzułmanów w swych królestwach (1502). Był to spory cios dla dobrze rozwijającej się gospodarki królestw Hiszpanii. Na początku XVI wieku zdrowie Izabeli znacznie podupadło. Królowa zmarła na raka 26 listopada 1504 roku na zamku w Medina del Campo. Została pochowana, zgodnie ze swoim życzeniem w Grenadzie, gdzie jej wnuk Karol I wybudował później królewską kaplicę. Spoczywa tam obok swego męża Ferdynanda oraz córki Joanny i jej męża Filipa.
Osobowość królowej.
Izabela wychowała się w czasach feudalnej anarchii, wśród obciążonej kryzysem, ale wciąż średniowiecznej w swej wymowie kulturze dworskiej. Przyszło jej jednak być świadkiem i uczestnikiem przemian nadchodzącej, nowożytnej epoki i choć sama królowa reprezentowała stary, feudalny świat, to widać i u niej pewne przejawy nowego sposobu myślenia i postępowania.
Zamieszanie, jakie trwało wokół sukcesji kastylijskiej w czasach jej młodości, odbiło się piętnem na temat poglądów Izabeli co do instytucji monarchii i istoty władzy królewskiej. Przyszła królowa nie zgodziła się wystąpić przeciw przyrodniemu bratu, uznając go za prawowitego króla Kastylii. Ten silny legitymizm dał później samej Izabeli narzędzie do walki z opozycją, wobec której posługiwała się argumentem przyrodzonego majestatu jej władzy. Z całym przekonaniem uważała bowiem, że władza królewska pochodzi od Boga i tylko Jego woli może być posłuszna. Nie oznaczało to jednak, że królowa dążąc do wzmocnienia swej władzy nie liczyła się z nikim i z niczym. Wprost przeciwnie, wraz z mężem wykazała się odpowiednim umiarem i rozwagą w walce z opozycją feudalną, którą podporządkowała po części siłą, a po części poprzez okazanie łaski pokonanym. Bezkompromisowa była natomiast w sprawach wiary, gdzie zawsze stała na straży katolickiej prawowierności. Szczera i żarliwa pobożność Izabeli była powszechnie znana i podziwiana. Izabela wyraziła ją dobitnie swą reakcją na wieść o śmierci jedynego, ukochanego syna mówiąc: „Bóg dał mi go, Bóg mi go odebrał. Chwała Jego imieniu.” Lecz o ile pobożność królowej i jej relacje z braćmi czy matką miały cechy stosunków typowych dla mentalności średniowiecznej, o tyle stosunki łączące Izabelę z jej własnymi dziećmi, zwłaszcza z jedynym synem i najstarszą córką, również Izabelą, miały już charakter bardziej typowy dla humanistycznego podejścia nowej epoki. Tragedie rodzinne wpłynęły mocno na końcowe lata życia Izabeli, jakkolwiek królowa do końca swych dni uniknęła losu swej matki i córki, które popadły w depresję i szaleństwo.
Izabela posiadała silną i jednocześnie otwartą osobowość. W ciągu całego swego panowania podróżowała po Kastylii, zwiedzając niemal każdy zamek swego kraju. Kilka lat spędziła również w krajach Korony Aragońskiej, choć w odróżnieniu od męża nie opuściła nigdy Półwyspu Iberyjskiego. Energicznie wspierała męża w trakcie podboju Emiratu Grenady i popierała ekspansję zamorską Kastylii, widząc w niej szanse na spełnienie ambicji swoich i swych poddanych. Dzięki podróżom i dostępności była powszechnie rozpoznawana i szanowana, zarówno wśród arystokratów, jak i zwykłych mieszczan i chłopów. Uważano ją za królową stanowczą i sprawiedliwą, ale nie surową, gdyż nigdy oficjalnie nie okazywała oznak niełaski. Wspierała ludzi nauki i kultury, choć może nie zawsze miała zrozumienie dla nowych, humanistycznych prądów epoki. Współczesny władczyni historyk, Diego de Valera swą "„Kronikę Hiszpanii”" dedykował „pani Ysabel, królowej Hiszpanii”. Jej też Antonio de Nebrija podarował pierwszy egzemplarz świeżo wydanej, pierwszej "„Gramatyki”" języka kastylijskiego. Królowa była zaskoczona tym prezentem, nie wiedząc czemu miałby służyć podręcznik do ludowego języka jej poddanych. Chętnie natomiast sięgała do podobnego podręcznika języka łacińskiego, który otrzymała również od Nebriji kilka lat wcześniej. Izabela prawdopodobnie nie miała jednak talentu do języków obcych i nawet łaciny, którą wciąż wówczas uważano za język podstawowy, nie opanowała nigdy w stopniu zadowalającym. Cieszyła się natomiast Izabela opinią „swojej” władczyni, które to poczucie było tym silniejsze, im bardziej obcy wydawali się jej następcy: jej zięć, Filip I Piękny i wnuk, Karol z Gandawy.
Małżeństwo i rodzina.
Stosunki z Ferdynandem.
Wybór małżonka był dla Izabeli w znacznej mierze aktem politycznym. Niemniej jej małżeństwo z Ferdynandem okazało się nie tylko zgodne politycznie, ale i uczuciowo. Małżonkowie, których temperament i ambicje polityczne były podobne, stworzyli udaną rodzinę. Niemniej na początku pojawiły się pewne trudności w relacjach między nimi, gdy Izabela została w 1474 roku ogłoszona jedyną królową Kastylii. Ferdynand przybył wówczas niezwłocznie do Segovii, gdzie przebywała Izabela, by wyrazić swe niezadowolenie z faktu zostania jedynie królem-małżonkiem. Powołał się na przestrzegane w Aragonii (ale nie w Kastylii) prawo salickie, które dawało pierwszeństwo w dziedziczeniu mężczyznom i na swoje pochodzenie od panującej zarówno w Kastylii, jak i w Aragonii dynastii Trastámara. Negocjacje zakończyły się wkrótce kompromisem i w początkach roku 1475 Ferdynand został uznany za współrządcę Kastylii. Jego imię miało być wymieniane w dokumentach przed imieniem Izabeli, ale tytuły monarsze miały zaczynać się od kastylijskich i być wymieniane na przemian z aragońskimi. Pozycja Izabeli pozostała jednak dominującą, dopóty Ferdynand sam nie odziedziczył koron aragońskich (1479), wówczas w podejmowaniu decyzji głos współmałżonków był jednakowo ważny. Sama Izabela została uznana analogicznie za współwładczynię Aragonii, podczas podróży obydwojga małżonków do królestwa Aragonii w 1481 roku. Przy czym Izabela nigdy nie ingerowała w sprawy Aragonii tak mocno, jak Ferdynand czynił to w przypadku Kastylii. Izabela ustępowała również mężowi w aktywności na polu polityki zagranicznej, zwłaszcza tej dotyczącej Italii i Francji. W kręgu jej zainteresowań pozostawały sprawy atlantyckie oraz stosunki z Portugalią i Maghrebem. Równie aktywna jak mąż była także w sprawach wewnętrznych Kastylii. Wpływ królowej na sprawy państwowe osłabł po śmierci ukochanego syna Jana (1497). Postępująca choroba wyraźnie nadwątliła siły Izabeli w kolejnych latach, gdy tymczasem Ferdynand pozostawał wciąż bardzo aktywnym politykiem. Przed śmiercią Izabela wymogła na Ferdynandzie przyrzeczenie, że nigdy więcej się nie ożeni. Ten jednak wkrótce po jej śmierci ze względów politycznych i sukcesyjnych ożenił się powtórnie, nie zważając na złożoną obietnicę.
Polityka dynastyczna.
Wprawdzie politykę zagraniczną w znacznej mierze prowadził Ferdynand Aragoński, to jednak Izabela aktywnie uczestniczyła w jej aspekcie dynastycznym aranżując wspólnie z małżonkiem szereg ślubów swoich dzieci. Polityka matrymonialna wpisywała się całkowicie w praktykę tamtej epoki.
Plany unii kastylijsko-portugalskiej.
Już swoim własnym ślubem Izabela dokonała ważnego aktu politycznego, który miał stworzyć nowe państwo europejskie – Hiszpanię. Odrzuciła wówczas ewentualną unię z Portugalią, ale nie zaniechała dalszych kroków unifikacyjnych w obrębie Półwyspu Iberyjskiego. Nawet rywalizacja z Portugalią na Atlantyku nie zablokowała projektów matrymonialnych królowej, która miała nadzieję na wciągnięcie do unii zachodniego sąsiada – właśnie drogą małżeństw politycznych. Temu celowi miało służyć najpierw małżeństwo jej najstarszej córki i imienniczki z następcą portugalskiego tronu, księciem Alfonsem. Małżeństwo to zostało postanowione już podczas podpisania pokoju między Kastylią i Portugalią, kończącego wojnę sukcesyjną w Kastylii (1479). Pierworodna córka katolickiej pary miała otrzymać ogromny posag, będący w rzeczywistości kurtuazyjną formą rekompensaty za zrzeczenie się przez portugalskiego króla praw do tronu Kastylii. Do ślubu doszło 3 lipca 1490 roku, ale szczęśliwy dla młodej Izabeli związek nie trwał długo. Młodszy od niej o 5 lat mąż zmarł niespodziewanie po upadku z konia, zaledwie 8 miesięcy po ślubie. Królowa Izabela nie zrezygnowała jednak z planów względem Portugalii i kilka lat później (1497) ponownie wydała za mąż swą najstarszą córkę. Izabela z Asturii wyszła tym razem za nowego króla Portugalii Manuela. Ponieważ w tym czasie zmarł młodszy brat Izabeli z Asturii, została ona dziedziczką hiszpańskich koron i jej ewentualni potomkowie mogli zjednoczyć pod swym panowaniem wszystkie monarchie iberyjskie. Narodziny syna Manuela i Izabeli, Miguela da Paz (1498) zostały przyjęte na dworze Królów Katolickich z entuzjazmem. Niestety sama królowa Portugalii trudów porodu nie przeżyła. Mały Miguel znalazł się na dworze Izabeli Kastylijskiej i był uważany za przyszłego pana całej Iberii. Jednak młodziutki dziedzic zmarł już w roku 1500 w Grenadzie. I tym razem Izabela nie zrezygnowała z dalszych planów względem Lizbony. Już trzy miesiące po śmierci Miguela Królowie Katoliccy wydali swoją trzecią córkę Marię za owdowiałego Manuela. Małżeństwo to było bardziej owocne i Maria urodziła Manuelowi aż dziesięcioro dzieci, ale były one dziedzicami jedynie w Portugalii, w Kastylii i Aragonii bowiem pierwsza w kolejce do tronu była druga córka Izabeli – Joanna. Izabela nie doczekała więc owoców swych matrymonialnych zabiegów wokół Portugalii. Pojawiły się one dopiero pod koniec XVI wieku, gdy skoligacony z dynastią Avis król Hiszpanii, Filip II (prawnuk Izabeli) skutecznie sięgnął po portugalski spadek (1580).
Koligacje z Habsburgami.
Najważniejszym z punktu widzenia przyszłości rodzącej się monarchii hiszpańskiej było małżeństwo dziedzica koron iberyjskich, infanta Jana z Asturii. Wybór jego przyszłej małżonki zdeterminowany był przez układ polityczny w Europie Zachodniej, który charakteryzował się silnym antagonizmem między powstającą unią hiszpańską a odbudowaną i ekspansywną Francją. Pierwsze plany matrymonialne wobec młodziutkiego Jana dotyczyły dziedziczki Bretanii, Anny, ale plany te upadły gdy król Francji Karol VII zajął Bretanię i sam poślubił jej dziedziczkę (1491). Pewniejszym sojusznikiem Hiszpanii mogli zostać Habsburgowie, którzy utrzymywali się wówczas na cesarskim tronie niemieckim i walczyli z Francją o dziedzictwo burgundzkie. Podpisanie sojuszu (1495) zostało potwierdzone podwójnymi planami małżeńskimi: Jan z Asturii miał ożenić się z córką Maksymiliana Habsburga, Małgorzatą, a jego młodsza siostra, Joanna wyjść miała za jedynego syna Maksymiliana, Filipa Pięknego, dziedzica posiadłości burgundzkich i niderlandzkich. Pierwszy został zrealizowany ślub Joanny: 20 października 1496 roku w Lier (dzisiejsza Belgia) doszło do jej ślubu z Filipem. Kilka miesięcy później, 3 kwietnia 1497 w Burgos Jan ożenił się z Małgorzatą Habsburg. Małżeństwo nie trwało długo: Jan zachorował i zmarł niedługo potem w Salamance, najprawdopodobniej na gruźlicę (4 października 1497). Młoda wdowa była wówczas w ciąży, jednak dziecko urodziło się martwe. Bardziej owocne okazało się małżeństwo Joanny. Wprawdzie obdarzona neurotyczną osobowością księżniczka była chorobliwie zazdrosna o romanse męża i była przez niego zaniedbywana, to jednak urodziła Filipowi szóstkę dzieci: w tym dwóch synów, którzy stali się założycielami hiszpańskiej i austriackiej gałęzi dynastii Habsburgów. Dzieci Joanny były wychowywane z dala od rodzinnej Hiszpanii, a ambicje jej męża niepokoiły Izabelę. Lecz chociaż Filip w 1504 roku rzeczywiście objął władzę w Kastylii wbrew ostatniej woli Izabeli, to jednak nie cieszył się nią długo umierając już w 1506.
Katarzyna Aragońska, księżna Walii.
Także polityce antyfrancuskiej miało służyć małżeństwo najmłodszej z córek monarchów katolickich Katarzyny, która przeszła do historii jako Katarzyna Aragońska, pierwsza z sześciu żon Henryka VIII. Mariaż z dynastią Tudorów miał zapewnić Hiszpanii dodatkowego sojusznika do walki z Francją. Najmłodsza z córek Izabeli była przeznaczona nie Henrykowi, ale jego starszemu bratu, księciu Walii Arturowi. Przyszli małżonkowie zaręczeni zostali już w roku 1488, gdy Artur miał zaledwie 2, a Katarzyna niecałe 3 lata. Do ślubu doszło znacznie później, 14 listopada 1501 roku, ale podobnie jak w przypadku kilku innych małżeństw jej rodzeństwa, także małżeństwo Katarzyny zakończyło się bardzo szybko. Artur niespodziewanie zmarł po krótkiej, niezidentyfikowanej chorobie, niespełna pół roku po ślubie, w kwietniu 1502 roku. Katarzyna nie wróciła jednak nigdy do kraju, gdyż król Anglii nie chciał zwracać posagu księżniczki. Po długich pertraktacjach i specjalnej dyspensie papieskiej Katarzyna poślubiła młodszego brata Artura, nowego księcia Walii Henryka. Stało się to już po śmierci Izabeli, bo dopiero w 1509 roku. Mimo wielu ciąż Katarzyna doczekała się z Henrykiem tylko jednego zdrowego dziecka, córki Marii. Wiele lat później nieszczęśliwe małżeństwo Katarzyny zostało unieważnione przez męża, a ona sama uwięziona jako wdowa po księciu Walii. Jej los, jako ofiary racji stanu zbiegł się więc z losem starszej siostry Joanny, która w imię jedności hiszpańskiej także była więziona: najpierw przez ojca, a później przez syna. Tak więc żadna z córek Izabeli nie powtórzyła w swym życiu jej roli silnej i niezależnej władczyni.

</doc>
<doc id="103891" url="https://pl.wikipedia.org/wiki?curid=103891" title="Kolej normalnotorowa">
Kolej normalnotorowa

Kolej normalnotorowa – kolej, która używa torów z odległością między wewnętrznymi powierzchniami główek szyn wynoszącą 1435 mm.

</doc>
<doc id="103892" url="https://pl.wikipedia.org/wiki?curid=103892" title="Bodźce">
Bodźce



</doc>
<doc id="103893" url="https://pl.wikipedia.org/wiki?curid=103893" title="Dziecko">
Dziecko

Dziecko – w podstawowym znaczeniu młody człowiek, który nie osiągnął jeszcze dojrzałości.
Dziecko jako nazwa relacji rodzinnej.
W innym znaczeniu dziecko to także syn lub córka, niezależnie od jego aktualnego wieku i stopnia dojrzałości (np. w zdaniu: "Tomek jest dzieckiem Andrzeja i Krystyny."). W tym znaczeniu słowa tego używa na przykład Kodeks rodzinny i opiekuńczy. Definiowane jest wtedy jako bezpośredni zstępny rodzica, od którego pochodzi bezpośrednio. Natomiast dzieckiem przybranym jest dziecko współmałżonka z innego związku. Dzieci tych samych rodziców, bądź mające wspólnego jednego rodzica, to rodzeństwo.
Dziecko w świetle polskiego prawa.
Ustawa o Rzeczniku Praw Dziecka za dziecko uznaje każdą istotę ludzką od poczęcia do osiągnięcia pełnoletniości (tj. co do zasady 18 lat). W rozumieniu Konwencji o prawach dziecka, przyjętą przez Zgromadzenie Ogólne Organizacji Narodów Zjednoczonych 20 listopada 1989 roku "„dziecko” oznacza każdą istotę ludzką w wieku poniżej osiemnastu lat, chyba że zgodnie z prawem odnoszącym się do dziecka uzyska ono wcześniej pełnoletniość" (art. 1); "dziecko, z uwagi na swoją niedojrzałość fizyczną oraz umysłową, wymaga szczególnej opieki i troski, w tym właściwej ochrony prawnej, zarówno przed jak i po urodzeniu" (wstęp).
Dziecko w polskim prawie nie posiada pełni praw obywatelskich i musi zawsze posiadać jakiegoś prawnego opiekuna, który z jednej strony odpowiada za niego prawnie (por. władza rodzicielska), a z drugiej ma obowiązek zapewniać mu materialną i psychiczną opiekę.
Prawo i obowiązek do sprawowania tej opieki (zwanej prawami rodzicielskimi) przysługuje w pierwszej kolejności biologicznym rodzicom dziecka. Gdy z jakichś względów rodzice nie mogą lub nie chcą sprawować tej opieki, sąd rodzinny ma prawo przydzielić ją komuś innemu (adopcja). Jeśli dziecko, które nie ma rodziców lub którego rodzice zrzekli się praw rodzicielskich, nie zostanie adoptowane, jego opiekunem prawnym staje się państwo.
Prawo polskie w obszarze praw dziecka i prawa adopcyjnego jest w pełni zgodne z Konwencją o prawach dziecka, którą Polska ratyfikowała i ma obowiązek przestrzegać.
Dziecko w społeczeństwie i kulturze.
Poszczególne społeczeństwa różnią się między sobą bardzo w wyznaczaniu granicy, do której istota ludzka uznawana jest za dziecko, jak również w stosunku, jaki mają do osoby dziecka.
W wielu społeczeństwach spotykano się i spotyka się nadal przypadki małżeństw zawieranych przez osoby nastoletnie (w średniowieczu dla dziewczynki dolna granica wieku wynosiła 12 lat, podobnie było u Żydów w starożytności, prawo rzymskie uznawało dziewczęta za dojrzałe od skończenia lat 12, chłopców od lat 14), co bierze się stąd, że osiągnąwszy biologiczną zdolność rozrodczą, nie są one już w takich społeczeństwach uznawane za dzieci.
W niektórych społeczeństwach o dorosłości decyduje odpowiedzialność – dziecko, które podejmuje pracę, by pomóc rodzicom, nie jest już postrzegane jako dziecko. Tak jest na przykład w wielu kulturach azjatyckich.
W cywilizacji Zachodu podejście do dziecka zmieniało się bardzo w historii. Swego czasu historyk Philippe Ariès wystąpił z tezą ("Historia dzieciństwa"), że dzieje dzieciństwa na Zachodzie zaczynają się od zupełnej niewiedzy na temat specyfiki tego okresu w życiu, a nawet stosowanej z rozmachem przemocy (w tym seksualnej) wobec dzieci, poprzez stopniowe odkrywanie szczególnego charakteru dziecka jako osoby, które ostatecznie dokonało się dopiero w ostatnich dwóch stuleciach. Radykalność tej tezy została potem podważona badaniami szczegółowymi, ponieważ we wcześniejszych epokach również otaczano dzieci troską.
Istotnie, dziecko bywało różnie postrzegane, ale teza Arièsa była uproszczeniem. Starożytność miała rozbudowane poglądy pedagogiczne, zdawała więc sobie sprawę ze specyfiki dzieciństwa. W średniowieczu zasadniczo postrzegano dziecko jako "dorosłego w pomniejszeniu", co widać na malowidłach z epoki i szczególnych proporcjach dzieci na nich przedstawionych. Uważano, że człowiek rodzi się zasadniczo „gotowy”, tylko mniejszy. Myśl pedagogiczna zaczęła się ponownie rozwijać w renesansie (np. Filip Melanchton). Jednak szczególnie dużą uwagę dzieciństwu i dziecku zaczęto poświęcać dopiero w XIX wieku, starając się chronić je przed wrażeniami, które mogłyby zaszkodzić jego rozwojowi i otaczać dziecko bardzo regularną opieką i kontrolą, czego wcześniej nie nadużywano (w średniowieczu nie zabraniano dzieciom nawet oglądać egzekucji).
Romantyzm wniósł do kultury Zachodu nowe spojrzenie na dziecko: jako nieskażone światem dorosłych i wolne od ograniczeń rozumu, dziecko miało być jakoby bliżej głębszej, metafizycznej prawdy, bliżej uczuć, odczuć, intuicji, spraw ducha. W XX wieku dziecko stało się szczególnym (nieporównywalnym z żadną inną epoką) przedmiotem zainteresowania psychoanalizy i psychologii.

</doc>
<doc id="103894" url="https://pl.wikipedia.org/wiki?curid=103894" title="Izabela Portugalska">
Izabela Portugalska

Izabela Portugalska, Izabela Aviz (ur. prawdopodobnie w 1428, zm. 15 sierpnia 1496 w Arévalo) – królowa Kastylii i Leónu.
Najstarsza córka infanta Jana Portugalskiego, księcia Aveiro (tym samym wnuczka króla Jana) i infantki Izabeli Portugalskiej, z rodu książąt Bragança. Miała troje rodzeństwa:
W dniu 22 lipca 1447 poślubiła króla Kastylii – Jana II, wtedy prawie czterdziestodwuletniego. Urodziła mu dwoje dzieci:
Po śmierci męża wpadła w pogłębiającą się chorobę umysłową.

</doc>
<doc id="103895" url="https://pl.wikipedia.org/wiki?curid=103895" title="Kolej szerokotorowa">
Kolej szerokotorowa

Kolej szerokotorowa – kolej o prześwicie większym niż uznawany za normalny, czyli 1435 mm. Istnieje w Rosji i innych krajach poradzieckich – prześwit od lat 60. XX wieku wynosi tam 1520 mm (poprzednio 1524 mm), Finlandii – 1524 mm, co jest pozostałością po panowaniu carskiej Rosji, Irlandii i częściowo w Australii – 1600 mm, w Hiszpanii i Portugalii – 1668 mm, Indiach, Pakistanie i Bangladeszu – 1676 mm.
Linie szerokotorowe w Polsce.
Linie z prześwitem rosyjskim istnieją też w Polsce. Najdłuższą jest Linia Hutnicza Szerokotorowa, dawniej "Linia Hutniczo-Siarkowa", będąca najdalej wysuniętym na zachód Europy odcinkiem toru o prześwicie 1520 mm. Wybudowana na potrzeby Huty Katowice do niewymagającej przeładunku lub zmiany wózków wymiany towarowej z dawnym ZSRR (obecnie Rosją i Ukrainą) – importu rudy żelaza i eksportu siarki. Biegnie od granicy ukraińsko-polskiej w okolicach Gródka do Sławkowa w Górnośląskim Okręgu Przemysłowym. Jej długość wynosi 394,65 km – odległość mierzona od granicy państwa do umownego punktu stycznego z bocznicą Huty Katowice.
Innymi liniami szerokotorowymi są krótkie odcinki przy wschodniej lub północnej granicy państwa, m.in. linia z Żurawicy do stacji Hurko, z Przemyśla Głównego do granicy państwa i dalej do stacji Mościska na Ukrainie (linia kolejowa nr 92), z Bogaczewa do Mamonowa – czynna na odcinku Wielkie Wierzno – Braniewo – Mamonowo (linia kolejowa nr 217), z Chryzanowa do granicy państwowej (linia kolejowa nr 59), a także linia z Geniusz do granicy państwa w Kuźnicy Białostockiej i dalej do białoruskiej stacji Briuzgi – czynna na odcinku od Sokółki (linia kolejowa nr 57).
Linie zlikwidowane lub niezrealizowane.
Great Western Railway budowała w XIX w. linie o prześwicie 2140 mm. W III Rzeszy planowano budowę Breitspurbahn o prześwicie 3000 mm.

</doc>
<doc id="103898" url="https://pl.wikipedia.org/wiki?curid=103898" title="Ferdynand II">
Ferdynand II



</doc>
<doc id="103900" url="https://pl.wikipedia.org/wiki?curid=103900" title="Żyrosław">
Żyrosław

Żyrosław, Żerosław – staropolskie imię męskie, złożone z członów "żyro-" („pokarm, czynnosć jedzenia, życie”) i "-sław" („sławić”).
Żeński odpowiednik: Żyrosława.
Żyrosław imieniny obchodzi 17 grudnia.

</doc>
<doc id="103902" url="https://pl.wikipedia.org/wiki?curid=103902" title="Zdziwoj">
Zdziwoj

Zdziwoj — staropolskie imię męskie, złożone z dwóch członów: "Zdzi-" ("uczynić, nadać imię, zrobić") i "woj" ("wojownik").
Zdziwoj imieniny obchodzi 26 czerwca.
Odpowiedniki w innych językach:
Zobacz też:

</doc>
<doc id="103904" url="https://pl.wikipedia.org/wiki?curid=103904" title="Zdzimir">
Zdzimir

Zdzimir, Zdziemir — staropolskie imię męskie, złożone z dwóch członów: "Zdzie- (Zdzi-)" ("uczynić, zdziałać, zrobić") i "mir" ("pokój"), czyli "ten, który przysparza pokoju", "przynosi pokój".
Zdzimir, Zdziemir imieniny obchodzi 4 kwietnia.
Odpowiedniki w innych językach:

</doc>
<doc id="103909" url="https://pl.wikipedia.org/wiki?curid=103909" title="Żelibor">
Żelibor

Żelibor – staropolskie, słowiańskie imię męskie. Składa się z członu "Żeli-" ("pragnąć") i "-bor" ("walka", "walczyć, zmagać się"). 
Żelibor imieniny obchodzi: 11 lutego, 29 października.

</doc>
<doc id="103911" url="https://pl.wikipedia.org/wiki?curid=103911" title="Żytomir">
Żytomir

Żytomir - imię męskie pochodzenia słowiańskiego. Znaczenie imienia: „pragnący żyć w pokoju”
Żytomir imieniny obchodzi 7 listopada.
Imię nie jest potwierdzone w źródłach.

</doc>
<doc id="103915" url="https://pl.wikipedia.org/wiki?curid=103915" title="Żelimir">
Żelimir



</doc>
<doc id="103916" url="https://pl.wikipedia.org/wiki?curid=103916" title="Wszerad">
Wszerad

Wszerad, Świerad, Świrad - staropolskie imię męskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-rad" ("radosny, zadowolony"). Znaczenie imienia: "rad każdemu".
Wszerad imieniny obchodzi 14 listopada.
Świerad - 13 lipca
Znane osoby o tym imieniu:

</doc>
<doc id="103917" url="https://pl.wikipedia.org/wiki?curid=103917" title="Wolimir">
Wolimir

Wolimir, Wolemir, Wolmir, Wolimierz – staropolskie imię męskie. Znaczenie imienia: "ten, który woli pokój". Imię to mogło przybierać także formę Wojmir. 
Wolimir imieniny obchodzi 5 marca, 25 marca i 15 grudnia. 
Osoby o tym imieniu:

</doc>
<doc id="103919" url="https://pl.wikipedia.org/wiki?curid=103919" title="Witomir">
Witomir

Witomir - imię męskie pochodzenia słowiańskiego, nienotowane w źródłach staropolskich. 
Znane osoby nosząca imię Witomir:

</doc>
<doc id="103921" url="https://pl.wikipedia.org/wiki?curid=103921" title="Jan Kulczyk">
Jan Kulczyk

Jan Jerzy Kulczyk (ur. 24 czerwca 1950 w Bydgoszczy, zm. 29 lipca 2015 w Wiedniu) – polski przedsiębiorca, właściciel przedsiębiorstwa Kulczyk Holding (z siedzibą w Warszawie) i międzynarodowej grupy inwestycyjnej Kulczyk Investments (z siedzibą w Luksemburgu oraz biurami w Londynie i Kijowie), od 2002 do śmierci regularnie klasyfikowany w rankingach tygodnika „Wprost” jako najbogatszy Polak.
Życiorys.
Urodził się w rodzinie przedsiębiorcy Henryka Kulczyka (1925–2013) i Ireny Kulczyk. Absolwent VI Liceum Ogólnokształcącego im. Jana i Jędrzeja Śniadeckich w Bydgoszczy (1968). Ukończył prawo na Uniwersytecie im. Adama Mickiewicza i handel zagraniczny na Akademii Ekonomicznej w Poznaniu. Posiadał stopień naukowy doktora nauk humanistycznych w zakresie nauk politycznych i prawa międzynarodowego – doktorat obronił w 1975 na Wydziale Nauk Społecznych UAM ("Układ o podstawowych stosunkach między NRD a RFN, z 21 grudnia 1972 roku jako umowa międzynarodowa", promotor: Alfons Klafkowski). Był też pracownikiem naukowym Instytutu Zachodniego w Poznaniu, gdzie zajmował się tematyką niemiecką (członek komitetu honorowego Instytutu).
Kariera biznesowa.
Pierwszy kapitał na rozpoczęcie interesów Jan Kulczyk otrzymał od ojca Henryka. Na początku lat 80. XX wieku założył jedną z pierwszych w Polsce firm joint venture, a w 1982, po zmianach w przepisach prawnych, polonijną firmę handlową Interkulpol.
W latach 80. organem kontrolującym działalność wszystkich firm polonijnych była Polsko-Polonijna Izba Przemysłowo-Handlowa Inter-Polcom. Jan Kulczyk zasiadał w jej władzach obok ojca Henryka. Był m.in. członkiem zarządu, zastępcą prezesa, a wreszcie prezesem. Blisko współpracował z Andrzejem Malinowskim, ówczesnym wiceministrem handlu wewnętrznego.
W 1988 Jan Kulczyk został oficjalnym dealerem Volkswagena w Polsce. Pierwszym wielkim interesem Kulczyka w III RP była w 1991 roku dostawa samochodów dla policji i UOP. Kierowane przez Andrzeja Milczanowskiego MSW zamówiło bez otwartego przetargu w firmie Kulczyka 3 tysiące samochodów za 150 milionów złotych.
W 1991 zarejestrował spółkę Kulczyk Holding Sp. z o.o., która w 1993 została przekształcona w spółkę akcyjną. Jan Kulczyk był przewodniczącym rady nadzorczej Kulczyk Holding.
Do zrealizowanych przez niego inwestycji należą m.in.:
W 2005 wyjechał za granicę i zamieszkał w Londynie, skąd zaczął planować międzynarodowe inwestycje. W 2007 powołał w tym celu dom inwestycyjny Kulczyk Investment House, który ostatecznie przyjął nazwę Kulczyk Investments. Około 2006 roku rozwiódł się z żoną – Grażyną Kulczyk, której według mediów pozostawił krajowy majątek, do którego należało między innymi centrum handlowo-kulturalne Stary Browar w Poznaniu.
Biznesem zajmował się poprzez inwestowanie w branżach: energetyka, ropa naftowa i gaz, infrastruktura, nieruchomości, browarnictwo. Jego przedsiębiorstwo Kulczyk Investments miało 40% udział w Neconde Energy Limited, spółce wydobywającej ropę naftową w Nigerii, 3,49% w San Leon Energy, zajmującej się poszukiwaniem, oceną oraz wydobyciem złóż ropy naftowej i gazu ziemnego, 33,72% akcji Loon Energy Corporation, właściciela koncesji na poszukiwanie i wydobycie ropy w Kolumbii i Peru, 50,76% akcji Serinus Energy, spółki zajmującej się poszukiwaniem ropy i gazu na terenie Ukrainy, Tunezji i Rumunii, oraz 9,73% udziałów w Ophir Energy, właściciela koncesji na terenach roponośnych w Afryce. Portfel surowcowy Kulczyk Investments obejmował również 15,4% Strata Limited, spółki prowadzącej projekty surowcowe na terenie Afryki oraz 25% udziałów w spółce Centar poszukującej surowców na terenie Afganistanu oraz innych krajów Azji Środkowej i Afryki.
W 2010 we współpracy z Silverstein Properties Inc. założył Kulczyk Silverstein Properties, spółkę joint venture specjalizującą się w nieruchomościach komercyjnych na rynku Europy Środkowo-Wschodniej. W 2008 zainwestował w budowę kompleksu biurowców w Dubaju. W Warszawie planował postawić biurowiec Kulczyk Tower, który ma być jednym z najwyższych w Europie kontynentalnej wieżowców. Zaangażował się też w sektorze finansowym budując sieć pośrednictwa kredytowego Family Finance. W 2009 wymienił pakiet 28% akcji Kompanii Piwowarskiej na 3% akcji spółki SABMiller, drugiego na świecie producenta piwa.
Poprzez spółki zależne miał 24% udziału w spółce Autostrady Wielkopolskiej, 40% Autostrada Wielkopolska II SA oraz 45% Autostrada Eksploatacja. Był również właścicielem 58,42% pakietu akcji Pekaes SA.
Kulczyk Investments stworzył pierwszą polską prywatną grupę energetyczną o zasięgu międzynarodowym – grupę spółek zintegrowanych pionowo działających pod wspólną marką Polenergia w obszarze wytwarzania energii z konwencjonalnych i odnawialnych źródeł, jak również dystrybucji oraz obrotu energią elektryczną i jej produktami. W 2011 roku nabył 100% udziałów w Elektrociepłowni Nowa Sarzyna. W 2009 nabył 90% udziałów w spółce Chemikals Sp. z o.o., operującej kolejowym terminalem przeładunkowym na granicy Polski z obwodem kaliningradzkim. Do 2011, za pośrednictwem Kulczyk Pon Investment oraz Škoda Auto Polska sprowadzał do Polski samochody marek VW, Audi, Porsche, Škoda.
Po śmierci Jana Kulczyka spadkobiercami majątku zostały jego dzieci – Dominika i Sebastian Kulczyk. Do czerwca 2018 Dominika Kulczyk była przewodniczącą rady nadzorczej Kulczyk Investments oraz zajmowała się obszarem CSR w firmie. Sebastian Kulczyk od grudnia 2013 pełni stanowisko Prezesa Zarządu, a w sierpniu 2015 zastąpił ojca w radzie nadzorczej Ciech S.A.
Pozostała działalność.
Jan Kulczyk był współzałożycielem Polskiej Rady Biznesu, której prezesem był dwukrotnie. Znalazł się również wśród założycieli Polsko-Niemieckiej Izby Przemysłowo-Handlowej.
Był właścicielem zespołu pałacowego w Lubniewicach oraz zamku „Chateau de Madrit” w Villefranche-sur-Mer na Lazurowym Wybrzeżu we Francji.
Od czerwca 2006 zasiadał w Radzie Dyrektorów Międzynarodowego Zielonego Krzyża ("Green Cross International") – organizacji afiliowanej przy ONZ zajmującej się bezpieczeństwem ekologicznym, a od 6 października 2007 pełnił funkcję przewodniczącego Rady.
Był również przewodniczącym Rady ds. Wspierania Badań Naukowych Uniwersytetu im. Adama Mickiewicza w Poznaniu i wieloletnim członkiem Rady Muzeum Narodowego w Poznaniu oraz Kościelnej Rady Gospodarczej. Zasiadał w Międzynarodowej Radzie Gubernatorów działającej przy Peres Center for Peace.
W lutym 2008 został włączony do konfraterni zakonu Paulinów.
W 2010 powołał do życia CEED Institute, inkubator myśli i rozwoju promujący kraje Europy Środkowo-Wschodniej.
W 2012 przekazał 20 mln zł na budowę Muzeum Historii Żydów Polskich w Warszawie (sfinansowanie wystawy stałej oraz objęcie patronatem nowoczesnego audytorium). Była to największa jednorazowa donacja na rzecz nowo powstającego muzeum.
W marcu 2014 roku powołał do życia Radę Polskich Inwestorów w Afryce, w skład której weszli przedstawiciele najważniejszych polskich spółek inwestujących na tym kontynencie – Kulczyk Investments, Polpharma, Grupa Azoty, Krezus, Ursus i Lubawa. Celem działania Rady jest wspieranie polskich firm w ich staraniach nawiązywania kontaktów na rynkach afrykańskich.
Kontrowersje.
W 2002, wraz z 25 innymi osobami, był sygnatariuszem listu w obronie abpa Juliusza Paetza, podejrzewanego o seksualne molestowanie kleryków.
W 2004 został powiązany z aferą Orlenu. W raporcie Sejmowej Komisji Śledczej wskazano, że Jan Kulczyk mógł mieć duży, niewspółmierny do liczby posiadanych akcji, wpływ na działanie i obsadzanie kluczowych stanowisk w PKN Orlen. Dodatkowo wykazano, że Jan Kulczyk rozmawiał z byłym rezydentem KGB w Polsce Władimirem Ałganowem oraz wziął udział w spotkaniu z Romanem Giertychem na Jasnej Górze.
W celu wyjaśnienia afery Orlenu wszczęto postępowanie w prokuraturze w Katowicach oraz powołano sejmową komisję śledczą. Jan Kulczyk złożył wyjaśnienia przed Sejmową Komisją Śledczą i był czterokrotnie przesłuchiwany przez prokuraturę w charakterze świadka, ostatnio w kwietniu 2008. Ze względu na brak dowodów, prokuratura postanowiła umorzyć toczące się postępowanie.
Jan Kulczyk był również łączony z aferą Kulczykpark i zarzutami wobec urzędników UM Poznania za zaniżenie ceny nieruchomości w centrum miasta pod inwestycję Stary Browar.
Życie prywatne.
Z małżeństwa z Grażyną Kulczyk miał dwoje dzieci: Sebastiana (ur. 1980) i Dominikę (ur. 1977). Wieloletnią partnerką Kulczyka była Joanna Przetakiewicz. Jego wnukami są Jeremi Lubomirski-Lanckoroński (ur. 2004) i Weronika Lubomirska-Lanckorońska (ur. 2008).
Śmierć.
Zmarł 29 lipca 2015 w Wiedniu w Allgemeines Krankenhaus der Stadt Wien w wyniku powikłań po zabiegu kardiologicznym; został pochowany na cmentarzu Jeżyckim w Poznaniu, w rodzinnym grobowcu, w którym wcześniej pochowano jego ojca Henryka Kulczyka.
Najbogatszy człowiek w Polsce.
W 2012 magazyn „Forbes”, umieścił Jana Kulczyka na pierwszym miejscu listy najbogatszych polskich ludzi biznesu, wskazując, iż jego majątek wynosi 8,9 mld zł. W tym samym roku tygodnik „Wprost” również umieścił Jana Kulczyka na pierwszym miejscu swojej listy, jednak oszacował jego majątek na 9,7 mld złotych.
W 2013 amerykańskie czasopismo „Forbes” umieściło Jana Kulczyka na 384. miejscu wśród najbogatszych ludzi świata, szacując jego majątek na 3,5 mld USD. Był najwyżej uplasowanym Polakiem w rankingu światowych miliarderów.
Jan Kulczyk 13 razy zajął pierwsze miejsce na liście 100 najbogatszych Polaków tygodnika „Wprost”:
Miejsce 12. w 2007 zajął ze względu na rozwód z Grażyną Kulczyk.
W rankingu amerykańskiej edycji dwutygodnika „Forbes” w 2015 Kulczyk zajął 418 miejsce (3,9 mld dolarów).

</doc>
<doc id="103924" url="https://pl.wikipedia.org/wiki?curid=103924" title="Wielkie rozczarowanie">
Wielkie rozczarowanie



</doc>
<doc id="103925" url="https://pl.wikipedia.org/wiki?curid=103925" title="Zakres przysłon">
Zakres przysłon



</doc>
<doc id="103927" url="https://pl.wikipedia.org/wiki?curid=103927" title="Pierścienie pośrednie">
Pierścienie pośrednie

Pierścienie pośrednie – tuleje używane w makrofotografii. Ich zadaniem jest zwiększenie odległości obiektywu od materiału światłoczułego lub matrycy. Dzięki ich zastosowaniu zmniejsza się minimalna odległość fotografowania, przez co rośnie skala odwzorowania, czyli powiększenie fotografowanego obiektu. Ceną za to jest malejąca światłosiła, dlatego obiekt fotografowany w ten sposób wymaga odpowiedniego doświetlenia.
Tubusy pierścieni występują w różnych długościach. Ponadto pierścienie można łączyć, zwiększając w ten sposób wspólną długość tubusu. Innym rozwiązaniem służącym do zwiększania odległości obiektywu od urządzenia rejestrującego jest użycie mieszka fotograficznego, którego zaletą jest płynna regulacja odległości.
Niektóre nowoczesne pierścienie pośrednie zawierają elementy przekazujące mechaniczne i elektryczne połączenia między korpusem aparatu a obiektywem, dzięki czemu jest możliwe korzystanie z automatycznej kontroli otwarcia przysłony czy automatycznego ustawiania ostrości. 

</doc>
<doc id="103928" url="https://pl.wikipedia.org/wiki?curid=103928" title="Kyocera">
Kyocera

 – japońskie przedsiębiorstwo elektroniczne założone w 1959 roku przez Kazuo Inamoriego jako "Kyoto Ceramics". Główna siedziba firmy mieści się w Kioto.
Producent sprzętu komputerowego, fotograficznego, elektronicznego i drukarek. 
Produkty tej firmy są sprzedawane pod markami Kyocera, a także „TA Triumph-Adler” i „UTAX” w Europie i na Bliskim Wschodzie oraz „Copystar” w Stanach Zjednoczonych (sprzęt do druku i małej poligrafii), Contax i Yashica (sprzęt fotograficzny).

</doc>
<doc id="103929" url="https://pl.wikipedia.org/wiki?curid=103929" title="Łękawica (figura herbowa)">
Łękawica (figura herbowa)

Łękawica – figura uszczerbiona herbu w kształcie litery "W", lub, inaczej, odwróconego "M", albo opisywany jeszcze inaczej jako "dwie krokwie złączone na kształt litery W". Najczęściej element barwy srebrnej, niebieskiej lub złotej.
Może występować w herbach jako element główny, np. w herbie Abdank, lub uzupełniający pole tarczy, np. w herbie Dębno i herbie miasta Żary.

</doc>
<doc id="103933" url="https://pl.wikipedia.org/wiki?curid=103933" title="Yashica">
Yashica



</doc>
<doc id="103934" url="https://pl.wikipedia.org/wiki?curid=103934" title="Kosmonauta">
Kosmonauta

 
Kosmonauta, także astronauta oraz tajkonauta (z gr. "" - żeglarz – osoba wyszkolona, wyposażona i odbywająca loty kosmiczne poza strefę bezpośredniego oddziaływania Ziemi w specjalnie przeznaczonym do tego pojeździe. 
Kryteria uznania lotów za kosmiczne różnią się na świecie. Międzynarodowa Federacja Lotnicza (FAI) definiuje loty kosmiczne jako sięgające wysokości 100 km nad Ziemią, jednakże w Stanach Zjednoczonych astronautami nazywane są osoby, które odbyły lot na wysokości 50 mil (ok. 79 km). Do 16 września 2016, 549 ludzi podróżowało w przestrzeń kosmiczną (555 według definicji amerykańskiej), z co najmniej 41 krajów.
Terminologia.
Nazwy "kosmonauta" i "astronauta" są w języku polskim synonimami. Pochodzą one od greckich słów: "naútēs" (ναύτης), oznaczającego żeglarza i odpowiednio "kosmos" (κόσμος), czyli przestrzeń kosmiczna, oraz "ástron" (ἄστρον), czyli gwiazda. Wyraz "astronauta" pochodzi od nazwy własnej statku kosmicznego "Astronaut", która została wymyślona i użyta w książce SF "Across the Zodiac: The Story of a Wrecked Record" (1880) przez angielskiego pisarza Percy’ego Grega. W 1925 roku francuski pisarz Joseph Henri Honoré Boex, w powieści "Les Navigateurs de l’infini", użył przymiotnika "astronautique" na oznaczenie podróży międzyplanetarnych, a jego upowszechnienie wpłynęło na utworzenie rzeczownika "astronaute". Natomiast nazwa "kosmonauta" została po raz pierwszy użyta w latach 30. XX wieku we Francji w czasopiśmie "Les problèmes de la Cosmonautique", a upowszechniona przez Rosjan w 1961 roku.
Wybór używanej nazwy miał dawniej podłoże polityczne: w ZSRR, Polsce i innych państwach bloku wschodniego, których obywatele odbywali loty kosmiczne, nazywano kosmonautami, podczas gdy w USA i państwach tzw. Pierwszego Świata – astronautami. Są to obecnie dwie najpopularniejsze nazwy używane na świecie. Termin "astronauta" jest spójny z większością terminów związanych z badaniem przestrzeni kosmicznej z przedrostkiem "astro", z kolei określenie "kosmonauta" oddaje cel podróży.
Po pierwszym chińskim orbitalnym locie załogowym, prasa zachodnia zaczęła wobec chińskich astronautów używać czasem żartobliwego określenia "tajkonauta" (ang. "taikonaut"; zbitka chińsko-grecka, od chiń. "taikong" (太空) – przestrzeń kosmiczna, analogicznie do ang. "space"; dosł. „największa pustka”), ukutego na internetowej grupie dyskusyjnej w 1998 r. przez Malezyjczyka chińskiej narodowości nazwiskiem Chiew Lee Yih (赵里昱).
Oficjalne chińskie media używają terminu "yǔhángyuán" (宇航员) – kosmiczny nawigator (podróżnik). W potocznym języku chińskim istnieje jednak podobne określenie – "taikong ren" (太空人), czyli „człowiek kosmosu”.
Chińskie media anglojęzyczne, np. serwis angielski agencji Xinhua długo używały terminu "astronaut" (astronauta) na określenie Chińczyków wyruszających w podróże kosmiczne. Od misji Shenzhou 7 zaczęto jednak używać terminu "taikonaut" (tajkonauta), podkreślając, że trafił on m.in. do Oxford English Dictionary. Według rządowej chińskiej agencji Xinhua symbolizuje to „rosnące wpływy Chin na świecie”.
Historia astronautyki.
Pierwszym kosmonautą był Rosjanin Jurij Gagarin (lot 12 kwietnia 1961 statkiem kosmicznym Wostok 1), który wykonał lot orbitalny. Za pierwszego amerykańskiego astronautę uważany jest Alan Shepard (maj 1961), który wykonał lot balistyczny, jednak pierwszy lot orbitalny wykonał John Glenn (luty 1962). Pierwszą kobietą w kosmosie była Walentina Tierieszkowa (czerwiec 1963). Pierwszym człowiekiem, który wyszedł w otwartą przestrzeń kosmiczną był Aleksiej Leonow (marzec 1965). Pierwszym człowiekiem na Księżycu i zarazem pierwszym człowiekiem na powierzchni innego ciała niebieskiego był Neil Armstrong (lipiec 1969).
Spośród obywateli innych państw, pierwszym (i jak dotąd jedynym) polskim kosmonautą jest Mirosław Hermaszewski (27 czerwca-5 lipca 1978); Polska była przy tym czwartym państwem po ZSRR, USA i Czechosłowacji, którego obywatel odbył lot kosmiczny. Pierwszym chińskim astronautą wystrzelonym z Chin był Yang Liwei (15 października 2003, wcześniej Chińczycy odbywali podróże na statkach innych państw, a pierwszym Azjatą w kosmosie był Wietnamczyk Phạm Tuân – 23 lipca 1980). Pierwszą osobą spoza organizacji rządowych, która miała odbyć lot kosmiczny była nauczycielka Christa McAuliffe (poniosła śmierć podczas startu Challengera 28 stycznia 1986). Pierwszym kosmicznym turystą (człowiekiem, który zapłacił za lot w Kosmos) był biznesmen Dennis Tito (28 kwietnia 2001).
Najmłodszym kosmonautą w chwili lotu w kosmos był Herman Titow (26 lat), najstarszym – John Glenn (77 lat podczas misji STS-95). Najdłużej podczas jednego lotu w kosmosie przebywał Walerij Polakow (niespełna 438 dni). Największą liczbę lotów – siedem, odbyli Jerry Ross i Franklin Chang-Díaz (stan na 2003). Najdalszy dystans od Ziemi to 401 056 km (podczas misji Apollo 13).
Pierwsi kosmonauci wywodzili się głównie spośród wojskowych pilotów odrzutowców.
Do tej pory (2018), 18 kosmonautów poniosło śmierć w trakcie odbywania lotu kosmicznego (Sojuz 1, Sojuz 11, STS-51-L, STS-107), z czego trzech (załoga Sojuza 11) w przestrzeni kosmicznej. Co najmniej 11 dalszych poniosło śmierć w wypadkach na Ziemi związanych z programem kosmicznym. Istnieją teorie spiskowe na temat „zaginionych kosmonautów”, którzy mieli zostać wysłani w kosmos przed Gagarinem, ale misje te zakończyły się niepowodzeniem i zostały utajnione; nie znajdują one potwierdzenia.
Międzynarodowe loty kosmiczne.
Jak dotąd jedynie agencje rządowe Rosji (dawniej ZSRR), USA i Chin (od 2003) są w stanie samodzielnie wysyłać kosmonautów, pozostałe kraje muszą korzystać z pomocy tych państw. W 2004 roku umowną granicę przestrzeni kosmicznej (100 km) osiągnął prywatny suborbitalny samolot kosmiczny SpaceShipOne; trwają próby jego następcy SpaceShipTwo, choć opóźniła je katastrofa pierwszego modelu VSS "Enterprise" w 2014 r. Załogowe statki kosmiczne z rodziny "Dragon" firmy SpaceX zaczęły wynosić załogantów na Międzynarodową Stację Kosmiczną w maju 2020.
Do końca lat 70. XX w. USA i ZSRR wysyłały jedynie własnych kosmonautów. W 1976 ZSRR rozpoczął program Interkosmos z pierwszą grupą sześciu kosmonautów z krajów socjalistycznych, kolejna rozpoczęła trening w 1978. Również w 1978 Europejska Agencja Kosmiczna (ESA) wybrała czterech astronautów do misji Spacelab na pokładzie amerykańskiego promu kosmicznego Space Shuttle. Następnie poszczególne kraje rozpoczęły treningi własnych astronautów (Francja – 1980, nazywani "spationautami", RFN – 1982, Kanada – 1983, Japonia – 1985, Włochy – 1988). Kilku astronautów zagranicznych zostało zabranych w misje amerykańskich wahadłowców Space Shuttle, a następnie również rosyjskich statków Sojuz. Od 1998 astronauci z państw członkowskich ESA należą do wspólnego Europejskiego Korpusu Astronautów, po rozwiązaniu narodowych programów Francji, Niemiec i Włoch.

</doc>
<doc id="103941" url="https://pl.wikipedia.org/wiki?curid=103941" title="Wientian">
Wientian

Wientian ( //, ) – stolica Laosu, położona nad rzeką Mekong, w środkowo-zachodniej części kraju, tuż przy granicy z Tajlandią.
Terytorium miasta obejmuje 5 dzielnic, wchodzących w skład prefektury Wientian: Chantabuly, Sikhottabong, Xaysetha, Sisattanak i Hadxaifong. Istnieje też prowincja Wientian, która do 1989 tworzyła wraz z prefekturą Wientian jeden region administracyjny.
Toponimia.
Laotańskie słowo ວຽງ // oznacza „miasto otoczone murami”; ຈັນ // – „drewno sandałowe” bądź „księżyc”. Indyjska nazwa najstarszego znanego organizmu politycznego na terenie dzisiejszego Wientianu brzmiała "Chandapuri", czyli „Miasto Drewna Sandałowego”. Tak też najczęściej tłumaczy się dzisiaj znaczenie nazwy miasta.
Klimat.
Według klasyfikacji Köppena-Geigera w Wientianie panuje klimat tropikalny (Aw). Opady deszczu w zimie są o wiele mniej obfite niż w lecie. Najcieplejszymi miesiącami są czerwiec i lipiec z temperaturą średnią 27,4 °C, a najzimniejszym styczeń 20,9 °C
Historia.
Najstarsze znaleziska archeologiczne z terenu Wientianu pochodzą z IX wieku. Są to wizerunki Buddy i inskrypcje związane z kulturą Monów, których państwo (Dvaravati) istniało w tym czasie na terenie środkowej Tajlandii. Ówcześni mieszkańcy obszaru dzisiejszego Wientianu nie byli prawdopodobnie Monami, ale należeli do innego ludu posługującego się językiem z grupy austroazjatyckiej. Wpływ Monów na miejscową kulturę trwał do co najmniej XI wieku, o czym świadczą pochodzące z 1006 inskrypcje na wyrzeźbionych w skale wizerunkach Buddy w Vang Sang, ok. 70 km na północ od Wientianu.
Pod koniec XII w. region dzisiejszego Wientianu stał się częścią Imperium Khmerów. Zlokalizowane w jego pobliżu garnizonowe miasto Xai Fong stanowiło khmerskie centrum administracyjne dla terenów położonych w środkowej części zlewiska Mekongu. W tym okresie na omawiany tu obszar zaczęła napływać ludność posługująca się językami tajskimi – przodkowie dzisiejszych Laotańczyków, Tajów i Szanów. W połowie XIII w. Khmerowie utracili władzę nad tym regionem, a ich miejsce zajęło laotańskie księstwo () Vieng Chan Vieng Kham, które w 1354 stało się częścią pierwszego laotańskiego królestwa – Lan Xang. Księstwo miało dwie stolice – Vieng Chan i Vieng Kham. Pierwsza z nich to dzisiejszy Wientian.
Wraz z przesuwaniem się zasięgu laotańskiego osadnictwa na południe położenie Wientianu przyjmowało coraz bardziej centralny charakter wśród pozostałych ziem. Fakt ten, wraz z lepszymi warunkami obronnymi w porównaniu z dotychczasową stolicą państwa – położonym bardziej na północy Luang Prabang – zdecydował o jej przeniesieniu w 1560 przez króla Setthathiratha do Vieng Chan. Przeniesieniu stolicy towarzyszyła rozbudowa miasta – wybudowano między innymi pałac królewski oraz szereg ważnych obiektów sakralnych, w tym pagodę Wat That Luang (zlokalizowaną w owym czasie ok. 1,5 km poza obrębem miasta) oraz Wat Phra Keo (świątynię, w której umieszczono przeniesiony z Luang Prabang posąg Szmaragdowego Buddy). W XVII w. miasto przeżywało rozkwit – według relacji docierających tam europejskich podróżników było jednym z najwspanialszych i najbogatszych miast Azji Południowo-Wschodniej.
Po rozpadzie Lan Xang w 1707 Wientian został niezależnym królestwem. W 1778, miasto zdobyte przez wojska Syjamu, zostało lennem tego kraju. Syjamczycy wywieźli wtedy z Wientianu dwa święte wizerunki Buddy: Szmaragdowego Buddę oraz posąg Buddy Phrabang. Po nieudanym powstaniu pod wodzą króla Anouvonga, miasto zostało całkowicie zniszczone – ocalały jedynie pagody Wat That Luang i Wat Sisaket – przez armię syjamską w 1827 i wraz z całym państwem popadło w zależność od Syjamu, do którego deportowano też całą ludność Wientianu. Miejsce, gdzie niegdyś było miasto zaczęła porastać dżungla. W 1873 r. chińscy maruderzy zniszczyli Wat That Luang w nadziei znalezienia skarbów ukrytych wewnątrz stupy. W 1893 Wientian został zajęty przez Francuzów, a od 1899 stał się stolicą francuskiego protektoratu Laosu. Francuzi nadali mu nazwę Vientiane. Wientian został przez nowe władze odbudowany we francuskim stylu kolonialnym – wytyczono przecinające się pod kątem prostym ulice obsadzone drzewami, wybudowano budynki administracji i koszary oraz wille dla starszych rangą urzędników. Odbudowano też ważne obiekty religijne, w tym Wat That Luang i Wat Phra Keo. Francuzi zachęcali Chińczyków do osiedlania się w dzielnicy handlowej. Napłynęła też wraz z nimi do miasta duża liczba Wietnamczyków zajmujących niższe stanowiska urzędnicze – nadało to Wientianowi charakter wietnamski w o wiele większym stopniu niż laotański czy francuski.
Miasto nie ucierpiało podczas japońskiej okupacji ani na skutek walk pomiędzy nacjonalistami a rojalistami, jakie wybuchły po wycofaniu się Japończyków w 1945. W 1946 Wientian został ponownie zajęty przez Francuzów. Po uzyskaniu przez Laos niepodległości w październiku 1953 Wientian został administracyjną stolicą Królestwa Laosu. W mieście wybudowano pałac królewski na potrzeby oficjalnych uroczystości, budynek Zgromadzenia Narodowego oraz inne budynki rządowe, utworzono m.in. Bibliotekę Narodową Laosu. Siedzibą głowy państwa, czyli formalną stolicą pozostawało Luang Prabang, gdzie rezydował król. Po obaleniu monarchii przez Pathet Lao, w grudniu 1975, Wientian stał się stolicą Laotańskiej Republiki Ludowo-Demokratycznej.
Transport.
Przez Wientian przebiega droga krajowa nr 13 przebiegająca z północy na południe przez cały kraj i łącząca granicę z Chinami z granicą z Kambodżą.
Kilkanaście kilometrów od Wientianu w dół Mekongu wybudowano w 1994 Most Przyjaźni Tajsko-Laotańskiej. Jest on obecnie głównym drogowym przejściem granicznym między tymi dwoma krajami. 5 marca 2009 r. otwarto pierwszą w Laosie linię kolejową łączącą położone ok. 10 km od Wientianu Thanaleng z położonym po tajlandzkiej stronie Mostu Przyjaźni miastem Nong Khai. Z Nong Khai odjeżdżają pociągi do Bangkoku.
Łączność ze światem i ważniejszymi miastami kraju zapewnia Wientianowi port lotniczy Wattay.
W obrębie miasta działa publiczna komunikacja autobusowa. Duża rolę odgrywa nadal transport prywatny – taksówki i pojazdy pasażerskie napędzane przez silniki motocyklowe ("tuk-tuki").

</doc>
<doc id="103943" url="https://pl.wikipedia.org/wiki?curid=103943" title="Libertacja">
Libertacja

Libertacja – w I Rzeczypospolitej zwolnienie od określonych obowiązków, m.in. podatków, innych ciężarów w stosunku do miejsca lub osoby.
Libertacja chłopów.
Libertacja chłopów z poddaństwa nazywana również emancypacją pojawiła się w XVI wieku. Polegała na zwolnieniu poddanego chłopa z poddaństwa za odpłatnością. Odbywała się poprzez wpis do akt grodzkich lub wręczenie chłopu listu uwalniającego z herbem i podpisem pana. Wysokość wykupu ustalana była indywidualnie. Zwalniany miał prawo do zabrania ze sobą ruchomości. Często stosowana była wobec zbiegów, którzy po zdobyciu poprzez ucieczkę niezależności zdołali zdobyć jakiś majątek a zostali odnalezieni przez pana. Zdarzało się, że uzyskujący poprzez libertację wolność chłop nie był w stanie się utrzymać i oddawał się w poddaństwo innemu panu. Libertacja chłopów była zjawiskiem rzadkim.
Libertacja nieruchomości.
Libertacja nieruchomości szlacheckich i duchownych w miastach od prawa miejskiego była udzielana przywilejem królewskim pojedynczym domom w miastach i powodowała wyłączenie nieruchomości spod jurysdykcji miasta a inkorporację jej do prawa ziemskiego. Właściciel libertowanej nieruchomości nie ponosił opłat i innych ciężarów miejskich. Libertowane nieruchomości łamały jednolitość prawną terytorium miejskiego i podobnie jak jurydyki osłabiały miasta pod względem gospodarczym. 
Libertacja spod prawa miejskiego rozpowszechniła się w XVII i XVIII wieku. Skalę zjawiska obrazuje spis nieruchomości miasta Krakowa z 1667 roku. Tylko 28,3% nieruchomości w obrębie murów miasta podlegało prawu miejskiemu. Reszta była libertowana, 55% jako własność kościoła i duchownych, 16,7% jako własność szlachecka. Biorąc pod uwagę otaczające miasto jurydyki, prawu miejskiemu podlegał ułamek nieruchomości w obrębie miejskiej zabudowy.
W Warszawie zwolnienia były nadawane przez króla i Sejm właścicielom nieruchomości szlacheckich, kościelnych i mieszczańskich. Od ciężarów były także zwolnione niektóre obiekty miejskie (m.in. kamienica Wójtowska). Były one nadawane na zawsze lub na czas określony np. po pożarach lub po zniszczeniu miasta w czasie potopu szwedzkiego. W 1660 w Starej Warszawie było siedem libertowanych kamienic, w większości należących do szlachty. Od połowy XVI wieku do 1736 nadano w Warszawie ok. 40 libertacji sejmowych. Najwięcej libertowanych nieruchomości znajdowało się przy Rynku Starego Miasta, Krakowskim Przedmieściu i ul. Długiej.
Inne rodzaje libertacji.
Libertacja czasowa polegała na zwolnieniu od podatków i innych ciężarów na określony czas, w związku z wydarzeniami losowymi, poniesionymi inwestycjami lub za opłatą.
W związku ze zniszczeniami wojennymi, na przykład najazdami tatarskimi, udzielano nieraz libertacji dotkniętym nimi ziemiom od poboru lub miastom od szosu. W przypadku pożarów miasta udzielały często pogorzelcom libertacji czasowej od podatków miejskich.
Rajca i burmistrz Warszawy, kupiec winny Jakub Gianotti otrzymał w 1628 roku libertację od podatków miejskich na dwanaście lat ze względu na koszt prac poniesionych przy dokończeniu kamienicy. Libertacja dotyczyła kamienicy nazywanej „Pod Murzynkiem”. To przykład libertacji udzielonej przez władze miasta, będącej wyrazem, jak można by dziś powiedzieć, polityki inwestycyjnej miasta.
Libertację od określonych ciężarów można było uzyskać również za opłatą. Typowym przykładem było zwolnienie z obowiązku udzielania bezpłatnych kwater, kwaterunku wojskowego, a także zapewnienia darmowych noclegów i bezpłatnego wyżywienia posłom oraz deputatom do trybunałów. Chcący uwolnić się od przymusowego kwaterunku mieszczanin wykupywał sobie od władz miejskich libertację. Mógł wówczas umieścić na kamienicy, zwykle nad wejściem do budynku, odpowiednią informację tzw. tablicę libertacyjną. Dwie takie tablice zostały odtworzone po wojnie w Warszawie na Kamienicy Prażmowskich i na kamienicy Szeliżyńskiej (Metrykantów) przy ul. Świętojańskiej 21 w Warszawie.

</doc>
<doc id="103948" url="https://pl.wikipedia.org/wiki?curid=103948" title="Filistyni">
Filistyni

Filistyni ( "Pəlištîm" – „przybysze”, „wędrowcy”; eg. "P-r-s-t"; "Filastin") – starożytny lud o nieokreślonym pochodzeniu, który zamieszkiwał południowe wybrzeża Kanaanu, w okresie pomiędzy XII a VII wiekiem p.n.e. Zaliczali się do tzw. Ludów Morza, po klęsce zadanej im przez Egipcjan osiedlili się w Palestynie, gdzie szybko zasymilowali się z lokalną ludnością kananejskiego pochodzenia. Na zajmowanym przez siebie obszarze Filistyni stworzyli konfederację miast-państw. W VIII wieku p.n.e. miasta filistyńskie dostały się pod panowanie Asyrii. W VII wieku p.n.e. zostali włączeni do państwa nowobabilońskiego, ostatecznie tracąc swoją niezależność. Głównym źródłem informacji na temat Filistynów jest biblijny Stary Testament, jednak najstarszymi przekazami odnośnie do tego ludu są płaskorzeźby umieszczone w świątyni faraona Ramzesa III w Medinet Habu, w którym zostają przedstawieni jako "Peleset". W III wieku p.n.e. Filistyni ulegli hellenizacji, całkowicie tracąc swoją odrębność kulturalną.
Od tego starożytnego ludu pochodzi nazwa „Palestyna”, natomiast od arabskiej formy pochodzi termin obyczajowy „filister”.
Terytorium.
Ziemia Filistynów stanowiła wąski pas ziemi wzdłuż wschodniego wybrzeża Morza Śródziemnego (zwanego w Starym Testamencie niekiedy „Morzem Filistynów”). Zgodnie z przekazem biblijnym Filistyni zamieszkiwali tereny od Szichoru, na granicy Egiptu, aż do granicy Ekronu na północy. Rzekę Szichor utożsamia się czasem z Rzeką Egipską (Wadi al-Arisz). Późniejsi komentatorzy identyfikowali „Potok Egipski” z Wadi al-Arisz, a także z potokiem Besor wspomnianym w 1 Księdze Samuela. Jednocześnie Księga Rodzaju podaje granicę z Egiptem jako "Nahar Micrajim" („Rzeka Egipska”). Jako że hebrajski wyraz "nahar" (נהר) oznacza dużą rzekę, zrozumiałe wydaje się, iż chodzi o Nil. Granice ziemi Izraela według Księgi Rodzaju sięgają dalej na zachód. Mniejszość badaczy utożsamia oba określenia – „Potok” i „Rzekę” – z wadi. Za północną granicę terytorium filistyńskiego uważa się niekiedy górę Karmel. Na tym obszarze mieściło się pięć głównych miast filistyńskich: Askalon, Gaza, Aszdod, Ekron i Gat. Tworzyły one związek nazywany pentapolis. Filistynom podlegały również miejscowości nieobwarowane. Od wschodu ziemia Filistynów graniczyła z obszarami zamieszkiwanymi przez pokolenia Judy, Dana i Symeona.
Pochodzenie Filistynów.
Istnieje kilka teorii na temat pochodzenia Filistynów. Biblijna, starotestamentowa Księga Amosa (z VIII wieku p.n.e.) wspomina, że pochodzili z Kaftoru (przez część badaczy identyfikowanego z wyspą Kretą). Sugeruje to egejskie pochodzenie tego starożytnego ludu.
W 2016, w pobliżu miasta Aszkelon, odnaleziono duży cmentarz filistyński z XI wieku p.n.e., gdzie znajdowało się około 150 zmarłych, pochowanych w owalnych grobach. W 2019 przeprowadzono badania genetyczne szczątków, które wykazały pokrewieństwo z ludnością Europy Południowej.
Historia.
Przekaz biblijny.
Według Biblii Filistyni zamieszkiwali tereny Kanaanu już podczas inwazji Hebrajczyków pod wodzą Jozuego, jednak nie zostali podbici. Księga Sędziów wymienia ich wśród narodów, które Bóg pozostawił w Kanaanie, by wystawiały na próbę Izraelitów. Ucisk Izraelitów przez Filistynów miał według Biblii zacząć się po śmierci sędziego Jaira. Po długoletniej niewoli walkę wyzwoleńczą z Filistynami podjął Samson, jednak dostał się on do niewoli. Za życia arcykapłana Helego pokonali Izraelitów pod Afek, zabijając kapłanów Chofniego i Pinchasa oraz zdobywając Arkę Przymierza, którą jednak zwrócili Izraelitom. Filistyni zostali pokonani przez Izraelitów pod wodzą Samuela pod Eben-Haezer i utracili swe zdobycze, a nawet część własnych terytoriów. Wkrótce jednak ponownie urośli w potęgę. U zarania monarchii w Izraelu posiadali swą załogę w Gibea oraz wprowadzili swój monopol na usługi kowalskie, czym ograniczyli dostęp Izraelitów do broni wykonanej z metalu. Król Saul musiał walczyć z Filistynami przez niemal cały okres swojego panowania, aż wreszcie popełnił samobójstwo podczas bitwy na wzgórzu Gilboa, nie chcąc wpaść w ich ręce; zginęli wówczas również synowie Saula.
Z większym powodzeniem zmagał się z Filistynami król Dawid. Z początku Filistyni nie sprzeciwiali się objęciu przez niego władzy królewskiej w Judzie. Zdaniem Alfreda Tschirschnitza wciąż uważali oni Dawida, który przez pewien czas pozorował służbę dla Akisza, króla Gat, za swojego wasala. Na dodatek sprzyjało im rozbicie Izraela na dwa skonfliktowane państwa. Jednak zdobycie pełni władzy zaniepokoiło Filistynów, którzy wyruszyli do walki z Dawidem. Ponieśli jednak klęskę w dwóch decydujących bitwach: pod Baal-Perasim i pod Gibeonem. Dawid ujarzmił Filistynów i zmusił ich do uległości, podbijając przy tym Gat i okoliczne miejscowości. Filistyni bez powodzenia próbowali zrzucić z siebie zwierzchnictwo Izraela pod koniec panowania Dawida. Sądzi się przy tym, że w zdobytych przez Izraelitów miastach na wybrzeżu pozostała część ludności filistyńskiej, która, w przeciwieństwie do Hebrajczyków, była obeznana z żeglarstwem.
W okresie królestwa podzielonego relacje Izraelitów z Filistynami kształtowały się różnie. Juda w czasach króla Jozafata pobierała trybut od Filistynów, a już za panowania następcy Jozafata, Jorama, poniosła klęskę w wojnie z filistyńsko-arabską koalicją. W okresie rządów króla Joasza Gat zostało zdobyte przez króla Aramu Damasceńskiego, Chazaela. Ziemię Filistynów podbił król Azariasz (Ozjasz), jednak jego wnuk Achaz utracił nad nimi zwierzchnictwo, a nawet utracił w walce z nimi kilka miast judzkich. Filistynów pokonał natomiast następca Achaza, Ezechiasz. Znaleziony w miejscowości Mesad Hashavyahu (na południe od Jafy) ostrakon z imieniem judejskiego namiestnika sugeruje kontrolowanie części terytorium Filistynów przez króla Jozjasza. Państwo północne, Izrael, toczyło zaś długotrwały konflikt z Filistynami o miasto Gibbeton.
Źródła pozabiblijne.
Początki spisanych dziejów Filistynów datują się na czasy inwazji Ludów Morza na Egipt. Pokonani przez faraona Ramzesa III w 1190 p.n.e., osiedli w zachodniej Palestynie. Według źródeł egipskich zostali tam osadzeni przez zwycięskiego władcę Egiptu. Osłabienie Egiptu w okresie rządów następców Ramzesa III pozwoliło Filistynom na prowadzenie własnej polityki i ekspansji militarnej. Wskutek wypraw do Kanaanu doszło do kontaktu ze wschodnim sąsiadem, Izraelitami.
Ziemia Filistynów była podbijana przez wojska egipskie i asyryjskie. W źródłach asyryjskich Filistyni są wzmiankowani po raz pierwszy w inskrypcjach Adad-nirari III, który wymienia Filisteę wśród podbitych i zhołdowanych przez siebie krajów. Późniejsze inskrypcje wymieniają również poszczególnych władców filistyńskich, np. Mitintiego z Askalonu czy Hanunu z Gazy, którzy płacili trybut Asyrii. Wtedy to ziemia Filistynów stała się zależna od Asyrii. W 734 p.n.e. Gaza i Askalon odmówiły płacenia danin królowi Tiglat-Pileserowi III, co spowodowało szybką interwencję Asyrii. Król Gazy Hanunu został zmuszony do ucieczki do Egiptu, a w mieście wprowadzony został kult bóstw asyryjskich. W 720 p.n.e. król Sargon II pokonał koalicję Hanunu i nieznanego z imienia faraona Egiptu pod Rafią (obecnie Tell Refah w okolicach Rafah, 30 km na południe od Gazy). Hanunu został wzięty do niewoli. W latach 712–711 p.n.e. Sargon zdobył Aszdod. W roku 701 p.n.e. Sennacheryb w ramach tłumienia powstania antyasyryjskiego zdobył Askalon. Król Sydka został zesłany do Asyrii wraz z rodziną, a na jego miejsce władcą ustanowiony został Szarru-Ludari. Po upadku Asyrii Filistea stała się częścią państwa nowobabilońskiego, a następnie perskiego. W III w. p.n.e. Filistyni ulegli hellenizacji.
Społeczeństwo.
Religia.
Filistyni po osiedleniu się w Kanaanie przyjęli wierzenia kananejskie. Najważniejszymi bogami czczonymi przez niech byli Dagon, Baal, Asztarte i Isztar. Nie są znane żadne filistyńskie bóstwa o nazwach niesemickich. Stary Testament w 1 Księdze Samuela mówi o istnieniu wśród Filistynów zorganizowanej warstwy kapłańskiej, a także wróżbitów.
Ustrój.
Według Biblii, do czasów króla Dawida Filistyni mieli być rządzeni kolegialnie przez kilku władców (zwanych "seranim"). Później każde z filistyńskich miast posiadało już własnego króla. Biblia mówi o wpływie społeczeństwa na życie polityczne, między innymi o zwoływaniu zgromadzeń władców przez lud.
Gospodarka.
Filistyni długo posiadali monopol w regionie Kanaanu na kucie żelaza. Umiejętność tę posiedli prawdopodobnie w Anatolii. Według Biblii, Filistyni razem z Fenicjanami zajmowali się handlem żydowskimi niewolnikami, których sprzedawali Grekom.
Język.
Wiadomo niewiele na temat języka używanego przez Filistynów. Prawdopodobnie został zastąpiony przez języki kananejskie, aramejski, a później grecki. Nie przetrwały dokumenty w języku filistyńskim, ale zachowały się niewielkie inskrypcje w piśmie przypominającym pismo cypro-minojskie i w pewnym stopniu pismo linearne A. W X wieku p.n.e. Filistyni przyjęli alfabet hebrajski.
W 2005 w Tall as-Safi, miejscu gdzie najprawdopodobniej znajdowało się starożytne miasto Gat, odnaleziono ułamek ceramiki z zapisanym imieniem Goliat. Chociaż większość znanych nam imion filistyńskich jest semicka, niektóre (takie jak Goliat, Akisz, Pikol), wydają się mieć zupełnie inne pochodzenie. Zasugerowano ich indoeuropejską etymologię.
W 2016 Giancarlo T. Tomezzoli i Reinhardt S. Stein ogłosili, że badane przez nich inskrypcje z ceramiki filistyńskiej zapisane są w języku podobnym do dialektów słowiańskich. Może być to dowód na indoeuropejskie korzenie Filistynów.
Wojskowość Filistynów.
Filistyni posiedli umiejętność obróbki żelaza, najprawdopodobniej podczas pobytu na obszarach zamieszkiwanych przez Hetytów, źródła biblijne wskazują wszakże na stosowanie również brązu. Wygląda na to, że w czasach biblijnych Filistyni posiadali niewielką liczbę rydwanów bojowych, wzorowanych na rydwanach Hetytów, a także lekką i ciężką piechotę. Relief z Medinet Habu przedstawia jedynie jeden typ wojownika filistyńskiego: ciężkozbrojnego piechura uzbrojonego w dwa oszczepy (służące jako broń miotana krótkiego zasięgu) oraz miecz. Miał on hełm z pióropuszem i lekki puklerz. Źródła biblijne wspominają również o filistyńskich łucznikach, rydwanach i jeździe. Opisywany przez Biblię wojownik filistyński, Goliat, miał być uzbrojony w ciężką włócznię o żelaznym grocie, wykonany z brązu zakrzywiony nóż, hełm, pancerz łuskowy i nagolenniki z tego samego metalu, a także tarczę.
Filistyńscy najemnicy służyli w Egipcie jako jednostka do walki wręcz. Być może Filistynami byli cudzoziemscy najemnicy, którzy służyli w armii Dawida, wśród nich Ittaj z Gat.
Archeologia.
Osadnictwo.
Spośród pięciu miast filistyńskiego pentepolis dotarto do warstw filistyńskich jedynie w Aszdod, Ekronie i częściowo w Askalonie. Aszdod, powstały na ruinach osady z epoki brązu, był z początku osadą o powierzchni 20 akrów, którą w XII w. p.n.e. otoczono murem obronnym. Pod koniec X w. p.n.e. rozrósł się do 100 akrów. Ekron z początku zajmował powierzchnię 50 akrów, następnie miasto było stopniowo fortyfikowane.
Na północ od pentapolis odnaleziono między innymi miasta: Afek, Tel Garisa i Tel Qasile. Tel Qasile wyróżnia się tym, że nie powstało na ruinach wcześniejszej osady, lecz zostało założone bezpośrednio przez Filistynów.
W wielu miastach Szefeli i północno-zachodnim Negebie odnaleziono ślady osadnictwa filistyńskiego, między innymi ceramikę i rzeźbę.
Architektura i sztuka sakralna.
Jedynym znanym przykładem filistyńskiego budownictwa sakralnego są świątynie z Tel Qasile, budowane na przestrzeni 150 lat. Pierwsza z tych świątyń zbudowana była z cegły, obejmowała jedno pomieszczenie i miała wymiary 6,4 na 6,6 m. Druga została wzniesiona z kamienia i zajmowała większą powierzchnię. Trzecia posiadała już przedsionek, a dach pomieszczenia głównego wznosił się na dwóch słupach z drewna cedrowego.
Ani w Filistei, ani nigdzie indziej poza Egiptem nie znaleziono śladów świątyń mogących pomieścić 3 tys. ludzi, o których mówi biblijna relacja dotycząca Samsona.
Dla filistyńskiej sztuki sakralnej charakterystyczne są figurki siedzącej bogini, zwane „Aszdoda”, maski ludzkie i zwierzęce oraz naczynia libacyjne.
Domostwa.
Bogate domostwa filistyńskie miały kształt prostokąta lub kwadratu i posiadały wewnętrzny, zadaszony dziedziniec. Ściany zbudowane były z cegły, a dach wznosił się na drewnianych słupach osadzonych na bazach z nieobrobionego kamienia. W centrum dziedzińca znajdowały się otoczone otynkowanym murem paleniska, nieznane w kulturze kananejskiej, spotykane natomiast na Cyprze, w Anatolii i basenie Morza Egejskiego.
Ceramika.
Ceramika filistyńska zachowuje formy ceramiki mykeńskiej, ale wyróżnia się nowymi motywami dekoracyjnymi. Niekiedy bardzo przypomina ceramikę mykeńską występującą na Rodos i Cyprze. Do produkcji tej ceramiki wykorzystywano jednak rodzimy surowiec, co oznacza, że nie była to ceramika importowana.
Z początku ceramika filistyńska zawierała wzory jednokolorowe, później zastępuje ją ceramika dwubarwna. Wśród naczyń pojawiają się kratery.
Cmentarzyska.
Odkryto stosunkowo nieliczne filistyńskie cmentarzyska. Filistyni byli grzebani indywidualnie w grobach wykopanych w ziemi albo prostokątnych grobowcach. Czasami ciało zmarłego układano w wielkich dzbanach, w innych wypadkach w glinianych trumnach z antropoidalnymi wiekami.

</doc>
<doc id="103950" url="https://pl.wikipedia.org/wiki?curid=103950" title="Heinz Kuttin">
Heinz Kuttin

Heinz Ernst Kuttin (ur. 5 stycznia 1971 w Gassen) – austriacki skoczek narciarski i trener, trzykrotny medalista olimpijski, czterokrotny medalista mistrzostw świata i pięciokrotny złoty medalista mistrzostw świata juniorów. W latach 2004–2006 główny trener męskiej reprezentacji Polski, w latach 2014–2018 męskiej reprezentacji Austrii, od 2018 do 2020 kobiecej reprezentacji Chin, a od 2020 męskiej reprezentacji Niemiec w kombinacji norweskiej.
Kariera skoczka.
Pierwsze sukcesy osiągnął na mistrzostwach świata juniorów w Saalfelden am Steinernen Meer (1988), gdzie zdobył złote medale zarówno indywidualnie jak i drużynowo. Na mistrzostwach juniorów w 1989 w Vang zdobył złoty medal w konkursie drużynowym. Indywidualnie był czwarty, przegrywając walkę o brązowy medal ze Staffanem Tällbergiem. W 1990 po raz trzeci w karierze wziął udział w mistrzostwach świata juniorów (w Štrbskim Plesie). Zdobył tam kolejne dwa złote medale – indywidualnie i drużynowo.
W Pucharze Świata w skokach zadebiutował 30 grudnia 1987 w Oberstdorfie, zajmując ósme miejsce. Jako siedemnastolatek wziął udział w igrzyskach olimpijskich w Calgary w 1988, gdzie indywidualnie zajął 12. miejsce na dużej skoczni oraz szóste na normalnej, a wraz z kolegami z reprezentacji był piąty w konkursie drużynowym. W klasyfikacji generalnej sezonu 1987/1988 zajął 25. miejsce. Rok później wystąpił na mistrzostwach świata w Lahti, zdobywając brązowy medal w konkursie indywidualnym na normalnej skoczni. Wyprzedzili go tylko Jens Weißflog oraz Ari-Pekka Nikkola. Był to jedyny start Kuttina na tych mistrzostwach.
Po raz pierwszy na podium zawodów Pucharu Świata stanął w pierwszym konkursie sezonu 1989/1990, który odbył się 3 grudnia 1989 w Thunder Bay. W całym sezonie pięciokrotnie stawał na podium, choć ani razu nie zwyciężył. W klasyfikacji generalnej PŚ zajął ósme miejsce. Wystartował także na mistrzostwach świata w lotach w Vikersund w 1990, zajmując 20. miejsce. Najlepsze wyniki w PŚ osiągnął w sezonie 1990/1991, kiedy to zajął siódme miejsce w klasyfikacji generalnej PŚ w skokach, a w sezonie 1990/1991 Pucharu Świata w lotach był szósty. Na mistrzostwach świata w Val di Fiemme w 1991 zdobył złoty medal na normalnej skoczni oraz był czwarty na dużej, przegrywając walkę o trzecie miejsce z Weißflogiem. Ponadto wspólnie z Ernstem Vettorim, Stefanem Horngacherem i Andreasem Felderem zdobył złoty medal w konkursie drużynowym. Miesiąc później, podczas zawodów w Trondheim odniósł swoje pierwsze pucharowe zwycięstwo.
W 1992 wystąpił na igrzyskach olimpijskich w Albertville. W indywidualnych konkursach zdobył brązowy medal na normalnej skoczni, ulegając jedynie Toniemu Nieminenowi oraz Martinowi Höllwarthowi. Na dużym obiekcie był czwarty, tracąc do trzeciego Nieminena 2,6 punktu. 8 marca 1992 w Trondheim odniósł swoje drugie i zarazem ostatnie zwycięstwo w PŚ. Ostatni raz na podium zawodów tego cyklu stanął w pierwszym konkursie sezonu 1992/1993, 5 grudnia 1992 w Falun. Mistrzostwa świata w Falun w 1993 roku były ostatnimi w jego karierze. Razem z Ernstem Vettorim, Stefanem Horngacherem i Andreasem Goldbergerem wywalczył brązowy medal w konkursie drużynowym. Na normalnej skoczni zajął 24. miejsce, a na dużej był dwunasty. Ostatnim sukcesem w jego karierze był brązowy medal w konkursie drużynowym zdobyty na igrzyskach olimpijskich w Lillehammer w 1994. Indywidualnie był dwunasty na dużej skoczni, a na normalnej zajął 25. miejsce. Po tym jak zajął 12. miejsce w Oberstdorfie, ósme w Garmisch-Partenkirchen, szóste w Innsbrucku i siódme w Bischofshofen uplasował się na siódmym miejscu w klasyfikacji końcowej 42. edycji Turnieju Czterech Skoczni. W klasyfikacji generalnej sezonu 1993/1994 zajął 12. miejsce. W 1995 odniósł ciężką kontuzję kolana, która zmusiła go do wczesnego zakończenia kariery zawodniczej w wieku 24 lat.
Kariera trenera.
Po zakończeniu kariery zawodniczej był dyrektorem centrum narciarskiego w Villach, gdzie opiekował się m.in. juniorami Martinem Kochem i Thomasem Morgensternem. W sezonie 2002/2003 pracował jako asystent I trenera kadry skoczków austriackich. Od czerwca 2003 był trenerem II reprezentacji Polski, w której trenował m.in. Mateusza Rutkowskiego i Kamila Stocha. Ten pierwszy zdobył złoty medal mistrzostw świata juniorów w Strynie, a w konkursie drużynowym polscy juniorzy zdobyli srebrny medal. Wiosną 2004 zastąpił Apoloniusza Tajnera na stanowisku pierwszego trenera reprezentacji Polski. Jego osiągnięcia to m.in. doprowadzenie Adama Małysza do zwycięstwa w klasyfikacji generalnej letniego Grand Prix w skokach 2004, oraz zajęcie przez reprezentację piątego miejsca w drużynowym konkursie skoków narciarskich na skoczni K-125 podczas zimowych igrzysk olimpijskich w Turynie w 2006. Po sezonie olimpijskim zastąpił go Hannu Lepistö.
Od 2006 do 2008 roku był trenerem kadry B Niemiec w skokach.
Od 2008 roku do końca kariery Thomasa Morgensterna był jego indywidualnym trenerem.
11 kwietnia 2014 został nowym trenerem kadry skoczków austriackich. Z funkcji zrezygnował na początku kwietnia 2018. W lipcu 2018 ogłoszono objęcie przez niego funkcji kobiecej reprezentacji Chin. W maju 2020 ogłoszono, iż objął funkcję trenera reprezentacji Francji w skokach narciarskich, natomiast po kilku dniach ogłoszono jego rezygnację z tej funkcji i objęcie posady trenera niemieckich kombinatorów norweskich.

</doc>
<doc id="103955" url="https://pl.wikipedia.org/wiki?curid=103955" title="Kot norweski leśny">
Kot norweski leśny

Kot norweski leśny (norw. "Norsk skogkatt") – naturalna rasa kota przystosowana do życia w chłodnym klimacie.
Pochodzenie.
Pochodzenie rasy na terenach Skandynawii nie jest dokładnie określone. Jedna z teorii mówi, że przodkowie tych kotów zostali przywiezieni przez krzyżowców; inna, że przez wikingów z Wysp Brytyjskich.
W latach 70. XX wieku rasa otrzymała wzorzec i została uznana przez FIFe.
Wygląd.
Kot norweski leśny to kot duży, mocnej budowy, zaliczany do kotów półdługowłosych.
Jego tylne łapy są dłuższe od przednich, co pozwala na dużą zwinność i ułatwia skoki. Posiada dwa rodzaje sierści - dłuższy wierzchni włos ościsty i krótszy, puszysty podszerstek. Okrywa taka prawie uniemożliwia przemoczenie futra. Charakterystyczną cechą kotów norweskich jest kryza wokół szyi i "portki" na tylnych nogach. Dopełnieniem "dzikiego" wyglądu są "tufki" na szczycie uszu (jak u rysia) - same uszy są przysłonięte sierścią. Głowa ma kształt trójkąta równobocznego z prostym profilem. Dorosłe kocury osiągają 6-9 kg, kotki około 5-6 kg.
Barwy futra.
Kot norweski leśny występuje w prawie wszystkich znanych odmianach kolorystycznych. Nie występują w kolorach z oznaczeniami charakterystycznymi dla syjamów, chocolate i lila. Kolor oczu zgodny z barwą futra. Futro kota norweskiego prawie wcale się nie mechaci. Wystarczy szczotkować je raz na tydzień, tylko w okresie linienia częściej.
Pożywienie.
Najlepsza jest dla niego dieta mięsna urozmaicona od czasu do czasu rybą.
Charakter.
Kot norweski jest bardzo inteligentny. Przywiązuje się do właściciela i jego domu. Może żyć z innymi zwierzętami domowymi. Jednak długie lata spędzone na wolności nauczyły go nieufności wobec obcych. Młody lubi się bawić pod warunkiem, że nikt go do niczego nie zmusza. Podobnie jest z pieszczotami, które nie powinny trwać zbyt długo.
Kot ten ma zachowane silne instynkty łowcze, jest świetnym łowcą i często poluje.

</doc>
<doc id="103958" url="https://pl.wikipedia.org/wiki?curid=103958" title="Wiktoria Kawekiu Lunalilo Kalaninuiahilapalapa Kaiulani Cleghorn">
Wiktoria Kawekiu Lunalilo Kalaninuiahilapalapa Kaiulani Cleghorn



</doc>
<doc id="103963" url="https://pl.wikipedia.org/wiki?curid=103963" title="Niebo i piekło">
Niebo i piekło

Niebo i piekło (ang. "Heaven and Hell") – esej filozoficzny Aldousa Huxleya opublikowany w 1956, kolejny po "Drzwiach percepcji", w którym opisał nowe poziomy rozumienia osiągnięte po eksperymencie z meskaliną. Jest to zapis jego przemyśleń o możliwości zrozumienia dróg, którymi podąża umysł.

</doc>
<doc id="103966" url="https://pl.wikipedia.org/wiki?curid=103966" title="Epimeteusz">
Epimeteusz

Epimeteusz (gr. "Epimētheús", łac. "Epimetheus" „wstecz myślący”) – jeden z tytanów w mitologii greckiej.
Uchodził za syna Japeta i Klimene lub Azji, był bratem Atlasa, Prometeusza i Menojtiosa. Był ojcem Pyrry. Mimo ostrzeżeń Prometeusza poślubił Pandorę, która była zesłaną przez bogów pierwszą kobietą. Za jej namową otworzył jej puszkę i tym sprowadził na ludzkość wszelkie nieszczęścia.
Jego imieniem nazwano jeden z księżyców Saturna – Epimeteusz.

</doc>
<doc id="103967" url="https://pl.wikipedia.org/wiki?curid=103967" title="Beowulf (informatyka)">
Beowulf (informatyka)

Beowulf – rodzaj klastra komputerowego realizowanego z założeniem uzyskania maksymalnej mocy obliczeniowej jak najmniejszym kosztem. Najczęściej budowany ze zwykłych, masowo produkowanych komputerów klasy PC, połączonych siecią Ethernet. Komputery tworzące taki klaster pracują zazwyczaj pod Linuksem, a do przetwarzania równoległego używa się bibliotek MPI, LAM lub PVM.
Pierwszy klaster tego typu, nazwany właśnie "Beowulf", stworzył w 1994 roku Donald Becker z NASA. Nazwa pochodzi od imienia bohatera staroangielskiej legendy.
Ze względu na nieduże koszty i dużą dostępność komponentów klastry typu Beowulf są często budowane i używane przez niewielkie grupy naukowców do prowadzenia badań w wielu dziedzinach: chemii, fizyce, mechanice. Klaster tego typu można również zorganizować z grupy stacji roboczych np. pracowni komputerowej. 
Definicja z oryginalnego Beowulf HOWTO.
"Beowulf to wielokomputerowa architektura, która może zostać użyta do obliczeń równoległych. Jest to system, który na ogół składa się z jednego węzła-serwera i jednego lub więcej węzła-klienta połączonego przez Ethernet lub jakąś inną sieć. Jest to system zbudowany w oparciu o powszechnie dostępne komponenty sprzętowe, jak każdy PC zdolny do uruchomienia Linuksa, standardowe karty Ethernet i switche. Nie zawiera unikalnych komponentów sprzętowych i jest łatwy w tworzeniu. Beowulf korzysta również ze zwykłego oprogramowania, jak system operacyjny Linux, Parallel Virtual Machine (PVM) oraz Message Passing Interface (MPI). Węzeł-serwer kontroluje cały klaster i udostępnia pliki klientom. Pełni on także funkcję konsoli klastra i jest jego bramą do zewnętrznego świata. Duże maszyny Beowulf mogą posiadać więcej niż jeden węzeł-serwer, oraz inne węzły stworzone dla specyficznych zadań, na przykład konsole lub stacje monitorujące. W większości przypadków węzły-klienci w systemie Beowulf są głupie, im głupsze tym lepiej. Węzły są konfigurowane i kontrolowane przez węzeł-serwer, i robią tylko to, co kazano im robić. W konfiguracji bezdyskowej klienci nie znają nawet swojego adresu IP lub nazwy, dopóki serwer im ich nie poda. Jedną z podstawowych różnic pomiędzy Beowulfem a architekturą Cluster of Workstations (COW) jest to, że Beowulf zachowuje się bardziej jak jedna maszyna, niż wiele stacji roboczych. W większości przypadków węzły-klienci nie posiadają klawiatur czy monitorów, a dostęp do nich jest możliwy jedynie przez odległe logowanie bądź opcjonalny terminal szeregowy. Węzły Beowulf można sobie wyobrazić jako pakiet CPU + pamięć, który może zostać podłączony do klastra, tak jak CPU czy moduł pamięci może zostać dołączony do płyty głównej."
"Beowulf to nie żaden specjalny pakiet oprogramowania, nowa topologia sieci czy nowa nakładka na jądro. Beowulf to technologia łączenia komputerów Linux aby utworzyć równoległy, wirtualny superkomputer. Chociaż istnieje wiele pakietów oprogramowania, takich jak modyfikacje jądra, biblioteki PVM i MPI, narzędzia konfiguracyjne, które przyspieszają architekturę Beowulf, ułatwiają konfigurację i zwiększają użyteczność, jednak możliwe jest zbudowanie maszyny Beowulf wykorzystując standardową dystrybucję Linux, bez żadnego dodatkowego oprogramowania. Jeśli masz przynajmniej dwa usieciowione komputery Linux które dzielą przynajmniej katalog /home poprzez NFS, i ufają sobie nawzajem na tyle, aby uruchomić odległą powłokę (rsh), możesz się upierać, że dysponujesz prostą, dwu-węzłową maszyną Beowulf."
Systemy operacyjne.
Obecnie istnieje wiele dystrybucji Linuxa oraz BSD, które wspierają budowę klastrów Beowulf. Na przykład:
Klaster może być zbudowany za pomocą Knoppix boot-ującego CD w połączeniu z OpenMosix. Komputery można automatycznie łączyć, bez skomplikowanej konfiguracji, Można utworzyć klaster Beowulf wykorzystujący wszystkie procesory i pamięci RAM w klastrze. Klaster Beowulf jest skalowalny do prawie nieograniczonej liczby komputerów, ograniczony jedynie przepustowością sieci.
Linki zewnętrzne.
Witryna projektu Beowulf

</doc>
<doc id="103969" url="https://pl.wikipedia.org/wiki?curid=103969" title="Hattie McDaniel">
Hattie McDaniel

Hattie McDaniel (ur. 10 czerwca 1895 w Wichicie, zm. 26 października 1952 w Los Angeles) – amerykańska aktorka filmowa i piosenkarka, laureatka Oscara (jako pierwsza Afroamerykanka w historii nagrody) za drugoplanową rolę w filmie "Przeminęło z wiatrem" (1939).
McDaniel to również profesjonalna muzyczka, aktorka komediowa i teatralna, spikerka radiowa, gwiazda telewizji. Hattie McDaniel była w istocie pierwszą czarnoskórą kobietą, która śpiewała w amerykańskim radiu. W ciągu swojej kariery, McDaniel pojawiła się w ponad 300 filmach, ale jej nazwisko rzadko pojawiało się w napisach końcowych. Prywatnie wyróżniała się hojnością, elegancją i urokiem.
McDaniel posiada dwie gwiazdy w Hollywood Walk of Fame: jedną za jej wkład w rozwój radia, znajdującą się przy 6933 Hollywood Boulevard, a drugą, gwiazdę filmową, znajdującą się przy 1719 Vine Street. W 1975 roku została wpisana na listę Black Filmmakers Hall of Fame, a w 2006 została pierwszym czarnoskórym zdobywcą Oscara, którego podobiznę umieszczono na znaczku pocztowym.
Życiorys.
Lata wczesne i początek kariery.
Hattie McDaniel urodziła się 10 czerwca 1895 w Wichita, w stanie Kansas, jako córka byłych niewolników. Była najmłodszym z trzynaściorga dzieci. Jej ojciec Henry McDaniel walczył w wojnie secesyjnej w 122-im USCT, a jej matka, Susan Holbert, była wokalistką muzyki religijnej. W 1900 roku rodzina przeniosła się do stanu Kolorado, pierwotnie zamieszkując w Fort Collins, a następnie w Denver, gdzie Hattie dorastała i ukończyła Denver East High School. Jej rodzeństwo, podobnie jak ona, pracowało w przemyśle rozrywkowym. Brat Sam McDaniel (1886–1962), był komikiem i aktorem, a siostra Etta McDaniel była aktorką.
Oprócz śpiewania, Hattie zajmowała się pisaniem tekstów, a swoje umiejętności doskonaliła podczas pracy z ojcem w jego autorskim show. Po śmierci jej brata Otisa w 1916 roku, zespół zawiesił działalność, aż do 1920 roku. W okresie od 1920 do 1925, Hattie występowała w "Melony Hounds" profesora George’a Morrisona w stacji KOA w Denver. W latach 1927-1929 wiele piosenek Hattie grały rozgłośnie Okeh Records oraz Paramount Records w Chicago.
Kiedy na Wall Street nastąpił wielki krach w 1929 roku, McDaniel zatrudniła się jako kelnerka w Madrid Club w Milwaukee. Pomimo niechęci właściciela zaczęła również śpiewać na scenie klubu.
W 1931 roku McDaniel przeprowadziła się do Los Angeles, gdzie mieszkał jej brat Sam, oraz siostry Etta i Orlena. Utrzymywała się jako pomoc domowa lub kucharka. Sam tymczasem pracował nad programem "The Optimistic Do-Nut Hour" w radiu KNX, do którego zaangażował siostrę. Pojawiła się w audycji jako Hi-Hat Hattie, pokojówka, która zbyt często zapomina „gdzie jej miejsce”. Show stał się niezwykle popularny, ale jej pensja była tak niska, że musiała kontynuować pracę jako służąca.
Jej pierwszym filmem był w "The Golden West" (1932), gdzie wystąpiła jako służąca. Przez bardzo długi okres grywała epizodyczne role pokojówek lub kucharek. W 1933 roku wystąpiła u boku Mae West w obrazie "Nie jestem aniołem".
W 1934 roku McDaniel dołączyła do Gildii Aktorów Filmowych (SAG). Zaczęła przyciągać uwagę i ostatecznie otrzymywała więcej ról filmowych. Studio Fox Film Corporation podpisało z nią umowę na występ w filmie "Mały pułkownik" (1935), gdzie grała u boku Shirley Temple i Lionela Barrymore’a.
Film "Sędzia Priest" (1934), w reżyserii Johna Forda, był pierwszy obrazem w którym zagrała pierwszoplanową rolę. W filmie wykorzystano jej talent muzyczny, m.in. w duecie z partnerującym jej Willem Rogersem. McDaniel i Rogers zaprzyjaźnili się podczas kręcenia filmu. Następnie McDaniel otrzymała znaczącą rolę niechlujnej pokojówki w filmie "Alice Adams", gdzie wystąpiła u boku Katharine Hepburn. Wystąpiła również w filmie "Chińskie morza" (1935), gdzie wcielała się w pokojówkę Jean Harlow. W filmie wystąpił również Clark Gable.
Po rolach w filmach "Statek komediantów", gdzie partnerowała Irene Dunne, oraz "Saratoga", gdzie znów spotkała się z Harlow i Gable’em, otrzymała angaż w filmie "Żadnych świętości", u boku Carole Lombard i Fredrica Marcha.
Mniej więcej w tym czasie, zaczęła być krytykowana przez członków społeczności Afroamerykanów, za rolę w filmie "Mały pułkownik", w którym przedstawiła tęsknotę osób czarnoskórych do powrotu do Starego Południa. Jak na ironię, film z McDaniel "Alice Adams", zbojkotowała publiczność ze Starego Południa. McDaniel wcieliła się w postać impertynenckiej, niezależnie myślącej i upartej pokojówki.
McDaniel przyjaźniła się z kilkoma najpopularniejszymi gwiazdami w Hollywood, m.in. z Joan Crawford, Tallulah Bankhead, Bette Davis, Shirley Temple, Henrym Fondą, Ronaldem Reaganem, Olivią de Havilland i Clarkiem Gable’em.
"Przeminęło z wiatrem".
Rywalizacja o rolę Mammy w "Przeminęło z wiatrem", była niemal tam samo zacięta jak w przypadku obsadzenia roli Scarlett O’Hary. Eleanor Roosevelt napisała list do producenta filmu Davida O. Selznicka, w którym proponowała do roli Mammy, własną służącą Elizabeth McDuffie. Sama McDaniel nie myślała o otrzymaniu roli, gdyż była postrzegana jako aktorka komediowa. To Clark Gable polecił ją do tej roli, a kiedy McDaniel przyszła na przesłuchanie ubrana w strój pokojówki, rolę otrzymała.
Loew's Grand Theatre na Peachtree Street w Atlancie, w stanie Georgia, został wybrany jako miejsce premiery "Przeminęło z wiatrem", w piątek, 15 grudnia 1939 roku. Wszyscy czarnoskórzy filmowcy, którzy uczestniczyli w realizacji filmu, nie zostali zaproszeni na premierę obrazu. David O. Selznick, próbował zaprosić Hattie McDaniel, ale studio MGM odradzało mu to, z powodu przepisów segregacyjnych Georgii, które wymagałyby od McDaniel zatrzymanie się tylko w hotelu dla czarnych, jak i zakaz siedzenia obok białych podczas prezentacji filmu. Clark Gable zagroził bojkotem premiery filmu bez McDaniel, ale ta przekonała go do wzięcia udziału w premierze. McDaniel wzięła udział w premierze filmu w Hollywood, która odbyła się 28 grudnia 1939 roku.
Rola prostodusznej Mammy, która wielokrotnie upomina swoją panią, Scarlett O’Harę (Vivien Leigh), i która drwi z Rhetta Butlera (Clark Gable), w wykonaniu McDaniel została w 1940 roku nagrodzona Oscarem dla najlepszej aktorki drugoplanowej. McDaniel stała się pierwszą osobą pochodzenia afrykoamerykańskiego, która otrzymała Oscara. Była też pierwszą w historii, która została nominowana. „Kochałam Mammy” powiedziała McDaniel. „Myślę, że rozumiem ją, ponieważ moja babcia również pracowała na plantacji, innej niż Tara”.
Dalsza kariera.
W 1942 roku wystąpiła w obrazie "Takie nasze życie", u boku Bette Davis i w reżyserii Johna Hustona. W filmie wcieliła się w postać matki studenta prawa, który został niesłusznie oskarżony o nieumyślne spowodowanie śmierci. U boku Olivii de Havilland i Errola Flynna wystąpiła w dramacie wojennym "Umarli w butach". W dramacie "Od kiedy cię nie ma" partnerowała Claudette Colbert i Jennifer Jones.
Jej ostatnim filmem była komedia "Family Honeymoon". Aktorka była aktywna w radio, gdzie występowała w słuchowisku "Belulah". Program był niezwykle popularny, doczekał się też wersji telewizyjnej, w której początkowo grała McDaniel, jednak po tym jak dowiedziała się, że ma raka piersi, zrezygnowała. Zastąpiła ją aktorka Louise Beavers.
Śmierć.
McDaniel zmarła w wieku 57 lat, na raka piersi, w szpitalu Motion Picture House w Woodland Hills, w dniu 26 października 1952 roku. Jej życzeniem było spocząć na Hollywood Cemetery na Santa Monica Boulevard w Hollywood. Jednak została pochowana w Angelus-Rosedale Cemetery.
W 1999 roku w Hollywood Cemetery postawiono pomnik, upamiętniający aktorkę.

</doc>
<doc id="103970" url="https://pl.wikipedia.org/wiki?curid=103970" title="Aglomeracja monocentryczna">
Aglomeracja monocentryczna

Aglomeracja monocentryczna – duże skupisko ludności, w którego centrum znajduje się ośrodek miejski (tzw. rdzeń), a naokoło są przyrośnięte miasta satelitarne oraz zurbanizowane wsie. Miasta satelitarne najczęściej pełnią funkcje dzielnic sypialnych lub przemysłowych. Z czasem strefa podmiejska może zostać wchłonięta przez powiększające się miasto, stając się jego integralną częścią.
Powstaje, gdy jedno miasto posiada wyższą rangę i większą powierzchnię od pozostałych, które je otaczają.
Przykładami aglomeracji monocentrycznej mogą być: 

</doc>
<doc id="103978" url="https://pl.wikipedia.org/wiki?curid=103978" title="Pojazd kosmiczny">
Pojazd kosmiczny



</doc>
<doc id="103979" url="https://pl.wikipedia.org/wiki?curid=103979" title="Aulos (muzyka)">
Aulos (muzyka)

Aulos (, łac. "tibia") – rodzaj instrumentu muzycznego z grupy aerofonów stroikowych, jeden z najpopularniejszych w starożytnej Grecji, często przedstawiany w sztuce greckiej. 
Muzyka aulosu towarzyszyła obrzędom kultu Dionizosa, sympozjonom, a także zawodom sportowym, m.in. podczas igrzysk olimpijskich.
Historia.
Aulos przywieziono do Grecji najprawdopodobniej z obszaru Azji Mniejszej z Frygii ok. VII w. p.n.e. Z Grecji rozpowszechnił się w basenie Morza Śródziemnego, w Egipcie, Etrurii i Starożytnym Rzymie, gdzie znany był jako "tibia". Nazwa "aulos" w języku greckim oznacza tubę lub kanał. 
Budowa.
Stanowiły go jedna lub dwie niezależne, cylindryczne piszczałki być może wyposażone w podwójny stroik. Każda piszczałka składała się z pięciu części: dwuczęściowego korpusu, dwóch baryłek, ustnika i stroika. Piszczałki z okresu klasycznego (600–300 p.n.e.) miały od 3 do 5 otworów palcowych oraz otwór kciukowy. Instrumenty wykonywane były z trzciny, czasem z drewna, kości lub kości słoniowej. Rodzaj użytego materiału miał wpływ na dźwięk instrumentu. Długość piszczałek wahała się od 30 do ponad 60 cm. W późniejszym okresie zwiększono liczbę otworów palcowych, zatykając część z nich woskiem lub przy pomocy metalowych pierścieni.
Gra na aulosie.
Dźwięk aulosu był ostry i przenikliwy. Przy grze zakładano na usta skórzaną taśmę znaną jako forbeja, która opasywała policzki. Stosowano ją – jak się przypuszcza – by podtrzymać policzki i móc silniej dmuchać. Opaska stabilizowała piszczałki, wzmacniając kontrolę muzyka nad oddechem i instrumentem, co miało znaczenie podczas gry na wolnym powietrzu, szczególnie przez dłuższy czas. Przepaski używali tylko mężczyźni grający na otwartych przestrzeniach, grający w zamkniętych pomieszczeniach, w tym kobiety podczas sympozjonów, jej nie używali. Kobiety grały jedynie podczas wydarzeń prywatnych. 
Na aulosie podwójnym grano unisono, przy czym wysokość stroju piszczałek minimalnie się różniła, co nadawało instrumentowi szczególną barwę. Grający wkładał do ust ustniki obydwu piszczałek, każdą podtrzymał w jednej ręce, grając na lewej palcami lewej ręki a na prawej – palcami prawej ręki, instrumenty trzymane były, tworząc charakterystyczny kształt litery „V”. 
Instrument przechowywano w torbie wykonanej ze skóry jelenia lub leoparda, nazywanej "sybene". 
Zastosowanie.
Muzyka aulosu towarzyszyła wielu wydarzeniom publicznym i prywatnym, m.in. obrzędom kultu Dionizosa. 
Podczas igrzysk olimpijskich gra na aulosie towarzyszyła zawodom pentatlonu, pomagała zawodnikom utrzymać rytm podczas skoku w dal. Na igrzyskach olimpijskich zawodnikom akompaniowali zwycięzcy konkurencji muzycznej igrzysk pytyjskich. Gra na aulosie towarzyszyła również innym zawodom, m.in. zapasom podczas igrzysk ateńskich, a także ćwiczeniom w gimnazjonie.
Aulos był instrumentem, na którym zazwyczaj grały greckie prostytutki. Flecistki, tzw. "aulētries", świadczyły usługi seksualne podczas prywatnych sympozjonów i pracowały w domach publicznych.
Aulos w sztuce.
W mitologii greckiej słynnym z mistrzowskiej gry na aulosie był Marsjasz – frygijski satyr, który przegrał rywalizację z Apollinem.
Najstarsze zachowane malowidła przedstawiające aulos pochodzą z minojskiego sarkofagu na Krecie. Grający na aulosie byli często przedstawiani w sztuce rzeźbiarskiej w III tysiącleciu p.n.e. Aulos jest wzmiankowany w Iliadzie. 
Arystoteles (384–322 p.n.e.) w swojej rozprawie Polityka potępiał stosowanie instrumentu w szkolnictwie, który uważał za niemoralny. Według Sokratesa (470–399 p.n.e.) w państwie idealnym aulos miał być zakazany. 

</doc>
<doc id="103980" url="https://pl.wikipedia.org/wiki?curid=103980" title="Manieryzm (sztuka)">
Manieryzm (sztuka)

Manieryzm – termin, którym określa się zjawiska w sztuce europejskiej XVI wieku. Dyskusyjny pozostaje zarówno sam termin, jak i jego zakres oraz geneza zjawiska nim określanego. Najogólniej poprzez pojęcie to rozumie się styl, występujący w okresie od ok. 1520 do końca XVI wieku i charakteryzujący się dążeniem do doskonałości formalnej i technicznej dzieła, a także wysubtelnieniem, wyrafinowaniem, wykwintnością i swobodą form.
Manieryzm najpierw pojawił się we Włoszech (Rzym, potem Florencja, Padwa) i szybko rozpowszechnił się w Europie (Francja – szkoła z Fontainebleau, Praga, Gdańsk, Toledo). Nurt ten współistniał z różnymi tendencjami, czasami stojącymi na pograniczu z manieryzmem, takimi jak weneckie malarstwo kolorystyczne (Tycjan, Veronese), klasycyzm (Andrea Palladio), tenebryzm w (północnych Włoszech) i różne lokalne nurty w ramach renesansu (np. Peter Bruegel). W Polsce manieryzm przyswoił się stosunkowo słabo.
Problem pojęcia, odbioru i cech.
Nazwa "manieryzm" wywodzi się od włoskiego "maniera", a to z kolei z łacińskiego "manus" (ręka) i pierwotnie oznaczała specyficzne cechy, styl twórczości jakiegoś artysty. W przeciwieństwie do dzisiejszego rozumienia "maniery" i "manieryzacji" jako zjawisk o zabarwieniu pejoratywnym, w XVI wieku "maniera" oznaczała pożądaną cechę czy wręcz zaletę. Słowo to zostało zapożyczone z literatury poświęconej ogładzie towarzyskiej, w której oznaczało dodatnią cechę bycia. W tym też kontekście przeszło do języka francuskiego, gdzie "la manière" otrzymało znaczenie zbliżone do "savoir-vivre". Wraz z końcem XVI wieku nasilała się tendencja do kwestionowania "maniery" rozumianej jako stylizacja.
Nazwa całego okresu pochodzi zatem od cechy (czyli "maniery"), którą wówczas uważano za pożądaną, a którą po upływie tego czasu uznano za najbardziej charakterystyczny przejaw minionej epoki. Pod tym pojęciem nasycenia manierą rozumiano zespół cech, takich jak brak brutalności i napięcia, obecność wysubtelnienia, wyrafinowania, pewnej „sztuczności”, nienaturalnego piękna. Na wartość dzieła sztuki wpływały także, według ówczesnych koncepcji, komplikacje, jakie stawiał sobie artysta w celu ich przezwyciężenia. Ta wykwintna niedbałość i wdzięk w pokonywaniu trudności zyskała nazwę "sprezzatura", użytą po raz pierwszy przez Baldassare Castiglione w dziele "Il Cortegiano", 1528 ("Dworzanin"). Istotne było także zaskoczenie widza, zastosowanie nietypowych rozwiązań, iluzja i fantazja. Zerwano z wymogiem ścisłego przestrzegania klasycznych reguł, klasycznej harmonii i ładu na rzecz dążenia do skomplikowanych układów.
Późniejsi krytycy sztuki (od XVII do XIX wieku) sztukę tego okresu uznawali za zwyrodniałą i zepsutą. Dopiero badania prowadzone w ramach historii sztuki doprowadziły około 1920 roku do zrozumienia, że tak surowe potępienie nie było słuszne.
Sam termin "manieryzm" po raz pierwszy został użyty przez Luigi Lanziego w 1792 roku. Jego definicja do dziś sprawia kłopoty.
Dzieje manieryzmu.
Geneza.
Podobnie jak problematyczna jest definicja pojęcia "manieryzm", tak niejasna i szeroko dyskutowana jest kwestia genezy samego zjawiska. Przede wszystkim należy zauważyć, że zmiany stylu nie były gwałtowne, ale przebiegały stopniowo i wyrastały na dość złożonym podłożu. W wielu opracowaniach genezy dopatruje się w upadku intelektualnym i kulturalnym, wywołanym przez burzliwe czasy pierwszej połowy XVI wieku. Manieryzm widzi się zatem jako odbicie zachodzących przemian i niepokoju. Inni badacze zauważają jednak, że także i w innych okresach i miejscach zachodziły podobne kryzysy, a mimo to nie wpływało to tak znacząco na twórczość artystyczną. Trudno jest też ich zdaniem stwierdzić, jak bieżące wydarzenia polityczne, ekonomiczne czy religijne mogły wpływać na styl w sztuce.
Manieryzm swoimi korzeniami sięga do dojrzałego renesansu i wbrew powszechnym opiniom nie był reakcją czy buntem wobec niego. Było to raczej przedłużenie jego zdobyczy. Manieryzm bowiem z samej definicji to przesadne wydoskonalenie, z czego wniosek, że musiał wyrosnąć na gruncie wcześniejszego okresu, który tę doskonałość już osiągnął. Pewne zapowiedzi tego stylu obserwuje się od początku XVI wieku w dziełach choćby Michała Anioła, Rafaela czy Giorgione.
Wpływ kryzysu intelektualnego.
Lata 20. i 30. XVI wieku przyniosły wydarzenia, które wstrząsnęły nie tylko Włochami, ale całym światem zachodniej kultury, przynosząc ludziom zwątpienie oraz utratę wiary w prawdziwość optymistycznej i harmonijnej wizji świata, w którą wierzyła epoka renesansu.
W 1517 roku wraz z wystąpieniem Marcina Lutra nastąpił rozłam Kościoła łacińskiego, traktowanego dotąd jako strażnika jedynej, niepodzielnej Prawdy. W Europie wzbierała fala protestantyzmu, która wstrząsnęła autorytetem papiestwa oraz europejskim światopoglądem. Średniowieczna w swym rodowodzie wizja jednej Europy spajanej więzami chrześcijaństwa, legła w gruzach. Z czasem wzrastająca popularność nowego wyznania pociągnęła za sobą niepokoje i wojny religijne.
W 1527 roku Wieczne Miasto Rzym zostaje w ciągu jednego dnia zdobyte przez katolicko-protestanckie wojska Cesarza Karola V (Sacco di Roma). Miasto, będące przez ostatnie 3 dekady siedzibą największych renesansowych mistrzów, zostaje spalone i złupione przez żołnierzy. Plądrowanie trwa do lutego 1528 r. Spłonęło wiele budynków, liczne dzieła sztuki zostały bezpowrotnie stracone. Świat Zachodu odebrał to wydarzenie ze zgrozą, widząc w nim kres epoki humanizmu. Po zniszczeniu Rzymu wielu artystów wyjechało z miasta, by już nigdy nie powrócić.
Powstanie manieryzmu związane jest również z kryzysem wartości i ideałów, w jakie wierzyli artyści epoki renesansu. Po mistrzowskich dokonaniach wielkich twórców przełomu XV i XVI wieku, artystów ogarnęło przygnębienie z powodu braku wiary w możliwość dalszego tworzenia; panowało przeświadczenie, że po osiągnięciu renesansowej doskonałości możliwy jest już tylko upadek. Do powstania takiej postawy przyczyniło się między innymi dzieło Giorgio Vasariego (1511-1574) "Żywoty najsławniejszych malarzy, rzeźbiarzy i architektów", w którym autor dowodzi, iż sztuka renesansu – zapoczątkowana przez Giotta i rozwinięta przez Leonarda da Vinci – znalazła swoją pełnię, a zarazem i kres w twórczości Michała Anioła. Ten brak wiary w siły twórcze człowieka najpełniej chyba wyraża dzieło, uznane przez niektórych za "emblemat epoki" manieryzmu – "Melancholia I" Albrechta Dürera. Artyści utracili też wiarę w sztukę jako narzędzie umożliwiające poznanie świata i odwzorowywanie rzeczywistości; renesansowy optymizm i radość tworzenia zastąpione zostały przez niepokój i zwątpienie.
Sztuka manieryzmu wyrastająca z tak pesymistycznego światopoglądu, zamiast renesansowej harmonii i ładu wprowadziła dramatyzm i chaos. W miejsce jasnych i czytelnych kompozycji renesansowych manieryzm zastosował ekspresyjne, dynamiczne i skłębione układy postaci. Malarstwo oraz architekturę tego okresu cechowało horror vacui, "lęk przed pustką".
Zapowiedź manieryzmu: "Sąd Ostateczny".
Pewne symptomy manieryzmu można odnaleźć w późnych dziełach Michała Anioła. Po powrocie do Rzymu w 1534 r. dzieła artysty stają się coraz bardziej niespokojne, dramatyczne, tchnące niepokojem. Obrazem noszącym wiele cech manierystycznych jest w szczególności "Sąd Ostateczny" (1534-1541), olbrzymi fresk na ścianie ołtarzowej Kaplicy Sykstyńskiej. W 24 lata od ukończenia monumentalnych malowideł na jej sklepieniu, Michał Anioł powrócił by samotnie, bez pomocy uczniów, stworzyć gigantycznych rozmiarów (13,7 x 17,2 m) wizję totalnej zagłady. W tym patetycznym dziele renesansowy spokój, wyważenie i harmonia są praktycznie nieobecne.
Fresk przedstawia chaotyczny rój wijących się ciał przerażonych ludzi. W centralnej części artysta umieścił surową postać Chrystusa, przedstawionego niczym muskularny hellenistyczny posąg, bezwzględnie strącającego w otchłań grzeszników. U jego boku widnieje skulona Maryja; zrezygnowała ze wstawiennictwa u swego Syna, z boleścią odwracając twarz od obrazu cierpienia. Niemal całą powierzchnię fresku wypełniają nagie ciała – z prawej strony opadają potępieni, z lewej powoli wznoszą się ku niebu zbawieni. Pesymistyczny wyraz dzieła dopełnia fakt, że zwisająca bezwładnie z ręki św. Bartłomieja ludzka skóra to autoportret samego Michała Anioła.
W przeciwieństwie do większości dzieł renesansowych w "Sądzie Ostatecznym" brak perspektywy zbieżnej. Charakterystyczny jest również zdumiewający natłok postaci oraz ich dynamizm. Wszystkie te cechy odnaleźć można później w licznych obrazach twórców manierystycznych.
Narodziny i rozpowszechnienie.
Po śmierci Rafaela i wyjeździe Michała Anioła do Florencji w Rzymie prymat artystyczny zdobyła grupa młodych artystów, w których dziełach około 1520 pojawiło się po raz pierwszy to, co obejmowane jest dziś pojęciem "manieryzmu". Należeli do nich m.in. Polidoro da Caravaggio, Perino del Vaga, Parmigianino, Rosso Fiorentino. Dzięki podróżom tych artystów, spowodowanym między innymi zarazą z 1522 roku, niesprzyjającym sztuce pontyfikatem Hadriana VI i złupieniem Rzymu w 1527, jeszcze w latach 20. XVI wieku Perino del Vaga nowy styl zaszczepił we Florencji, Giulio Romano w Mantui, Polidoro da Caravaggio w Neapolu, a Rosso w środkowych Włoszech, Wenecji i od 1530 we Francji. Na rozpowszechnienie manieryzmu wpływała także współpraca artystów z rytownikami oraz masowa produkcja kopii rzeźb. W efekcie ten włoski styl przeniósł się poza granice kraju i doczekał się miejscowych adaptacji. We Francji panował od lat 40. XVI wieku, czyli działalności Jeana Goujona. Współtworzyli go także Philibert Delorme, Germain Pilon i Jacques du Cerceau starszy. W Niderlandach manieryzm pojawił się około 1580 w Haarlemie, zwłaszcza w dorobku Hendrika Goltziusa. W Anglii manieryzm był reprezentowany przez niewielką liczbę dzieł. W Niemczech ważne ośrodki powstały w Augsburgu i Monachium; do czołowych artystów należeli Hubert Gerhard czy Adriaen de Vries. Twórczość El Greca, choć ze względu na swoje formy jest powszechnie zaliczana do tego nurtu, w swoim dążeniu do ekspresji i gwałtowności stoi na pograniczu tego stylu.
We Włoszech styl manierystyczny rozwijali malarze: Agnolo Bronzino, Giorgio Vasari, Taddeo Zuccaro, Federico Zuccaro i rzeźbiarze: Giambologna i Benvenuto Cellini.
W końcu XVI wieku manieryzm zaczął być wypierany przez wczesny barok. Przybierająca na sile kontrreformacja potrzebowała stylu mniej sztucznego i wyrafinowanego, który byłby zdolny przekazać patos i dramatyzm oraz bardziej oddziaływać na uczucia niż intelekt.
Malarstwo.
Wśród ważniejszych cech specyficznych dla malarstwa manieryzmu, można wymienić brak realistycznego naśladowania natury, stosowanie wydłużonych proporcji ludzkiego ciała, rezygnacja z perspektywy zbieżnej lub przeciwnie – ekstremalne jej akcentowanie w nadnaturalnie długich sceneriach. Dzieła posiadały często alegoryczną wymowę z nagromadzeniem skomplikowanej symboliki.
Zrezygnowano z czytelnych i jasnych renesansowych kanonów kompozycyjnych, stosowano duże nagromadzenie postaci, sprawiające wrażenie natłoku. Koloryt często był arealny.
Ważniejsi malarze manieryzmu:
Rzeźba.
Rzeźba podlegała analogicznym zabiegom stylistycznym jak malarstwo. Podobnie jak w architekturze, wczesne przejawy manieryzmu dostrzec można w rzeźbach Michała Anioła, przede wszystkim w gwałtownie skręconych figurach Nocy i Dnia z grobowca Guliana de Medici we Florencji.
W pełni wykształcony manieryzm reprezentują prace Benvenuta Celliniego (1500-1571), florenckiego złotnika i rzeźbiarza. Jest autorem m.in. "Perseusza z głową Meduzy" (1557), który trzymając odciętą, ociekającą krwią głowę Meduzy, depcze jej nienaturalnie wygięte ciało. Słynnym dziełem Celliniego jest "Złota solniczka" (1540-1543) dla króla Francji Franciszka I Walezego, ozdobna figurą Neptuna i personifikacją Ziemi oraz alegoriami czterech pór roku.
Prawdziwym wirtuozem manierystycznych form był Giovanni da Bologna (Giambologna) (1529-1608). Podejmował tematy historyczne i alegoryczne ("Zwycięstwo Cnoty nad Występkiem"). W dynamicznych rzeźbach poszukiwał nowych, niezwykłych rozwiązań kompozycyjnych, w których widać tendencje do niepokojenia widza. Szczególnie uznanie zdobyło "Porwanie Sabinek" (1582). Wykorzystując schemat ruchu spiralnego, artysta w sposób niezwykle kunsztowny, złączył trzy postacie w taki sposób, że żaden widok rzeźby nie zaspokaja w pełni ciekawości oglądającego. Każdy punkt widzenia ukazuje tylko jakąś część przedstawionych figur, zmuszając widza do obejścia rzeźby, do ruchu.
Manieryzm w Polsce.
Sztuka manieryzmu trafiła w Rzeczypospolitej Obojga Narodów na podatny grunt kultury sarmackiej. Bogata polska szlachta traktowała sztukę jako źródło dekoracji i dodawania splendoru swym siedzibom, którą to potrzebę zapewniał im manieryzm. W połączeniu z wielkimi magnackimi fortunami, jakie pod koniec XVI w. powstawały w Polsce, sztuka manieryzmu miała zapewnione idealne warunki rozwoju. W architekturze typowe dla manieryzmu było dublowanie akcentów - dwa dekoracyjne portale, dwie wieże na skrajach, dwa szczyty.
Manieryzm był w Polsce stylem importowanym głównie przez artystów włoskich (Santi Gucci, Wawrzyniec Senes, Bernardo Morando), oraz niderlandzkich (Antoni van Opberghen). Jego najsilniejszy rozwój przypada na koniec XVI i pierwszą połowę XVII wieku.
W polskiej architekturze przykładami manieryzmu jest domek loretański w Gołębiu, Brama Złota w Gdańsku i Wielka Zbrojownia w Gdańsku, kaplica Boimów we Lwowie. W sztuce sepulkralnej to nagrobek Firlejów w Bejscach, nagrobek Katarzyny Ossolińskiej w kościele św. Jacka w Warszawie i nagrobek Ostrogskich w katedrze w Tarnowie.

</doc>
<doc id="103981" url="https://pl.wikipedia.org/wiki?curid=103981" title="Manifest">
Manifest



</doc>
<doc id="103982" url="https://pl.wikipedia.org/wiki?curid=103982" title="Bałałajka">
Bałałajka

Bałałajka (bałabajka, z ) – rodzaj instrumentu muzycznego należącego do rodziny gitar, ludowy instrument rosyjski. Posiada trójkątny korpus rezonansowy i trzy struny. Współcześnie można spotkać, zwłaszcza na Ukrainie, czterostrunowe i sześciostrunowe bałałajki.
Wielkości bałałajek.
Bałałajka występuje w sześciu rozmiarach:
Strój.
Bałałajka prima, najczęściej używana jako instrument solowy, strojona jest na E-E-A (dwie niższe struny są strojone na tę samą wysokość)
Sposób gry.
Przy grze na primie struny wprawiane są w drganie przez wyprostowany palec wskazujący, natomiast na większych instrumentach używa się kostki do gry. Ze względu na grubość strun w bałałajce kontrabasowej kostki do gry na niej wykonywane są najczęściej z podeszwy buta lub innej grubej skóry.
Skracanie strun przy grze następuje podobnie jak na gitarze, ale dodatkowo do skracania jednej lub dwóch niższych strun używany jest kciuk.
Historia.
Bałałajka jako instrument ludowy, pojawiła się w Rosji w XVII w., prawdopodobnie przejęta od Mongołów. Początkowo miała tylko dwie struny, trzecią dodano w XVIII w.
Pod koniec XIX wieku rosyjski szlachcic Wasilij Andriejew rozpoczął ujednolicanie bałałajki do użytku orkiestrowego. Ustalił on wielkości i stroje instrumentów używane do dzisiaj. W tym czasie bałałajki zaczęły być wykonywane przez lutników. Andrejew wskrzesił również dwa inne rosyjskie instrumenty ludowe: gusli i domrę.

</doc>
<doc id="103985" url="https://pl.wikipedia.org/wiki?curid=103985" title="Neuropsychologia">
Neuropsychologia

Neuropsychologia – dziedzina psychologiczna zajmująca się badaniem i opisywaniem związków zachodzących między układem nerwowym a procesami poznawczymi, głównie z perspektywy klinicznej, analizując konsekwencje uszkodzenia mózgu człowieka.
Jest to nauka z pogranicza medycyny i psychologii. W zakresie związków z naukami medycznymi jest bliska neurologii, psychiatrii oraz wyodrębniającej się od niedawna neuropsychiatrii. Ze strony nauk psychologicznych jest bliska psychometrii, psychologii klinicznej oraz biopsychologii (psychofizjologii, neurobiologii poznawczej, nazywanej też neuronauką poznawczą). Neuropsycholodzy pracują na uczelniach i w instytutach badawczych, zajmując się badaniami nad relacją między mózgiem a umysłem, jak i w ochronie zdrowia, zajmując się diagnostyką i rehabilitacją procesów poznawczych.
Początki neuropsychologii.
Wczesne obserwacje i poglądy.
Początki wiedzy neuropsychologicznej – często opisywane też jako początki neuropsychologii w ogóle – można znaleźć w XIX wieku, kiedy to wraz z rozwojem neurologii zaczęły pojawiać się opisy różnych przypadków klinicznych, w jakich uszkodzenie mózgu prowadziło do zmian w zachowaniu (zob. hasła Paul Broca, Carl Wernicke oraz afazja). Najprościej jest powiedzieć, że poszukiwano miejsc w mózgu związanych z danymi funkcjami umysłowymi. Pośród ówczesnych poglądów na temat związku mózg-zachowanie ścierały się dwie przeciwstawne propozycje:
Należy tu zaznaczyć, że stanowisko wąskolokalizacyjne było historycznie pierwsze i można je uznać, za wiodące – zostało przyjęte przez większość społeczności nauk medycznych zarówno w teorii, jak i na gruncie klinicznym. Tak też jest po dziś dzień, czego dowodem mogą być liczne podręczniki medycyny. Drugie podejście, holistyczne, rozwinęło się natomiast jako opozycja i stąd też innym jego określeniem jest „stanowisko antylokalizacyjne”. Nie jest to podejście spójne, obejmuje zarówno konstruktywną krytykę podejścia wąskolokalizacyjnego, jak i poglądy wręcz fanatyczne, wygłaszane przez uczonych, jacy nie byli w stanie zaakceptować tego, że nauka może zajmować się problematyką „duszy”, wyjaśniając zjawiska umysłowe zjawiskami fizykalnymi.
Stanowisko wąskolokalizacyjne.
Stanowisko wąskolokalizacyjne wynikało z dość teoretycznych koncepcji Franza Galla, współtwórcy frenologii. To właśnie ten anatom i teoretyk sformułował pogląd, że funkcje umysłowe mogą być związane z konkretnymi strukturami mózgu, a dokładniej, z różnymi obszarami powierzchni kory mózgu. Naukowe argumenty na poparcie podejścia lokalizacyjnego dostarczały głównie pośmiertne badania mózgów osób, które cierpiały z powodu zaburzeń funkcji poznawczych (wówczas jeszcze nie używano określenia „funkcje poznawcze”): afazji – zaburzeń mowy, aleksji – zaburzeń czytania, agrafii – zaburzeń pisania, agnozji – zaburzeń spostrzegania, apraksji – zaburzeń ruchów celowych. Korelując miejsce uszkodzenia mózgu, stwierdzane w badaniu autopsyjnym, z objawami, jakie zmarły przejawiał za życia, opisano odrębne „ośrodki” poszczególnych funkcji poznawczych, lokujące się w różnych miejscach na powierzchni kory półkul mózgu. Ośrodki te nosiły nazwę od funkcji, jaka miała być przez nie reprezentowana, jak również od nazwisk swoich „odkrywców” (np. ośrodki mowy były nazywane ośrodkiem Broca – związany z generowaniem mowy i Wernickego – związany z rozumieniem mowy; ośrodek pisania był nazywany też ośrodkiem Exnera itp.). Zakładano, że lokalizacja tych ośrodków jest ścisła i w każdym mózgu taka sama. Inaczej mówiąc, zakładano, że uszkodzenie danego miejsca kory mózgu zawsze powinno prowadzić do wystąpienia objawów wynikających z uszkodzenia danego ośrodka, jak też odwrotnie – badając pacjenta z określonymi objawami zakładano, że w jego mózgu ma miejsce uszkodzenie o ściśle określonej lokalizacji. Konsekwencją takiego myślenia był dość naiwny pogląd na prostotę tak złożonych funkcji i ich substrat neuroanatomiczny. Warto przy tej okazji również odnotować, że te wczesne obserwacje doprowadziły do utworzenia pewnego rodzaju naukowej klasyfikacji zjawisk umysłowych, czy też psychicznych (mówienie, rozumienie mowy, czytanie, pisanie, widzenie, manipulowanie itd.), które do tej pory były traktowane rozmaicie i rozumiane dość swobodnie (np. frenologia jako równorzędne funkcje psychiczne traktowała zarówno proste procesy poznawcze, jak i cechy charakteru, zdolności muzyczne, przymioty intelektualne itp.).
Stanowisko holistyczne.
W przypadku poglądów holistycznych (antylokalizacyjnych) wiodącą rolę pełniły badania Marie J.P. Flourensa, który prowadził prace eksperymentalne polegające na uszkadzaniu mózgu zwierzęcia i obserwacji jego dalszego zachowania, starając się określić skutki zniszczenia danej struktury mózgu. Badacz ten prowadził badania na ptakach i doszedł do wniosku, że bez względu na to, jaką część mózgu usunie, ptaki zazwyczaj wracają po jakimś czasie do stanu wyjściowego. Natomiast John H. Jackson zwrócił uwagę na to, że uszkodzenia jakiegoś ośrodka funkcjonalnego zazwyczaj nie wywołują całkowitego zniesienia odpowiedniej funkcji umysłowej, pacjenci z zaburzeniami mowy, którzy na polecenie nie są w stanie wypowiedzieć ani powtórzyć jakiś słów, słowa te potrafią wypowiadać w momencie znacznego obciążenia emocjonalnego, jak również, w wielu przypadkach po okresie zachorowania następuje mniejsza lub większa poprawa, tak więc objawy uszkodzenia ośrodka funkcjonalnego mają charakter bardziej dynamiczny, niż wynikałoby to z koncepcji wąskolokalizacyjnej. Zdaniem Jacksona, zaburzenia funkcji umysłowych miałyby stanowić raczej degradację jakiejś ogólnej zdolności, a nie efekt dysfunkcji poszczególnych procesów poznawczych. Wśród zwolenników koncepcji holistycznej niektórzy – np. Henry Head czy Kurt Goldstein, wypowiadali się, że podstawowe funkcje, takie jak wzrok, słuch, czucie i ruch są w sposób określony zlokalizowane w korze mózgu, lecz złożone zjawiska psychiczne nie mają takiej lokalizacji. Goldstein dodatkowo proponował teorię, która rozwijała myśl Jacksona i miała wyjaśniać zdecydowaną większość bardziej złożonych zaburzeń wynikających z uszkodzenia mózgu jednym czynnikiem: degradacją postawy abstrakcyjnej. Zdolność ta miała być zależna od stopnia masy mózgu, a nie udziału różnych struktur.
W późniejszym okresie kluczowym argumentem zwolenników podejścia holistycznego były eksperymenty Karla Lashleya, w jakich uszkadzał on korę mózgową szczurów na przeróżne sposoby i obserwował, jak te zabiegi wpływają na pamięć – szczur wędrował po labiryncie, z jakim uprzednio miał okazję się dobrze zapoznać. Lashley doszedł do wniosku, że nie ma żadnego określonego miejsca w mózgu, które wybiórczo uszkadzałoby pamięć, a co więcej, że to nie lokalizacja uszkodzenia, lecz jego rozmiar miały wpływ na zaburzenia przejawiane przez zwierzęta. Im rozleglejsze uszkodzenie, tym zachowanie szczura stawało się bardziej zaburzone. Lashley wprowadził nawet pojęcie „efektu masy” dla wyrażenia zjawiska, że na behawioralne (i nie tylko) skutki uszkodzenia mózgu wpływa rozległość obszaru uszkodzenia, a nie lokalizacja, oraz „prawo ekwipotencjalności”, które stwierdzało, że różne struktury i rejony mózgu są sobie funkcjonalnie równe i każda część kory mózgu może zastąpić inną. Tymczasem warto zauważyć, że szczury badane przez Lashleya, aby wykonać zadanie w labiryncie, musiały posiadać dobrą koordynację wszystkich funkcji, zarówno motorycznych, percepcyjnych, jak i pamięci. W przypadku uszkodzenia okolic motorycznych i percepcyjnych mózgu, zwierzęta te z oczywistych powodów przejawiały zaburzenia w poruszaniu się, zaś im rozleglejsze było uszkodzenie, tym więcej przejawiały zaburzeń różnej natury (jak i nasilenie tych zaburzeń było większe). Na tej podstawie trudno jest jednak dowodzić, że różne okolice mózgu nie posiadają różnej specjalizacji funkcjonalnej. Lashley w swych badaniach opierał się na błędnych założeniach z powodu których nie mógł następnie właściwie zinterpretować uzyskanych wyników. Obecnie nauka już wykazała, że istnieje określone miejsce w mózgu szczura (i nie tylko), którego wybiórcze uszkodzenie wywołuje zaburzenia pamięci bez zaburzeń innych funkcji (tym miejscem jest hipokamp oraz znajdująca się w jego najbliższym sąsiedztwie kora mózgowa). Jednak wnioski, jakie Lashley wysunął na podstawie swoich badań wykraczały daleko poza zagadnienia pamięci. Warto zauważyć, że stan ówczesnej wiedzy w zakresie relacji mózg-zachowanie był dość ubogi, jednak nawet taka argumentacja nie tłumaczy, dlaczego wnioski wysunięte przez Lashleya były tak daleko radykalne. Współcześni Lashleya poddali jego koncepcję surowej krytyce, przytaczając szereg danych eksperymentalnych, jakie jego wniosków nie potwierdzały. Sam Lashley w kilka lat po opublikowaniu swej koncepcji próbował się z niej delikatnie wycofać, zawierając w publikacjach sformułowania, że jednak jakiś stopień specjalizacji różnych rejonów mózgu istnieje.
Diagnostyka „organiczności”.
W praktyce klinicznej stanowisko holistyczne sprowadzało się do poglądu o braku sensu i celu różnicowania objawów uszkodzenia mózgu, ponieważ mózg funkcjonuje jako całość i jakkolwiek nie byłby uszkodzony, zaburzeniu ulega jakiś jeden ogólny czynnik, co nazywano ateoretycznie „organicznością” (ang. "organicity"). Na tej podstawie sądzono, że wystarczy opracować i zastosować jakiś pojedynczy „test”, aby stwierdzić, czy badana osoba jest czy nie jest „organiczna”. Podstawowe zastosowanie procedura taka znajdowała w psychiatrycznej służbie zdrowia, gdzie w ten sposób usiłowano odpowiedzieć na pytanie, czy problemy badanego pacjenta są natury psychiatrycznej, czy neurologicznej. Podejście takie było powszechne na arenie międzynarodowej w okresie między latami 30. a 50. XX wieku, zaś w Polsce zostało upowszechnione w latach 60. przez Zenomenę Płóżek w dość specyficznej postaci (tj. zalecano stosować pewne trzy „testy organiczności” jako tzw. „triadę organiczną”). Podejście takie jest obecnie uznawane za merytorycznie niewłaściwe. Nie wiadomo, co zadecydowało, że akurat takie, a nie inne testy, spośród ogromnej liczby możliwych, zostały wskazane jako „triada organiczna”. Mimo wielu starań nigdy nie opisano żadnego zjawiska behawioralnego wspólnego wszelkim postaciom uszkodzenia mózgu. Co więcej, w literaturze przedmiotu opisano przypadki, w jakich „test organiczności” nie wykazał żadnej „organiczności”, mimo że badana osoba miała operacyjnie usuniętą półkulę mózgu. Znane też są przypadki odwrotne, kiedy to „badanie organiczności” stawiało rozpoznanie „organiczności” przy braku uszkodzenia mózgu – wiele zaburzeń natury psychiatrycznej przypomina zaburzenia neurologiczne. Nawet rozważając potrzebę ewentualnej diagnozy różnicowej między neurologiczną a psychiatryczną etiologią zaburzeń, podejście takie uznawane jest za zbyt prymitywne i niewystarczające. Mimo to wciąż jest to podejście popularne wśród części psychologów, a nawet przeniknęło do podręczników medycyny.
Koncepcja Aleksandra Łurii.
Wraz z upływem czasu okazało się, że zarówno stanowisko wąskolokalizacyjne, jak i holistyczne są niemożliwe do utrzymania. Rację posiadali zarówno jedni, jak i drudzy. Nagromadzono znaczną liczbę danych stwierdzających, że w wyniku uszkodzenia pewnych obszarów mózgu występują określone objawy, jednak lokalizacja tych obszarów pozostawiała wiele do życzenia, była jedynie przybliżona. Zaczęto wysuwać propozycje kompromisowe, które mogłyby pogodzić ze sobą różne argumenty obu stron. Najbardziej trafną okazała się jednak propozycja wysunięta przez Aleksandra R. Łurię. Najistotniejsze prace poglądowe tego uczonego zostały opublikowane na początku drugiej połowy XX wieku, zarówno w języku rosyjskim, polskim, jak i angielskim.
Zdaniem Łurii, stanowisko wąskolokalizacyjne przyjmuje bardzo naiwny obraz funkcji umysłowych. Zjawiska, które określamy mianem mówienia, rozumienia mowy, pisania, czytania, czy widzenia, nie są procesami prostymi, elementarnymi. Przeciwnie – to złożone czynności, na które składa się cały kompleks pomniejszych zjawisk. Podobnie jak oddychanie (które można nazwać „funkcją oddychania”) jest w istocie systemem funkcjonalnym utworzonym przez szereg pomniejszych funkcji elementarnych (oddychanie wymaga chociażby aktywności różnych grup mięśni zwiększających i zmniejszających objętość klatki piersiowej, zaś proces utlenowania krwi jest tylko jednym z procesów składowych), tak i „funkcje umysłowe” należy traktować podobnie. Proces mówienia np. wymaga m.in. precyzyjnej i skoordynowanej czynności różnych mięśni krtani, języka, warg. Łuria wyraził przekonanie, że można wyróżnić ośrodki mózgowe realizujące poszczególne funkcje elementarne i tylko takie. Tym samym przypisywanie danej funkcji umysłowej – będącej układem funkcjonalnym złożonym z funkcji elementarnych – jakiegoś jednego miejsca w mózgu, jest całkowicie pozbawione sensu. Dana funkcja umysłowa, będąc układem funkcjonalnym, składa się z funkcji elementarnych, a więc jej substrat anatomiczny stanowi cały system wzajemnie połączonych różnych okolic mózgu. Łuria integrował argumenty stanowiska holistycznego, powołując się na prace innych psychologów rosyjskich, głównie Lwa S. Wygotskiego, akcentujących reorganizowanie się funkcji umysłowych w trakcie rozwoju osobniczego. Dzięki temu Łuria mógł swobodnie pisać, że „"lokalizacja procesów psychicznych" (...) "w korze mózgu nie jest ostateczna, trwała. Zmienia się zarówno w procesie rozwoju dziecka, jak i na kolejnych etapach ćwiczenia"”. Warto podkreślić, że taki pogląd nie wynikał z danych neurobiologicznych, lecz z interpretacji poglądów Wygotskiego.
Mnogość różnych obserwacji klinicznych i niejasność w ich interpretacji względem stanowiska wąskolokalizacyjnego i holistycznego Łuria tłumaczył w następujący sposób: zaburzenie danej funkcji umysłowej, a więc zaburzenie danego układu funkcjonalnego, może być spowodowane deficytem dowolnego procesu składowego, jaki może być ulokowany w różnych okolicach mózgu. Łuria argumentował, podobnie jak zwolennicy podejścia holistycznego, że zaburzenia danego aspektu funkcjonowania umysłowego mogą wystąpić na skutek uszkodzenia różnych miejsc mózgu. Pisał, przykładowo, że "„pół wieku temu zaburzenia w procesie pisania rozpatrywano jeszcze jako objaw lokalny”", związany z uszkodzeniem ściśle zlokalizowanego w jednym miejscu ośrodka korowego (tzw. ośrodek Exnera). Tymczasem okazało się, że zaburzenia pisania mogą występować po uszkodzeniu "„wielu okolic lewej półkuli”", które to okolice następnie Łuria wymienił. Przeciwnie jednak do zwolenników podejścia holistycznego, Łuria nie wnioskował na tej podstawie braku funkcjonalnej specjalizacji różnych okolic mózgu, ani nie postulował obecności jakiegoś ogólnego czynnika, którego degradacja wywoływałaby każdy objaw. Stwierdził natomiast, że każda z wymienionych przez niego okolic mózgu (której uszkodzenie prowadzi do objawów zaburzeń pisania) pełni odmienną rolę w układzie funkcjonalnym czynności pisania, zaś „"zaburzenia" (...) "pisania, powstające w przypadkach ognisk różnie umiejscowionych, mają odmienny charakter"”. Tym samym zaproponował, że skrupulatna i bardzo dokładna analiza jakościowa zaburzeń przejawianych przez pacjenta – w tym przypadku zaburzeń pisania – jest w stanie zasugerować, który element układu funkcjonalnego badanej funkcji umysłowej uległ zaburzeniu i co się z tym wiąże, jaka jest lokalizacja uszkodzenia mózgu. Tym samym, każda ogólna funkcja umysłowa, dotychczas rozumiana jednolicie, składała się z szeregu mniejszych elementów, które posiadały określoną lokalizację, zaś badając osobę cierpiącą z powodu uszkodzenia mózgu należałoby dążyć do wyodrębnienia tego elementarnego deficytu, za sprawą którego obraz ogólnej aktywności umysłowej w zakresie danej funkcji, czy nawet kilku funkcji umysłowych, jest zaburzony.
Koncepcja Łurii miała charakter kompleksowy, to znaczy skupiała w sobie zarówno klasyfikację zaburzeń poznawczych, metody badania takich zaburzeń (określane ogólnie mianem metod eksperymentu psychologicznego), sposoby rehabilitacji osób chorych, jak i teorię wyjaśniającą funkcjonalną organizację mózgu i to w sposób znacznie bardziej złożony, niż czyniła to większość dotychczasowych koncepcji. Łuria w swych pracach opisał ogromną liczbę objawów ujawnianych przez chorych w różnych metodach eksperymentu klinicznego, jak też powiązał te objawy zarówno z określoną lokalizacją uszkodzenia mózgu, jak i koncepcją wyjaśniającą organizację procesów poznawczych na poziomie psychologicznym. Ponadto koncepcja ta operuje dość hermetycznym językiem i nazewnictwem.
Diagnostyka lokalizacyjna.
Gary Groth-Marnat stwierdza wprost, że diagnostyka neuropsychologiczna rozpoczyna swoją historię właściwie od lat 50. XX wieku, głównie za sprawą działalności Warda Halsteada, Ralpha M. Reitana i Kurta Goldsteina w USA, André Reya we Francji, oraz wspomnianego już wcześniej Aleksandra Łurii w ZSRR. Uczeni ci dążyli do opracowania narzędzi i procedur diagnostycznych, jakich mogliby używać psychologowie-praktycy w codziennej pracy z pacjentami chorującymi z powodu zaburzeń neurologicznych. Oczywiście psychologowie już wcześniej pracowali z takimi pacjentami, istniało też wiele narzędzi i procedur stosowanych w tej domenie, jednak właśnie w tym okresie diagnostyka neuropsychologiczna została wyodrębniona jako odrębna, specyficzna i jasno określona dziedzina aktywności psychologów. Halstead i Reitan, podobnie też Rey i jego współpracownicy, dążyli do opracowania psychometrycznych – ustandaryzowanych i znormalizowanych – narzędzi testowych. Goldstein i Łuria natomiast upowszechniali metody eksperymentu klinicznego, w jakich diagnoza stawiana była nie na podstawie zestawu norm, lecz dzięki jakościowej ocenie wykonania zadań testowych. Metody eksperymentu klinicznego charakteryzowały się koniecznością dokładnej znajomości teorii związanej z ich użyciem (np. teorii Łurii) oraz tym, że były indywidualnie dobierane dla potrzeb diagnozy i w zależności od zaburzeń badanej osoby w trakcie samego badania. Metody psychometryczne charakteryzowały się natomiast brakiem zależności od konkretnej teorii, przejrzystą strukturą i jasnymi, jednoznacznymi zasadami oceny. Miały być też – zdaniem Groth-Marnat – łatwiejsze do przyswojenia przez studentów. Oba te podejścia miały swoje wady i zalety, dzięki czemu obecnie występuje tendencja do integrowania i łączenia obu tych sposobów uprawiania diagnostyki. z wyjątkiem Goldsteina, który wyrażał poglądy holistyczne, zdecydowana większość neuropsychologów wypracowywała koncepcje i metody diagnostyczne zmierzając głównie w stronę ustalenia domniemanej lokalizacji ewentualnego uszkodzenia mózgu u diagnozowanej osoby. Diagnostyka lokalizacyjna sprowadzała się generalnie do dość ogólnego wnioskowania, czy podejrzewane uszkodzenie znajduje się w prawej/lewej półkuli i czy w części przedniej/tylnej, niemniej jednak okazała się być przydatna zarówno dla neurologów, jak i dla neurochirurgów planujących wykonanie zabiegu operacyjnego. Sam Łuria pisał jeszcze, że "„kwalifikacja zaburzeń wyższych czynności nerwowych, umożliwiająca ocenę wartości lokalizacyjnej objawu, jest właśnie jednym z podstawowych zadań nowej dziedziny – neuropsychologii”". Kiedy jednak w latach 70. XX w. wprowadzono tomografy komputerowe, wyparły one neuropsychologów w opiniowaniu o miejscu uszkodzenia.
Neuropsychologia jako nauka podstawowa.
Wprowadzenie; zasada podwójnej dysocjacji.
Przez długi czas analizowanie konsekwencji uszkodzenia mózgu człowieka stanowiło podstawowe źródło danych we wnioskowaniu na temat relacji mózg-zachowanie. Tym samym neuropsychologia stanowiła też, obok zastosowań praktycznych, dziedzinę podstawową dla psychologii. Głównym sposobem poznania naukowego stało się studium przypadku. Wraz z upływem czasu stosowano także coraz więcej badań grupowych. Wnioskowanie w takich badaniach oparto na rozwiązywaniu zadań, podobnie jak w przypadku badania diagnostycznego, stosowanego przez psychologów-praktyków. Jednakże obok „testów” psychometrycznych, jakie również używano w diagnostyce, w badaniach eksperymentalnych stosowano również zadania eksperymentalne, niekiedy opracowane wyłącznie na potrzeby danej pracy badawczej. Wypracowano również tzw. zasadę podwójnej dysocjacji. Dotyczy ona wymagań, jakie stawiano badaczowi, który chciał opublikować argumenty przemawiające za związkiem między określonym miejscem mózgu a określonym zjawiskiem umysłowym. Zasada ta sugeruje, że najlepiej byłoby to uczynić poprzez wykazanie, że uszkodzenie pewnego miejsca mózgu zaburza daną funkcję, ale inną pozostawia w stanie prawidłowym, a zarazem, inne konkretne uszkodzenie mózgu zaburza tę inną funkcję poznawczą, zaś tę pierwszą pozostawia w stanie prawidłowym.
Pacjent H.M..
Do ważniejszych dokonań rozwijającej się neuropsychologii można zaliczyć ustalenie związku między strukturami przyśrodkowego płata skroniowego a pamięcią, co miało miejsce w latach 50. XX wieku. Uściślając, stwierdzono, że obustronne usunięcie przyśrodkowych struktur płata skroniowego u człowieka wywołuje utratę zdolności do zapamiętywania nowych informacji. Tak operowani pacjenci nie rozpoznawali osób, które mieli okazję poznać po operacji, nie pamiętali żadnych wydarzeń, jakie miały miejsce po zabiegu, potrafili z zainteresowaniem czytać wciąż tę samą gazetę itd. Operacje takie wykonywał William Beecher Scoville, jako eksperymentalną metodę leczenia psychoz, zaś w jednym przypadku – pacjenta H.M. – z powodu niezwykle ciężkiej postaci epilepsji. Jest to o tyle istotne, że wcześniej pamięć była jednym z nielicznych ważniejszych procesów poznawczych, która nie posiadała żadnej określonej lokalizacji w mózgu (jak opisywano powyżej, zaburzenia mowy, czytania, widzenia zostały „zlokalizowane” dość wcześnie w historii rozwoju wiedzy neuropsychologicznej). Na podstawie dalszych badań ustalono, że to hipokamp, część przyśrodkowego płata skroniowego, jest jedną z kluczowych struktur dla procesów zapamiętywania nowych informacji. Przykład ten jest istotny również i z tego powodu, że pokazuje, jak cenne może być badanie neuropsychologiczne. Ponieważ badanie takie nie należało wówczas do standardów opieki medycznej, wykonywano je rzadko i Scoville nie angażował podczas swych eksperymentów żadnego neuropsychologa. Nie od razu więc zauważono, że operowani przez Scovillego pacjenci utracili zdolność uczenia się nowych informacji. Bez oceny neuropsychologicznej pewne kluczowe informacje na temat stanu zdrowia pacjenta mogą po prostu nie być dostępne lekarzowi, przez co zarówno diagnostyka, jak i postępowanie terapeutyczne może być mniej skuteczne (lub nawet w ogóle niewłaściwe, jak w tym przypadku).
Badania nad rozszczepionym mózgiem.
Innym przykładem mogą być badania nad asymetrią mózgu prowadzone z udziałem pacjentów, u których chirurgicznie przecięto największe włókna nerwowe łączące prawą i lewą półkulę mózgu. Zabieg taki wykonywano u pacjentów cierpiących z powodu epilepsji – w ten sposób napad epileptyczny powstający w obrębie jednej półkuli nie był przenoszony na drugą półkulę. Badania neuropsychologiczne zainicjował zespół Rogera Sperry’ego na początku lat 60. XX wieku. Sperry uprzednio prowadził badania eksperymentalne na kotach i żabach, zaś w 1981 roku otrzymał, za swój dorobek w zakresie badania asymetrii funkcjonalnej mózgu, Nagrodę Nobla (warto w tym miejscu zauważyć, że trzonem zespołu neuropsychologicznego był Michael S. Gazzaniga, wówczas doktorant Sperry’ego). Badając po raz pierwszy operowanego w ten sposób pacjenta – przypadek W.J. – stwierdzono, że chociaż przed zabiegiem pacjent, będąc osobą praworęczną, mógł coś napisać ręką lewą, po zabiegu ręką lewą nie mógł już napisać niczego. Co więcej, kiedy manipulował lewą ręką dowolnymi przedmiotami – ale bez kontroli wzroku – czynił to całkowicie prawidłowo, chociaż nie był w stanie ani nazwać trzymanego w tej ręce przedmiotu, ani w żaden sposób go opisać. Tymczasem badany w zakresie ręki prawej, nie wykazywał żadnych nieprawidłowości. Również kiedy mógł spojrzeć na to, co trzymał w lewej ręce, nie miał problemów z nazywaniem, czy opisywaniem. Badacze, kierując się dotychczas znanymi zasadami neurologii, interpretowali te objawy w terminach agnozji, anomii i apraksji. W rzeczywistości taka interpretacja jest tylko częściowo słuszna. Zazwyczaj lewa półkula mózgu kontroluje funkcje językowe i generowanie mowy, i tak też miało miejsce w tym przypadku. Aby badany pacjent mógł coś powiedzieć, czy napisać, musiało to być związane z odpowiednią aktywnością lewej półkuli mózgu. Tymczasem pisanie za pomocą lewej ręki, jak też trzymanie i dotykanie jakiś przedmiotów tą ręką, wiąże się z odpowiednią aktywnością prawej półkuli. Lewa ręka jest bowiem kontrolowana przez prawą półkulę, natomiast prawa ręka – przez lewą. W wyniku chirurgicznej separacji półkul mózgu, lewa półkula nie mogła „dowiedzieć się”, co trzyma lewa ręka, jak również nie mogła „przekazać” prawej półkuli to, co lewa ręka miałaby napisać. Badacze, opisując ten przypadek, użyli też sformułowania odnoszącego się do odrębnej świadomości obu półkul: "„rozdzielone półkule były nieświadome aktywności, jaka miała miejsce w drugiej, w zakresie funkcji będących silnie zlateralizowanymi”". Intrygujące obserwacje poczyniono także badając w późniejszym czasie przypadek osoby z obustronną reprezentacją funkcji językowych (przypadek Paula S., młodego chłopca). Kiedy zadano pytanie prawej półkuli (tj. zaprezentowano pytanie wizualnie wyłącznie do lewego pola widzenia badanego chłopca) o to, kim chciałby zostać, Paul napisał lewą ręką, że chciałby zostać kierowcą rajdowym. Kiedy jednak to samo pytanie skierowano do lewej półkuli, Paul napisał prawą ręką, że chciałby być rysownikiem (ang. "draftsman").
Procedura obuusznego słuchania.
Niezależnie od zespołu Sperry’ego, w latach 60. XX wieku badania nad asymetrią funkcjonalną półkul mózgu prowadziła też w Kanadzie Doreen Kimura. W tym celu używała procedury „słuchania obuusznego” (ang. "dichotic listening"), polegającej na równoczesnej stymulacji obu uszu materiałem dźwiękowym – w takich warunkach informacja z ucha prawego dociera do lewej półkuli, zaś informacja z ucha lewego – do prawej. Kimura stosowała tę metodę w taki sposób, że osobie badanej prezentowano materiał werbalny w postaci cyfr, jakie następnie trzeba było powtórzyć. Okazało się, że osoby badane najdokładniej powtarzały ten materiał, kiedy był on kierowany do ucha prawego, a więc do lewej półkuli. Początkowo Kimura prowadziła badania z uczestnictwem osób chorych, z uszkodzeniem mózgu, później zaś prowadziła badania także z uczestnictwem osób zdrowych. Badając dzieci od 5 roku życia wykazała, że zarówno chłopcy, jak i dziewczynki przynajmniej od tego wieku wykazują przewagę ucha prawego w tym zadaniu. Mogłoby to świadczyć o obecności wyraźnej asymetrii funkcjonalnej dla funkcji językowych dość wcześnie w rozwoju. Innym razem badaniu poddano 4-latki, jednak okazało się, że niektórzy chłopcy wykazywali przewagę ucha lewego, zaś jeden – żadnego. W tym czasie było to trudne do interpretacji z powodu braku replikacji badań w tej grupie wiekowej. Kimura prowadziła też swoje badania z wykorzystaniem melodii jako materiału testowego (zadanie polegało na identyfikacji i rozpoznawaniu melodii), uzyskując w takich sytuacjach przewagę ucha lewego, a więc prawej półkuli mózgu. Przykład ten jest warty uwagi tym większej, że demonstruje pomysłowość badaczy w próbach dociekania relacji mózg-zachowanie, kiedy to nie istniały żadne bardziej bezpośrednie metody badania mózgu, jakie można by zastosować powszechnie, także i w badaniach osób zdrowych.
Neuropsychologia poznawcza.
Rozwój badań naukowych nastawionych w mniejszym stopniu na zagadnienia praktyczne, a w większym stopniu na problematykę relacji mózg-zachowanie, pojawienie się w psychologii teorii przetwarzania informacji i wyodrębnienie się psychologii poznawczej, doprowadziło do postulowania pewnego „nowego” sposobu myślenia o neuropsychologii jako nauce podstawowej. Analizowanie skutków uszkodzenia mózgu stało się – w tym podejściu – sposobem do lepszego rozumienia funkcjonowania umysłu, sposobem poznawania przebiegu normalnych procesów poznawczych. Szczególną uwagę zwrócono na studium przypadku, a właściwie na "„pojedyncze, niepowtarzalne przypadki”" dokumentujące bardzo wybiórcze deficyty w zakresie elementarnych procesów poznawczych. W tym celu położono szczególny nacisk na przestrzeganie zasady podwójnej dysocjacji. Zwolennicy tego podejścia doszli do wniosku, że analizowanie uszkodzenia mózgu, jakie spowodowało „wypadnięcie” określonej funkcji poznawczej pozwala na obserwację tego, "„co i jak jest przetwarzane”" w umyśle, zaś samo uszkodzenie mózgu jest zjawiskiem przypadkowym, pozbawionymi związku z naturalnymi "„perspektywami epistemologicznymi”" i pozwala zwrócić uwagę na zagadnienia, jakie w badaniu osób zdrowych są nieobserwowalne i które można by było przeoczyć. Niektórzy neuropsychologowie poznawczy, wyjaśniając istotę tego podejścia, stawiali się w pewnej opozycji do klasycznej neuropsychologii: objaśniając przypadek anomii (zaburzenia mowy polegającego na trudnościach z nazywaniem i znajdywaniem słów), neuropsycholog kliniczny miałby powiedzieć, że pacjent cierpi na anomię z powodu uszkodzenia lewej półkuli mózgu, tymczasem neuropsycholog poznawczy miałby powiedzieć, że z powodu uszkodzenia procesów pośredniczących w znajdowaniu słów. Ale neuropsychologia poznawcza to nie tylko postulat prowadzenia badań nad lepszym rozumieniem relacji mózg-umysł w terminach psychologii poznawczej, lecz również pewne stanowisko teoretyczne dotyczące funkcjonowania mózgu, opierające się na licznych założeniach, wywodzących się bezpośrednio z czysto teoretycznych (tzn. nie dających się bezpośrednio zweryfikować) rozważań Davida Marra o modularnej budowie mózgu i jego obliczeniowego modelu układu wzrokowego. Marr stwierdził, że jeżeli proces skomplikowanego obliczenia nie jest dzielony na mniejsze i niezależne części, to niewielka pomyłka w jakimkolwiek miejscu spowoduje znaczne konsekwencje w wielu innych miejscach i dla tego poprawianie błędów byłoby niezwykle trudne. Stąd też nie wyobraża sobie, aby ewolucja czy "„ludzki konstruktor”" mogły w inny sposób zaprojektować mózg. Założenia te można spróbować przedstawić następująco:
Twierdzenia i prace Marra, choć niewątpliwie inspirujące, z merytorycznego punktu widzenia – przynajmniej w zakresie systemu wzrokowego – są obecnie traktowane jako historyczne.
Neuropsychologia obecnie.
Neuropsychologia jako gałąź neuroscience.
Współcześnie analizowanie skutków uszkodzenia mózgu człowieka nie jest jedynym sposobem badania relacji mózg-zachowanie. Neurobiologia wypracowała wiele znaczących metod i procedur badawczych, które stosuje się w badaniu mózgów zwierząt. Zwierzęta, nawet szympansy, zarówno w budowie mózgu i w zachowaniu różnią się od ludzi, ale istnieją też pewne wspólne charakterystyki. Badania neurobiologiczne dostarczają nie tylko suchych faktów o budowie i funkcjonowaniu komórek nerwowych na ogólnym, neurofizjologicznym poziomie. Rozwój tej dziedziny wiedzy umożliwił poznawanie bardzo szczegółowych faktów dotyczących działania mózgu w trakcie obserwowania przez zwierzę bodźców wzrokowych, w trakcie słuchania bodźców słuchowych, w trakcie poruszania się – znajdowania poszukiwanego obiektu, czy miejsca, sięgania po dany obiekt, a nawet podczas podejmowania prostych decyzji. Na początku drugiej połowy XX wieku, David H. Hubel i Torsten Wiesel przeprowadzili szereg eksperymentów dotyczących organizacji kory wzrokowej kota. Badanie dotyczyło pierwszorzędowej kory wzrokowej (nazywanej krótko V1), stanowiącej tę część kory mózgu, która jako pierwsza zajmuje się przetwarzaniem informacji wzrokowych. Uczeni korelowali aktywność pojedynczych komórek nerwowych z tym, co kot widzi. Okazało się, że właściwie to, co kot widział, było w korze V1 dekodowane na mniejsze elementy, każda komórka nerwowa w V1 (a właściwie grupa komórek nerwowych) miała przyporządkowaną określoną część pola widzenia; jak gdyby „patrzyła” na maleńki fragment z całej przestrzeni pola widzenia. Co więcej, komórki te dokodowały całość widzianego obrazu nie tylko na mniejsze elementy przestrzenne, ale i na mniejsze bodźce. Poszczególne komórki nerwowe były bowiem aktywowane przez linie o określonej orientacji przestrzennej. Linie o różnym kącie nachylenia posiadały swoje komórki – innych nie aktywowały. Badania tych uczonych pokazały również, że kora V1 zbudowana jest co najmniej z dwóch grup komórek. Jedne, nazwane komórkami prostymi, wykazywały wzorzec pobudzenia taki, jak to właśnie opisano. Inna grupa komórek, nazwana komórkami złożonymi, charakteryzowała się bardziej złożonym wzorcem reagowania, jak gdyby integrując aktywność kilku lub kilkudziesięciu komórek prostych, aczkolwiek relacje między komórkami prostymi a złożonymi nie zostały wówczas dobrze poznane. Dzięki takim badaniom znacznie lepiej zaczęto rozumieć zjawisko, kiedy uszkodzenie kory V1 mózgu człowieka, np. spowodowane udarem mózgu, uniemożliwia widzenie fragmentu pola widzenia. Hubel i Wiesel za swoje badania otrzymali Nagrodę Nobla w 1981 roku (wspólnie z R. Sperrym, o którym wspomniano wcześniej).
Od tego czasu liczba badań neurobiologicznych nad układem wzrokowym znacznie wzrosła. Uczeni już dawno wykroczyli poza korę V1 i wykazali istnienie kolejnych okolic wzrokowych, które otrzymywały informacje z okolicy pierwszorzędowej. Część z tych dalszych okolic nazywano V2, V3, V4, V5, wprowadzano także nazwy anatomiczne, jak np. „okolica środkowa skroniowa” (ang. "middle temporal", w skrócie MT, jest to synonim V5). Okazało się, że kolejne okolice wzrokowe przetwarzają informacje wzrokowe w sposób coraz bardziej wyspecjalizowany. Odrębne okolice zajmują się przetwarzaniem kształtu, ruchu, czy koloru. Opisano również i jeszcze bardziej złożone obszary korowe (w obrębie dolnej części płata skroniowego w mózgu małpy), w jakich konkretne neurony reagują na konkretne kształty, takie jak ręka, sześcian, kot, czy jabłko. Okazało się, że w rzeczywistości komórki te nie reagują wybiórczo na rzeczywiste obiekty, takie jak jabłko, ale na pewną konfigurację elementarnych kształtów. Badacze szybko opisali takie wyjściowe, elementarne konfiguracje, na jakie składają się okręgi wypełnione całkowicie, częściowo, kształty przypominające gwiazdę, czy bardziej abstrakcyjne, złożone z linii o różnych nachyleniach. Opisano nawet obszary mózgu aktywowane wybiórczo przez twarze (u małp chodzi o pyski małp). Różne neurony w tym przypadku reagują w zależności od tego, czy bodźcem jest twarz widziana od przodu, z boku, z tyłu itd. Ostatecznie zespół kierowany przez Davida Van Essena na początku lat 90. XX wieku opublikował niezwykle skomplikowaną mapę 32 okolic wzrokowych i diagram ich 305 wzajemnych połączeń, tworzących wiele strumieni przetwarzania informacji, rozpoczynających się pierwotnie w pierwszorzędowej korze wzrokowej w płacie potylicznym a kończąc w płatach ciemieniowym i skroniowym.
W badaniach neuropsychologicznych, kiedy analizuje się skutki uszkodzenia mózgu człowieka, nie można uzyskać takiej precyzji, dokładności i szczegółów, jakie dostępne są w badaniach neurobiologicznych. Uszkodzenie mózgu człowieka, spowodowane chorobą neurodegeneracyjną, urazem, czy udarem mózgu, jest zupełnie przypadkowe, u każdego człowieka ma postać odmienną i zajmuje znacznie większy obszar, niż jedna, czy nawet kilka okolic funkcjonalnych wyróżnionych w badaniach neurobiologicznych. Wnioskowanie na temat skutków zniszczenia takiego to a takiego fragmentu tkanki nerwowej w badaniach neuropsychologicznych jest więc bardzo nieprecyzyjne i mocno ograniczone. Ograniczenia tej metody pokazują właśnie współczesne badania neurobiologiczne. Powyżej podano przykład badań nad układem wzrokowym. Jest to obecnie najlepiej poznany system przetwarzania informacji percepcyjnych w mózgu. Van Essen, w jednym ze swych artykułów, rozważa możliwość poszerzenia wiedzy o tak potężnej dokładności również w zakresie innych systemów – ruchowego, czuciowego, słuchowego itd., oraz o inne obszary kory mózgu, jakie nie zostały ujęte w opracowaniu dotyczącym układu wzrokowego. W ten sposób została wysunięta propozycja alternatywnego sposobu rozumienia organizacji funkcji mózgu – alternatywnego dla koncepcji A. Łurii, czy nawet, w nieco mniejszym zakresie, dla modularnego ujęcia neuropsychologii poznawczej. Wnioski wysunięte z badań neurobiologicznych pokazują, że pewne intuicje Łurii, czy teoretyków neuropsychologii poznawczej były dobre, ale inne nietrafione. Przede wszystkim zaś, intuicje te były po prostu zbyt proste. Jednakże badania neurobiologiczne nie są w stanie opisać i wyjaśnić ogromnej ilości faktów dotyczących relacji mózg-umysł. Po prostu pewne zjawiska nie są dostępne zwierzętom, nawet takim, jak szympansy. Przykładowo, tylko człowiek posiada zdolność posługiwania się językiem naturalnym. Dlatego też badania neuropsychologiczne, chociaż nie stanowią już wiodącej linii w dociekaniu relacji mózg-umysł, wciąż są potrzebne i niezastąpione, przynajmniej w zakresie niektórych zagadnień – właśnie tych najciekawszych, bowiem najbardziej „ludzkich”.
Pod koniec XX wieku w znaczący sposób rozwinięto też nieinwazyjne metody badań obrazowych mózgu. Dzięki technikom takim, jak pozytonowa emisyjna tomografia komputerowa (PET), a zwłaszcza funkcjonalny rezonans magnetyczny (fMRI), istnieje możliwość powiązania lokalnych zmian w przepływie krwi w naczyniach mózgowych w trakcie aktywności poznawczej, a poprzez to można pośrednio wnioskować o lokalizacji badanej aktywności w mózgu. Dzięki zastosowaniu przezczaszkowej stymulacji magnetycznej (TMS) mózgu istnieje z kolei możliwość bezpiecznego i chwilowego zakłócania przebiegu aktywności neuronalnej w wybranym miejscu kory mózgowej. Współcześnie też bardzo intensywnie wykorzystuje się tradycyjne metody elektroefalograficzne, szczególnie potencjały wywołane, stosowane powszechnie w badaniach psychofizjologicznych, jak też podobną, lecz bardziej skomplikowaną technikę – magnetoencefalografię (MEG). Wszystkie te metody obrazowania mogą być z powodzeniem użyte w badaniach zarówno osób chorych, jak i zdrowych. W badaniach neuroobrazowych potwierdzono dotychczasowe wnioski neuropsychologiczne dotyczące relacji różnych „ośrodków” korowych z konkretnymi funkcjami umysłowymi. Ale wykazano, że relacje mózg-umysł są znacznie bardziej złożone, niż to początkowo zakładano. W wielu przypadkach konkretna aktywność umysłowa angażuje nie tylko dany „ośrodek” korowy, ale i inne struktury. Przykładowo, w badaniach neuropsychologicznych ustalono związek hipokampa (znajdującego się w przyśrodkowej części płata skroniowego) z procesami pamięci, a głównie z zapamiętywaniem. Badania obrazowe z kolei wykazały, że nie tylko sam hipokamp i płat skroniowy, ale i kora przedczołowa jest silnie związana z procesami zapamiętywania i przypominania. Badania neuroobrazowe oferują zarazem nowe perspektywy, niedostępne wcześniej. Przykładowo, istnieje dzięki nim możliwość zbadania, czym różni się wzorzec aktywności mózgu, związany z danymi funkcjami poznawczymi, u osób o odmiennych cechach osobowości, czy temperamentu. A nawet jeszcze prościej – u osób w różnym wieku!
Współcześnie mówimy raczej o zbiorze nauk zajmujących się badaniem układu nerwowego (ang. "neurosciences") lub o neuronauce (ang. "neuroscience"; chociaż termin ten w języku polskim nie brzmi naturalnie), gdzie dane uzyskane odmiennymi technikami badawczymi wzajemnie się uzupełniają.
Neuropsychologia kliniczna.
Obecnie neuropsychologia jest w wielu krajach, w tym również i w Polsce, formalnie traktowana jako specjalizacja w obrębie psychologii klinicznej. Stanowi dziedzinę aktywności zawodowej psychologów-praktyków. Jednak takie stwierdzenie, bez komentarza, może przyczynić się do ewentualnych nieporozumień. Inne specjalizacje w obrębie psychologii klinicznej bowiem w mniejszym, czy większym stopniu wydają się być szczególnym przypadkiem psychologii klinicznej jako dziedziny teoretycznej i praktycznej, a psychologowie pragnący pracować jako klinicyści w psychiatrycznej bądź somatycznej ochronie zdrowia, czy to osób dorosłych, czy dzieci i młodzieży, teoretycznie mogą szkolić się w podobny sposób i w zakresie podobnej wiedzy. Tymczasem neuropsychologia stanowi raczej odrębną dyscyplinę, w jakiej psycholog pragnący wykonywać ten zawód winien uczyć się neuropsychologii, zaś dodatkowo psychologii klinicznej. Z tego powodu ta dziedzina uchodzi wśród klinicystów za trudniejszą i nie cieszy się tak dużym zainteresowaniem, jak inne specjalizacje psychologii klinicznej.
Opisując neuropsychologię, jako praktyczną dziedzinę aktywności zawodowej psychologów, można napisać, że znajduje ona zastosowanie w dwóch podstawowych obszarach:
Poza wskazanymi obszarami neuropsychologowie wykonują również inne zadania, jakie stawia się psychologom klinicznym. W tym zakresie mogą prowadzić interwencje psychologiczne, udzielać wsparcia, świadczyć profesjonalną pomoc psychologiczną wobec osób cierpiących z powodu uszkodzenia mózgu, jak też ich rodzin. Neuropsychologowie pracują najczęściej w szpitalach, na oddziałach rehabilitacyjnych, neurologicznych, neurochirurgicznych, jak też w warunkach ambulatoryjnych – w przychodniach, prywatnych gabinetach.
Diagnostyka neuropsychologiczna.
Pod pojęciem diagnostyki neuropsychologicznej należy rozumieć szczegółową ocenę stanu procesów poznawczych, szybkości ich przebiegu, sprawności psychofizycznej, zdolności intelektualnych, myślenia abstrakcyjnego, osobowości i stanu emocjonalnego badanej osoby. Współcześnie nie jest powiedziane, że do badania neuropsychologicznego kieruje się wyłącznie osoby ze stwierdzonym, czy podejrzewanym uszkodzeniem mózgu. Również i w chorobach natury psychiatrycznej wykonuje się coraz częściej badania neuropsychologiczne, ponieważ także i te choroby wiążą się z zaburzeniami procesów poznawczych. Celem takiej diagnostyki nie jest bynajmniej orzekanie o obecności czy też braku uszkodzenia mózgu, ponieważ taka informacja nie wnosi wiele, jak też jest to zadanie lekarza, który może się w tym celu posłużyć badaniem obrazowym (np. tomografią komputerową). Diagnostyka taka, przeciwnie do badań psychologicznych innego rodzaju, w głównej mierze odpowiada na szczegółowe pytania o stan konkretnych procesów poznawczych. Prawdopodobnie ten zakres działalności neuropsychologów jest najbardziej znanym i stereotypowym aspektem neuropsychologii: w badaniu neuropsychologicznym osoba badana wykonuje wiele różnych „testów” psychometrycznych i manualnych, zaś pełna diagnostyka może zająć wiele godzin intensywnej pracy intelektualnej wymagającej wzmożonej koncentracji uwagi, ewentualnie rozbitej na kilka kojenych sesji badania. W praktyce jednak nie zawsze istnieje potrzeba wykonywania tak dokładnego i żmudnego badania, a wówczas neuropsycholog koncentruje się wyłącznie na wybranych aspektach funkcjonowania badanej osoby. Dlatego niezmiernie ważne jest sformułowanie odpowiedniego zapytania na skierowaniu do takiego badania.
Wyniki badania pozwalają określić jakościowo i ilościowo sprawność „zmierzonych” zdolności umysłowych, pozwalają poznać słabe i mocne strony w zakresie procesów poznawczych badanej osoby. Mogą służyć do dokumentacji aktualnego stanu zdrowia, zaś w porównaniu do wyników uzyskanych w przeszłości pozwalają ocenić postęp choroby i skuteczność stosowanego leczenia. Wykonanie takiego badania, nawet jeżeli u badanej osoby nie ma wielu objawów, jak też wcześniej nie przechodziła takiego badania, ma istotną wartość w tym sensie, że pozwala zgromadzić dane, z jakimi można porównać hipotetyczne wyniki uzyskane w przyszłości. Diagnostyka neuropsychologiczna pokazując, jakie dokładnie obszary procesów poznawczych zostały zaburzone, pozwala zaplanować efektywną rehabilitację, jak również pozwala przewidzieć ewentualne trudności w pracy zawodowej, czy w funkcjonowaniu codziennym badanej osoby. Wyniki badania mogą być przydatne zarówno osobie badanej (choćby z tego względu, że poznając lepiej stan swojego zdrowia może efektywniej planować dalszą swoją przyszłość), jak też jej rehabilitantom, lekarzom i rodzinie, pozwalając na lepsze zrozumienie problemów i sytuacji badanej osoby i jej potrzeb. Warto podkreślić, że w sytuacji zaburzeń procesów poznawczych brak zrozumienia co do istoty trudności danej osoby często może prowadzić do niepotrzebnego stresu, braku zrozumienia przez najbliższe otoczenie, a nawet do obwiniania samej osoby chorej i jej charakteru o to, że coś robi nie tak, jak powinna. W niektórych przypadkach diagnostyka neuropsychologiczna dostarcza bardzo istotnych danych w procesie diagnozy medycznej badanej osoby, pozwalając lekarzom na postawienie właściwego rozpoznania. Zdarzają się też takie choroby, które w większym stopniu zajmują jedne procesy poznawcze, inne pozostawiając niezaburzone. W takich sytuacjach trudno wyobrazić sobie dokładną diagnostykę choroby bez badania neuropsychologicznego. W przypadku niektórych chorób, zaburzenia poznawcze mogą być tak bardzo subtelne, że nie dają żadnych wyraźnych ani jednoznacznych objawów klinicznych, będąc uchwytnymi obiektywnie wyłącznie w badaniu neuropsychologicznym. Opiniodawstwo na podstawie takiego badania ma również znaczenie przy określaniu zdolności do podjęcia pracy zawodowej, zdolności do prowadzenia samochodów i innych środków transportu, w określaniu stopnia inwalidztwa, jest też przydatne dla potrzeb spraw sądowych, ZUS itd.
Rehabilitacja neuropsychologiczna.
Pod pojęciem rehabilitacji/terapii neuropsychologicznej należy przede wszystkim rozumieć działania mające na celu redukcję objawów zaburzeń procesów poznawczych i emocjonalnych powstałych na skutek uszkodzenia mózgu, odzyskiwanie utraconej sprawności. W tym zakresie terapia neuropsychologiczna jest skoncentrowana szczególnie na zaburzeniach uwagi, percepcji, pamięci, myślenia i rozwiązywania problemów, mówienia i rozumienia mowy, praksji, funkcji wykonawczych itp. Inwalidztwo w zakresie procesów poznawczych jest sprawą poważną i wiąże się z niezwykle dramatycznym pogorszeniem stanu psychicznego (w tym i emocjonalnego) osoby chorej, jej statusu socjalno-ekonomicznego i społecznego. Osoba z nabytymi zaburzeniami poznawczymi zazwyczaj przestaje być zdolna do wykonywania dotychczasowego zawodu, a często zostaje zdyskwalifikowana z jakiejkolwiek aktywności zarobkowej. Dlatego też celem do jakiego dąży terapeuta zaburzeń poznawczych, przynajmniej teoretycznie, jest taka redukcja zaburzeń poznawczych, aby pacjent ponownie był zdolny do podjęcia jakiejś aktywności zarobkowej, jeżeli nie może w pełni odzyskać utraconej sprawności i wrócić do wykonywanego zawodu. Z punktu widzenia finansów publicznych koszt skutecznej rehabilitacji poznawczej jest więc znacznie bardziej opłacalny, niż coroczne wydawanie olbrzymich nakładów na pokrycie świadczeń rentowych (przynajmniej teoretycznie – warto też zauważyć, że rehabilitacja neuropsychologiczna nie jest skuteczna w każdym przypadku i bardzo głębokie zaburzenia nie tylko nie ulegają żadnej poprawie, ale wymagają nieustannego dozoru pielęgniarskiego).
Na skutek zaburzeń poznawczych w wyniku uszkodzenia mózgu, osoba chora nie tylko może utracić zdolność do pracy zarobkowej, czy kontynuowania nauki, może mieć również problemy z prowadzeniem pojazdów, obsługą maszyn, a nawet urządzeń technicznych dostępnych w każdym domu. Prestiż społeczny, kontakty społeczne, a nawet znajomości i przyjaźnie ulegają redukcji. Osoba chora nie tylko może utracić rolę zawodową, ale i role społeczne, jakie pełni. Wykonanie niektórych czynności, jakie dla osób zdrowych wydają się być proste i oczywiste, może okazać się zadaniem trudnym i niekiedy nawet niemożliwym do realizacji. W takich przypadkach osoba chora sama wymaga opieki. Jeżeli zdaje sobie sprawę ze swoich problemów, to nie sposób sobie wyobrazić, jaki ogrom cierpienia może odczuwać. Niekiedy może się jednak zdarzyć i tak, że w wyniku uszkodzenia mózgu obniża się krytycyzm i zdolność do racjonalnego rozumienia sytuacji – na skutek zaburzeń złożonych procesów poznawczych – upośledzeniu może ulec także samokrytycyzm, zdolność do przewidywania konsekwencji własnych działań, zdolność do monitorowania własnej aktywności i hamowania niewłaściwych reakcji, w tym i emocjonalnych. W konsekwencji może zmienić się osobowość w kierunku rozhamowania popędów i dążenia do natychmiastowego zaspokajania potrzeb. Dlatego też celem terapii neuropsychologicznej nie jest wyłącznie usprawnianie zaburzonych funkcji poznawczych, ale też często uzyskanie świadomości zaburzeń. Dzięki odzyskaniu w jakimś chociaż stopniu wglądu we własne zaburzenia, osoba chora może nauczyć się identyfikować objawy we własnym zachowaniu, oraz podejmować działania w celu ich redukcji i przeciwdziałania. Co więcej, wzrasta również motywacja do dalszej rehabilitacji i jej efektywność jeszcze bardziej wzrasta.
Zagadnienie rehabilitacji neuropsychologicznej jest dość skomplikowane, ponieważ obraz zaburzeń osoby chorej jest zależny od wielu czynników. Również od kosztów emocjonalnych doświadczania samej choroby, doświadczania jej konsekwencji oraz reakcji innych ludzi, z jakimi osoba chora wchodzi w interakcje społeczne. Jest zależny od zdolności intelektualnych osoby chorej, osobowości, przyjmowanych poglądów i postaw. Stąd też terapia neuropsychologiczna powinna również uwzględniać taką problematykę. Proces rehabilitacji neuropsychologicznej jest procesem żmudnym i długotrwałym, zazwyczaj również kosztownym i tylko w nielicznych krajach finansowanym w ramach ubezpieczenia zdrowotnego. W Polsce rehabilitacja neuropsychologiczna nie stanowi dobrze rozpoznanego i uwzględnionego w wytycznych i kontraktach NFZ postępowania, może z wyjątkiem zaburzeń mowy i funkcji językowych – działalność w zakresie terapii logopedycznej afazji, dyzartrii itp. może zostać zakontraktowana nawet w gabinetach prywatnych. Wydaje się jednak, że sytuacja ta stopniowo ulega pozytywnym zmianom.
Bibliografia.
Najważniejsze pozycje książkowe.
Istnieje bardzo wiele opracowań dotyczących neuropsychologii, rozumianej zarówno jako dziedzina kliniczna, jak i „akademicka”. Czytelnik bez trudu może znaleźć indeks publikacji anglojęzycznych, korzystając z anglojęzycznej wikipedii, bądź google, natomiast tutaj podane zostaną wybrane pozycje dostępne w języku polskim:

</doc>
<doc id="103991" url="https://pl.wikipedia.org/wiki?curid=103991" title="Chaldejczycy">
Chaldejczycy

Chaldejczycy – starożytny lud posługujący się dialektem języka aramejskiego.
Historia.
Między X a VIII wiekiem p.n.e. najechali na obszar Babilonu (dzisiejszy Irak). Pod koniec VII wieku p.n.e. stworzyli państwo nowobabilońskie. Wkrótce potem wraz z Medami zniszczyli imperium asyryjskie.
Najwybitniejszym przywódcą Chaldejczyków był Nabuchodonozor II, który pokonał Egipt oraz dwukrotnie zdobył Jerozolimę, w latach 597 i 587 p.n.e., a także podbił Palestynę i Lewant.
Chaldejczycy stworzyli wysoko rozwiniętą kulturę; mieli znaczne osiągnięcia w dziedzinie astronomii – obliczyli długość roku astronomicznego z dokładnością do 2 sekund. Wierzenia Chaldejczyków pokrywały się z wierzeniami starożytnego Bliskiego Wschodu. 
Imperium chaldejskie upadło w wyniku najazdu króla perskiego Cyrusa II Wielkiego w 539 p.n.e.
W czasach imperium perskiego – po buncie Babilonu – Kserkses I zabronił używać nazwy "Babilończycy". Zaczęto ich określać terminem "Chaldejczyk". Nieco później termin ten oznaczał "mędrca", zwłaszcza "astronoma". W starożytnym Rzymie "Chaldejczykami" często nazywano astrologów, niezależnie od ich narodowości.
Współcześnie "Chaldejczykami" nazywa się także (oprócz nazwy "Asyryjczycy") chrześcijański lud, zamieszkujący głównie Irak, Turcję, Syrię i Iran i jako diaspora liczne kraje Europy Zachodniej i m.in. Stany Zjednoczone, Kanadę i Australię.

</doc>
<doc id="103992" url="https://pl.wikipedia.org/wiki?curid=103992" title="Teopomp z Chios">
Teopomp z Chios

Teopomp z Chios ( ("Theopompos"), ; ur. ok. 377, zm. po 320 p.n.e.) – historyk i mówca grecki, znany głównie jako autor monumentalnej pracy "Philippika historiai" dotyczącej dziejów panowania Filipa II.
Życiorys.
"Wszystkie daty w sekcji domyślnie są datami przed naszą erą."
Datę narodzin Teopompa znamy z przekazu Focjusza – miał on mieć 45 lat w czasie wydania dekretu z 333/332 roku, umożliwiającemu mu powrót na Chios. Inny okres narodzin pisarza podaje Księga Suda – według niej Teopomp przyszedł na świat w ostatnim dziesięcioleciu V wieku. Zdaniem Michaela Flowera obliczenia, którymi posiłkował się autor "Sudy" nie są wiarygodne, jednak samo podanie innych informacji niż u Focjusza sugeruje, iż istniały alternatywne przekazy na ten temat i faktyczna data urodzin nie jest pewna. Tradycyjnie przyjmuje się jednak, że autor urodził się na Chios w 378/377 lub 376 roku.
Teopomp pochodził z arystokratycznego rodu. Jako młodzieniec opuścił wraz z ojcem Damostratosem rodzinną wyspę, gdy ten został wygnany za popieranie Sparty. Mimo wygnania rodzina Tepompa nie utraciła bogactwa. Mógł on odebrać staranną edukację w Atenach – późniejsza tradycja przekazuje, że był on uczniem Izokratesa. Przekaz ten podważa M.A. Flower, argumentując zachowanymi pogardliwymi uwagami Teopompa na temat rzekomego mistrza, znaczną różnicą wieku obu uczonych jak i różnicami w ich poglądach, dotyczącymi na przykład Aten, króla Salaminy Nikoklesa czy Antystenesa i jego filozofii. W czasie swoich licznych podróży długo przebywał na dworze Filipa II Macedońskiego. Dzięki rozporządzeniu Aleksandra Macedońskiego z 333/332 roku mógł wrócić do ojczyzny. Po śmierci Macedończyka ponownie przebywał na wygnaniu. Wśród licznych miejsc jego pobytu można wymienić Egipt, gdzie ledwo uniknął śmierci z rozkazu Ptolemeusza I. Data śmierci Teopompa jest nieznana, musiała ona nastąpić po roku 320 lub może 315.
Twórczość.
Teopomp był autorem mów popisowych, które wygłaszał w czasie swych podróży. Zajmował się również publicystyką, między innymi atakował w niej szkołę Platona.
Szczególne miejsce w jego twórczości zajmowały dzieła historyczne. Oprócz własnych prac streścił on w dwóch księgach dzieło Herodota, co może świadczyć o tym, że odbierał jego "Dzieje" jako utwór przestarzały. Innym przykładem twórczości historycznej Teopompa jest praca o funduszach zrabowanych z Delf.
Najważniejsze dzieła Teopompa to:
Dzieła jego pełne są dygresji etnograficznych, przyrodniczych oraz biograficznych; cechuje je także moralizatorska tendencja. Zachowane fragmenty jego dzieł i opinie jakimi cieszył się w starożytności wskazują na rozległą wiedzę autora.
Żadne z dzieł Teopompa nie dotrwało do naszych czasów. Fragmenty zostały zebrane przez Felixa Jakobyego – F.Gr.Hist. 115.

</doc>
<doc id="103995" url="https://pl.wikipedia.org/wiki?curid=103995" title="Teorikon">
Teorikon

Teorikon (gr. "theorikon") to zasiłek w wysokości dwóch oboli, wypłacany w Atenach od czasów Peryklesa ubogim obywatelom na opłacenie wstępu do teatru, a z czasem na wszelkie widowiska. Był jednym z charakterystycznych przejawów polityki kulturalnej państwa ateńskiego w V w. p.n.e.
Zniesiony na wniosek Demostenesa z przeznaczeniem na cele wojskowe.

</doc>
<doc id="103996" url="https://pl.wikipedia.org/wiki?curid=103996" title="Wojna francusko-pruska">
Wojna francusko-pruska

Wojna francusko-pruska – wojna między mocarstwami II Cesarstwem Francuskim a Królestwem Prus, wspieranym przez inne kraje niemieckie, trwająca od 19 lipca 1870 do 10 maja 1871.
Prusy dążyły do zakończenia zjednoczenia Niemiec pod swoim przewodnictwem, co starała się uniemożliwić Francja. Francuski cesarz Napoleon III Bonaparte zamierzał wzmocnić osłabiony prestiż Cesarstwa Francuskiego, jednak w momencie wybuchu wojny Francja miała najgorsze możliwe warunki do jej prowadzenia. Była izolowana politycznie, a przede wszystkim nie była przygotowana do prowadzenia działań wojennych. Wojsko francuskie było źle dowodzone, gorzej uzbrojone oraz brakowało mu planów strategicznych. Naprzeciw oddziałom francuskim stanęła nowoczesna armia niemiecka, w dodatku świetnie wyszkolona i mobilna.
Do wojny doprowadziła kumulacja kilku czynników: ambicje osobiste, zaborcza polityka, nadmiar pewności siebie i brak poczucia rzeczywistości. Napoleon III został przekonany, że armia francuska była niezwyciężona, a pewne zwycięstwo podniesie wśród ludności jego upadający prestiż. Bezpośrednią przyczyną wybuchu wojny była próba osadzenia przez Ottona von Bismarcka na wolnym tronie Hiszpanii pruskiego księcia – Leopolda von Hohenzollern-Sigmaringen. Francja zamierzała nie dopuścić do uzyskania przez Prusy wpływów w Hiszpanii i w efekcie otoczenia Francji. Natomiast pośrednio wojna była wynikiem toczącej się rywalizacji Francji i Prus o dominację w Europie.
Wojnę zakończono podpisaniem 10 maja 1871 traktatu pokojowego we Frankfurcie. Skutkami wojny dla Francji były: wypłata państwu pruskiemu odszkodowania, ostateczne zniesienie monarchii (obalenie cesarstwa) we Francji i ustanowienie republiki oraz utrata bogatych, granicznych krain Alzacji i Lotaryngii, odebranych wcześniej Świętemu Cesarstwu Rzymskiemu. W Europie powstało nowe cesarstwo ― Cesarstwo Niemieckie. Przegranie wojny przez Francję, a w konsekwencji zamiar odzyskania Alzacji i Lotaryngii był jedną z przyczyn wybuchu I wojny światowej w 1914. Z kolei naczelne dowództwo pruskie uważało wówczas, że Francję ponownie uda się tak łatwo i szybko rozbić, jak w drugiej połowie XIX wieku.
Przyczyny wojny.
Początków rywalizacji Francji i Niemiec można doszukiwać się w podziale imperium Karola Wielkiego w 843. Jednak jej nowoczesne przejawy miały swe źródło w wojnach rewolucji francuskiej. Francuzi zapamiętali dwa niemieckie mocarstwa – Prusy i Austrię – jako najeźdźców z lat 1793 i zwycięzców wojen kończących epokę napoleońską, zaś w pamięci tych ostatnich Francuzi zapisali się jako okupanci z lat 1805–1813.
W okresie po upadku Napoleona Bonaparte konflikt niemiecko-francuski znalazł się w fazie uśpienia. Ujawnił się przed 1840, kiedy to ponowienie przez Francję pretensji do granicy na Renie wywołało burzę protestów w podzielonych wówczas Niemczech. Gdy w 1848 wybuchła w Niemczech rewolucja, tzw. Wiosny Ludów, Francję ponownie – jak w okresie Wielkiej Rewolucji – uznano za źródło wewnętrznych niepokojów. Gdy premierem Prus został Otto von Bismarck, konflikt zaostrzył się. Bismarck dążył do zjednoczenia Niemiec pod egidą swojego kraju (Prus, które wówczas były już najsilniejszym spośród wszystkich państw niemieckich). W 1864 w wojnie duńskiej Prusy wraz z Austrią zdobyły, kosztem Danii, Szlezwik-Holsztyn. W 1866 Bismarck zaatakował niedawnego sojusznika, który po przegranej bitwie pod Sadową musiał zrzec się roszczeń do Szlezwiku-Holsztynu i dodatkowo wypłacić Prusom kontrybucję, w wysokości 40 mln pruskich talarów. Istniejący Związek Niemiecki został zastąpiony Związkiem Północnoniemieckim. Jego kanclerzem został Otto von Bismarck.
Bezpośrednią iskrą, która uruchomiła wybuch konfliktu, stała się sprawa tzw. depeszy emskiej (z 13 lipca 1870). 19 lipca 1870 Napoleon III (ur. 1808, zm. 1873) wypowiedział wojnę Prusom.
Koncentracja.
Wojna ta miała ujawnić wyższość pruskiego systemu mobilizacyjnego opartego na powszechnym obowiązku służby wojskowej i na transporcie kolejowym. Francja posiadała natomiast armię zawodową, a reformy wzorowane na pruskich zostały rozłożone na lata. Skutkiem tego wojska niemieckie, zjednoczone pod pruskim dowództwem, liczyły szesnaście korpusów (dwanaście pruskich, dwa bawarskie, jeden wirtembersko-badeński i jeden saski), a francuskie teoretycznie (bo niektóre wciąż były w stadium organizacji) osiem korpusów, rozwiniętych z istniejących trzech na stopie pokojowej.
Prusy podzieliły swoje siły na trzy armie:
Łącznie Prusy skoncentrowały ponad 460 tys. piechoty, 56 tys. kawalerii i około 1,6 tys. dział.
Francja podzieliła swoje siły na dwie armie:
Skoncentrowano około 200 tys. piechoty i 25 tys. kawalerii. Armia francuska miała oparcie w silnych twierdzach Metz, Sedan, Bitche i Belfort.
Jednocześnie, zgodnie z planem wojny, z Cherbourga wysłano eskadrę pięciu pancerników i jednego awizo pod dowództwem admirała Bouet-Willaumera, do blokowania Hamburga i portu wojennego Wilhelmshaven. Przewidywano (po uzyskaniu zgody Danii) przejście jednostek na Bałtyk i wysadzenie desantu morskiego na Pomorzu. Prusy mogły przeciwstawić tej eskadrze tylko jeden pancernik.
Początek wojny.
Armia Alzacji.
28 lipca 1870 Napoleon III przybył do Metzu i objął dowództwo nad skoncentrowanymi armiami. W tym samym czasie Wilhelm I Hohenzollern przybył do Moguncji i objął dowództwo nad siłami pruskimi.
2 sierpnia 2. korpus francuski, pod dowództwem generała Frossarda, przekroczył granicę i przemieszczał się w kierunku Saarbrücken. Francuzi nie podjęli próby zdobycia miasta, zadowalając się jedynie jego ostrzelaniem z dział.
4 sierpnia siły pruskie wkroczyły do pierwszych miejscowości alzackich. Były to wsie Lauterburg i Niederbronn. Jednostkami rozpoznawczymi w czasie tej operacji dowodził kapitan graf Ferdinand von Zeppelin – późniejszy twórca sterowców.
5 sierpnia jednostki prusko-bawarskie (w sile około 40 tys. ludzi) zaatakowały jednostki francuskie (w sile około 10 tys. ludzi), skoncentrowane w okolicach Wissembourga. Był to początek bitwy pod Wörth (według terminologii niemieckiej czy też Froeschwiller według terminologii francuskiej). Bitwa zakończyła się wieczorem, 6 sierpnia klęską Francuzów. Nie pomogło poświęcenie brygady kirasjerów generała Michela wzmocnionej pułkiem lansjerów, która została prawie całkowicie zniszczona podczas szarży na umocnioną wieś Morsbronn i pułku żuawów broniących z bagnetem w ręku wsi Froeschwiller. Pułk ten stracił w czasie tej bitwy 1580 z 2190 żołnierzy oraz 40 oficerów z 65 stanowiących stan wyjściowy jednostki. Armia Alzacji marszałka Mac Mahona została zmuszona do odwrotu w kierunku obozu warownego w Châlons-sur-Marne.
Straty francuskie w tej bitwie wyniosły ok. 11 tys. zabitych i rannych oraz 9 tys. wziętych do niewoli. Prusy okupiły zwycięstwo stratą 10,6 tys. ludzi.
Armia Lotaryngii.
6 sierpnia 1870 I armia pruska przeprowadziła kontratak na korpus generała Frossarda.
W okolicach wsi Spicheren doszło do decydującego starcia. Po całodziennej bitwie Prusacy zepchnęli Francuzów. Zwycięstwo zostało okupione stratą 4300 żołnierzy. Przyczyną klęski Francuzów był zupełny brak współdziałania ze strony marszałka Bazaine’a, dowódcy pozostającego w pobliżu 3. korpusu.
W efekcie wojska pruskie otworzyły sobie drogę na zachód. Zdobyły twierdzę Phalsburg, przecięły linię kolejową Paryż – Metz i okrążyły Strasburg.
12 sierpnia Napoleon III przekazał dowództwo marszałkowi Bazaine’owi i opuścił Metz, udając się do obozu warownego Châlons-sur-Marne.
Nastąpiła reorganizacja sił francuskich. Powstała armia Châlons dowodzona przez marszałka Mac Mahona i armia Renu dowodzona przez marszałka Bazaine.
Prusacy kontynuowali natarcie po linii Metz – Verdun – Paryż. Doszło do kolejnych bitew. Sytuacji Francuzów nie poprawiła nierozstrzygnięta bitwa w rejonie Colombey – Borny (14 sierpnia). Prusacy ponieśli straty 6100 zabitych i rannych, a Francuzi 3900 zabitych i rannych, ale w całokształcie sytuacji był to dalszy ciąg francuskiego odwrotu.
16 sierpnia doszło do bitwy pod Mars-la-Tour – Rezonville. Wojska francuskie miały przewagę liczebną 140 tysięcy ludzi, przeciwko 90 tys. wojsk pruskich. Francuzi utrzymali pozycje, ale w nocy wycofali się z braku amunicji. Straty wyniosły 15,8 tys. ludzi po stronie niemieckiej i 17 tys. ludzi po stronie francuskiej.
18 sierpnia doszło do najkrwawszej bitwy tej wojny – bitwy pod Gravelotte – Saint-Privat. Przegrana francuska zadecydowała o okrążeniu armii Renu w Metzu. 20 sierpnia, Metz został całkowicie okrążony. Straty niemieckie w tej bitwie wyniosły ponad 20 tys. ludzi, Francuzi stracili około 12 tys. żołnierzy.
Pomiędzy 31 sierpnia a 1 września 1870 rozegrała się bitwa pod Noiseville. Francuska armia, dowodzona przez François Achille Bazaine, wyruszyła z Metzu i spotkała się z 2. armią pruską, dowodzoną przez księcia Fryderyka Karola. Po początkowych sukcesach w ciągu dnia, Francuzi zostali zmuszeni do ponownego odwrotu do miasta Metz po tym jak Prusacy odpowiedzieli kontratakiem na siły francuskie, który nastąpił następnego dnia. Ogólne straty francuskie wyniosły 3379 zabitych żołnierzy oraz 145 oficerów, natomiast Prusacy stracili 2800 żołnierzy oraz 126 oficerów.
Przygotowania do obrony Paryża.
W związku z sytuacją na froncie już 10 sierpnia rozpoczęto przygotowania do obrony Paryża.
Obronę oparto o linię fortów i murów obronnych miasta. Forty posiadały silną artylerię – w sumie około 2500 armat wszystkich kalibrów. Jednostki liniowe uzupełniano rezerwami. Z portów Brest, Rochefort i Tulon ściągnięto jednostki marynarzy przygotowywanych do desantu morskiego na Pomorzu i to oni obsadzili forty. Obronę międzypól powierzono gorączkowo organizowanym jednostkom Gwardii Narodowej, ściąganej z prowincji. Zmobilizowano też celników i służby leśne. Obronę murów powierzono utworzonej na tę okazję Gwardii Narodowej Terytorialnej ("Garde Nationale Sédentaire").
18 sierpnia Napoleon III mianował generała Louisa Trochu gubernatorem Paryża. Mimo przygotowań do obrony, generał Cousin-Montauban hrabia Palikao zabrał z Paryża 20 tys. piechoty liniowej i wysłał ją na pomoc otoczonej armii Renu.
Upadek Cesarstwa.
23 sierpnia armia Châlons, na czele z Napoleonem III i marszałkiem Mac Mahon, opuściła obóz w Châlons-sur-Marne i ruszyła na północ, w celu udzielenia pomocy okrążonej armii Renu. Nie doszło jednak do współdziałania i po bitwie pod Beaumont sama została okrążona pod Sedanem przez wojska pruskie, bawarskie, saskie i wirtemberskie.
Doszło do zaciętych walk i stoczenia bitwy pod Sedanem. Już na samym początku bitwy został ranny marszałek Mac Mahon. Nie pomogło Francuzom zaangażowanie brygady kawalerii afrykańskiej generała Margueritte, która w wielokrotnych szarżach próbowała otworzyć drogę w kierunku Belgii. Generał Margueritte został ciężko ranny (w wyniku tych ran zmarł później w Belgii), a brygada została zdziesiątkowana. Po paru nieudanych próbach przebicia się, zamknięta w Sedanie, pozbawiona amunicji i żywności 80 tys. armia francuska skapitulowała 2 września 1870. Do niewoli dostał się Napoleon III wraz z Mac Mahonem i 39 generałami. Prusacy wzięli do niewoli około 75 tys. jeńców.
Wojna na wschodzie została przez Francuzów przegrana. Broniła się jeszcze otoczona w Metzu armia Renu, która skapitulowała 28 października i twierdze Belfort i Bitche. Belfort skapitulował na polecenie rządu francuskiego już po zawieszeniu broni 18 lutego 1871, a Bitche jeszcze później, bo dopiero 12 marca 1871.
Wojna Republikańska (Obrona Narodowa).
Oblężenie Paryża.
Po upadku Cesarstwa, 4 września 1870 Francja proklamowała powstanie III Republiki. Powstał Rząd Obrony Narodowej. Generał Louis Trochu został mianowany prezydentem, zaś Leon Gambetta ministrem wojny i spraw wewnętrznych. Pierwszymi decyzjami nowego rządu było mianowanie nowych władz administracyjnych dla poszczególnych departamentów, wzmocnienie obrony Paryża i zgromadzenie dostatecznego na potrzeby oblężenia zaopatrzenia. Nikt nie pomyślał wcześniej o konieczności ewakuacji ludności cywilnej z miasta. Podejmowane w ostatniej chwili próby ewakuacji pozwoliły wyprowadzić z Paryża około 100 tys. ludzi. W mieście pozostało około 2,3 mln mieszkańców. Wobec zagrożenia oblężeniem zdecydowano się też na wysłanie części rządu do Tours, poza zasięg przewidywanych walk.
Teoretycznie do obrony Paryża zmobilizowano 450 tys. żołnierzy, ale tylko ich część przedstawiała realną siłę. Było to 80 tys. żołnierzy armii regularnej, zebranych z rozbitych 13 i 14 korpusu armijnego i 14 tys. marynarzy marynarki wojennej.
Reszta to jednostki Gwardii Narodowej zmobilizowanej z różnych departamentów, Gwardii Narodowej Terytorialnej z Paryża i „Francs-tireurs” – ochotników uzbrojonych własnym kosztem.
Jednostki pruskie, pod dowództwem generała Helmuta von Moltke, miały okrążyć Paryż z kierunku południowo-zachodniego, zaś jednostki saksońskie pod dowództwem księcia Alberta Saskiego od północy, z zadaniem odcięcia Paryża od zachodu.
15 września przybył do Paryża generał Auguste Aléxandre Ducrot, który wykazał się w bitwach pod Froeschwiller, Sedanem i Pont a Mousson. Jego zdaniem należało za wszelką cenę utrzymać wzgórza pod Chatillon, kluczowe dla utrzymania Wersalu i uniemożliwienia bezpośredniego ostrzału Paryża. Generał Trochu uległ namowom, ale oddelegował zbyt małe siły, w efekcie rozegrana 19 września bitwa zakończyła się przegraną Francuzów, opanowaniem przez Prusaków Wersalu i okrążeniem Paryża. Tego samego dnia rozpoczęło się oblężenie Paryża, które trwało do poddania się miasta 28 stycznia 1871.
Siły armii niemieckich szybko urosły do około 400 tys. żołnierzy i składały się z korpusów armijnych pruskich, bawarskich, wirtemberskich i saskich. Wojska niemieckie zadowoliły się okrążeniem Paryża i nie podejmowały akcji ofensywnych, umacniając swoje pozycje. Bierni pozostali również Francuzi, którzy poprzestali na dwóch próbach ataków 3 października pod Malmaison i Chevilly. Niepokoili przeciwnika „Francs-tireurs”. Te niezdyscyplinowane i często pijane jednostki ochotników prowadziły swojego rodzaju działania partyzanckie, atakując miejsca postoju jednostek niemieckich.
5 października do Wersalu przybyli król Wilhelm I, Helmuth Karl Bernhard von Moltke i Otto Eduard Leopold von Bismarck i zainstalowali tam naczelne dowództwo połączonych armii niemieckich.
Niemcy przygotowywali się systematycznie do oblężenia, potrzebą chwili było przywrócenie komunikacji kolejowej między wschodem a Paryżem. Stało się to możliwe po kapitulacji twierdz Strasburg i Toul, ale z uwagi na zniszczenia i działalność partyzancką „Francs-tireurs” i „Corps Francs” linia zaczęła działać dopiero pod koniec listopada.
7 października Leon Gambetta wydostał się balonem z Paryża, aby wzmocnić działania „delegacji rządowej” w Tours.
Reorganizacja obrony.
Powstanie III Republiki zostało dobrze i pozytywnie przyjęte przez olbrzymią większość Francuzów. Klęski, które poniosła Francja, nie osłabiły chęci do obrony kraju.
W Paryżu działał rząd i jego „delegacja” w Tours. Łączność między tymi miejscowościami była utrzymywana poprzez zatopioną w Sekwanie linię telegraficzną Paryż – Rouen. Po wykryciu linii przez Prusaków komunikacja odbywała się poprzez balony i gołębie pocztowe. Z wysłanych 65 balonów, 47 dotarło do celu. Niepomyślny wiatr znosił balony daleko od miejsca przeznaczenia. Jeden z nich wylądował aż w Norwegii. Mimo to udało się wysłać z Paryża kilku polityków, którzy wzmocnili działania „delegacji rządowej”. Poza Gambettą z tej formy podróży skorzystali również: Ranc, Kératry, Dubost i Ribot. Różne źródła podają sprzeczne liczby wykorzystanych gołębi pocztowych. Do celu dotarło od 59 do 407 gołębi. Wykorzystano technikę mikrofilmów do zmniejszenia wielkości przenoszonych przez nie meldunków.
Zgodnie z poleceniami rządu, prefekci formowali nowe jednostki Gwardii Narodowej Zmobilizowanej. Wydano polecenia przybycia do metropolii pozostającym jeszcze w Algierii (ówcześnie część Francji) jednostkom armii regularnej. Były jednak też trudności. Brakowało uzbrojenia dla nowo formowanych jednostek, uzbrajano je więc w coraz starszą broń. Podjęto starania o nabycie broni w Belgii, Wielkiej Brytanii i Stanach Zjednoczonych. Ocalałe jednostki armii regularnej też wymagały zaopatrzenia w sprzęt i materiały. Bałaganu dopełniały oddziały „Francs-tireurs” – bitne i gotowe do poświęceń, ale nie uznające autorytetów.
Zorganizowano 11 obozów grupujących i szkolących nowo powstające jednostki. Znajdowały się one w następujących miejscowościach: Bordeaux, Cherbourg, Clermont-Ferrand, Conlie, La Rochelle, Les Alpines, Montpellier, Nevers, Sait-Quen, Santhonay i Tuluza.
Podjęto decyzję o sformowaniu czterech nowych armii komponowanych z ocalałych jednostek armii regularnej i Gwardii Narodowej Zmobilizowanej. Były to: Armia Wschodnia (przewidywanym dowódcą był generał Cambriel), Armia Zachodnia (przewidywanym dowódcą był generał Fiereck), Armia Loary (przewidywanym dowódcą był generał La Motte-Rouge) i Armia Północna (od grudnia 1870 dowódcą był generał Faidherbe).
Celem nadrzędnym tych działań było przerwanie oblężenia Paryża. Według planów rządu miały tego dokonać Armia Wschodu i Armia Loary.
Dalsze walki na wschodzie.
Kapitulacja twierdzy Strasburg uwolniła 40 tysięcy żołnierzy bawarskich i badeńskich oblegających dotychczas to miasto. Dowodzący nimi generał von Werder rozpoczął ofensywę w kierunku południowo-zachodnim, zajmując kolejno Selestat, Colmar, Miluzę i Altkirch, podchodząc aż do twierdzy Belfort. Jednocześnie jednostki niemieckie sforsowały Wogezy i w okresie od 6–12 października starły się z jednostkami francuskimi w rejonie Epinal. Przegrana bitwa zmusiła Francuzów do wycofania się z rejonu Wogezów.
Gambetta zdecydował się na zmianę dowódcy Armii Wschodu. Rannego generała Cambriel zastąpił Giuseppe Garibaldi, zaś dowódcą twierdzy Belfort mianowano pułkownika Denfert-Rochereau.
Pierwszym zadaniem postawionym Garibaldiemu było odzyskanie linii Wogezów, zadanie niewykonalne, ponieważ w tym momencie generał Werder zagrażał już miastu Dijon. Garibaldi kontynuował więc odwrót zapoczątkowany przez generała Cambriel.
W poszukiwaniu zaopatrzenia, wojska niemieckie oblegające Paryż wysyłały oddziały kawalerii do Normandii.
Jedną z pierwszych jednostek, która rozpoczęła stawiać im opór, był składający się z żołnierzy Gwardii Narodowej i „Francs-tireurs” oddział pułkownika de Lipovskiego.
Bałagan informacyjny i fałszywe pogłoski o marszu jednostek nieprzyjaciela na Orlean, doprowadziły w dniu 24 września 1870 do opuszczenia tego miasta przez Francuzów. Wojska francuskie wróciły tam po trzech dniach, po otrzymaniu wiadomości, że miasto nie zostało zajęte przez nieprzyjaciela. Ostatecznie Orlean został zajęty przez Prusaków 11 października. Wydarzenia te spowodowały odsunięcie od dowodzenia dotychczasowego dowódcy Armii Loary generała La Motte-Rouge i mianowanie na jego miejsce generała D’Aurelle.
29 października 1870 skapitulował broniony przez marszałka Bazaine Metz. Kapitulację poprzedziły rozruchy części młodszych oficerów, Gwardii Narodowej i mieszkańców Metz, pragnących bronić się dalej, mimo katastrofalnego zaopatrzenia w żywność i amunicję.
Do niewoli dostało się sto kilkadziesiąt tysięcy żołnierzy armii regularnej i Gwardii Narodowej, na czele z marszałkami Bazaine, Canrobert i Le Boef, generałami Changenier, Cissey, Clinchant, Coffinières, Desvaux, Frossard, Jarras, Ladmirault i Soleille. Kapitulacja Metz wyeliminowała z walki ponad dwukrotnie więcej żołnierzy francuskich, niż klęska pod Sedanem.
Na wschodzie w rękach francuskich pozostały okrążone twierdze Bitche i Belfort.
Rewolta w Paryżu.
31 października, na skutek niepomyślnych wiadomości z frontu, jak również małej skuteczności działań w obronie Paryża (między innymi utratą Bourget), mieszkańcy Paryża wzniecili rewoltę. Opanowano wiele gmachów publicznych, między innymi budynek merostwa. Domagano się ustąpienia niesprawnych wojskowych i polityków, chciano proklamować komunę. Rozruchów nie poparły jednak wojska regularne i poza nielicznymi wyjątkami Gwardia Narodowa Zmobilizowana. Poparła je tylko Gwardia Narodowa Terytorialna, a to było za mało, aby obalić władze. Dokonano kilku zmian we władzach Paryża i wojsku. Około 2 listopada przywrócono porządek. Represje były łagodne i skierowane głównie w skrajną lewicę, ale i tu działania policji były powolne i często nieskuteczne.
Zwrot zaczepny Armii Loary.
W zaistniałej sytuacji Gambetta zamiast oczekiwać na wzmocnienie wojsk państw niemieckich jednostkami, które oblegały Metz zdecydował się na zwrot zaczepny.
Nie mogła temu służyć uwikłana w walki odwrotowe Armia Wschodu (formalnie ciągle nazywana Armią Wogezów), ani osłaniająca strategicznie niezwykle ważne wybrzeża kanału La Manche i Morza Północnego Armia Północy.
Pozostała do dyspozycji Armia Loary i to ona miała rozpocząć atak, z nadzieją na odblokowanie Paryża.
Ofensywa rozpoczęła się 9 listopada 1870. Na lewym skrzydle od Blois w kierunku na Pithiviers posuwał się 16 korpus przybyłego z Afryki generała Chanzy, na prawym skrzydle jednostki generała Pallières miały sforsować Loarę w Gien i posuwać się w kierunku Orleanu.
10 listopada jednostki generała Chanzy starły się z wojskami bawarsko-pruskimi w okolicach miejscowości Patay i Coulmiers. Oddziały państw niemieckich zostały zmuszone do wycofania się. Jednocześnie postępy generała Pallières zmusiły wojska bawarskie do opuszczenia Orleanu, który został zajęty przez wojska francuskie.
Mimo tylko taktycznego znaczenia operacji, prasa okrzyknęła ją jako otwarcie drogi do Paryża.
Rok 1871.
9 stycznia 1871 miała miejsce bitwa pod Villersexel. Pruski generał August von Werder zaatakował francuskie pozycje, dowodzone przez generała Charles’a Denisa Bourbakiego, wokół miasta Villersexel. Oddziały pruskie szybko przemaszerowały przez most nad rzeką Ognon, a następnie około godziny 13 Prusacy zdobyli lokalny zamek (château). Francuzi jednakże przeprowadzili pomyślny kontratak z okolic Autrey-le-Vay i zmusili Prusaków do częściowego odwrotu.
Przeprowadzony kolejny francuski kontratak spowodował odbicie zamku przez Francuzów oraz przeniesienie walk na ulice Villersexel. Około godziny 3 w nocy oddziały francuskie przeprowadziły ostateczny atak na pozycję pruskie i zmusiły wojska von Werdera do wycofania się ponad 20 km w głąb własnych pozycji.
Po zwycięstwie nad Orleanem, Prusacy pod wodzą księcia Karola Fryderyka skierowali się w kierunku miasta Le Mans. Antonie Chanzy miał do dyspozycji około 150 tys. żołnierzy stacjonujących w mieście. Ciężar prowadzenia wojny przez regularne wojska francuskie spadł na siły Chanzy’ego, szczególnie po tym, jak Francuzi odnieśli klęski w bitwie pod Sedanem i oblężeniu Metz oraz w związku z trwającym oblężeniem Paryża. Francuska armia była zdemoralizowana oraz źle uzbrojona. W jej skład wchodzili m.in. rezerwiści i cywile, którzy byli uzbrojeni często w stare karabiny odprzodowe oraz działa. Większość francuskiej amunicji została zasypana w śniegu, ponieważ dowództwo francuskie kazało umieścić amunicję w przygotowanych okopach.
W dniach 10–12 stycznia 1871 rozegrała się bitwa pod Le Mans. Prusacy zaatakowali Francuzów od lewej flanki w okolicach rzeki Huisine. Próba francuskiego kontrataku została odparta atakiem Prusaków na prawej flance. Próba ataków oddziału dowodzonego przez Bernarda Jauréguiberry’ego również została odparta. W sytuacji niepowodzenia kontrataków oraz ataków z obu flank Francuzi zostali zmuszeni do wycofania się do Le Mans, które zostało zdobyte. Zdobycie Le Mans przez Prusaków oznaczało koniec oporu Francuzów w całej zachodniej Francji oraz wzdłuż rzeki Loary.
Pruska armia, pod wodzą cesarza Wilhelma I, rozpoczęła oblężenie Paryża. Pierwsza armia pruska, pod wodzą Karla von Goebena, miała zaatakować Paryż od północy. Von Goeben, maszerując ze swoją armią na północ, 19 stycznia 1871 napotkał pod miastem Saint-Quentin nieregularne siły francuskie pod wodzą Louisa Faidherbe. Rankiem 19 stycznia Prusacy zaatakowali i pokonali siły francuskie. Brak przełomu ze strony francuskiej oznaczał, że Paryż mógł spokojnie być ostrzeliwany przez Niemców, a Francuzi nie byli już zdolni do ataków, które mogły się temu przeciwstawić.
28 stycznia 1871 poddał się Paryż. 17 lutego 1871 odbyła się w Paryżu parada pruskiej armii.
Działania na morzach.
Dowództwo francuskie przewidywało wybuch wojny i zaplanowało przeprowadzenie na Bałtyku poważnej operacji desantowej, która zmusiłaby nieprzyjaciela do odciągnięcia sił z frontu głównego. W Szlezwiku miał wylądować 40-tysięczny korpus, który zagroziłby północnym Niemcom. Dodatkowo Francuzi chcieli namówić Danię do współdziałania i rewanżu za przegraną wojnę w 1864. Marynarka wojenna Prus posiadała jedynie 3 pancerniki, wobec 18 francuskich, i nie miała żadnych szans w starciu z Francuzami na pełnym morzu. Marynarka francuska była jednak niedofinansowana, skutkiem czego był niski poziom wyszkolenia załóg. Po wybuchu wojny armia nie była już w stanie przydzielić odpowiedniej liczby żołnierzy do desantowania i operacji nie zrealizowano.
Flota francuska wykonała swoje podstawowe zadanie, jakim było przetransportowanie wojsk z Algierii. Następnie zablokowała niemieckie porty, wchodząc 2 sierpnia na Bałtyk i od 11 sierpnia 1870 kontrolując ujście rzeki Jade (Dolna Saksonia). Wciągnięcie do wojny Danii ostatecznie nie powiodło się, ponieważ Duńczycy nie chcieli podejmować ryzyka. Na Bałtyku miał miejsce minimalny kontakt zbrojny francusko-pruski i 22 września 1870 francuska eskadra definitywnie opuściła akwen.
Jedyne sukcesy floty francuskiej przyniosły działania sił lekkich. W czasie wojny zatrzymały 80 statków nieprzyjaciela, zadając pewne straty niemieckiej gospodarce. Jedynym poważniejszym starciem w wojnie oceanicznej była stoczona 9 listopada 1870 nierozstrzygnięta bitwa pod Hawaną. Niemiecka kanonierka „Meteor” zdemolowała tam francuski okręt „Bouvet”, jednak dowódca francuskiego Dywizjonu Pacyfiku tak szczelnie zablokował wybrzeża Ameryki Południowej, że „Meteor” do końca wojny nie mógł już wypłynąć z neutralnego portu.
Rozejm i zakończenie wojny.
28 stycznia 1871 zawarte zostało zawieszenie broni, a 26 lutego w Wersalu podpisano preliminaria pokojowe.
Po zakończeniu działań wojennych jeńcy powrócili do Niemiec, zaś Rzesza zarekwirowała sprzęt wojskowy Francji i nałożyła na pokonane państwo kontrybucję .
Od 28 stycznia 1871 teren Francji podzielony był linią demarkacyjną. Rozciągała się ona od Seine-Mündung (na południu), do Sarthe. Na wschodzie docierała do Bierzen, Clamech, Chagnh (do zamku) i dalej do Châlon, zaś na północy do Saône, a na południu do Lons-le-Saunier i Saint-Laurent oraz granicy ze Szwajcarią.
Wojnę zakończył pokój frankfurcki zawarty 10 maja 1871 we Frankfurcie nad Menem.
W ramach układu pokojowego Francja musiała oddać nowo powstałemu Cesarstwu Niemieckiemu terytoria Alzacji i część Lotaryngii o łącznej powierzchni 14 508 km² oraz zapłacić olbrzymią jak na tamte czasy sumę 5 miliardów franków w złocie. Do czasu spłaty kontrybucji wojska niemieckie stacjonowały w północnej Francji na koszt Francji.
Konsekwencje wojny.
Wojna ukazała słabość francuskiej armii wobec Związku Niemieckiego, II Cesarstwo przekształcono w III Republikę Francuską, odsuwając przy tym Napoleona III od władzy.
Zostały wzniesione liczne pomniki dla upamiętnienia wojny. Między innymi w Monachium stanęła istniejąca do teraz monumentalna kolumna Anioła Pokoju ("Friedensengel"), by uczcić dwudziestopięciolecie pokoju.
Skutkiem przegranej była budowa pod koniec XIX wieku Systemu Séré de Rivièresa – francuskich fortyfikacji (linii obronnej) wzdłuż granicy francusko-niemieckiej.
Jednym z wyników wojny była zmiana części postanowień układu pokojowego w Paryżu (1856) przez traktat londyński (1871).
Odmowa uznawania przez armię niemiecką francuskich wolnych strzelców za stronę walczącą przyczyniła się do zwołania w 1874 r. międzynarodowej konferencji, na której uchwalono deklarację brukselską o prawach i obyczajach wojennych.

</doc>
<doc id="103999" url="https://pl.wikipedia.org/wiki?curid=103999" title="Pierogi">
Pierogi

Pierogi – "ogólnie": kawałki cienkiego, elastycznego i dobrze zlepiającego się ciasta napełnione najrozmaitszymi farszami i ugotowane w wodzie lub na parze, upieczone, usmażone czy grillowane; ciasto może zostać zrobione z dowolnego rodzaju mąki (pszennej, ryżowej, kukurydzianej, żytniej, gryczanej) z dodatkiem wody, jaj, drożdży i tłuszczu (masła, oleju, smalcu), śmietany oraz innych dodatków smakowo-zapachowo-barwiących; przy czym ciasto powinno być dostosowane do farszu; pierogi mogą mieć rozmaite kształty np. stożka, sakiewki, trójkąta, półkrążka; potrawa, którą można spotkać w wielu kuchniach na całym świecie, np. w kuchni polskiej, włoskiej, rosyjskiej, ukraińskiej, meksykańskiej, indyjskiej czy żydowskiej; jest to kulinarny koncept pochodzący z Chin, który na ziemie polskie dotarł prawdopodobnie w XIII wieku.
"W Polsce": potrawa mączna kuchni staropolskiej i polskiej, słone lub słodkie nadzienie zawinięte w kawałek najczęściej pszennego ciasta makaronowego, rzadziej drożdżowego. Ze względu na proces obróbki termicznej wyróżnia się trzy rodzaje pierogów: gotowane (najbardziej powszechne), pieczone i smażone. Pierogi mogą być różnej wielkości: od maleńkich uszek aż po olbrzymi pojedynczy pieróg, który kroi się w plastry przed podaniem. Pierogi z nadzieniem słonym podaje się na gorąco na obiad lub kolację. Pierogi nadziewane na słodko są podawane także na deser. Do powszechnie znanych należą pierogi ruskie, pierogi z farszem mięsnym i pierogi z kiszonej kapusty z grzybami. Pierogi występują też w licznych odmianach regionalnych. 
W Polsce.
Pierogi (l. mn. od pieróg, pierog) są uważane za pracochłonną potrawę mączną. Są to kawałki cienko rozwałkowanego ciasta makaronowego z farszem słonym lub słodkim, uformowane na kształt trójkąta lub półkola i ugotowane w wodzie (pierogi gotowane) lub rzadziej upieczone (pierogi pieczone) czy usmażone.
Według Polaków i cudzoziemców pierogi są uznawane za tradycyjną potrawę staropolskiej i współczesnej kuchni polskiej, chociaż ich ojczyzną są Chiny. Maleńkie pierożki nazywa się w języku polskim uszkami.
Pierogi mogą być bardzo różnej wielkości: od maleńkich uszek i kołdunków mieszczących się w całości w ustach, poprzez małe i średnie o długości 5 do 10 cm, duże 15-centymetrowe ważące 150–200 gramów jeden (np. pierogi „Szlachcice”), aż po olbrzymi pojedynczy pieróg o masie ponad 1 kg (np. pieróg biłgorajski w wersji ze skórką). Ich cechą wspólną jest farsz otoczony płatem ciasta. Przepisy na pierogi pieczone (np. soczewiaki sejneńskie) czy pierogi smażone na głębokim oleju (np. pierogi wigierskie) są rzadziej spotykane niż przepisy na pierogi gotowane.
Lokal gastronomiczny, w którym sprzedawane są (głównie) różnego rodzaju pierogi nazywa się pierogarnią lub pierożarnią. W ofercie pierogarni, obok tradycyjnych pierogów gotowanych w wodzie („lepiochy z wody brane”), można także znaleźć pierogi pieczone w piecu („piecuchy”) i smażone czebureki kresowe. Pierogi są również serwowane w barach mlecznych.
W języku angielskim polskie pierogi bywają nazywane "pierogies".
W „Kuchni polskiej” pod redakcją Stanisława Bergera zostały wymienione przepisy na następujące pierogi gotowane:
Ponadto w książce podano przepis na pierogi ruskie z ciasta drożdżowego pieczone w piekarniku.
Etymologia wyrazu.
Początkowo pierogi nazywano w języku polskim pirogami (w liczbie pojedynczej był to "ten piróg").
Słowo pierogi zadomowiło się w polszczyźnie w XVII wieku. W XIX wieku słowo pierogi miało już takie samo znaczenie jak obecnie i oznaczało potrawę z ciasta głównie pszennego, gotowanego albo pieczonego, wypełnionego różnymi rodzajami nadzienia.
Na początku XX wieku różne znaczenia wyrazu pieróg zostały zamieszczone w "Słowniku ilustrowanym języka polskiego" autorstwa Michała Arcta z 1916 roku:
Natomiast Aleksander Brückner w "Słowniku etymologicznym języka polskiego" z 1927 roku podał znaczenie oraz pochodzenie wyrazu pieróg:
Według Andrzeja Bańkowskiego słowo "pirogi" ("pierogi") i jemu podobne w innych językach bałtosłowiańskich (łot. "pirags", lit. "pyragas" czy pierwotnie w języku polskim "piróg") jest zapożyczeniem z dialektów uralskich (por. est. "piirag"). Druga hipoteza wskazuje na prasłowiańskie słowo "pir" – święto, uroczystość lub na słowo "piera" – rodzaj nadziewanego ciasta. Według jeszcze innej hipotezy do cząstki "pier-" dodano przyrostek -óg (jak w wyrazie "twaróg") i zrodziło się słowo "pieróg".
Max Vasmer w etymologicznym słowniku języka rosyjskiego pisze:
W ten sposób, trzecia wersja pochodzenia tego słowa opiera się na prasłowiańskim *pyrogъ mającej powiązania ze starym rosyjskim пыро (pol. orkisz, ros. полба). Ono z kolei zostało powiązane przez etymologię ludową ze słowem "pir" - święto."
Historia.
Według legendy Jacek Odrowąż zachwycił się ich smakiem podczas bytności w Kijowie i dzięki niemu zagościły w Polsce. Miał on karmić pierogami polską biedotę.
Współcześnie pierogi są uważane przez Polaków, jak i cudzoziemców, za potrawę typowo polską, narodową, jednak przyjmuje się, że pomysł nadziewania kawałków ciasta makaronowego różnymi rodzajami farszu i ich gotowania, pieczenia lub smażenia pochodzi z Chin, skąd przez Ruś dotarł do Polski, a następnie rozpowszechnił się dalej na Zachód aż do Francji.
Podobno pierogi znano już w XIII wieku. Początkowo przygotowywano je wyłącznie na specjalne okazje i święta. Takie odświętne i specjalne pirogi różniły się między sobą smakiem i kształtem oraz posiadały własne nazwy, np.: kurniki – duże pierogi weselne z różnymi nadzieniami, zawsze z dodatkiem mięsa kurzego; knysze – pierogi żałobne, podawane na stypie; koladki – pieczone w styczniu, w okresie kolędowania; hreczuszki – przyrządzane z mąki gryczanej; sanieżki i socznie – słodkie pierożki pieczone najczęściej z okazji imienin.
W XVII wieku pierogi (gotowane, pieczone, jak i smażone) były już dobrze znane w kuchni staropolskiej. Świadczą o tym liczne przepisy na pierogi zamieszczone przez Stanisława Czernieckiego w najstarszej polskiej książce kucharskiej pt. "Compendium ferculorum" z 1682 roku. Znalazł się tam przepis na gotowane pierożki z farszem zawierającym nerkę cielęcą, łój i „zieloność”, obficie doprawionym solą pieprzem i gałką muszkatołową. Czerniecki podał przede wszystkim wiele przepisów na pierogi na słodko, czyli z jakimkolwiek „konfektem” (konfitury, owoce w cukrze) zawiniętym w ciasto uformowane na kształt pierożka, np. przepis na pieczone pierożki z ciasta francuskiego czy przepis na pieczone lub smażone pierożki z ciasta drożdżowego z nadzieniem różanym i z owoców bzu.
Także w XVIII wieku pierogi były jedną z ulubionych i charakterystycznych dla kuchni polskiej potraw, obok barszczu, rosołu, sztuki mięsa, bigosu, kiełbasy z kapustą i rozmaitych kasz.
W "Słowniku kuchennym i spiżarnianym" zamieszczonym na końcu tłumaczenia francuskiej książki kucharskiej pt. "Kucharz doskonały" (1783) tłumacz Wojciech Wielądko podał ówczesną definicję pierogów:
O pierogach gotowanych i pieczonych w piecu („pirogi ruskie”) z serem, kapustą, cebulą, czernicami albo makiem, oraz pierogach knyszach, jako o potrawie prostego ludu polskiego, wspominał polski etnograf Łukasz Gołębiowski, opisując m.in. kuchnie, stoły, uczty i biesiady w 1830 roku.
Tymi słowami opisano pierogi w encyklopedii powszechnej z 1865 roku, wydanej przez Samuela Orgelbranda (pisownia oryginalna):
W kuchni staropolskiej bardzo lubiane były pierogi z farszem ze słodkiej lub kwaśnej kapusty. Lucyna Ćwierczakiewiczowa w książce "365 Obiadów" z 1871 roku podała przepis na gotowane pierogi ze świeżą kapustą i suszonymi grzybami oraz śledziem zawijane w ciasto z mąki i jaja, obok przepisów na małe podłużne pierogi w stylu rosyjskim („pierogi ruskie”) z ciasta drożdżowego lub francuskiego z kapustą słodką i kwaśną, które należało upiec w piecu, czy na pierogi z ryżem i jajami na twardo lub kaszą gryczaną serwowane do kapuśniaku lub barszczu.
W "Kucharce Litewskiej" z 1881 roku znalazł się rozdział poświęcony pierogom w stylu rosyjskim pieczonym w piecu („pierogi ruskie”). Autorka Wincenta Zawadzka wymieniła różne farsze (np. ze słodkiej kapusty, ze słodkiej kapusty z jajami na twardo, z kwaśnej kapusty z rybą, z mięsa z podsmażaną cebulką, z cielęcej wątróbki, z kury z ryżem, grzybowy z ugotowanych suszonych borowików, ze szczupaka), którymi należało nadziać ciasto (listkowe, maślane kruche lub drożdżowe jak na bułki) rozwałkowane na grubość palca, tzn. na warstwie ciasta ułożyć warstwę farszu i zakryć ciastem, zlepić brzegi uprzednio posmarowane rozbitym jajem, posmarować tymże jajem po wierzchu i upiec w nagrzanym piecu, albo robić małe podłużne pierożki wielkości dla jednej osoby zamiast dużego pieroga. Za najwyborniejsze uważała małe pierożki z grzybami lub kapustą.
Cztery przepisy na pierogi gotowane z grzybami, mięsem, serem lub powidłami odnotowano w dawnych książkach kucharskich z regionu Kujaw i Pomorza z początku XX wieku.
Pierogi jako potrawa zdobyły ogromną i trwałą popularność w kuchni polskiej, zarówno wiejskiej, jak i miejskiej. W kuchni ludowej pierogi były nadziewane jarzynami (kapustą, marchwią, tartymi burakami), grzybami, soczewicą, siemieniem, fasolą, grochem, twarogiem, kaszą (gryczaną, jaglaną) i ziemniakami. Pierogi wytwarzane są chętnie również współcześnie. Nadal pierogi są główną potrawą podawaną podczas regionalnych festynów i konkursów kulinarnych.
Pierogi gotowane.
Pierogi gotowane są robione i spożywane w całej niemal Polsce, nie należą jednak do potraw tradycyjnych Śląska i Kaszub. W Wielkopolsce, na Pomorzu i na Podlasiu pierogi gotowane pojawiły się w menu dopiero w okresie międzywojennym. Typowe pierogi gotowane nadziewane są: mięsem, owocami (sezonowymi, takim jak czarne jagody, truskawki itp.), słodkim twarogiem lub kiszoną kapustą z grzybami (typowa potrawa wigilijna). Na całym obszarze spożywania pierogów w Polsce spożywa się pierogi z mięsem, z owocami i z serem na słodko. Pierogi ruskie (z twarogiem i ziemniakami) to potrawa typowa dla Lubelszczyzny i Kresów Wschodnich. Lokalnie na Lubelszczyźnie popularne są pierogi, których główny skład stanowią kasza, ser oraz mięta, tzw. mucybuły.
Odpowiednikiem polskich pierogów gotowanych w kuchni rosyjskiej i ukraińskiej są wareniki.
Ciasto.
Podstawowymi składnikami ciasta na pierogi są:
Ciasto na pierogi można sporządzić również bez dodatku jajek, tylko z mąki z dodatkiem letniej wody i soli. Pierogowe ciasto musi być bardzo dobrze wyrobione i elastyczne, aby po ugotowaniu uzyskać miękkie pierogi. Z ciasta pierogowego robi się także uszka i kołduny. Wyrobione ciasto rozwałkowuje się na grubość około 2 milimetrów. Rozwałkowane ciasto kroi się na kwadraty lub za pomocą formy wykrawa się krążki. Na środek każdego kwadratu lub krążka nakłada się porcję nadzienia. Następnie pierogi lepi się ręcznie. Do formowania pierogów (wycinania i zlepiania) można użyć specjalnych foremek.
Nadzienie.
Pierogi mogą być z nadzieniem słonym lub słodkim. Do nadziewania na słono wykorzystuje się mięso, podroby, grzyby, kapustę kiszoną lub słodką, ziemniaki, ser, kaszę, zaś do nadziewania na słodko mogą posłużyć owoce (czarne jagody, wiśnie, truskawki, jabłka, czereśnie), twaróg na słodko czy marmolada. Najczęściej nadzienie sporządzane jest z produktów ugotowanych i zmielonych lub oczyszczonych i ewentualnie pokrojonych na kawałki surowych owoców. Konsystencja nadzienia nie powinna być zbyt rzadka lub twarda. Nadzienie doprawia się do smaku solą lub cukrem i innymi dodatkami smakowo-aromatycznymi. Porcje nadzienia nakłada się na kawałki ciasta łyżeczką. Pierogi ze słodkim nadzieniem po ugotowaniu polewa się roztopionym masłem lub śmietaną i posypuje cukrem. Słodkie pierogi mogą być podane na deser lub jako danie podstawowe. Pierogi ze słonym nadzieniem polane tłuszczem są podawane jako drugie danie.
Wyrób.
Wyróżnia się następujące etapy podczas wyrabiania pierogów:
Pierogi mogą być wyrabiane ręcznie lub automatycznie za pomocą maszyn na skalę przemysłową. Ręczne lepienie polega na wzięciu kawałka ciasta z nadzieniem do lewej ręki, lekkim naciśnięciu palcem wskazującym prawej ręki przy jednoczesnym zgięciu kawałka ciasta na połowę, dociśnięciu ciasta do nadzienia, aby usunąć powietrze, połączeniu brzegów ciasta ze sobą i dokładnym zlepieniu ich. Niedokładne zlepienie brzegów czy rozsmarowanie nadzienia między brzegami ciasta powoduje ich rozlepianie podczas gotowania i wypływanie nadzienia, zaś zamknięcie powietrza w pierogu sprawia, że pęcznieje on podczas gotowania, co obniża jego jakość, lub pęka. Gotowe surowe pierogi układa się rzędami na posypanych mąką stolnicach lub tacach i nakrywa czystymi ściereczkami, aby nie obeschły.
Pierogi są spożywane świeżo ugotowane np. na obiad. Ugotowane i ostudzone można też podać na kolację lub dzień po sporządzeniu po dodatkowym podsmażeniu lub podgrzaniu w gorącej wodzie dla odświeżenia i doprowadzenia do właściwej temperatury.
Pierogi w wersji słonej można podawać na różne okazje i można je serwować do czystych zup. Większość dobrze smakowo łączy się z surówkami i zasmażaną kapustą. Pierogi można popijać piwem, herbatą czy wytrawnym czerwonym winem.
Deserowa porcja pierogów waży 150 do 200 gramów. Porcja pierogów serwowanych jako drugie danie waży 250 do 300 gramów.
Uszka i kołduny.
Z ciasta pierogowego robi się również uszka i kołduny.
Uszka są maleńkimi pierożkami, robionymi na kwadratach z ciasta o boku 2 do 3 cm, które składa wokół porcji nadzienia po przekątnej, zlepia brzegi ciasta, po czym łączy ze sobą końce podstawy powstałego trójkąta. Ugotowane w osolonej wodzie uszka (np. z nadzieniem z suszonych grzybów) podaje się do klarownego czerwonego barszczu lub innych czystych zup, przy czym zalewa się je gorącą zupą tuż przed podaniem na stół. Porcja uszek na jeden talerz zupy powinna ważyć 50 gramów (8 do 10 sztuk).
Innymi małymi pierożkami są kołduny, które po osobnym ugotowaniu w osolonej wodzie podaje się z bulionem, czystym barszczem czerwonym lub polane masłem. Porcja nadzienia pojedynczego kołduna jest gałką wielkości orzecha laskowego. Kołduny litewskie są nadziewane surowym mięsem (baranina z udźca, wołowina bez kości i łój wołowy) doprawionym do smaku czosnkiem, cebulą, majerankiem, pieprzem i solą. Powinny być tak małe, aby można je było zjeść naraz. Nazywanie pierogów i pierożków kołdunami pochodzi z kuchni litewskiej.
Pierogi pieczone.
Typowe polskie pierogi pieczone (czyli pszenne pieczywo, różnej wielkości, często wypiekane na drożdżach, wewnątrz którego znajduje się rozmaite nadzienie) w wersji wytrawnej: z kaszą jaglaną (Lubelskie, Łowickie), gryczaną (Lubelskie), z soczewicą (wschodnia Polska), z soją, z grzybami, z kapustą (pogranicze podlasko-lubelskie). Pierogi pieczone z nadzieniem słodkim: z twarogiem lub twarogiem z makiem (Podlasie), z marchwią (okolice Włodawy), a nawet tartymi burakami (okolice Radomia).
W innych państwach.
Potrawy podobne do polskich pierogów występują w innych kuchniach narodowych. Od polskich różnią się ciastem, nadzieniem, kształtem, sposobem lepienia i podania, oraz nazwą. Przykłady zagranicznych potraw o charakterze pierogów zostały podane w tabeli:

</doc>
<doc id="104000" url="https://pl.wikipedia.org/wiki?curid=104000" title="Gastrolity">
Gastrolity

Gastrolity (gr. "gastḗr" – ‘żołądek’, líthos – ‘kamień’) – kamienie i ziarna piasku znajdujące się w żołądku mięśniowym (mielcu) ptaków ziarnojadów (np.: łuszczaków, kuraków), a także krokodyli, fok oraz u wymarłych dinozaurów z grupy prozauropodów i zauropodów, celowo przez nie połykane. U ptaków są one drobne (z wyjątkiem gastrolitów strusi, które mają do 10 cm) i dość nieliczne. Dinozaury natomiast mogły mieć nawet do 200 dużych kamieni w żołądku.
Funkcje.
Ułatwiają mechaniczne rozdrabnianie pokarmu, dzięki skurczom mięśni żołądka i wywołanym przez nie ciągłym ruchem gastrolitów, co powoduje rozcieranie pokarmu.
Mianem gastrolitów określa się także płaskie lub ziarniste wapienne twory znajdujące się w ścianie żołądka skorupiaków dziesięcionogich. Stanowią one zapasy węglanu wapnia (), wycofanego z pancerza w fazie przedlinieniowej cyklu linieniowego (faza poprzedzająca linienie) i wykorzystywanego ponownie do wysycania nowego szkieletu w fazie polinieniowej.
U krokodyli gastrolity pełnią także rolę balastu.

</doc>
<doc id="104001" url="https://pl.wikipedia.org/wiki?curid=104001" title="Podchorąży">
Podchorąży

Podchorąży – tytuł wojskowy kandydata na oficera zawodowego lub rezerwy (tradycyjnie tytuł ten jest używany także w innych służbach mundurowych, np. w straży pożarnej). W skrócie „pchor.”.
Historia.
Tytuł wywodzi się z XVIII wieku, kiedy stopień chorążego był pierwszym stopniem oficerskim.
Kandydat na oficera może mieć stopień wojskowy szeregowego (kanoniera, marynarza) albo podoficera (do stopnia sierżanta (ogniomistrza, bosmana) włącznie), zaś tytuł podchorążego jest używany wraz ze stopniem wojskowym – bezpośrednio po stopniu (np. kapral podchorąży).
Studia w wyższej szkole oficerskiej lub w akademii wojskowej zakończone są ceremonią promocji na pierwszy stopień oficerski (zwykle podporucznika, przed II wojną światową wyjątkowo prymusi byli promowani na stopień porucznika, a w pierwszych promocjach WAT – nawet na stopień kapitana, np. kpt. Kazimierz Palski). W przypadku Szkoły Głównej Służby Pożarniczej absolwenci po promocji otrzymują tytuł młodszego kapitana pożarnictwa.
Podchorążowie w Polsce obchodzą swoje święto 29 listopada, na pamiątkę Nocy Listopadowej.
Oznaczenia.
Zgodnie z przepisami mundurowymi Sił Zbrojnych Rzeczypospolitej Polskiej podchorążowie noszą naramienniki dodatkowo obszyte sznureczkiem białym albo biało-czerwonym (jest to tradycja z lat przedwojennych). Sznureczek biało-czerwony oznaczał studenta-słuchacza studium wojskowego, potem słuchacza szkół oficerów rezerwy, jeszcze później szkół podchorążych rezerwy i kursu szkolenia rezerw, natomiast biały – słuchaczy zawodowych akademii wojskowych i szkół oficerskich. Ponadto na naramiennikach podchorąży nosi okrągłą oznakę ze skrótem nazwy szkoły, np. "WAM", "WAT", "SGSP" (Szkoła Główna Służby Pożarniczej), "WSO" (wyższa szkoła oficerska), "SOR" (Szkoła Oficerów Rezerwy), "SPR" (Szkoła Podchorążych Rezerwy), a na rękawach paski z lamówki, których liczba i szerokość zależne są od roku studiów (na I roku studiów – jeden szeroki pasek; na II roku – jeden szeroki i naszyty pod nim jeden wąski pasek, na III roku – jeden szeroki i naszyte pod nim dwa wąskie paski; na IV roku – jeden szeroki i naszyte pod nim trzy wąskie paski; na V roku – dwa szerokie paski; w czasach, kiedy istniała Wojskowa Akademia Medyczna z sześcioletnimi studiami, podchorążowie VI rocznika nosili trzy szerokie paski na rękawach).
W Wojsku polskim w okresie Sejmu Wielkiego i w wojsku Kościuszki oznaką stopnia były 2 galony na mankietach i 2 galony na kołnierzu.

</doc>
<doc id="104003" url="https://pl.wikipedia.org/wiki?curid=104003" title="Izoleksa">
Izoleksa

Izoleksa (z greckiego "izo" – równy i "leksis" – wyraz) – linia wytyczona na mapie zgodnie z granicą zasięgu terytorialnego występowania danego (którego dotyczy dana izoleksa) wyrazu jako elementu słownikowego. Izoleksa przebiega np. między obszarami z dominującymi formami "na polu" i "na dworze". 

</doc>
<doc id="104006" url="https://pl.wikipedia.org/wiki?curid=104006" title="Yngwie Malmsteen">
Yngwie Malmsteen

Yngwie Malmsteen, właśc. Lars Yngve Johann Lannerbäck (ur. 30 czerwca 1963 w Sztokholmie) – szwedzki gitarzysta-wirtuoz heavymetalowy, kompozytor, autor tekstów.
W 1981 przeniósł się do USA, gdzie występował w zespołach Steeler i Alcatrazz. Od 1983 kolejne grupy firmował własnym nazwiskiem.
Przedstawił odmianę heavy metalu neoklasycznego o indywidualnym rysie, nadanym poprzez wykorzystanie barokowej harmonii i ekspresyjny styl gry na gitarze. Był kolejnym po Eddie Van Halenie gitarzystą, który dokonał wyraźnego przełomu w technice gry. Charakterystyczne cechy jego stylu to szybkie przebiegi oraz pasaże i ich sekwencje, do wykonywania których inspiracją były kaprysy Niccolò Paganiniego. Od początku swojej kariery używa gitary Fender Stratocaster. Wywarł wpływ na gitarzystów lat 80., szczególnie grających różne odmiany muzyki heavy metal.
W 2004 roku muzyk został sklasyfikowany na 17. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Dzieciństwo i młodość.
Yngwie Malmsteen urodził się 30 czerwca 1963 roku w Sztokholmie. Jego ojciec był wojskowym w stopniu kapitana, natomiast matka, Rigmor, artystką. Yngwie miał dwójkę starszego rodzeństwa, siostrę Ann Louise oraz brata Bjorna. Rodzice rozwiedli się krótko po jego narodzinach.
Yngwie początkowo nie wykazywał zbytniego zainteresowania muzyką. Przełom nastąpił w dniu śmierci Jimiego Hendriksa – 18 września 1970 roku. Yngwie zobaczył wtedy w szwedzkiej telewizji program poświęcony Hendriksowi, wyemitowany w związku z jego śmiercią. Oryginalny styl gry oraz ekscentryczne zachowanie Jimiego na scenie wpłynęło na młodego Yngwiego tak mocno, iż niemal natychmiast chwycił gitarę i zaczął ćwiczyć. Od tego momentu jego życie było skupione prawie wyłącznie na graniu. Ćwiczył całymi dniami, do później nocy, nieraz zasypiając z gitarą w rękach.
W wieku dziesięciu lat postanowił zmienić nazwisko Lannerbäck na nazwisko panieńskie matki – Malmsten, nadając mu przy tym bardziej angielską pisownię – Malmsteen, oraz zmodyfikować swoje imię Yngve na bardziej angielsko brzmiące – Yngwie.
Od tego momentu opuszczał często lekcje w szkole, aby móc w tym czasie ćwiczyć. Jego matka, która zauważyła już wtedy jego muzyczny talent, pozwalała mu na to, wspomagając jednocześnie w doskonaleniu muzycznych umiejętności.
Oprócz wspomnianego już wcześniej Jimiego Hendriksa, do pierwszych jego inspiracji należeli również Ritchie Blackmore z Deep Purple oraz Uli Jon Roth ze Scorpions, gitarzyści rockowi, których gra była inspirowana muzyką poważną. Sprawiło to, iż Yngwie zaczął się bardziej interesować muzyką m.in. takich kompozytorów jak Bach, Vivaldi, Beethoven czy Mozart, z którą miał styczność od wczesnego dzieciństwa za sprawą matki.
Kolejnym ważnym momentem, mającym wpływ na jego grę, był dzień, w którym zobaczył w telewizji łotewskiego skrzypka, Gidona Kremera, wykonującego "24 Kaprysy" Niccolò Paganiniego. Yngwie miał wtedy trzynaście lat. To wydarzenie pomogło mu znaleźć sposób na połączenie muzyki rockowej z muzyką poważną.
W wieku piętnastu lat Yngwie przestał uczęszczać do szkoły. Przez jakiś czas pracował jako lutnik w sklepie muzycznym. Gdy pewnego razu do sklepu trafiła XVII wieczna lutnia z wyżłobionymi progami, zaintrygowany tym Yngwie postanowił przerobić w podobny sposób swoją starą gitarę. Rezultat na tyle go usatysfakcjonował, że dokonał takiej modyfikacji również w pozostałych swoich gitarach.
W tym czasie Yngwie próbował swych sił na rodzimej scenie. Przez dwa lata występował w zespole "Powerhouse". Ich muzyka była pełna instrumentalnych sekcji, w których Yngwie pokazywał swoją wirtuozerię. Jednak szwedzka publiczność nie przyjęła ich zbyt dobrze.
Gdy Malsteen skończył 18 lat, zainteresowała się nim szwedzka armia – udało mu się jednak zapobiec poborowi. W tym samym roku wysłał on swoje demo składające się z trzech utworów, nagrane wraz z przyjaciółmi, do szwedzkiej wytwórni CBS. Nagrania nie zostały jednak nigdy wydane. Powodem było między innymi to, iż wytwórnia chciała aby piosenki nagrano jeszcze raz, ale nie w języku angielskim, lecz w szwedzkim. Yngwie nie chciał na to przystać.
Sfrustrowany zaczął wysyłać demo za granicę. Jednym z jego adresatów był Mike Varney, założyciel Shrapnel Music. Varney w tym czasie udzielał się, pisząc artykuły dla magazynu "Guitar Player". Dał on pozytywną recenzję Yngwiemu, po czym zaprosił go do pracy w zespole Steeler.
Lata 80..
W lutym 1983 roku, Yngwie Malmsteen przeprowadził się do Los Angeles, aby przyłączyć się do wspomnianego zespołu. Nie uczestniczył jednak w pisaniu utworów, więc jego udział ograniczał się tylko do partii solowych. Wystarczyło to jednak, aby zwrócono na niego uwagę. Opuścił zespół jeszcze zanim ich debiut trafił do sklepów.
Wspólnie z wokalistą Grahamem Bonnetem utworzyli zespół Alcatrazz. Tym razem to Malmsteen był autorem muzyki, a Bonnett autorem tekstów. Nie usatysfakcjonowało to jednak Yngwiego w pełni i przyczyniło się do podjęcia decyzji o solowej karierze.
Rok później zrealizował swoje plany, wydając album "Rising Force" pod nazwą zespołu "Yngwie J. Malmsteen's Rising Force". Pomimo że album nie był promowany w ogóle w mediach, osiągnął 60 miejsce na liście Billboardu, otrzymał nominację do Grammy w kategorii "Best Rock Instrumental Performance", a przez "Guitar Playera" został uznany za najlepszy album roku. Yngwie Malmsteen kontynuował swoją karierę wydając albumy "Marching Out" oraz "Trilogy "i zwiększając coraz bardziej swoją popularność.
Kariera Yngwiego została jednak zagrożona, gdy 22 czerwca 1987 roku swoim Jaguarem E-Type uderzył w drzewo. Uderzenie było na tyle silne, że Malmsteen połamał głową kierownicę. Przebywał w stanie śpiączki przez prawie tydzień. Gdy odzyskał przytomność okazało się, że, z powodu uszkodzenia nerwów, stracił władzę w prawej ręce. Nie zamierzał jednak rezygnować ze swojej kariery i zaczął intensywną rehabilitację w celu zregenerowania nerwów. W tym samym roku spotkała go jednak również inna tragedia – jego matka zmarła na raka. Odkrył również, że jego menadżer roztrwonił wszystkie jego pieniądze.
Malmsteenowi udało się jednak powrócić do muzyki i w roku 1988 wydał album "Odyssey", na którym zaśpiewał były wokalista Rainbow, Joe Lynn Turner. Pod koniec tego samego roku został wyprodukowany, sygnowany imieniem Malmsteena, Fender Stratocaster. Był to pierwszy, obok Erica Claptona, sygnowany model Fendera.
W lutym 1989 roku Malmsteen zagrał dwa koncerty w Rosji – w Moskwie oraz Leningradzie. Ten drugi został nagrany oraz wydany jako "Trial By Fire: Live in Leningrad". Po tej trasie koncertowej rozstał się ze swoim zespołem i przeprowadził do Miami na Florydzie, gdzie skompletował nowy skład i nagrał kolejny album "Eclipse".
Lata 90..
W maju 1991 roku poślubił szwedzką wokalistkę popową Erike Norberg. Ich małżeństwo trwało niecały rok.
Wydany w 1992 roku album "Fire &amp; Ice", który najpierw ukazał się w Japonii, okazał się wielkim sukcesem. Już w pierwszym dniu zostało sprzedanych 100 000 jego sztuk i album szybko stał się numerem jeden, osiągając status złotej i platynowej płyty praktycznie w całej Europie i Azji. Pomimo tego, jego sława w Stanach Zjednoczonych zaczynała powoli zanikać, głównie za sprawą popularności innych nurtów w muzyce, takich jak grunge czy nu metal, w których wystrzegano się partii solowych oraz nie wymagano wysokich umiejętności technicznych od artystów.
Rok 1993 okazał się niezbyt szczęśliwy dla Malmsteena. Już pod koniec poprzedniego roku huragan zniszczył jego posiadłość w Miami. W styczniu zmarł na atak serca jego menadżer Nigel Thomas, z którym współpracował przez cztery lata. W lipcu złamał prawą rękę w wypadku, a miesiąc później został aresztowany po tym, jak jego przyszła teściowa, która była przeciwna związkowi swojej córki z nim, oskarżyła go, że groził jej pistoletem, a córkę trzymał wbrew jej woli. Nie znaleziono jednak potwierdzenia tych oskarżeń i podejrzany został wypuszczony. Pod koniec roku, gdy ręka Yngwiego była już w pełni sprawna, podpisał kontrakt z Pony Canyon Records.
Yngwie Malmsteen kontynuował swoją karierę wydając w 1994 roku "The Seventh Sign".
Zbudował również studio we własnym domu w Miami, nazwane "Studio 308", w którym – jak sam mówił – nie ma ograniczeń czasowych, co pozwalało mu na swobodną pracę.
Następnymi wydawnictwami były "Magnum Opus" (1995), "Inspiration" (1996) (zawierający covery zespołów, które były jego inspiracją), "Facing the Animal" (1997).
W 1996 roku Malmsteen postanowił wydać album zupełnie odmienny od pozostałych i pokazać, że jego talent nie ogranicza się tylko do rockowej wirtuozerii. W międzyczasie, pomiędzy zwykłymi wydawnictwami, pracował nad swoim "Concerto Suite", komponując nie tylko partie gitary, ale całej orkiestry. Malmsteen nie chciał, aby album był podobny do kolaboracji innych artystów rockowych z orkiestrami (jak na przykład Concerto for Group and Orchestra zespołu Deep Purple), gdzie zespół grał z akompaniamentem orkiestry, lecz chciał stworzyć dzieło wzorowane na muzyce poważnej, w którym instrumentem solowym będzie gitara elektryczna. W komponowaniu pomagał mu klawiszowiec z jego zespołu, Mats Olausson. W trakcie nagrywania albumu "Inspiration", gdy "Concerto Suite" było praktycznie skomponowane, Mats przebywał za granicą. Malmsteen nawiązał współpracę z Davidem Rosenthalem, który utworzył transkrypcje partii orkiestry oraz nagrał wstępną ich wersje za pomocą syntezatora. Po dograniu partii gitary, Malmsteen stwierdził, że wszystko brzmi doskonale i rozpoczął poszukiwania dyrygenta oraz orkiestry. Spotkał Yoela Leviego, który był dyrygentem Atlanta Symphony Orchestra i w czerwcu 1997 roku z Czeską Filharmonią nagrali razem w Pradze sekcje orkiestry. Po powrocie do Miami, zostały dograne partie gitary i w lutym 1998 ukazał się album "Concerto Suite For Electric Guitar and Orchestra in Eb Minor Op. 1".
W miesiąc później, 6 marca, żona Yngwiego, April, urodziła syna, któremu dali imię Antonio (na cześć Antonio Vivaldiego).
W następnych latach Malmsteen kontynuował nagrywanie płyt. Kolejnymi albumami były "Alchemy" (1999), "War to End All Wars" (2000) oraz "Attack!!" (2002).
XXI wiek.
W 2003 roku wyruszył w trasę koncertową G3 wraz z Joem Satrianim i Steve'em Vaiem. Trasa zaowocowała albumem koncertowym oraz DVD. Do współpracy zaprosił go również Derek Sherinian, u którego udzielił się gościnnie na dwóch albumach, gdzie zagrał w tych samych utworach, w których zagrali Al Di Meola czy Zakk Wylde.
Kolejnymi albumami były, wydana w 2005 roku, "Unleash The Fury" oraz "Perpetual Flame" z 2008 roku.
W marcu 2009 roku ukazał się w pełni instrumentalny, akustyczny album "Angels of Love". Na jego zawartość składają się zaaranżowane akustycznie, znane z poprzednich albumów, utwory artysty (z wyjątkiem jednego, nie publikowanego wcześniej).
Sprzęt.
Gitary.
Yngwie Malmsteen używa głównie gitar Fender Stratocaster. Egzemplarzem, którego używał najczęściej, był kupiony jeszcze
w czasach młodości w Szwecji Stratocaster, którego nieznacznie przerobił, żłobiąc progi oraz dokonując
innych drobnych modyfikacji. Gitara była nazywana "Play Loud" lub też "The Duck" za sprawą naklejek, które się na
niej znajdowały. Była ona bardzo intensywnie eksploatowana, lecz w tej chwili już nie jest używana. Malmsteen używa natomiast jej replik zrobionych przez Fendera specjalnie dla niego. Ponadto używa on gitar Fendera sygnowanych jego imieniem.
Do używanego przez niego sprzętu należą również gitary akustyczne Ovation 2002-AC Acoustic Guitar, Ovation Viper Acoustic Guitar, sitar Coral Sitar oraz wiele innych gitar elektrycznych, jak na przykład Gibson Les Paul czy Flying V.
Malmsteen używa w swoich gitarach przystawek DiMarzio YJM Single Coil Pickups oraz DiMarzio HS-3, które dają słaby
sygnał, co pozwala mu osiągnąć żądane brzmienie.
Jego gitary zachowują strój, nawet przy zbyt intensywnym używaniu ramienia tremolo, dzięki odpowiedniemu założeniu strun.
Wzmacniacze.
Malmsteen używa wyłącznie wzmacniaczy Marshalla. Do najczęściej używanych modeli należą: Marshall JMP-50 MKII Head,
Marshall JMP-100 MKII Head, Marshall Major 200 Watt Head, których używa z zestawami głośników Celestion G12 H30 4X12
Cabs. Ponadto do stosowanych przez niego głośników należą Celestion 12" G12M oraz Greenback Speakers. W czasie koncertów
używany jest również Marshall 6040 400 Watt.
Efekty.
Do najczęściej używanych należą Korg SDD-2000 Digital Delay, Rocktron Hush
IICX Noise Gate, Dunlop Original CryBaby Wah Pedal, Vox Flanger, DOD YJM308 Yngwie Malmsteen Signature Overdrive
Pedal, Fatar Bass Pedals, Boss OC-2 Octave. W skład jego zestawu koncertowego wchodzą również sześciokanałowy mikser Korg KMX-62 oraz moduł świetlny Furman PL-8.
Kostki, struny, kable.
Malmsteen używa kostek o grubości 1,5 mm wyprodukowanych przez firmę Jim Dunlop z jego podpisem.
Używa on zestawu strun sygnowanych jego imieniem, a produkowanych przez firmę Fender.
Malmsteen używa kabli DiMarzio sygnowanych jego imieniem. Ponadto w czasie koncertu używa zestawu bezprzewodowego firmy Samson.
Do najchętniej używanego paska do gitary należy model "Ocelot" produkowany przez DiMarzio.
Styl.
Yngwie Malmsteen jest powszechnie uważany za twórcę metalu neoklasycznego. O ile inspirację z muzyki poważnej czerpało już wcześniej wielu gitarzystów rockowych (m.in. Ritchie Blackmore, Uli Jon Roth, Randy Rhoads) to Malmsteen przedstawił oryginalną odmianę połączenia tych gatunków.
Jego utwory mają skomplikowaną budowę, wzorowaną na dziełach kompozytorów muzyki poważnej, czasem, choć rzadko, z wplecionymi całymi motywami (np. w "Icarus' Dream Suite Op. 4"). W swoich kompozycjach używa on najczęściej skali molowej harmonicznej i eolskiej (naturalnej) oraz frygijskiej.
Charakterystycznymi elementami gry Malmsteena jest szybka gra staccato, głębokie vibrato oraz technika sweep picking. Czasem używa również tappingu, lecz w nieskomplikowanej technicznie formie, na jednej strunie.
Ważnym aspektem jego gry jest precyzja oraz dokładność wysokości granych dźwięków.
Malmsteen nie używa nigdy po sobie palców serdecznego i małego (nie dotyczy sweep picking).

</doc>
<doc id="104008" url="https://pl.wikipedia.org/wiki?curid=104008" title="Basset">
Basset

Basset hound – jedna z ras psów, należąca do grupy psów gończych i posokowców, zaklasyfikowana do sekcji psów gończych w podsekcji gończych krótkonożnych. Typ jamnikowaty. Według klasyfikacji FCI podlega próbom pracy.
Rys historyczny.
Bassety zaczęto hodować we Francji pod koniec XVI wieku. Również basset hound wywodzi się od ras francuskich: jego przodkami są Basset d'Artois oraz Basset artezyjsko-normandzki. W 1866 roku para bassetów normandzkich, prezent od hrabiego de Tournow dla lorda Galwaya, trafiła do Anglii. Potomstwo tych psów zostało skrzyżowane z innymi bassetami z Normandii, z czasem zaś zaprzestano importu i zaczęła się rozwijać angielska wersja basseta, dziś znana jako basset hound. Kształt głowy i ostrość węchu sugerują bliskie pokrewieństwo z bloodhoundem. Basset mógł powstać przez mutację w tej rasie, która spowodowała karłowatość. Na początku XIX wieku bassety udowodniły swoją przydatność dla myśliwych polujących pieszo. Najczęściej wykorzystywano je w polowaniach na króliki, zające i postrzałki bażantów, basseta można też nauczyć zapędzania na drzewo szopów, oposów i wiewiórek. Dzięki niskiemu wzrostowi basset szczególnie dobrze sprawdza się w gęstym, niedostępnym poszyciu leśnym.
Nazwa pochodzi od francuskiego słowa "bas" (niski).
Wygląd.
Szata i umaszczenie.
Sierść jest gładka, krótka i przylegająca. Maść zróżnicowana, typowe dla rasy jest umaszczenie łaciate.
Zachowanie i charakter.
Basset to uparty pies myśliwski, ale zarazem przyjazny członek rodziny. Pomimo krótkich nóg potrafi poruszać się bardzo szybko. Jako pies polujący odznacza się wytrwałością i poświęceniem, spuszczony ze smyczy może nie reagować na nawoływania właściciela, gdy złapie trop. W domu ujawnia łagodniejszą stronę swojej natury: jest przyjazny, spokojny aż do flegmatyczności, tolerancyjny dla dzieci, zwykle toleruje też inne psy. Ma głęboki, przeciągły głos. Bassety źle znoszą samotność, co może mieć wpływ na ich głośne zachowanie.
Użytkowość.
Pierwotnie pies tej rasy był cenionym tropowcem, często używanym do polowań na zające. Pomimo tego, że ma rodowód psa myśliwskiego, hoduje się go obecnie głównie jako psa rodzinnego.
Zdrowie i pielęgnacja.
Basset nadaje się do małego mieszkania, o ile właściciel zapewni mu odpowiednią ilość ruchu. Pielęgnacja psa jest bardzo prosta, wystarczy szczotkowanie od czasu do czasu, można też wygładzać szatę rękawicą do czesania. Sierść basseta może wydzielać dość intensywny zapach i wymagać kąpieli nieco częściej niż w przypadku innych krótkowłosych psów.
Młode psy są podatne na okaleczenia końcówek uszu podczas chodzenia, stąd wymagają odpowiedniego ich zabezpieczenia i pielęgnacji. Inne typowe dla bassetów problemy zdrowotne to zapalenie spojówek, ektropium oraz choroby dysków międzykręgowych. Psy tej rasy mają też skłonność do chorób skóry, m.in. łojotoku. Mniejsze jest prawdopodobieństwo wystąpienia skrętu żołądka: bassety znajdują się w grupie średniego ryzyka. Psa nie należy przekarmiać, jest bowiem łakomy i łatwo tyje.

</doc>
<doc id="104010" url="https://pl.wikipedia.org/wiki?curid=104010" title="Anne Samson">
Anne Samson

Anne Adele Samson (ur. 27 lutego 1891, zm. 29 listopada 2004) – zakonnica kanadyjska ("Daughters of Jesus of Karmeria" ), znana z długowieczności.
Urodziła się w Riviere Bourgeois w Nowej Szkocji. Dożyła 113 lat i 276 dni, uchodząc od 19 marca 2002 za najstarszą osobę w Kanadzie (po śmierci Evangeline Saulnier, ur. 11 września 1890). Od 4 maja 2003 należał do niej także rekord długości życia osób duchownych (poprzednią rekordzistką była francuska zakonnica siostra Julia, właśc. Augustine Teissier, ur. 2 stycznia 1869, zm. 8 marca 1981 w wieku 112 lat i 65 dni).
W chwili śmierci (w domu opieki zakonnic Córek Jezusa, "Filles de Jesus" w Moncton, Nowy Brunszwik) była siódmą wśród najstarszych osób na świecie, których zweryfikowane daty urodzenia uznała Księga Rekordów Guinnessa.

</doc>
<doc id="104012" url="https://pl.wikipedia.org/wiki?curid=104012" title="Bedlington terier">
Bedlington terier

Bedlington terrier – jedna z ras psów, należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
Przodkowie psów tej rasy były wykorzystywane przede wszystkim przez górników z okolic Newcastle. Były to zwierzęta dobrych cechach myśliwskich, wykorzystywany w polowaniach na lisy, borsuki i wydry oraz na szkodniki – szczury. Psy trzymano też z myślą o walkach psów. Z początku znane były od miejsca pochodzenia jako rothbury terier, miały pierwotnie cięższe ciało i krótsze kończyny. 
Hodowlę systematyzować zaczęto w mieście Bedlington. Lokalny kamieniarz Joseph Ainsley pokrył sukę Coates Phoebe, a jej miot uważa się za prawdziwy początek rasy. W miocie tym pojawił się reproduktor Ainsley's Phoebe , mający 38 centymetrów w kłębie oraz wątrobianą maść. Maść niebieska, dziś powszechna dla rasy, początkowo była niepożądana. Z tego samego miotu co Piper pochodziła krótkonoga suczka, która dała początek rasie dandie dinmont terier. 
Swój nietypowy włos psy tej rasy odziedziczyły prawdopodobnie po Ottehoundach, psach cenionych w XVIII wieku w Anglii, jako doskonałe psy do polowań na wydry. 
Wzorzec określono w roku 1869 i prawie bez zmian obowiązuje dotychczas. W żyłach bedlingtonów krąży krew bulterierów, dandie dinmont terierów, szorstkowłosych terierów, a także innych ras. 
Jedna z pierwszych wzmianek o psie tej rasy występującym w Polsce pojawiła się w miesięczniku „Mój Pies” w numerze V/VI z 1934 roku.
Wygląd.
Psy tej rasy mają obwisłe uszy i jasny, jedwabisty włos. Mają około 40 centymetrów w kłębie i ważą około 10 kg.
Szata i umaszczenie.
Umaszczenie jest jednolite niebiesko-popielate, niebieskie podpalane, wątrobiane lub piaskowe.
Zachowanie i charakter.
Psy tej rasy są bardzo łagodne dla członków rodziny, ale wojownicze wobec innych psów, mają bardzo silny uchwyt szczęk. Są żywiołowe i mają potrzebę codziennego ruchu. Są łatwe w szkoleniu, ale potrafią być bardzo uparte.
Użytkowość.
Obecnie jest to pies towarzyszący i rodzinny.
Zdrowie i pielęgnacja.
Włos powinien być systematycznie i fachowo pielęgnowany oraz strzyżony. 

</doc>
<doc id="104013" url="https://pl.wikipedia.org/wiki?curid=104013" title="Bernardyn długowłosy">
Bernardyn długowłosy



</doc>
<doc id="104014" url="https://pl.wikipedia.org/wiki?curid=104014" title="Danzig (zespół muzyczny)">
Danzig (zespół muzyczny)

Danzig – amerykańska grupa heavymetalowa założona w 1987 przez Glenna Danziga.
Historia.
Era klasyczna (1987–1994).
Pod koniec 1983 Glenn Danzig i Eerie Von rozpoczęli pracę nad projektem który przekształcił się ostatecznie w Samhain (nazwa pochodzi od celtyckiego rytuału). Samhain przetrwał do 1986 roku, do momentu, w którym Glenn spotkał Ricka Rubina z wytwórni Def American. Po koncercie Samhain w 1986 roku w The Ritz na The New Music Seminar w Nowym Jorku Rubin obiecał podpisać z zespołem kontrakt. Wytwórnia dopiero zaczynała się rozwijać (m.in. rok wcześniej podpisała kontrakt ze Slayerem) i poza swobodą artystyczną nie mogła wiele zagwarantować Glennowi. Jednak po wizycie w biurze wytwórni na Broadwayu i rozmowie z Rubinem Glenn postanowił związać się z Def American. Glenn tak wspomina te chwile: "Wytwórnia była wtedy typową dorabiającą się dopiero firmą mieszczącą się na poddaszu. Wszędzie był bajzel, kupa śmieci, sterty płyt i kaset, telefon ciągle dzwonił, a ludzie nie mówili, tylko krzyczeli. Było całkiem nieźle! Wyszliśmy stamtąd i poszliśmy na pizzę. Rozmawialiśmy, Rick powiedział mi wtedy, że widzi w nas prawdziwy band z przyszłością, że jesteśmy nietypowi i poza wszystkimi trendami. Jeśli skupimy się tylko na zespole możemy wiele osiągnąć i będziemy mieć dużo do powiedzenia. Więcej niż inne bandy, Spodobało mi się". Samhain zmienił się, za namową Rubina i w celu uniknięcia kłopotów procesowych, w Danzig a współpraca Def American z Glennem układała się pomyślnie przez kilka lat.
Debiut nie okazał się wielkim sukcesem komercyjnym, na ten trzeba było poczekać do roku 1992, ale płyta pokazała jak olbrzymi potencjał drzemie w zespole. Mocne, dynamiczne a jednocześnie melodyjne i świetnie zaśpiewane utwory łatwo zapadają w pamięć. W 1990 roku Danzig wydał swój drugi album ". Płyta mroczna, tajemnicza, mocna i jednocześnie spokojna.
Wreszcie nadszedł przełomowy rok 1992 w sprzedaży ukazuje się trzecie wydawnictwo Danziga - ". Płyta wędruje z miejsca na 24. pozycję na liście Billboardu i staje się pierwszym sukcesem komercyjnym w karierze zespołu.
W roku 1993 Danzig wydał minialbum "", a w 1994 płytę "Danzig 4". Były to ostatnie wspólne nagrania pierwszego składu Danzig. Chuck Biscuits nie doczekał nawet premiery "4". Glenn wyrzucił go z zespołu za ciągłe nadużywanie narkotyków: "Chuck sprawdził się jako perkusista, ale miał pewne problemy, z którymi musiał sobie poradzić. Od samego początku powiedziałem mu - koniec z dragami, to nie jest dla mnie - to było chyba na trasie z Metalliką (1994) kiedy Chuck próbował się zabić. Każdego wieczora przeżywaliśmy koszmar. Chuck zwykł mówić 'okay, zagram koncert, ale noc to czas na nocne sprawy' więc musieliśmy się pożegnać...".
Era eksperymentalna (1996−1999).
W 1996 roku ukazała się kolejna płyta Danzig - "5 Blackacidevil". Na albumie Glenn zagrał na większości instrumentów. Poza wokalami zagrał także na gitarze, gitarze basowej i instrumentach klawiszowych. Zespół zaprezentował nowe, industrialne brzmienie, zachowując jednocześnie elementy charakterystyczne dla całej twórczości zespołu. "Blackacidevil" okazała się wielkim zaskoczeniem dla wielu fanów. Glenn tak wspomina piąty album i zamieszanie jakie on wywołał: "Tamta płyta powstała bo musiała powstać. Chciałem nagrać taki album, to wszystko. Gdybym nie czuł takiej potrzeby nie zrobiłbym tego, ale ludzie nie są w stanie tego zrozumieć, ciągle zadają mi pytania 'dlaczego nagrałeś mi taki album', etc... jestem artystą, wyrażam to co czuję w danej chwili, skoro wówczas odczuwałem właśnie w ten sposób, powstał taki właśnie materiał, jestem z niego dumny!"
Tego samego roku, w listopadzie Danzig ponownie wszedł do studia i nagrał 7 utworów na nigdy nie wydaną EP-kę "BleedAngel". Od tamtego czasu zespół kilkukrotnie zmieniał skład kapeli, na kolejnej płycie po raz kolejny zmienił brzmienie.
W listopadzie 1999 roku ukazał się "" - szósty album zespołu i spotkał się on z bardzo zróżnicowanymi reakcjami ze strony fanów i krytyków muzycznych. Zawierał mroczną muzykę z pogranicza heavy i doom metalu akcentowaną tłem elektronicznym, śpiew Glenna także był trochę inny, bardziej szepczący. W krytyce posuwano się do określenia gatunku prezentowanego na albumie jako nu metal, gatunku paradoksalnie odrzucanego przez lidera zespołu. Na tle wcześniejszych i późniejszych dokonań zespołu, płyta ta jest uważana za najsłabszą.
Powrót do źródeł (2000-).
W 2000 roku skład zespołu ustabilizował się. Nowymi stałymi członkami zostali: gitarzysta Todd Youth oraz basista Howie Pyro, obydwaj to weterani nowojorskiej sceny punkowej. W tym składzie zespół wydał w 2002 roku siódmy album "I Luciferi". Muzyka została tym razem całkowicie pozbawiona elektroniki, nacisk położono na klasyczne metalowe instrumentarium i ciężar. Niektóre z utworów przypominały dokonania Danzig z czterech pierwszych płyt, co część fanów uznała za dobry znak i powrót zespołu do formy, chociaż niektórzy byli rozczarowani jakością produkcji albumu.
W 2004 roku, Danzig wydał ósmy album studyjny, "Circle of Snakes", który wraz z poprzednim "I Luciferi" jest uważany za powrót do stylu z początkowego okresu działalności zespołu. Skład zespołu ponownie uległ zmianie, nowym gitarzystą został Tommy Victor z zespołu Prong. Brzmienie znów uległo zmianie, głównie ze względu na dominującą we wszystkich utworach gitarę Victora. Album krytykowano za zbytnie wyeksponowanie gitar, przez co ucierpiało na tym brzmienie perkusji i śpiew Glenna.
W 2007 roku, po latach zapowiedzi, ukazał się podwójny album kompilacyjny "The Lost Tracks of Danzig" zawierający niepublikowane utwory powstałe podczas sesji nagraniowych wszystkich poprzednich albumów zespołu.

</doc>
<doc id="104017" url="https://pl.wikipedia.org/wiki?curid=104017" title="Border terrier">
Border terrier

Border terrier – rasa psów należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
Przodkowie border terrierów pochodzą z rejonu granicznego pomiędzy Anglią a Szkocją. Blisko spokrewnionymi rasami psów są: Bedlington terier i Dandie Dinmont terrier. Przed rokiem 1880 psa tego często nazywano reedwater terierem. Przez Kennel Club rasa ta została uznana w roku 1920.
Szata i umaszczenie.
Włos sztywny i twardy (szorstki), odporny na warunki atmosferyczne i przemoczenie. Umaszczenie: najpopularniejszy – grizzle (brązowy przesiany szarym i czarnym), blue&amp;tan – czarny przesiany siwym (blue) z brązowym podpalaniem (tan), rudy we wszystkich odcieniach.
Zachowanie i charakter.
Psy tej rasy są bardzo aktywne, chętnie penetrują otoczenie, lubią jego zmiany. Towarzyskie i rodzinne, dobrze znoszą obecność innych psów. Są bardzo odważne i energiczne.
Użytkowość.
Od dawna border teriery wykorzystywano w polowaniach jako doskonałe norowce. Pracowały także ze sforami psów gończych, głównie z foxhoundami angielskimi polującymi na lisy. Współcześnie najczęściej występuje jako pies towarzyszący.
Zdrowie i pielęgnacja.
Włos wymaga regularnego trymowania oraz wyczesywania co najmniej dwa razy w tygodniu, a duża ruchliwość wymaga zaspokojenia na długich spacerach.

</doc>
<doc id="104021" url="https://pl.wikipedia.org/wiki?curid=104021" title="Bokser (rasa psa)">
Bokser (rasa psa)

Bokser – rasa psa zaliczana do grupy molosów, wyhodowana w XIX wieku w Niemczech jako pies stróżujący i do szczucia na byki. Współcześnie jest użytkowana jako pies towarzyszący, obrończy i użytkowy. Typ dogowaty.
Rys historyczny.
Za bezpośredniego przodka boksera uważa się brabanckiego bullenbeissera. Hodowlę bullenbeisserów prowadzili myśliwi, wykorzystujący je do polowania na niedźwiedzie, wilki i dziki. Zadaniem bullenbeissera było złapanie osaczonej przez psy naganiające zwierzyny i przytrzymanie jej do momentu przybycia myśliwego. Aby dobrze spełnić swoją rolę pies ten musiał mieć możliwie szeroką kufę z szeroko rozstawionymi zębami. Mógł w ten sposób mocno wgryźć się i przytrzymać ofiarę. Każdy bullenbeisser, który posiadał te cechy był przydatny w polowaniu i tym samym nadawał się do dalszej hodowli, która dawniej kierowała się wyłącznie jego użytecznością. W ten sposób wyselekcjonowano psa o szerokiej kufie i z wysoko umieszczoną truflą nosa.
Pierwsze wzmianki o bokserze sięgają końca XIX wieku. W 1896 w Monachium powstał pierwszy Klub Boksera. Wzorzec rasy ustanowiono po raz pierwszy w 1905 roku. Oprócz psów w typie bullenbeissera do przodków boksera zalicza się buldoga angielskiego.
Klasyfikacja FCI.
W klasyfikacji FCI rasa ta została zaliczona do grupy II – pinczerów, sznaucerów, molosów, szwajcarskich psów pasterskich, psów do bydła oraz innych ras. Zaklasyfikowana do sekcji psów molosowatych w typie mastifa. Należy do ras podlegających próbom pracy.
Wygląd.
Budowa.
Grzbiet nosa tego psa jest skrócony, a stop jest wyraźnie zaznaczony. Psy tej rasy mają tzw. przodozgryz, czyli dolne siekacze wystają przed górne. Uszy od 2012 roku pozostawione w stanie naturalnym, szeroko rozstawione. Ogon zazwyczaj wysoko osadzony, wcześniej najczęściej kopiowany, teraz również pozostawiony w stanie naturalnym – współcześnie kopiowanie (a także nakłanianie do kopiowania) jest w wielu krajach (w tym w Polsce) prawnie zabronione.
Szata.
Włos jest krótki, twardy, lśniący i przylegający do skóry.
Umaszczenie.
Umaszczenie żółte lub pręgowane oraz niepożądane w hodowli umaszczenie białe. Maść żółta występuje w różnych odcieniach, od jasnożółtego do ciemno-rudo-brązowego lub czerwonożółte. Maska jest czarna. Odmiana pręgowana ma na żółtym tle w wymienionych powyżej odcieniach, ciemne lub czarne pręgi przebiegające w kierunku żeber. Barwa tła musi wyraźnie kontrastować z barwą pręg. Białe znaczenia nie są niepożądane, mogą wręcz korzystnie wpływać na estetykę umaszczenia, nie mogą jednak zajmować więcej niż 1/3 powierzchni ciała. Osobniki ze zbyt dużą ilością bieli oraz jednolicie białe nie są dopuszczane do dalszej hodowli.
Zachowanie i charakter.
Pies żywiołowy, wesoły i skłonny do zabaw. Jest bardzo cierpliwy i delikatny w stosunku do dzieci. W Polsce ich charakter oceniany jest za pomocą testów psychologicznych przeprowadzanych przez ZKwP. Sprawdza się w szkoleniu, wymaga jednak odpowiedniej stymulacji i regularnych ćwiczeń. Jest psem rodzinnym, towarzyskim, źle znoszącym samotność.
Wzorzec opisuje jego charakter następująco:
„Bokser powinien mieć silny system nerwowy, być pewny siebie, spokojny i opanowany. Jego charakter należy do najważniejszych cech rasy i powinno się zwracać na niego wielką uwagę. Przywiązanie i wierność w stosunku do właściciela i całego domu, jego czujność i odwaga jako obrońcy słynie od dawna. Bokser jest łagodny wobec domowników, ale nieufny w stosunku do obcych, radosny i przyjazny w zabawie, ale nieustraszony w poważnych sytuacjach. Jest łatwy w szkoleniu ze względu na swoją karność, rezolutność, wrodzoną odwagę, naturalną ostrość i rozwinięty zmysł węchu. Jest psem mało wymagającym a równocześnie bardzo czystym, jest ceniony zarówno jako pies rodzinny, obrończy, towarzyszący i służbowy.”
Użytkowość.
Pies obronny. Boksery używane są również w ratownictwie, w dogoterapii oraz jako psy policyjne. Zgodnie z klasyfikacją amerykańską należy do grupy psów pracujących.
Zdrowie i pielęgnacja.
Boksery to psy aktywne, niezmordowane na spacerach, wymagające dużo ruchu i zajęcia. Zdarzają się w tej rasie skłonności do dysplazji stawu biodrowego, zwyrodnienia kręgosłupa i niewydolności mięśnia sercowego. Długość życia u tej rasy to przeciętnie 10–11 lat.
U psów tej rasy istnieje ryzyko wystąpienia skrętu żołądka. Boksery są psami podatnymi na nowotwory, alergie, oraz zapalenia górnych dróg oddechowych. Są psami bardzo źle znoszącymi skrajne, tj. bardzo wysokie i bardzo niskie temperatury, m.in. ze względu na budowę kufy.
Popularność.
W Polsce rejestruje się coraz mniej rasowych bokserów z uprawnieniami hodowlanymi.

</doc>
<doc id="104022" url="https://pl.wikipedia.org/wiki?curid=104022" title="Bloodhound">
Bloodhound

Bloodhound – jedna z ras psów, należąca do grupy psów gończych, posokowców i ras pokrewnych, zaklasyfikowana do sekcji psów gończych. Znajduje się w podsekcji dużych psów gończych. Typ wyżłowaty.
Według klasyfikacji FCI podlega próbom pracy.
Rys historyczny.
Nazwa "bloodhound" skojarzeniowo wskazuje na psa pracującego „na farbie”, czyli idącego za śladami krwi rannej ofiary, jednak wcześniejsza nazwa angielska "blooded hound" oznaczała psa czystej krwi. Fakt ten znajduje potwierdzenie w historii rasy. Współczesne bloodhoundy są potomkami w głównej linii psów św. Huberta, które przez wiele stuleci były hodowane w klasztorze w Ardenach, całkowicie izolowane od możliwości krzyżowania się z innym psami. Psy św. Huberta bezpośrednio wywodziły się od dawnych gończych psów celtyckich, które opaci jako zapaleni myśliwi objęli opieką. W 1066 roku Wilhelm Zdobywca sprowadził je do Anglii. Aktualnie FCI nie rozróżnia psów św. Huberta i bloodhoundów, przyjęło dla nich jeden wzorzec, który opisuje psa głównie w typie angielskim.
Istnieją przekazy piśmienne podające, że w XI wieku na Wyspach Brytyjskich istniały psy myśliwskie (bloodhoundy), które mieszano z psami przywiezionymi z kontynentu i wykorzystywano je jako niezrównanych tropicieli, m.in. do pogoni za zbiegłymi więźniami. Tego typu psy posiadali głównie reprezentanci wyższych stanów w społeczeństwie feudalnym. W Polsce pierwsze bloodhoundy pojawiły się w XIV wieku, towarzyszyły orszakowi królowej Jadwigi, gdy ta przybyła objąć tron polski.
Po raz pierwszy na oficjalnej wystawie psów bloodhounda zaprezentowano w 1860 roku (Birmingham).
Wygląd.
Budowa.
W roku 2001 wzorzec bloodhounda został zmodyfikowany: nacisk położono na użytkowe walory, współczesne psy są nieco lżejsze i sprawniejsze niż te hodowane u schyłku ubiegłego stulecia.
Za najbardziej typowe cechy rasy uważa się:
Szata i umaszczenie.
Sierść bloodhounda jest krótka, włos na głowie i uszach bardzo delikatny i miękki, na spodzie ogona nieco dłuższy i sztywny. Umaszczenie rude, czarne lub wątrobiane z podpalaniem. Akceptowane są małe plamy w kolorze białym na ogonie, łapach i klatce piersiowej. Psy o maści płowej muszą mieć wyraźnie pigmentowany nos.
Oczy.
Średniej wielkości, barwy brązowej, orzechowej lub bursztynowej, prawidłowo osadzone. Dopuszczalne lekko obwisłe dolne powieki, tęczówka w całości widoczna.
Nos.
Szeroki, barwy czarnej lub brązowej.
Uszy.
Ogromne, długie, zwisające po bokach głowy, bardzo nisko osadzone, pokryte aksamitną sierścią.
Wargi.
Długie, miękkie, zwisające do 5 cm poniżej żuchwy. Nadają kufie kwadratowy kształt. Płynnie przechodzą w stronę szyi i podgardla, gdzie zlewają się z łałokiem.
Szyja.
Długa, pozwalająca na swobodne wąchanie podłoża, muskularna, silna, z obfitą, luźną, delikatną skórą, która tworzy podwójne podgardle.
Ogon.
Gruby, mocny, długi, wysoko osadzony i noszony, szablasto wygięty.
Zachowanie i charakter.
Bloodhound jest psem spokojnym i opanowanym, choć w stosunku do obcych nieufnym. Zazwyczaj dobrze dogaduje się z innymi psami, ale ma silny instynkt myśliwski, który może być zagrożeniem dla mniejszych zwierząt. W pracy uparty i zacięty, wykazuje dużą dozę niezależności. Dla znanych mu osób łagodny i serdeczny. Ma niski, tubalny głos.
Użytkowość.
Pies o nadzwyczaj czułym węchu i pasji poszukiwawczej, sprawdza się przede wszystkim jako znakomity sojusznik policji i służb ratowniczych, podczas gdy nie używa się go już do polowań, choć z powodzeniem startuje w konkursach myśliwskich dla tropowców. Bloodhound jest pierwszą rasą, która została wykorzystana w służbach porządkowych – miało to miejsce w roku 1805 w Anglii.
Zdrowie i pielęgnacja.
Bloodhound jest odporny na niekorzystne warunki klimatyczne, wymaga za to sporej dawki ruchu. Do najczęściej występujących u przedstawicieli tej rasy schorzeń należą dysplazja stawów biodrowych i łokciowych oraz zwyrodnienia kręgosłupa. Bloodhoundowi grozi także skręt żołądka. Należy pilnować jego wagi, gdyż nadwaga u psa tej rasy może prowadzić do niewydolności serca i nerek. Pielęgnacja szaty nie nastręcza szczególnych trudności, szczególną uwagę należy przykładać do utrzymywania w czystości fałd skórnych oraz higieny oczu i uszu. Długość życia: 10 do 12 lat.
Popularność.
Bloodhound cieszy się dużą popularnością w USA. W Polsce występuje nielicznie.

</doc>
<doc id="104025" url="https://pl.wikipedia.org/wiki?curid=104025" title="Symmetric Relay">
Symmetric Relay

Symmetric Relay (SR) – schemat licytacji relayowej opracowany przez Australijczyka Paula Marstona i oryginalnie zastosowany w systemie licytacyjnym MOSCITO. Można go stosować w dowolnym systemie silnotreflowym po otwarciu 1♣, a także po wielu otwarciach naturalnych.
"SR" dzieli wszystkie możliwe układy na 3 podstawowe kategorie:
Aby pokazać typ 3., odpowiadający na relaye pokazuje najpierw jeden longer, następnie drugi, a po kolejnym relayu odzywka 2&amp;spades pokazuje układ przynajmniej 5-5, po relayu 2BA odpowiedzi są następujące:
 3♣ Krótkość w niższym z nielicytowanych kolorów
 3♦ Układ 6-5-1-1 (singletony w obu nielicytowanych kolorach)
 3♥ Układ 5-5-2-1, singleton w wyższym z nielicytowanych kolorów
 3♠ Układ 5-5-3-0, renons w wyższym z nielicytowanych kolorów
 3BA Układ 6-5-2-0, renons w wyższym z nielicytowanych kolorów
Po odpowiedzi 3♣, 3♦ jest kolejnym relayem z odpowiedziami jak odzywki od 3♥ jak powyżej.
W powyższym schemacie widać już charakterystyczną cechę "SR", dany układ ręki zawsze pokazuje się tą samą odzywką (np. 3♥ pokazuje zawsze 5-5-2-1) niezależnie od tego jakie odpowiadający na relay ma kolory. W danym schemacie (jak powyżej) odpowiedzi są ułożone symetrycznie wokół centralnej odpowiedzi - najniższa odzywka pokazuje krótkość w najniższym nielicytowanym kolorze, druga odzywka pokazuje "równe" krótkości w nielicytowanych kolorach, a wyższe odzywki pokazują krótkość w wyższym z nielicytowanych kolorów.
Typ 2. pokazuje się bardzo podobnie, po zidentyfikowaniu dwóch longerów i następnym relayu:
 2BA Krótkość w niższym z nielicytowanych kolorów
 3♣ Układ 5-4-2-2 lub 7-4-1-1 (równe długości w nielicytowanych kolorach)
 3♦ Układ 5-4-3-1, krótkość w wyższym z nielicytowanych kolorów
 3♥ Układ 6-4-2-1, krótkość w wyższym z nielicytowanych kolorów
 3♠ Układ 6-4-3-0, krótkość w wyższym z nielicytowanych kolorów
 3BA Układ 7-4-2-0. krótkość w wyższym z nielicytowanych kolorów
Po odpowiedzi 2BA, 3♣ jest relayem na który odpowiedzi są identyczne jak bezpośrednie odzywki od krótkość w wyższym z nielicytowanych kolorów wzwyż.
Typ 3. jest pokazywany według podobnego schematu, po pokazaniu pierwszego longera i kolejnym relayu:
 2♠ Krótkość w najniższym z nielicytowanych kolorów (lub 6-3-2-2,
 3 karty w najwyższym nielicytowanym kolorze)
 2BA Krótkość w środkowym z nielicytowanych kolorów
 3♣ 7-2-2-2 lub 6-3-2-2 (trzy karty w najniższym lub środkowym z nielicytowanych kolorów)
 3♦ Układ 5-3-3-2, krótkość w najwyższym z nielicytowanych kolorów
 3♥ Układ 6-3-3-1, krótkość w najwyższym z nielicytowanych kolorów
 3♠ Układ 7-3-3-0, krótkość w najwyższym z nielicytowanych kolorów
 3BA Układ 7-3-2-1, krótkość w najwyższym z nielicytowanych kolorów
Po odpowiedzi 2♠ and relayu 2BA, 3♣ pokazuje 6-3-2-2 i 3 karty w najwyższym nielicytowanym kolorze, a inne odpowiedzi pokazują taki układ jak bezpośrednie odpowiedzi. Po 2BA i relayu 3♣, odpowiedzi 3♦ i wyższe mają takie samo znaczenie jak bezpośrednie odpowiedzi.
Jeszcze jedną sztuczką którą należy znać grając "SR" to tzw. "reverser". Z układem 5+ 4 (schemat 2.) jeżeli kolor czterokartowy jest młodszy od koloru pięciokartowego, należy powiedzieć 2♥ po pokazaniu obu kolorów, na przykład:
 1♣ 1♠ (4+ piki)
 1BA (Relay) 2♣ (4+ trefle)
 2♦ (Relay) 2♥ 5+ trefli 4 piki
 2♠ 5+ 5+
 2BA 5+ pików 4 trefle, krótkość karo
 3♣ Dokładnie 5=2=2=4
 3♦+ 5+ pików 4 trefle i krótkość kier
Powyższa sekwencja to tylko przykład pokazujący użycia "reversera", większość graczy korzystających z "SR" po silnym treflu gra odwróconymi odpowiedziami - zalicytowanie kierów pokazuje piki, pików - kiery, trefli - kara, a kar - trefle. Ma to za zadanie ukrycie ręki zadającej relaye. Grając takimi odpowiedziami, pełny schemat odpowiedzi po 1♣ wygląda następująco:
 1♥ 4+ piki, możliwe 4+ kiery, możliwy dłuższy kolor młodszy,
 lub trójkolorówka z krótkością w kolorze młodszym
 1♠ 4+ kiery, bez czterech pików, możliwy dłuższy kolor młodszy
 2♣ 5+ kar, układ jednokolorowy (lub trójkolorówka z krótkością w kolorze starszym)
 2♦ 5+ trefli, układ jednokolorowy
 2♥ "Reverser", 5+ trefli 4 kara
 2♠ Schemat 3., 5+ kar 5+ trefli
 2BA Schemat 2., 5+ kar 4 trefle i krótkość kier
 3♣ Schemat 2., 2=2=5=4
 3♦+ Schemat 2., 5+ kar 4 trefle i krótkość pik
Po odpowiedziach 1♥ do 2♦, następna odzywka ro oczywiście relay:
 1♣ 1♥ 4+ piki
 1♠(Relay) 1BA 4+ kiery (po relayu 2♣, 2♦ to trójkolorówka)
 2♣ 4+ kara (po relayu 2♦, 2♥ to "reverser" 5+ kar i 4 piki)
 2♦ 5+ pików i 4+ trefle
 2♥ "Reverser", 5+ trefli i 4 piki
 2♠+ Schemat 1., jednokolorówka pikowa
 1♣ 1♠ 4+ kiery bez czterech pików
 1BA(Relay) 2♣ 4+ kara (po relayu 2♦, 2♥ to "reverser" 5+ kar i 4 kiery)
 2♦ 5+ kierów i 4+ trefle
 2♥ "Reverser", 5+ trefli i 4 kiery
 2♠+ Schemat 1., jednokolorówka kierowa

</doc>
<doc id="104029" url="https://pl.wikipedia.org/wiki?curid=104029" title="Karkas">
Karkas



</doc>
<doc id="104030" url="https://pl.wikipedia.org/wiki?curid=104030" title="Lontownica">
Lontownica

Lontownica – przyrząd służący do odpalania dział odprzodowych.
Rodzaj broni drzewcowej w postaci drzewca o długości ok. 1,5-2 m, zakończonego osadzonym na nim grotem z uchwytem (lub dwoma uchwytami) do lontów artyleryjskich. Używana w XVI-XVII w. Dzięki lontownicy, obsługa działa mogła odpalić je z większej odległości, co zapewniało jej większe bezpieczeństwo.
W XVIII w. zaczęły je zastępować, początkowo głównie w artylerii morskiej, zamki skałkowe, wyzwalane z pomocą linki, co dodatkowo zwiększało bezpieczeństwo, a także szybkostrzelność. Lontownice pozostawały na wyposażeniu w razie awarii zamka. W połowie XIX w. zostały ostatecznie wyparte przez zapalniki cierne, odpalane bezpośrednio tarciem przymocowywanej do nich linki.

</doc>
<doc id="104031" url="https://pl.wikipedia.org/wiki?curid=104031" title="Wieżyca (masyw Ślęży)">
Wieżyca (masyw Ślęży)

Wieżyca (415 m n.p.m., niem. "Mittel-Berg") – wyraźna kulminacja w krótkim, północnym ramieniu Ślęży.
Geologia.
Ta część Masywu Ślęży zbudowana jest z amfibolitów, charakteryzujących się ciemnozieloną barwą i dużym zróżnicowaniem wielkości kryształów. Bardzo wyraźne odsłonięcie tych skał można obserwować około 120 metrów od szczytu na południe, po lewej stronie drogi.
Historia.
Obecna nazwa pochodzi od masywnej kamiennej wieży widokowej o wysokości 15 m, zbudowanej na szczycie w latach 1905–1907. Również pod szczytem Wieżycy na północ i wschód od niego zachowały się słabo rozpoznawalne fragmenty prehistorycznych wałów kultowych. Na samym szczycie stoi wieża Bismarcka zbudowana z drobnoziarnistego granitu, służąca obecnie jako wieża widokowa.
Po wojnie Wieżyca zwana była Górą Kościuszki.
Fauna i flora.
Północny stok porasta bukowo-lipowy las, w którym rosną m.in. wawrzynek wilczełyko, kopytnik pospolity, szczyr trwały. Stok południowy natomiast porastają stare skarlałe dęby, tzw. świetlista dąbrowa. W jej runie znajdziemy konwalię majową, bodziszka żałobnego i kokoryczkę wonną.
Szlaki turystyczne.
 Świdnica - Przełęcz Tąpadła - Ślęża - Wieżyca - Sobótka

</doc>
<doc id="104032" url="https://pl.wikipedia.org/wiki?curid=104032" title="Red Bull Racing">
Red Bull Racing

Red Bull Racing (od 2022 Oracle Red Bull Racing)– zespół Formuły 1, powstały w 2005 roku na bazie Jaguar Racing, zespołu odkupionego od koncernu Ford pod koniec 2004 roku. Obok Scuderia AlphaTauri jest to jedna z dwóch ekip w stawce, będących w posiadaniu austriackiego producenta napojów energetycznych Red Bull. Siedziba zespołu mieści się w Milton Keynes w Wielkiej Brytanii, jednak zespół korzysta z austriackiej licencji.
Zespół zdobył pięciokrotnie mistrzostwo świata konstruktorów w sezonach 2010, 2011, 2012, 2013 oraz 2022. W klasyfikacji kierowców wygrywali Sebastian Vettel (cztery razy) i Max Verstappen (2 razy). 
Szefem ekipy jest Brytyjczyk Christian Horner, który zarządza także zespołem Arden International, startującym w GP2 Series. Jednostki napędowe od 2007 do 2018 roku dostarczała firma Renault. Od roku 2019 dostawcą silników jest Honda.
Historia.
Korzenie zespołu, marka Red Bull w F1.
We wrześniu 2004 amerykański koncern motoryzacyjny Ford postanowił wystawić na sprzedaż zespół Jaguar Racing, tłumacząc swoją decyzję kłopotami finansowymi. Termin sprzedaży zespołu został wyznaczony na 15 listopada i dopiero tego dnia umowa pomiędzy Fordem a firmą Red Bull została zawarta. Dotychczas austriacki producent napojów energetycznych był jednym ze sponsorów zespołu Jaguar. Szczegóły umowy nie zostały ujawnione, jednak brytyjski serwis BBC Sport podał, że szef firmy Red Bull Dietrich Mateschitz zapłacił za zespół jedynie symbolicznego 1 dolara, w zamian zobowiązując się zainwestować w ciągu trzech lat 400 milionów $ w ekipę z Milton Keynes.
Wykupienie zespołu Jaguar Racing nie było debiutem marki Red Bull w Formule 1. Firma ta pojawiła się w Mistrzostwach Świata już w sezonie 1995 jako sponsor zespołu Sauber. Współpraca ze szwajcarskim zespołem trwała do sprzedaży Jaguara.
Spółka Dietricha Mateschitza prowadzi także program rozwojowy dla młodych kierowców pod nazwą Red Bull Junior Team, który ma na celu sponsorowanie młodych, perspektywicznych kierowców wyścigowych. W gronie kierowców, którzy wykorzystali szanse związane z programem znajdują się m.in. Enrique Bernoldi, Christian Klien, Patrick Friesacher, Vitantonio Liuzzi, Scott Speed, Sébastien Buemi oraz najmłodszy kierowca w historii F1 – Max Verstappen. W ramach programu Red Bull sponsoruje również wiele zespołów w niższych seriach wyścigowych, takich jak Seria GP2 lub Formuła 2.
Sezon 2005: debiut.
Na początku istnienia zespołu stanowisko dyrektora sportowego objął Tony Purnell, który już wcześniej był związany z zespołem z Milton Keynes. Purnell nie rządził jednak długo zespołem – został zwolniony po niespełna dwóch miesiącach pracy razem ze swoim bliskim współpracownikiem Davidem Pitchforthem. Powodem zwolnienia miał być spór w kwestii obsadzenia stanowiska drugiego kierowcy zespołu. Tym samym nowym dyrektorem sportowym został mianowany Christian Horner, który parę miesięcy wcześniej starał się o wykupienie zespołu Jordan Grand Prix. Kilka dni później nowym dyrektorem technicznym został także Günther Steiner.
Pierwszy bolid Red Bull Racing został nazwany RB1. W sezonie 2005 zespół (podobnie jak wcześniej Jaguar Racing) korzystał z jednostek napędowych dostarczanych przez firmę Cosworth. Malowanie bolidu zostało zaprezentowane 7 lutego poprzez stronę internetową zespołu, a pierwsze testy odbyły się jeszcze tego samego dnia na torze w Jerez.
Pierwszym zakontraktowanym kierowcą został doświadczony Brytyjczyk David Coulthard, który dotychczas reprezentował zespół McLaren, zdobywając w jego barwach wicemistrzostwo świata w sezonie 2001. Pozycja drugiego kierowcy została natomiast podzielona pomiędzy dwóch kierowców programu rozwojowego Red Bull Junior Team – Christiana Kliena oraz Vitantonio Liuzziego. Sezon w kokpicie bolidu RB1 rozpoczął Austriak, podczas gdy Liuzzi otrzymał możliwość prowadzenia bolidu podczas piątkowych sesji treningowych. W późniejszej części sezonu Ci dwaj kierowcy mieli wymieniać się swoimi rolami raz na cztery weekendy Grand Prix. Ostatecznie Red Bull Racing zadecydowało o tym, że Klien od Grand Prix Kanady powróci do bolidu na stałe, a Liuzzi został piątkowym testerem. Także Amerykanin Scott Speed doczekał się swojego debiutu za kierownicą samochodu F1. Przypadła mu rola kierowcy podczas piątkowych treningów podczas Grand Prix Kanady i Stanów Zjednoczonych.
Zważywszy na fakt, iż pierwszy bolid Red Bull Racing był w dużej mierze zbudowany na podstawie zeszłorocznej konstrukcji Jaguara, debiutancki sezon austriackiego teamu w F1 można uznać za duży sukces. RB1 okazał się być bolidem znacznie bardziej konkurencyjnym od R5, używanego w sezonie 2004. Przez większość sezonu RBR plasowało się na szóstej lokacie w klasyfikacji konstruktorów, lecz ostatecznie zostało również pokonane przez szybko rozwijający się zespół BAR Honda. Sezon ekipa zakończyła z dorobkiem 34 punktów (24 zdobył Coulthard, 9 Klien, 1 Liuzzi).
Red Bull tworzy Toro Rosso.
Na przełomie sierpnia i września 2005 roku w serwisach internetowych pojawiła się informacja, jakoby firma Red Bull była jednym z siedmiu potencjalnych kupców włoskiego zespołu Minardi, który startował w F1 począwszy od sezonu 1985. Red Bull miałby wówczas szansę obsadzenia większej liczby miejsc na liście startowej, swoimi podopiecznymi z programu Red Bull Junior Team oraz innej juniorskiej ekipy Red Bull Team USA. Ostatecznie, 10 września Paul Stoddart, dotychczasowy właściciel Minardi potwierdził odsprzedanie zespołu firmie Red Bull GmbH.
Początkowo zespół miał się nazywać Squadra Toro Rosso (wł. "squadra" – skład, zespół), jednak ostatecznie ekipa z Faenzy zadebiutowała jako Scuderia Toro Rosso (wł. "scuderia" – stajnia). Szefem teamu na początku jego istnienia został Austriak Franz Tost, zaś pierwszymi kierowcami mianowano Scotta Speeda i Vitantonio Liuzziego.
W lutym 2006 roku 50% udziałów w zespole wykupił były kierowca F1 Gerhard Berger. Pozostał on z zespołem przez blisko trzy lata, jednak pod koniec 2008 roku zdecydował się on z powrotem odsprzedać swoją część akcji Dietrichowi Mateschitzowi.
Sezon 2006: z silnikami Ferrari.
W kwietniu 2005 roku ekipa Red Bull Racing potwierdziła podpisanie umowy z Ferrari na dostarczanie jednostek napędowych. Posunięcie to miało m.in. związek ze zmianą regulaminu technicznego i ograniczeniem pojemności silników do 2,4 l. W sezonie 2006 Red Bull i Ferrari używały dokładnie tej samej specyfikacji silnika oznaczonej symbolem 056.
Skład zespołu zmienił się jedynie nieznacznie. Kontrakty przedłużyli obaj dotychczasowi kierowcy zespołu z Milton Keynes – David Coulthard i Christian Klien. Do zespołu dołączył jednak nowy kierowca testowy – Holender Robert Doornbos, który dotychczas miał okazję reprezentować zespół Minardi.
Nastąpiły również drobne zmiany w kierownictwie zespołu. Kontrakt z Red Bull Racing podpisał jeden z najbardziej cenionych w F1 projektantów – Adrian Newey, który zaprojektował m.in. dwa zwycięskie bolidy McLarena, gdy zespół ten zwyciężał w mistrzostwach w roku 1998 i 1999 oraz bolidy Williams, które w ciągu lat 1991–1997 zwyciężyły w 58 wyścigach F1 i zapewniły ekipie 9 tytułów mistrzowskich (4 kierowców i 5 konstruktorów).
Bolid na sezon 2006 został oznaczony jako RB2 i zadebiutował 15 grudnia 2005 r. na torze Silverstone, natomiast oficjalna prezentacja samochodu odbyła się na dzień przed pierwszym wyścigiem sezonu w Bahrjanie.
Już w pierwszym wyścigu Christian Klien zapewnił Red Bullowi punkty, finiszując na ósmej pozycji, podczas gdy jego partner Coulthard ukończył na 10. miejscu. Mimo wszystko samochód był bardzo zawodny – w ciągu pięciu rund dwa bolidy RB2 ukończyły wyścig 3 razy, zdobywając 2 punkty (Coulthard zdobył jeden punkt podczas GP Australii). Pierwszy sukces zespołu przyszedł podczas Grand Prix Monako, kiedy to brytyjski kierowca ukończył wyścig na trzeciej pozycji, zapewniając zespołowi pierwsze podium w historii. Poprzednicy Red Bull Racing – Jaguar oraz Stewart Grand Prix również osiągnęli swoje pierwsze podia podczas eliminacji rozgrywanej na ulicach Monte Carlo.
David Coulthard do końca sezonu punktował trzykrotnie (łącznie zdobywając 7 punktów), natomiast jego austriacki partner na punktowanej pozycji ukończył jeden wyścig. Austriak znalazł się w dość trudnej sytuacji, ponieważ w trakcie sezonu zespół z Milton Keynes ogłosił podpisanie umowy z Markiem Webberem, wedle której Australijczyk miał reprezentować RBR od sezonu 2007. Wobec tego Red Bull zaoferował Klienowi szansę startów w serii DTM lub Champ Car. Austriak nie zgodził się jednak na podpisanie kontraktu i odszedł z zespołu na trzy wyścigi przed końcem sezonu. Jego miejsce w kokpicie zajął dotychczasowy kierowca testowy zespołu, Robert Dornboos, zaś szansę jazdy bolidem F1 podczas piątkowych treningów otrzymał dzięki temu Michael Ammermüller. Red Bull nie zdobył jednak żadnych punktów podczas trzech ostatnich rund sezonu.
W ciągu całego sezonu zespół Red Bull Racing zgromadził na swoim koncie 16 punktów. Był to wynik o ponad połowę słabszy od rezultatu z sezonu 2005, jednak zespół z Milton Keynes utrzymał siódmą pozycję w klasyfikacji konstruktorów. David Coulthard zgromadził na swoim koncie 14 punktów i został sklasyfikowany na 13. pozycji wśród kierowców, zaś Christian Klien z dwoma punktami na koncie ukończył mistrzostwa pięć pozycji niżej od Brytyjczyka.
Od 2007 Do 2018: z silnikami Renault.
Od sezonu 2007 bolidy zespołu są napędzane silnikami Renault. Skład zespołu został zmieniony w niewielkim stopniu: swoje stanowisko zachował David Coulthard, jego nowym partnerem był natomiast Australijczyk Mark Webber.
W 2008 roku na trzeciego kierowcę zespołu został wybrany Szwajcar, Sébastien Buemi, wicemistrz Formuły 3 Euro Series w sezonie 2007 i wicemistrz serii GP2 Asia w roku 2008 (był to pierwszy rok rozgrywania tej azjatyckiej serii). Po sezonie 2008 David Coulthard postanowił zakończyć karierę w F1, pozostając kierowcą testowym RBR. Jego następcą został Niemiec Sebastian Vettel, najmłodszy w historii kierowca, który wygrał Grand Prix Formuły 1. Podczas GP Chin 2009 Vettel zdobył pierwsze dla zespołu zwycięstwo w Formule 1. Ten wynik powtórzył w Wielkiej Brytanii, Japonii oraz w Zjednoczonych Emiratach Arabskich. Natomiast Mark Webber wygrał dwa wyścigi w Niemczech i Brazylii. Ostatecznie zespół zakończył sezon na drugim miejscu przez drugie miejsce w klasyfikacji kierowców Sebastiana Vettela i czwarte Marka Webbera. W sezonie 2010 Vettel wygrał pięć wyścigów (Malezja, Walencja, Japonia, Brazylia, ZEA), zaś Webber wygrał cztery wyścigi (Hiszpania, Monako, Wielka Brytania, Węgry). Ostatecznie Sebastian Vettel został mistrzem świata w sezonie 2010, a Webber zajął trzecie miejsce. Red Bull Racing został także mistrzem świata w klasyfikacji konstruktorów w sezonach 2010, 2011, 2012 oraz 2013.
W 2018 Red Bull Racing poinformował o zakończeniu wieloletniej, trwającej 12 lat, współpracy z dostawcą silników Renault. Po zakończeniu okresu umowy, która zakończyła się wraz z zakończeniem sezonu 2018, nowym dostawcą jednostek napędowych została Honda, która dostarczy silniki na sezony 2019 i 2020. Japoński producent już wcześniej współpracował z zespołem juniorskim Red Bull Racing, Scuderia Toro Rosso (aktualnie jako Scuderia AlphaTauri) od sezonu 2017.
Od 2019: z silnikami Hondy.
Po obiecującym sezonie Hondy z ekipą Toro Rosso, główny zespół rodziny Red Bulla podchodził do sezonu 2019 nie bez obaw. W kontrakcie młodej gwiazdy zespołu - Maxa Verstappena znalazła się klauzula, jeśli zespół do połowy sezonu nie będzie na podium klasyfikacji konstruktorów, Holender może zmienić barwy. Pierwszy wyścig był dla zespołu obiecujący - Max stanął na podium. Holender do letniej przerwy stanął na podium jeszcze 4 razy, w tym dwa razy wygrał. Zadowolenie zespołu psuła postawa drugiego kierowcy - Pierre Gasly spisywał się dużo słabiej. Ani razu nie zdobył podium i tylko raz ukończył wyścig przed Holendrem, zdarzało mu się zostać zdublowanym przez zespołowego partnera podczas wyścigu. Z tego powodu na drugą część sezonu Alexander Albon został promowany do Red Bulla a Gasly zdegradowany do Toro Rosso. Taj również nie zdobył ani razu podium, ale spisywał się dużo lepiej. Częściej walczył na torze z partnerem zespołowym, a podium w GP Brazylii odebrał mu Lewis Hamilton, który nieprzepisowo spowodował obrócenie się bolidu Albona. Max Verstappen w drugiej fazie sezonu nie stracił tempa, zdobył 3 podia w tym jedno zwycięstwo. Red Bull zakończył sezon 2019 na trzecim miejscu w klasyfikacji konstruktorów, a Verstappen na trzecim miejscu w klasyfikacji kierowców.
Na sezon 2020 zespół szykował się do walki o tytuł mistrzowski. Pierwszym wyścigiem sezonu było GP Austrii - jeden z ulubionych torów Maxa. Pierwszego wyścigu jednakże Holender nie ukończył z powodu awarii. Fenomenalną jazdą wykazał się Albon, jechał po podium gdy jednak ponownie, zderzył się z Hamiltonem. Finalnie na 17 wyścigów Verstappen zdobył 11 podiów, w tym 2 zwycięstwa. Albon stanął na najniższym stopniu podium dwukrotnie, Jednakże Taj po kolizji w pierwszym wyścigu nie odzyskał dawnego tempa. Wielokrotnie odstawał od Holendra, popełniał błędy i nie potrafił wykorzystać potencjału samochodu. Dlatego od sezonu 2021 zespół zdecydował się zatrudnić Sergio Pereza jako drugiego kierowcę. 2 października 2020 na zespół spadła zła wiadomość, Honda ogłosiła wycofanie się z F1 po sezonie 2021
Wyniki w Formule 1.
Źródło: Wyprzedź Mnie!

</doc>
<doc id="104033" url="https://pl.wikipedia.org/wiki?curid=104033" title="Miecznik (urząd)">
Miecznik (urząd)

Miecznik (mieczownik) – dworski urzędnik w średniowiecznej Polsce, zawiadujący zbrojownią panującego i noszący przed nim miecz, będący oznaką jego władzy wojskowej. 
Od XIV w. miecznik przekształcił się w tytularny urząd dworski (miecznik wielki koronny, od XVI w. także miecznik wielki litewski). Miecznicy poszczególnych księstw (ziem) stali się niskimi w hierarchii urzędnikami ziemskimi.
Tytuły odojcowskie i odmężowskie.
Dzieciom miecznika przysługiwały tytuły odojcowskie. Dla synów tytułem takim był miecznikowic, a dla córek miecznikówna. Żony miały prawo do tytułu odmężowskiego miecznikowa.
Kultura.
W kulturze polskiej Miecznik z Kalinowa jest jedną z postaci w operze "Straszny dwór" z librettem Jana Chęcińskiego i muzyką Stanisława Moniuszki, ojcem głównych kobiecych bohaterek dzieła, Jadwigi i Hanny. To jego i jego praojców dom jest głównym, tytułowym miejscem akcji i ze względu na odwieczną urodę mieszkanek, budzącą zazdrość najbliższych innych panien, przekornie nazwany "Strasznym dworem".

</doc>
<doc id="104035" url="https://pl.wikipedia.org/wiki?curid=104035" title="Andrzejki">
Andrzejki

Andrzejki – wieczór wróżb odprawianych w nocy z 29 na 30 listopada, w wigilię świętego Andrzeja, patrona Szkocji, Grecji i Rosji. Pierwsza polska wzmianka literacka o nim pojawiła się w 1557 za sprawą Marcina Bielskiego.
Dzień ten przypada na końcu lub na początku roku liturgicznego. Andrzejki są specjalną okazją do zorganizowania ostatnich hucznych zabaw przed rozpoczynającym się adwentem.
W Szkocji obchodzony 30 listopada dzień świętego Andrzeja jest świętem narodowym.
Historia.
Niegdyś wróżby andrzejkowe miały charakter wyłącznie matrymonialny i przeznaczone były tylko dla niezamężnych dziewcząt (męskim odpowiednikiem andrzejek były katarzynki). Początkowo andrzejki traktowano bardzo poważnie, a wróżby odprawiano tylko indywidualnie, w odosobnieniu; w czasach późniejszych przybrały formę zbiorową, organizowaną w grupach rówieśniczych panien na wydaniu, zaś współcześnie przekształciły się w niezobowiązującą zabawę gromadzącą młodzież obojga płci.
Pochodzenie andrzejkowych wróżb matrymonialnych nie jest do końca znane – niektórzy autorzy wskazują na starożytną Grecję, podkreślając podobieństwo źródłosłowu imienia Andrzej ("Andreas") i greckich słów "aner", "andros" oznaczających męża, mężczyznę; inni odwołują się do kultu starogermańskiego boga Frejra, dawcy bogactw, bóstwa miłości i płodności.

</doc>
<doc id="104042" url="https://pl.wikipedia.org/wiki?curid=104042" title="Estradiol">
Estradiol

Estradiol, E2 () – organiczny związek chemiczny, sterydowy hormon płciowy. Jest podstawowym, naturalnym estrogenem. Z chemicznego punktu widzenia jest steroidem, pochodną estranu.
Odpowiedzialny za rozwój żeńskich narządów rozrodczych, rozrost błony śluzowej macicy, reguluje cykl płciowy i ma wpływ na zachowanie seksualne. W fazie pęcherzykowej wytwarzany jest głównie w jajnikach przez wzrastające pęcherzyki Graafa. W fazie ciałka żółtego wydzielany w bardzo niewielkiej ilości przez ciałko żółte. Produkowany jest także w korze nadnerczy, a podczas ciąży w łożysku.
Preparaty proste.
Lek "Estrofem" jest przeznaczony do stosowania wyłącznie u kobiet po menopauzie. W przypadku stwierdzenia ciąży w okresie stosowania leku, należy natychmiast przerwać leczenie i skontaktować się z lekarzem. Kategoria X – nie stosować w ciąży i okresie karmienia piersią.

</doc>
<doc id="104057" url="https://pl.wikipedia.org/wiki?curid=104057" title="Maurice Oldfield">
Maurice Oldfield

Sir Maurice Oldfield (ur. 1915, zm. 1981) − Dyrektor Generalny brytyjskiej Tajnej Służby Wywiadowczej (MI6) w latach 1973−1978.

</doc>
<doc id="104058" url="https://pl.wikipedia.org/wiki?curid=104058" title="Wywilżna karłowata">
Wywilżna karłowata

Wywilżna karłowata, drozofila karłówka, muszka owocowa, wywilżnia, wywilżanka, drozofila, octówka ("Drosophila melanogaster") – niewielki owad (wielkości 2–3 mm) z rzędu muchówek. Jest gatunkiem należącym do bezkręgowych organizmów modelowych. Został użyty przez Thomasa Morgana w badaniach nad chromosomową teorią dziedziczności. Owad ten jest też jednym z pierwszych zwierząt wykorzystywanych w bioastronautyce – od 1952 w lotach balonowych w górne warstwy atmosfery – i pierwszym zwierzęciem umieszczonym przez ludzi w przestrzeni kosmicznej (20 lutego 1947).
W środowisku naturalnym owady te spotkać można w pobliżu drzew owocowych, wokół fermentujących owoców, ale przywabiają je także zapachy produktów jak wino, konfitury, dżemy i ocet. Nazwa "muszka owocowa" pochodzi stąd, iż owady te odżywiają się drożdżami żyjącymi na gnijących owocach. Nie jest więc szkodnikiem upraw rolnych, choć może powodować szkody w przetworach owocowych.
Budowa.
Muchówka o ciele długości około 2 mm. Głowa jest żółta. Na głowie para szczecinek orbitalnych skierowanych w tył jest znacznie cieńsza niż ich para skierowana w przód. Czułki mają człon trzeci krótko owłosiony, co najwyżej półtora raza dłuższy niż szeroki i nie dłuższy niż dwukrotność długości członu drugiego, zaś aristę z wierzchołkowym rozwidleniem i co najmniej dwoma promieniami na spodniej stronie. Tułów ma barwę żółtą do brązowawożółtej. Chetotaksję tułowia cechuje 8 przedszwowych rzędów szczecinek środkowych grzbietu w przedniej części śródplecza, w których wszystkie szczecinki są tak samo krótkie, brak dłuższych szczecinek śródplecowych przed szwem poprzecznym oraz spośród trzech górnych par szczecinek sternopleuralnych przednia najkrótsza, a tylna najdłuższa. Użyłkowanie skrzydła odznacza się żyłką subkostalną bez sierpowatego zakrzywienia za żyłką barkową, tylną komórką bazalną zlaną z komórką dyskoidalną oraz wierzchołkowym odcinkiem żyłki medialnej M nie dłuższym niż trzykrotność odcinka tej żyłki między żyłkami poprzecznymi przednią i tylną. Wszystkie pary odnóży mają szczecinki przedwierzchołkowe na goleniach. Przednie stopy mają pierwszy człon znacznie krótszy niż drugi i trzeci razem wzięte, a u samca charakteryzują się obecnością grzebienia z drobnych, czarnych kolców. Żółty odwłok ma czarne przepaski na tylnych brzegach tergitów oraz czarny wierzchołek.
Muszka owocowa jako gatunek modelowy.
"Drosophila melanogaster" jest jednym z pierwszych eukariotycznych organizmów, których DNA zostało całkowicie zsekwencjonowane.
W genetyce funkcjonuje jako gatunek modelowy od czasów prac Thomasa Morgana z początku XX wieku. Dzięki łatwej hodowli, prostemu sposobowi krzyżowania oraz szybkiemu wzrostowi (zdolne do rozmnażania po 8–12 godzinach po przepoczwarczeniu) są one powszechnie stosowane w badaniach genetycznych, a także jako żywy pokarm dla niektórych ryb akwariowych i gadów. Genom muszki jest niewielki (haploid) zawiera ok. 131–165 milionów par nukleotydów, a liczba genów wynosi ok. 14 tysięcy. "Drosophila melanogaster" posiada jedynie 4 pary chromosomów – po 3 pary autosomów i 1 parę chromosomów płci (XY – samce, XX – samice). Ponad 25% każdego chromosomu to heterochromatyna zlokalizowana w części centralnej i telomerach. Ze względu na to, że większość genów znajduje się w euchromatynie ułatwia to mapowanie genowe. Istotne dla badań jest istnienie chromosomów politenicznych (np. dla hybrydyzacji "in situ" dla lokalizacji markerów w chromosomie). Powstają one przez 10-krotną replikację DNA, które nie jest przedzielone podziałami mitotycznymi. Występują w gruczołach ślinowych, komórkach przewodu pokarmowego, cewkach Malpighiego i komórkach tłuszczowych.
Thomas Morgan przeprowadził pierwsze eksperymenty na "Drosophila melanogaster" w 1908 roku. Badania umożliwiły sformułowanie chromosomowej teorii dziedziczności, za którą w 1933 roku otrzymał Nagrodą Nobla („za odkrycia dotyczące roli chromosomu w dziedziczeniu”). W następnych dziesięcioleciach "D. melanogaster" była badana w setkach zajmujących się genetyką laboratoriów na świecie (zob. hasła geny homeotyczne, homeoza, "", "bithorax" i in.).

</doc>
<doc id="104066" url="https://pl.wikipedia.org/wiki?curid=104066" title="Historia Wietnamu">
Historia Wietnamu

Historia Wietnamu dla większej przejrzystości i zmniejszenia objętości została podzielona na pięć artykułów, porządkujących historię Wietnamu chronologicznie:
Do roku 1843.
Według ustnych przekazów państwo wietnamskie zostało założone w 2879 r. p.n.e. przez pochodzącą od chińskich bogów dynastię Hồng Bàng. Pierwsze zapisy historyczne o tym państwie pojawiły się w kronikach chińskich około 500 r. p.n.e. Systematyczne zapisy pojawiają się jednak dopiero po 111 r. p.n.e., po podboju chińskim. Mimo licznych prób oswobodzenia się okupacja trwała ponad tysiąc lat. Ostatecznie Wietnam uzyskał niepodległość w 938 r. n.e. i utrzymał ją do połowy XIX stulecia. W tym okresie państwo wietnamskie powiększyło kilkakrotnie swój obszar, zajmując terytoria południowych sąsiadów.
W XVII wieku Wietnam stał się polem działania misjonarzy katolickich, co spowodowało – pomimo prześladowań ze strony administracji cesarskiej – że kraj (jako jedyny na Dalekim Wschodzie, nie licząc Filipin) stał się ostoją katolicyzmu. Misjonarze, tacy jak Aleksander de Rhodes, przyczynili się rozwoju społeczeństwa, stworzyli podstawy nowoczesnego alfabetu wietnamskiego, ale jednocześnie swą działalnością sprawili, że ostatecznie kraj popadł w zależność od Francji.
Od 1843 do II wojny światowej.
Historia Wietnamu (1843–1940) to czas podboju Wietnamu i uczynienia zeń protektoratu, w rzeczywistości zaś kolonii francuskiej. Skutkiem podboju, którego potrzebował zarówno cesarz Napoleon III, jak i Marynarka Wojenna, Francuzi zajęli cały Wietnam i Kambodżę, a wkrótce potem Laos. Do wybuchu II wojny światowej utrzymywali swe kolonie azjatyckie siłą, nie wyrzekając się przemocy i terroru. Jednocześnie jednak Wietnam wychodził ze wcześniejszego izolacjonizmu. Większość politycznych i wojskowych przywódców wietnamskich, którzy mieli pokonać Francuzów i Amerykanów, miała staranne wykształcenie na poziomie europejskim. Na czele ruchu narodowowyzwoleńczego stanął uznawany dzisiaj za bohatera narodowego i twórcę współczesnego Wietnamu działacz komunistyczny, Hồ Chí Minh.
Od II wojny światowej do wojny wietnamskiej.
W roku 1940 na teren Indochin wkroczyła armia japońska. W porozumieniu z francuskim rządem Vichy pozostawiła nietkniętą administrację kolonialną i garnizony wojsk francuskich, ściągając jednocześnie znaczne kontrybucje na potrzeby wojny, prowadzonej w Syjamie i Birmie. Powstała w roku 1941 partyzantka Việt Minh na czele Hồ Chí Minhem korzystała w znacznej mierze z pomocy amerykańskiej, co przyczyniło się do tego, że w roku 1945 (po pokonaniu Japonii) partyzanci ogłosili powstanie Demokratycznej Republiki Wietnamu ze stolicą w Hanoi. Francuzi zareagowali akcją zbrojną, która wkrótce przerodziła się w otwartą wojnę (I wojna indochińska), zakończoną klęską Francuzów pod Điện Biên Phủ.
Według ustaleń genewskiej konferencji pokojowej w roku 1954 kraj został podzielony tymczasową linią demarkacyjną na 17. równoleżniku na dwie strefy: rządzoną przez komunistów Północ i rządzone zwolenników Francji Południe. W następnej kolejności miało zostać przeprowadzone referendum zjednoczeniowe. W wyniku działań politycznych i problemów z porozumieniem się stron do referendum nigdy nie doszło, a "tymczasowa linia demarkacyjna" stała się granicą między dwoma państwami wietnamskimi.
Wojna wietnamska (1957–1975).
Głównymi stronami konfliktu były z jednej strony Demokratyczna Republika Wietnamu (wspierana przez kraje socjalistyczne) oraz wspierane przez to państwo organizacje komunistyczne w Wietnamie Południowym, Laosie i Kambodży. Z drugiej strony stała Republika Wietnamu i wspierająca ją koalicja międzynarodowa, obejmująca Stany Zjednoczone i ich sojuszników – Koreę Południową, Tajlandię, Australię, Nową Zelandię i Filipiny. De facto stroną konfliktu były również Kambodża i Laos. Walki toczyły się na terytorium Wietnamu Południowego, Laosu i Kambodży. Amerykańskie naloty bombowe objęły także terytorium Wietnamu Północnego. Do wojny doszło, gdy w Stanach Zjednoczonych przyjęto "teorię domina", która zakładała, że państwa socjalistyczne (ZSRR i ChRL) będą dążyć do opanowania krajów Trzeciego Świata poprzez atakowanie państw sąsiadujących z już opanowanymi. Z tej przyczyny – gdy Wietnam Północny zaczął aktywnie wspierać lewicową partyzantkę na południu – w Waszyngtonie podjęto decyzję o przyjściu rządowi w Sajgonie z pomocą. Z biegiem czasu instruktorów wojskowych zastąpiły regularne oddziały amerykańskich sił zbrojnych, by w szczytowym okresie (rok 1968) skoncentrować w Wietnamie ponad 500 tysięcy żołnierzy amerykańskich. Na skutek ogromnych strat, ponoszonych przez wojska amerykańskie, i coraz większego oporu społeczeństwa Stanów Zjednoczonych, za prezydentury Richarda Nixona podjęto decyzję o "wietnamizacji" wojny i wycofaniu się z konfliktu, co nastąpiło w roku 1972. Dobrze uzbrojona, ale źle wyszkolona i zdemoralizowana armia południowowietnamska stawiała opór do wiosny 1975 roku, kiedy to w ciągu kilku miesięcy została pobita przez słabsze siły z północy. 30 kwietnia 1975 roku siły północnowietnamskie aresztowały ostatniego przywódcę Wietnamu Południowego, generała Dương Văn Minha. Wojna zakończyła się bezspornym zwycięstwem komunistów i zjednoczeniem Wietnamu.
Od wojny wietnamskiej.
Po zwycięskiej wojnie i utworzeniu w roku 1976 Socjalistycznej Republiki Wietnamu, na terenie Indochin zaznaczyła się okresowa przewaga militarno-polityczna Wietnamu. W latach 1977–1978 stosunki Wietnamu z ChRL uległy pogorszeniu. Główną przyczyną było współzawodnictwo o dominację polityczną w Indochinach, a także zbliżenie Hanoi z Moskwą, którą Pekin uznawał za głównego wroga. Po interwencji Wietnamu w Kambodży, w wyniku której upadł reżim Czerwonych Khmerów (wojna kambodżańsko-wietnamska), Chiny dokonały inwazji, wywołując wojnę chińsko-wietnamską. 
Rząd Wietnamu wsparł też zagraniczne ruchy rewolucyjne zwalczające proamerykańskie rządy - w latach 80. popierał komunistycznych powstańców na Filipinach oraz szkolił partyzantów FARC toczących wojnę z rządem Kolumbii. Dopiero po wejściu Wietnamu na drogę gospodarki rynkowej w roku 1986 nastąpiło stopniowe odchodzenie od polityki konfrontacji. W roku 1995 Wietnam nawiązał stosunki dyplomatyczne z USA, wstąpił do ASEAN i WTO oraz znormalizował stosunki z ChRL. Obecnie Wietnam jest jednym z prężniej rozwijających się krajów Azji Południowo-Wschodniej.

</doc>
<doc id="104074" url="https://pl.wikipedia.org/wiki?curid=104074" title="Sławnikowice">
Sławnikowice



</doc>
<doc id="104076" url="https://pl.wikipedia.org/wiki?curid=104076" title="Lubań (gmina wiejska)">
Lubań (gmina wiejska)

Lubań – gmina wiejska w województwie dolnośląskim, w powiecie lubańskim. W latach 1975–1998 gmina położona była w województwie jeleniogórskim.
Siedziba gminy to miasto Lubań stanowiące odrębną jednostkę administracyjną.
Według danych z 20 sierpnia 2009 gminę zamieszkiwało 6547 osób. Natomiast według danych z 30 czerwca 2020 roku gminę zamieszkiwały 6592 osoby.
Wójtem gminy jest Małgorzata Hercuń-Dąbrowicka.
Struktura powierzchni.
Powierzchnia gminy Lubań wynosi 142,15 km², w tym:
Gmina stanowi 33,2% powierzchni powiatu.
Demografia.
Dane z 30 czerwca 2004:
Sołectwa.
Na terenie gminy znajduje się 13 miejscowości skupionych w 12 sołectwach:
Henryków Lubański, Jałowiec, Kościelnik, Kościelniki Dolne, Mściszów, Nawojów Łużycki, Nawojów Śląski, Pisarzowice, Radogoszcz, Radostów Dolny i Radostów Średni (wspólne sołectwo), Radostów Górny, Uniegoszcz.
Gospodarka.
Głównie rolnictwo indywidualne (na ogół dobra jakość gleb), a także przemysłowe wydobycie kopalin – kruszywa bazaltowe, anhydryt, glinka ceramiczna (kaolin), żwiry i piaski.
Oświata.
Na terenie gminy działają 4 szkoły podstawowe i 1 gimnazjum, biblioteka publiczna, dwa zespoły folklorystyczne.
Sąsiednie gminy.
Gryfów Śląski, Leśna, Lubań, Nowogrodziec, Olszyna, Pieńsk, Platerówka, Siekierczyn, Zgorzelec

</doc>
<doc id="104077" url="https://pl.wikipedia.org/wiki?curid=104077" title="Dywity (gmina)">
Dywity (gmina)

Dywity – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy znajduje się we wsi Dywity.
Według GUS, 31.12.2017 r. gminę zamieszkiwały 11 533 osoby. Natomiast według danych z 31 grudnia 2019 roku gminę zamieszkiwało 12 004 osób.
Gmina Dywity leży na Pojezierzu Olsztyńskim. Na jej obszarze znajdują się jeziora: Mosąg 53,3 ha; Bukwałdzkie 38,3 ha i Dywity 18,4 ha oraz rzeki Łyna, Wadąg, Kanał Spręcowo-Różnowo, Kanał Bukwałd.
Struktura powierzchni.
W 2002 roku gmina Dywity ma obszar 160,68 km², w tym:
Gmina stanowi 5,66% powierzchni powiatu.
Demografia.
Wg GUS 30 czerwca 2004:
Ochrona Przyrody.
Pomniki przyrody.
Na terenie gminy znajdują się następujące pomniki przyrody:
Obszary Chronionego Krajobrazu.
Na terenie gminy znajdują się Obszar Chronionego Krajobrazu Doliny Środkowej Łyny.
Obszary NATURA 2000.
W gminie zlokalizowany jest obszar NATURA 2000 Warmińskie Buczyny (PLH280033) SOO
Sołectwa.
Barkweda, Brąswałd, Bukwałd, Dąbrówka Wielka, Dywity, Frączki, Gady, Gradki, Kieźliny, Ługwałd, Myki, Nowe Włóki, Redykajny, Rozgity, Różnowo, Sętal, Słupy, Spręcowo, Tuławki.
Miejscowości bez statusu sołectwa.
Bukowina, Dągi, Lipniak, Plutki, Szypry, Wadąg, Wopy, Zalbki.
Sąsiednie gminy.
Barczewo, Dobre Miasto, Jeziorany, Jonkowo, Olsztyn, Świątki

</doc>
<doc id="104078" url="https://pl.wikipedia.org/wiki?curid=104078" title="Rabunek w St. Alban">
Rabunek w St. Alban



</doc>
<doc id="104079" url="https://pl.wikipedia.org/wiki?curid=104079" title="Smolajny">
Smolajny

Smolajny (d. "Smołowo", niem. "Schmolainen") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto nad rzeką Łyną; założona w 1290 roku, od XV w. znajdowała się w posiadaniu biskupów warmińskich. 
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
Wieś lokowana w 1290 roku przez biskupa warmińskiego Henryka Fleminga na 32 włókach. Smolajny były folwarkiem biskupim, a od 1350 roku letnią rezydencją biskupów warmińskich. Wieś zniszczyły w 1414 roku wojska polsko-litewskie. Potem część domostw spaliła się podczas wojny polsko-krzyżackiej w 1519 - 1521 roku. Wsi nie oszczędzili także Szwedzi. Za każdym razem jednak szybko likwidowano straty. W 1557 roku brat biskupa warmińskiego Stanisława Hozjusza- Jan Hozjusz przeniósł do Smolajn siedzibę komornictwa dobromiejskiego. W 1656 roku folwark obejmował 32 włóki, istniała również stadnina koni. W czasie wojny północnej wieś odbudował biskup warmiński Teodor Potocki. Natomiast barokowy pałac i brame wjazdową w latach 1741 - 1746 wybudował biskup warmiński Adam Stanisław Grabowski. Z kolei ogrody i park założył biskup warmiński Ignacy Krasicki, który gościł tu wiele wybitnych osobistości. Po 1945 roku wieś sołecka. Bezpośrednio po II wojnie światowej spędzali tu wakacje studenci Katolickiego Uniwersytetu Lubelskiego, którzy zbudowali tu drewnianą kaplicę. Następnie zlokalizowano tu szkołę rolniczą i technikum rachunkowości.
Mieszkańcy: w 1818 roku - 276 osób, w 1939 roku - 721 osób, w 1988 roku - 486 osób.
Zabytki.
W Smolajnach znajduje się dawna letnia rezydencja biskupów warmińskich wybudowana w stylu rokoko w latach 1741-1746 z inicjatywy biskupa warmińskiego Adama Stanisława Grabowskiego. Pałac był ulubionym miejscem pobytu słynnego satyryka i bajkopisarza biskupa Ignacego Krasickiego. Biskup Krasicki urządził tu piękny park i wybudował wieżę bramną (1765) oraz oficynę. Obecnie budynek pałacu użytkowany jest przez Technikum Rolnicze.
Oprócz pałacu zachowały się wieża bramna i dobudowany do niej parterowy budynek mieszkalny. We wsi również XVIII i XIX-wieczne domy mieszkalne.
Na wzniesieniu od północno-zachodniej strony pałacu znajduje się dworek myśliwski z końca XVIII w. We wsi natomiast kapliczka i dom z początku XIX w.
Bibliografia:

</doc>
<doc id="104080" url="https://pl.wikipedia.org/wiki?curid=104080" title="Volkmar Andreae">
Volkmar Andreae

Volkmar Andreae (ur. 5 lipca 1879 w Bernie, zm. 18 czerwca 1962 w Zurychu) – szwajcarski dyrygent i kompozytor.
Życiorys.
Studiował u Karla Munzingera w Bernie oraz u Franza Wüllnera w Kolonii. W latach 1900–1902 pracował jako korepetytor w operze w Monachium. W 1902 roku osiadł w Zurychu, gdzie był dyrygentem Gemischter Chor (1902–1949) i Männerchor (1904–1919), dyrygentem Tonhalle Orchester (1906–1949) oraz rektorem konserwatorium (1914–1941). W 1914 roku otrzymał tytuł doktora honoris causa konserwatorium w Zurychu. Od 1920 do 1925 roku był przewodniczącym Schweizerischer Tonkünstlerverein. Jako dyrygent wykonywał muzykę okresu romantyzmu, a także klasycyzmu i baroku. Poprowadził pierwsze włoskie wykonanie "Pasji według św. Mateusza" J.S. Bacha (Mediolan 1911). Odznaczony Wielką Srebrną Odznaką Honorową za Zasługi dla Republiki Austrii (1957).
Skomponował dwie opery, "Ratcliff" (wyst. Duisburg 1914) i "Abenteuer des Casanova" (wyst. Drezno 1924). Ponadto napisał m.in. dwie symfonie, "Rapsodię" na skrzypce i orkiestrę (1920), "Musik" na orkiestrę (1929), "Koncert skrzypcowy" (1940), "Concertino" na obój (1942), 2 tria fortepianowe (1901, 1908), "Sonatę skrzypcową" (1903), 2 kwartety smyczkowe (1905, 1922), "Trio smyczkowe" (1919), "Divertimento" na flet i trio smyczkowe (1945). W zakresie stosowanej harmoniki i instrumentacji nawiązywał do twórczości Richarda Straussa.
Jego wnukiem był dyrygent Marc Andreae.

</doc>
<doc id="104081" url="https://pl.wikipedia.org/wiki?curid=104081" title="Noriaki Kasai">
Noriaki Kasai

 – japoński skoczek narciarski, reprezentant Japonii, ośmiokrotny olimpijczyk, zawodnik klubów Team Mycal i Tsuchiya Home.
Trzykrotny medalista olimpijski (srebrny w drużynie z 1994 oraz srebrny indywidualnie i brązowy w drużynie z 2014), siedmiokrotny medalista narciarskich mistrzostw świata (srebrny w drużynie z 1999 i 2003, dwukrotnie brązowy indywidualnie z 2003, brązowy w drużynie z 2007 i 2009 oraz brązowy w konkursie mieszanym z 2015), mistrz świata w lotach z 1992, dwukrotnie trzeci zawodnik klasyfikacji generalnej Pucharu Świata (1992/1993 i 1998/1999), dwukrotnie drugi zawodnik klasyfikacji generalnej Pucharu Świata w lotach (1998/1999 i 2013/2014), zwycięzca 17 konkursów tego cyklu, dwukrotnie drugi zawodnik Turnieju Czterech Skoczni (1992/1993 i 1998/1999), zwycięzca Turnieju Nordyckiego (1999) i Pucharu KOP (2013/2014). W PŚ zajął łącznie 63 razy miejsca na podium (17 jako pierwszy, 13 drugi i 33 trzeci). Pięciokrotny mistrz Japonii (1993, 1994, 1999, 2010 i 2017), do marca 2017 rekordzista tego kraju oraz Azji w długości skoku narciarskiego. Odznaczony Medalem Holmenkollen (2016).
Najstarszy indywidualny i drużynowy medalista olimpijski w historii skoków narciarskich (odpowiednio 41 lat i 254 dni oraz 41 lat i 256 dni), najstarszy drużynowy medalista mistrzostw świata (42 lata i 261 dni), najstarszy w historii zwycięzca konkursu Pucharu Świata (42 lata i 176 dni), najstarszy zawodnik na podium PŚ (44 lata i 293 dni) i TCS (42 lata i 214 dni) oraz najstarszy uczestnik konkursu PŚ (47 lat i 241 dni). Zwycięzca siedemnastu indywidualnych i trzech drużynowych konkursów PŚ. W ramach tego cyklu stał na podium 61 razy indywidualnie i 17 razy z drużyną. Rekordzista wśród skoczków, oficjalnie wpisany do Księgi rekordów Guinnessa – w liczbie występów w konkursach Pucharu Świata (502 indywidualne oraz 57 w drużynie, razem 559) oraz w edycjach PŚ (27 sezonów) i liczbie zajętych miejsc w czołowej trzydziestce (428), w liczbie konkursów ze zdobytymi punktami do klasyfikacji generalnej (413) i sezonach z tymże osiągnięciem (25), w przedziale czasowym między pierwszym i ostatnim zwycięstwem w PŚ (22 lata i 252 dni) i zajęciu miejsca na podium tego cyklu (24 lata i 5 dni), liczbie startów w konkursach olimpijskich (13 indywidualnie i 5 w drużynie, razem 18 konkursów w 7 edycjach), liczbie startów w konkursach MŚ (23 indywidualnie i 16 w drużynie, razem 39 konkursów w oficjalnie wpisanych do Księgi rekordów Guinnessa 12 edycjach) oraz liczbie startów w MŚ w lotach (10 edycji, tyleż zawodów indywidualnych oraz dwa w drużynie). Jego obecny rekord życiowy to 241,5 m z 19 marca 2017.
W 2010 jego partnerem i sponsorem zostały fińskie linie lotnicze Finnair. Kasai skacze obecnie na nartach austriackiej marki Fischer z wiązaniami Bisona w kombinezonie japońskiego Mizuno. Przybiera w powietrzu charakterystyczną dla siebie sylwetkę, rozszerzając szeroko narty i ręce oraz głęboko pochylając się do przodu. Z racji utrzymywania wysokiej formy w późnym jak na sportowca wieku oraz optymistycznego podejścia do życia zdobył bardzo dużą popularność wśród rywali i kibiców, szczególnie w krajach europejskich.
Życie prywatne.
Noriaki Kasai oraz jego dwie siostry, Kumiko i Noriko (po mężu Hamaya) wychowywany był w biedzie przez matkę Sachiko. Ich ojciec Toshinori nie miał pracy, nie interesowały go też sprawy rodzinne. Po rozwodzie rodziców Noriaki zupełnie stracił kontakt z ojcem, a do ich pogodzenia doszło po wielu latach. W 1994 sześć lat młodsza od niego Kumiko zachorowała na niewydolność szpiku kostnego. Skoczek wyimaginował sobie, że jeśli zostanie mistrzem olimpijskim, to jego siostra wróci do zdrowia, wzmógł więc częstotliwość treningów. Kumiko pomogła terapia komórkami macierzystymi, jednak w 2013 nastąpił nawrót choroby. W 1997 w pożarze domu – wywołanym przez podpalenie – matka rodzeństwa doznała ciężkich poparzeń ciała i układu oddechowego. Zmarła rok później w wieku 48 lat. Przed śmiercią pisała listy do syna, w których motywowała go do pracy i życzyła powodzenia na mistrzowskich zawodach. Jeden z nich Kasai zabiera ze sobą na każdą olimpiadę.
Wciąż walcząca z chorobą Kumiko w maju 2015 straciła przytomność i po raz kolejny trafiła do szpitala. Zmarła 13 stycznia 2016 w wieku 38 lat. Dwa dni później jej brat, skacząc z żałobną czarną opaską na ramieniu, wyrównał na mistrzostwach świata w lotach w Tauplitz rekord Azji w długości skoku.
Kasai jest absolwentem Tokai University Daiyon Senior High School, honorowym obywatelem Shimokawy (od 2001), a także pracownikiem korporacji Tsuchiya Holdings, zajmującej się projektowaniem, budową i sprzedażą domów mieszkalnych, głównie we wschodniej i północnej części kraju. W Japonii kluby sportowe należą do firm i korporacji, a zatrudnieni w nich zawodnicy po zakończeniu kariery mogą podejmować w nich pracę. Po zdobyciu srebrnego medalu na igrzyskach w Soczi Kasai został awansowany na dyrektora jednego z departamentów. Tsuchiya Holdings wypuściła na rynek projekt domu jednorodzinnego "Model Legenda Kasai 2014".
W lutym 2014 ożenił się z 12 lat od niego młodszą Reiną Harimą. Mieszkają w Sapporo. 30 stycznia 2016 na świat przyszła ich córka Rina, natomiast w grudniu 2019 urodził im się syn.
W kwietniu 2011 razem z Fumihisą Yumotą i Kazuyą Yoshioką zbierał w Sapporo, w ramach akcji charytatywnej, pieniądze dla ofiar trzęsienia ziemi i tsunami na Honsiu, a także odwiedził szkoły w Fukushimie i Iwaki, przekazując tam pieniądze i 100 kg ryżu. Kilka miesięcy później zaprosił kilkanaścioro dzieci z dotkniętego katastrofą regionu wraz z rodzicami i nauczycielami na wycieczkę do Hakuby, gdzie mogły one obejrzeć zawody skoków, odbyć lot balonem i popływać.
W grudniu 2014 fiński garażowy zespół punkowy Van Dammes nagrał piosenkę "Mr. Noriaki Kasai". W styczniu 2015 Jalle S opublikował utwór "Song for Noriaki Kasai".
Kasai był ambasadorem, obchodzonej w 2019, setnej rocznicy zawarcia stosunków dyplomatycznych między Japonią i Finlandią.
Przebieg kariery.
Kasai zaczął skakać na nartach w 1980, namówiony przez kolegę. Jego talent szybko został dostrzeżony przez trenerów, obserwujących występy młodzieńca w juniorskich turniejach. W 1987 wygrał turniej narciarski dla gimnazjalistów z Hokkaido, w tym samym roku trafił do reprezentacji kraju. Jako że nie było go stać na własny kombinezon, pożyczył starszy egzemplarz od kolegi. W marcu 1988 wziął udział w mistrzostwach świata juniorów w austriackim Saalfelden am Steinernen Meer. W konkursie drużynowym Japonia z Noriakim w składzie (osiągnął 72,5 m oraz 77 m) zajęła 10. miejsce. W jednoseryjnych zawodach indywidualnych zaś zawodnik został po skoku na 58 m sklasyfikowany na 33. pozycji.
1988/1989.
W grudniu 1988, będąc uczniem pierwszej klasy liceum znalazł się w grupie młodych japońskich skoczków, którzy dostali szansę występu w zawodach Pucharu Świata przed rodzimą publicznością w Sapporo. Na skoczni Miyanomori był 31., dzień później na Ōkurayamie 24. Punkty do klasyfikacji PŚ otrzymywała czołowa piętnastka narciarzy, więc Kasai nie został ujęty w klasyfikacji generalnej tego cyklu na koniec sezonu.
W styczniu 1989 zwyciężył w Sapporo w międzynarodowych zawodach o Puchar STV. W lutym otrzymał nominację do kadry Japonii na odbywające się w Lahti mistrzostwa świata seniorów. W rywalizacji indywidualnej zajął 57. na dużej oraz 54. lokatę na normalnej skoczni. W konkursie drużynowym Japonia znalazła się na ostatnim, piętnastym miejscu, a Kasai miał najwyższą notę w zespole.
W marcu wziął udział w zawodach zaliczanych do klasyfikacji Pucharu Europy. W niemieckim Schönwaldzie stanął na drugim stopniu podium, przegrywając o 3,5 pkt. ze Szwajcarem Gérardem Balanchem. Dzień później na tej samej skoczni był szósty i w klasyfikacji Turnieju Schwarzwaldzkiego, na który składały się oba konkursy, zajął trzecie miejsce. Tydzień później w norweskiej Sprovie w zawodach PE zdobył miejsca: dwunaste i piąte. W kolejnych konkursach w ramach tego pucharu Kasai nie wziął udziału i ostatecznie zajął w końcowej tabeli, razem z Janem Kowalem, Ristą Laakkonenem i Ari-Pekką Nikkolą 10. pozycję z 45 punktami na koncie.
Rywalizował za to w Vangu w światowym czempionacie juniorów. Osiągnął w nim piątą pozycję w konkursie drużynowym (spośród Japończyków miał najwyższą notę) oraz 38. w indywidualnym. Dzień przed tymi drugimi zawodami ustanowił rekord miejscowej skoczni Lierberget – 90,5 m; tego samego dnia taką samą odległość osiągnął również Stian Kvarstad.
1989/1990.
Kasai rozpoczął sezon od regularnych startów w Pucharze Świata. W kanadyjskim Thunder Bay był 27. oraz 18., a w amerykańskim Lake Placid po raz pierwszy w karierze zajmował pozycję w czołowej dziesiątce. Osiągnął wówczas dziewiątą, a następnie siódmą pozycję. Dużo gorzej zakończyły się jego występy na skoczniach w Sapporo, gdzie został sklasyfikowany na 20. i 40. lokacie.
Na przełomie 1989 i 1990 zadebiutował w niemiecko–austriackim Turnieju Czterech Skoczni, również zaliczanym do PŚ. W Oberstdorfie zajął 26. miejsce, w Garmisch-Partenkirchen 15., w Innsbrucku 16., a w Bischofshofen 30. Łączna nota z tych czterech konkursów wyniosła 778,5 pkt. Japończyk zajął w klasyfikacji turnieju 19. pozycję.
Do rywalizacji w Pucharze Świata powrócił w lutym, biorąc udział w Turnieju Szwajcarskim. Na skoczniach w: Sankt Moritz był 18., Gstaad 26., Engelbergu 51. Cykl trzech konkursów ukończył na 38. pozycji.
Lepszy wynik Kasai osiągnął we włoskim Predazzo, gdzie zajął 7. i 24. miejsce. Następnie, po raz pierwszy w życiu rywalizował na skoczni mamuciej. Miało to miejsce podczas mistrzostw świata w lotach w Vikersundzie. 150 m i 151 m dało mu 23. lokatę.
W konkursach PŚ w Lahti Japończyk powrócił do najlepszej dziesiątki, osiągając siódme i dziesiąte miejsce. Po raz ostatni w sezonie punktował w Örnsköldsviku, gdzie był czternasty. W Sollefteå był już 28., a w Raufoss 50. Z powodu braku śniegu na skoczni w Oslo czteroseryjnych zawodów festiwalowych na tamtejszym obiekcie (pod uwagę brano trzy najlepsze próby) nie zaliczono do klasyfikacji PŚ. Kasai zajął w nich 23. pozycję. Konkursy w Planicy ukończył na miejscach 22. i 68. Zdobyte w trakcie sezonu 43 punkty dały zawodnikowi 24. miejsce w ostatecznej klasyfikacji Pucharu Świata, ex aequo z Ladislavem Dluhošem.
1990/1991.
Japoński narciarz w sierpniu i we wrześniu rywalizował w międzynarodowych zawodach w Nozawa Onsen (gdzie wygrał) i w Stams (gdzie był 45.)
W sezonie zimowym Kasaiowi ani razu nie udało się wywalczyć punktów do klasyfikacji Pucharu Świata. Udział w tym cyklu rozpoczął w Lake Placid od 47. i 39. miejsca. Tydzień później w Thunder Bay zajął 53. i 51. lokatę. Poprawa wyników nie nastąpiła również w Sapporo, gdzie zawodnik osiągnął 61. oraz 39. pozycję.
Rywalizację w Turnieju Czterech Skoczni zakończył na 73. pozycji. Na wynik ten złożyły się pojedyncze skoki z pierwszych dwóch konkursów w niemieckiej części TCS. Do obydwu zawodów w Austrii Japończyk nie zakwalifikował się. Ostatnim jego występem w PŚ w sezonie był konkurs w Oberhofie, gdzie zajął najlepsze w edycji tego cyklu 18. miejsce.
W lutym na skoczniach w Predazzo odbyły się konkursy skoków w ramach mistrzostw świata. W zawodach indywidualnych na dużej skoczni Kasai po dwóch skokach na 97 m osiągnął 36. miejsce. Cztery dni później w rywalizacji zespołowej reprezentacja Japonii była jedenasta, Kasai zaś miał trzecią notę w drużynie. W indywidualnym konkursie na skoczni 90–metrowej już nie wystartował.
1991/1992.
Kasai rozpoczął sezon od zawodów pucharowych w Thunder Bay, gdzie zajął 11. oraz 13. pozycję. Jeszcze lepiej było w rodzimym Sapporo, gdzie osiągnął 11. i 6. lokatę. Po tych zawodach w klasyfikacji PŚ plasował się na jedenastym miejscu z 23 punktami na koncie. Japońska kadra, by lepiej przygotować się do zimowych igrzysk w Albertville zrezygnowała z kolejnych występów na międzynarodowej arenie, skupiając się na treningach w kraju. Dopiero w ich trakcie Kasai rozpoczął skakanie stylem V, próbując zastąpić dotychczas stosowany styl równoległy.
Swój olimpijski debiut Kasai zaliczył w Courchevel 9 lutego 1992, zajmując po skokach na 77,5 m i 83,5 m na skoczni normalnej 31. pozycję. W konkursie drużynowym Japonia była czwarta, przegrywając zdecydowanie z Finlandią, Austrią i Czechosłowacją. Kasai ze skokami na 106 m i 97,5 m był najsłabszy w drużynie. Na dużym obiekcie zawodnik znalazł się na 26. pozycji po skokach na 101,5 m i 94,5 m.
Po zakończeniu olimpiady Kasai powrócił do rywalizacji w Pucharze Świata. 29 lutego po raz pierwszy w karierze stanął na podium konkursu zaliczanego do cyklu World Cup. Na normalnej skoczni w fińskim Lahti skoczył 86 m i 89 m, co dało mu trzecie miejsce, za Tonim Nieminenem i Ernstem Vettorim. Dzień później na większym obiekcie był szósty. W szwedzkim Örnsköldsviku ponownie znalazł się w czołowej trójce; dwa skoki na 88 m sprawiły, że przegrał tylko z Vettorim (różnicą 1,5 pkt.) Tym samym w klasyfikacji PŚ przesunął się na dziesiąte miejsce. W kolejnych konkursach pucharowych, w Trondheim skoczek był 6. i 60., a w Oslo 13.
22 marca w Harrachovie odbyły się mistrzostwa świata w lotach. Na ich starcie stanęło tylko trzydziestu pięciu skoczków, wśród których zabrakło najlepszych zawodników, którzy uczestniczyli ponad miesiąc wcześniej w igrzyskach. Po dwóch skokach na 182 m i jednym na 146 m (zaliczano dwie najlepsze próby) złoty medal zdobył Kasai, osiągając notę 392,5 pkt. i przewagę 15,5 pkt. nad drugim Andreasem Goldbergerem. Konkurs zaliczono też do klasyfikacji PŚ, tym samym Kasai odniósł swoje premierowe zwycięstwo w tym cyklu. Był pierwszym od 1980 Japończykiem, który wygrał zawody PŚ poza ojczystym krajem (poprzednio Masahiro Akimoto w Szczyrbskim Plesie). Do 2008 był też najmłodszym mistrzem świata w historii lotów. W tabeli Pucharu Świata w lotach narciarskich zajął ostatecznie siódme miejsce (nie startował w lutym w dwóch konkursach w Oberstdorfie).
Sezon zakończył się zawodami w Planicy – w konkursie drużynowym Japonia była ósma, dzień później Kasai indywidualnie siódmy. W ostatecznej klasyfikacji PŚ zajął on dziewiąte miejsce ze 115 punktami.
1992/1993.
We wrześniowym konkursie w Minakami Kasai był 21., w zaliczanych zaś do Turnieju Środkowoeuropejskiego zawodach w Stams i w Predazzo (Voli d'estate) zajął odpowiednio pierwsze oraz czwarte miejsce. Z powodu absencji Japończyka w zawodach w Hinterzarten sklasyfikowano go w tabeli Turnieju dopiero na 15. pozycji.
Pierwsze grudniowe zawody Pucharu Świata przeprowadzono w Falun. Na inaugurację Kasai zajął 34. miejsce, dzień później był siódmy. Tydzień potem, w jedynym konkursie jaki odbył się w Ruhpolding Japończyk został sklasyfikowany jako 21. zawodnik rywalizacji. W ostatnich przed TCS zawodach PŚ w Sapporo osiągnął 14. i 43. miejsce. W klasyfikacji generalnej dawało mu to, razem z Nicolasem Jean-Prostem 19. pozycję.
Niemiecko–austriacki turniej rozpoczął od zajęcia trzeciego miejsca w Oberstdorfie, po dwóch skokach na 113,5 m. Dwa dni później w Garmisch odniósł pierwsze w sezonie pucharowe zwycięstwo, skacząc 108,5 m oraz 97,5 m. Był to pierwszy od 1972 triumf reprezentanta Japonii w konkursie tego Turnieju (wówczas uczynił to Yukio Kasaya). W tabeli TCS przesunął się na drugie miejsce. W Innsbrucku, skacząc 106 m i 97 m po raz kolejny stanął na najniższym stopniu podium, a w Bischofshofen znalazł się dzięki odległościom 127,5 m (rekord skoczni) i 116,5 m na drugim miejscu. W całym Turnieju Kasai był również drugi, tracąc do zwycięskiego Goldbergera 22,1 pkt., a w Pucharze Świata awansował na trzecią pozycję.
Dwa tygodnie później – przerwę tę Kasai wykorzystał na starty w zawodach krajowych, osiągając kolejno trzecią, szóstą i ponownie trzecią lokatę – w Predazzo po skokach na 122,5 m oraz 115,5 m odniósł swoją drugą w sezonie wygraną w Pucharze Świata. Drugiego w tamtym konkursie Franciego Petka zdystansował o 31,3 pkt. Dzień później w jednoseryjnej rywalizacji drużynowej Japonia była trzecia, a Kasai dostał za swój skok najwyższą notę w stawce. W dwóch kolejnych konkursach PŚ (w Bad Mitterndorf) nie wystartował – rywalizował wówczas w mistrzostwach Japonii, zdobywając 30 stycznia na obiekcie K-90 w Hakubie dzięki skokom na 89,5 m i 85,5 m złoty medal.
W drugiej połowie lutego najlepsi skoczkowie świata powrócili do Falun, aby wziąć udział w mistrzostwach świata. Na dużym obiekcie Kasai skoczył 114,5 m oraz 99 m, co pozwoliło zająć mu siódmą lokatę. W konkursie drużynowym zespół Japonii był piąty (nota Noriakiego była trzecią wśród Japończyków), a w zamykającym czempionat konkursie indywidualnym na mniejszej skoczni zawodnik zajął dziesiątą pozycję.
Kolejne zawody Pucharu Świata odbyły się w Lahti, gdzie Kasai najpierw wygrał (skoczył 90 m i 89,5 m i wyprzedził drugiego Jaroslava Sakalę o 17,4 pkt.), a dzień później był czwarty. W całościowej klasyfikacji cyklu pozostawał na trzecim miejscu. Również czwartą pozycję osiągnął w następnych konkursach, które miały miejsce w Lillehammer i w Oslo. W zwycięskich dla Japonii jednoseryjnych zawodach drużynowych w Planicy uzyskał 140 m, co było najlepszą odległością konkursu. Tego samego dnia osiągnął też 145,5 m, ustanawiając nowy rekord Bloudkovej velikanki. W kończącym sezon konkursie indywidualnym, zajmujący po pierwszej serii i 120–metrowym skoku miejsce w czołówce stawki Kasai skoczył tylko 90 m, przez co spadł na 27. miejsce. Pomimo tego obronił trzecie miejsce w klasyfikacji PŚ, mając na koncie 172 punkty.
1993/1994.
We wrześniowych zawodach Turnieju Środkowoeuropejskiego na igelicie na skoczniach w: Hinterzarten, Predazzo i Stams, Kasai osiągnął kolejno trzecie, piąte oraz czwarte miejsce, co w ogólnej klasyfikacji dało mu trzecią pozycję. W październikowych zawodach Pucharu NTT ustanowił rekord dużej skoczni w Hakubie, osiągając odległość 126,5 m.
Na początku grudnia wziął udział w konkursach Pucharu Kontynentalnego w Lillehammer, gdzie zajął 13. i 10. pozycję. Zdobył tym samym 46 punktów do klasyfikacji tego cyklu, co po jego zakończeniu dało mu w niej 125. miejsce. W pierwszych dwóch zawodach Pucharu Świata w sezonie, w Planicy uplasował się na piętnastym oraz piątym miejscu. W Predazzo nie udało mu się zdobyć pucharowych punktów (31. lokata), w Courchevel był 12., a w Engelbergu 27. W tabeli cyklu zajmował wówczas 15. miejsce.
Udział w Turnieju Czterech Skoczni rozpoczął od miejsc w drugiej dziesiątce – w Oberstdorfie był 14., a w Garmisch–Partenkirchen 13. Znacznie lepsze wyniki osiągnął w Austrii. W Innsbrucku po skokach na 102,5 m i 109,5 m był trzeci, w Bischofshofen zaś drugi dzięki odległościom 121,5 m i 117,5 m. W całym Turnieju znalazł się na czwartej pozycji.
Trzy dni po zakończeniu TCS wygrał konkurs PŚ w Murau, osiągając 114 m i 115 m. W klasyfikacji generalnej Pucharu awansował na czwarte miejsce. W zawodach w Libercu nie wystartował, a na skoczniach w Sapporo zajął szóstą i piątą lokatę. Tydzień później na Ōkurayamie zdobył drugi w swej karierze tytuł mistrza kraju, osiągając w zawodach odległości 121,5 m i 135 m. Ten drugi wynik był nowym rekordem obiektu, lepszym od poprzedniego (ustanowionego przez Kasai dzień wcześniej w innych zawodach) o osiem metrów.
W pierwszym konkursie indywidualnym na igrzyskach w Lillehammer, na dużej skoczni Kasai zajął czternaste miejsce, skacząc 110 m i 109,5 m. W rozgrywanym na tym samym obiekcie konkursie drużynowym Japonia zajęła drugie miejsce, zdobywając srebrny medal. Po trzech grupach pierwszej serii Japończycy wyraźnie prowadzili, lecz krótszy skok ostatniego w ich szeregach Masahiko Harady spowodował, że zostali wyprzedzeni przez Niemców o 0,8 pkt. W finale Azjaci odzyskali wyraźne prowadzenie, górując nad rywalami przed ostatnią, ósmą grupą o 55,2 pkt. W niej najdłuższy lot konkursu, na 135,5 m, oddał Jens Weißflog. Harada nie wytrzymał presji wyniku i spadł na 97,5 m. Niemcy wygrali różnicą 13,2 pkt. Kasai w tym konkursie osiągnął 128 m i 120 m, za co otrzymał trzecią notę w zespole. Był to pierwszy w historii medal reprezentacji Japonii w drużynowym konkursie skoków narciarskich. W zawodach solowych na mniejszej skoczni zajął on piątą pozycję po skokach na 98 m (za który dostał od słowackiego sędziego notę 20 punktów) i 93 m. Brązowy medal przegrał z Dieterem Thomą różnicą półtora punktu.
Po powrocie do rywalizacji w Pucharze Świata dwukrotnie stanął na podium w Lahti – najpierw indywidualnie na skoczni K-90 był trzeci (81 m i 92 m), a w drugim konkursie tamtego dnia na dużym obiekcie drużynowo drugi (113,5 m i 117 m; powodem braku zwycięstwa Japończyków były krótkie skoki Kenjiego Sudy). W Örnsköldsviku Kasai był siedemnasty, a w Planicy w zaliczanych do PŚ mistrzostwach świata w lotach dziewiętnasty (153 m i 109 m, tę samą pozycję z 12 punktami zajął też w klasyfikacji PŚ w lotach). Ostatnie konkursy tamtej edycji Pucharu odbyły się w Thunder Bay. W zawodach drużynowych Japonia była piąta (Kasai oddał najlepsze skoki w zespole), indywidualnie zaś zawodnik zajął 45. i 10. miejsce. W końcowej klasyfikacji PŚ był szósty z 562 punktami.
Po sezonie wprowadzono zmianę w przepisach dotyczących wiązań, co jednocześnie wymuszało na zawodnikach zmianę stylu skakania, do której Kasai nie mógł przywyknąć przez ponad dwa lata.
1994/1995.
W sierpniu, w konkursie Letniej Grand Prix w Hinterzarten zajął 43. miejsce. W następnych zawodach tego cyklu, w Predazzo i w Stams uplasował się na, odpowiednio, 23. i 25. pozycji. W klasyfikacji cyklu po zsumowaniu punktów znalazł się na 26. miejscu z notą 456,4 pkt.
Z powodu odniesionej kontuzji (złamanie kości obojczykowej) jedynymi międzynarodowymi zawodami, na starcie których pojawił się zimą 1995 był lutowy konkurs Pucharu Kontynentalnego w Sapporo. Ukończył go na dwunastej pozycji, a na koniec sezonu w klasyfikacji PK został umiejscowiony na 188. lokacie z 22 punktami.
1995/1996.
W sierpniu w zawodach w Nozawa Onsen osiągnął 23. miejsce.
Do Pucharu Świata powrócił w grudniu 1995. Pierwszy konkurs, w jakim wziął udział miał miejsce w Oberhofie. Zajął w nim, po skoku na 90 m i odpadnięciu w pierwszej serii 37. miejsce. Lepsze wyniki osiągnął w Turnieju Czterech Skoczni: po czternastym miejscu w Oberstdorfie, dwunastym w Garmisch-Partenkirchen, dziewiątym w Innsbrucku oraz siedemnastym w Bischofshofen w klasyfikacji końcowej tego cyklu został umiejscowiony na dziesiątej pozycji, a w Pucharze Świata był wówczas 27.
Tydzień później startował w zawodach Pucharu Kontynentalnego w Sapporo, podczas których trzykrotnie plasował się w czołowej trójce. Na skoczni dużej wygrał z przewagą 16,9 pkt. nad Naokim Yasuzakim, dzień później był na niej drugi, a kolejnego dnia na mniejszym obiekcie trzeci. Dzięki tym wynikom w ostatecznej klasyfikacji CoC Kasai znalazł się na miejscu 36. z 240 punktami.
Znacznie gorsze występy zaliczył na tych samych skoczniach tydzień później w Pucharze Świata – na Miyanomori był 52., a na Ōkurayamie 35. W dwóch konkursach na Kulm, liczonych łącznie do klasyfikacji mistrzostw świata w lotach zajął 21. i 22. miejsce, co dało mu 24. pozycję w czempionacie (dzięki 19 pucharowym punktom zajął 26. miejsce w tabeli PŚ w lotach). W następnych pucharowych konkursach w Iron Mountain klasyfikowany był na 17. i 18. lokacie. W Kuopio zajął miejsce 28., zaś przed pierwszymi zawodami w Lahti nie przebrnął kwalifikacji, prawdopodobnie łamiąc wówczas po raz drugi obojczyk. Opuścił tym samym kolejne konkursy PŚ, w którym ostatecznie osiągnął 36. pozycję ze 132 punktami.
Po wtórym złamaniu kości, aby całkowicie pozbyć się strachu przed skakaniem, oddał latem około 900 skoków treningowych (przeciętna liczba skoków w okresie przygotowawczym to 300).
1996/1997.
W sierpniowych zawodach w Rælingen Kasai osiągnął 39. lokatę. Z kolei w klasyfikacji letniego cyklu Grand Prix 1996 zajął piętnaste miejsce, zdobywając 79 punktów. Na pozycję tę złożyły się 26. lokata w Trondheim, 10. w Oberhofie, 23. w Hinterzarten i 6. w Predazzo. W Stams Japończyk odpadł w pierwszej serii (46. miejsce).
We wrześniu startował w konkursach PK w Hakubie. Na normalnej skoczni był 21., na dużej zaś nie awansował z kwalifikacji. 10 zdobytych tym samym punktów dało mu 245. miejsce w klasyfikacji generalnej tego Pucharu na zakończenie sezonu.
Zimą zaczęły mu dokuczać bóle kręgosłupa, będące rezultatem niedotrenowania mięśni w związku z brakiem odpowiedniej ilości ćwiczeń siłowych.
Sezon Pucharu Świata Japończyk rozpoczął w Lillehammer, zajmując tam 15. i 25. miejsce. Po raz pierwszy w czołowej dziesiątce tamtej edycji cyklu uplasował się w Ruce, gdzie był 7. oraz 23. Na dużej skoczni w Harrachovie był klasyfikowany na 6. i 18. pozycji, a w całym Pucharze po czeskich konkursach na 11. lokacie ze 119 punktami.
W konkursach TCS Kasai uzyskiwał kolejno 31. miejsce w Oberstdorfie, 20. w Ga–Pa oraz 11. w Innsbrucku. W zawodach w Bischofshofen nie wystartował. Choć po trzecim konkursie Turnieju w jego klasyfikacji był siedemnasty, to absencja w finale zepchnęła go na 24. miejsce. W tabeli PŚ znalazł się na szesnastej lokacie.
Dwa tygodnie później w Sapporo osiągnął 16. i 21. pozycję, a w Hakubie jedyny raz w sezonie stanął na podium. Odległości 131,5 m (rekord skoczni) i 117,5 m dały mu drugie miejsce, za Adamem Małyszem. Po przyjeździe do Europy startował w Willingen, gdzie zajął 18. i 15. lokatę. W Bad Mitterndorf był 33. oraz 11., w Lahti 41., w Kuopio i w Falun 27., a w Oslo 12. Konkursy w tych czterech ostatnich miastach zaliczano do klasyfikacji Turnieju Nordyckiego, w którym Kasai zajął 32. pozycję. W międzyczasie znalazł się w japońskiej kadrze na rozgrywane w Trondheim mistrzostwa świata, brał udział w oficjalnych treningach, jednak nie został powołany do reprezentacji na żaden z konkursów. Na zakończenie sezonu w Planicy osiągnął on dwudziestą pozycję, a dzień później nie zakwalifikował się do zawodów. Tym samym w PŚ został sklasyfikowany na 17. miejscu z 351 punktami, a w tabeli lotów na 23. z 35 punktami.
1997/1998.
Latem Japończyk wziął udział we wszystkich konkursach Grand Prix. W Courchevel zajął dwunaste miejsce, w Trondheim był szesnasty, w Hinterzarten trzydziesty pierwszy, w Predazzo ósmy, w Stams zaś piąty. Zdobył tym samym 114 punktów do klasyfikacji igelitowego turnieju, w której uplasował się na jedenastej pozycji.
We wrześniu wystartował w Pucharze Kontynentalnym w Hakubie, gdzie zajął czwarte i drugie miejsce (w tym drugim konkursie ustąpił o 19,8 pkt. Kazuyoshiemu Funakiemu). Ze 130 punktami do klasyfikacji CoC znalazł się w nim na koniec sezonu na 85. lokacie.
W Lillehammer, w konkursie inaugurującym kolejną edycję Pucharu Świata Kasai stanął na najniższym stopniu podium, osiągając 118,5 m i 122,5 m. Dzień później na tej samej skoczni zajął siódme miejsce. Na tej samej pozycji znalazł się tydzień później w kolejnych zawodach PŚ w Predazzo. W Villach był siedemnasty, natomiast w Harrachovie dziesiąty. W konkursach w Engelbergu sklasyfikowany został na czwartej (do trzeciego Jannego Ahonena stracił 0,1 pkt.) i siódmej lokacie. Po tamtych zawodach w całym cyklu PŚ zajmował szóste miejsce.
Najlepszy wynik w Turnieju Czterech Skoczni zaliczył w Oberstdorfie, gdzie był szósty. W Garmisch nie skakał w konkursie (30 grudnia podczas treningowej gry w piłkę zwichnął staw skokowy), w Innsbrucku uplasował się na 25., w Bischofshofen na 30., a w całym TCS na 24. miejscu. W Pucharze Świata zajmował dziesiąte miejsce.
W kolejnych pięciu konkursach indywidualnych PŚ nie wystartował, podobnie jak w mistrzostwach świata w lotach, jakie pod koniec stycznia rozgrywano w Oberstdorfie. Do igrzysk w Nagano przystępował ze skręconą nogą w kostce, załamany śmiercią matki.
W pojedynczym konkursie pucharowym w Sapporo, rozegranym na tydzień przed pierwszym konkursem olimpijskim zajął 37. miejsce. Na olimpiadzie w Hakubie został nominowany tylko do występu na skoczni normalnej, gdzie po skokach na 87,5 m i 84,5 m był siódmy. Nie znalazł się w składzie reprezentacji Japonii na konkurs indywidualny i drużynowy na większym obiekcie.
Na początku marca w krajach nordyckich rozegrano osiem zawodów indywidualnych, z czego cztery ostatnie zaliczano do klasyfikacji Turnieju Nordyckiego. Kasai w Vikersundzie był osiemnasty i trzeci (skoczył 180 m i 168 m; lokaty te dały mu trzynastą pozycję w tabeli PŚ w lotach), w Kuopio piąty (w pierwszej serii osiągnął 127,5 m, co było rekordem skoczni), w Lahti siedemnasty i ósmy, w Falun szesnasty, w Trondheim drugi (po skokach na 123,5 m i 125,5 m; przegrał punktem z Masahiko Haradą), a w Oslo trzydziesty. W klasyfikacji TN był ostatecznie czwarty.
Sezon zakończyły zawody na dużej skoczni w Planicy, gdzie Kasai najpierw był czwarty, a następnie zwyciężył dzięki skokom na 147,5 m (poprawił o dwa metry własny rekord obiektu sprzed pięciu lat) oraz 131 m. Rywalizację w Pucharze Świata zakończył na dziesiątej pozycji z dorobkiem 720 punktów.
1998/1999.
W zawodach Grand Prix latem 1998 Kasai osiągnął 10. lokatę w Stams, 28. w Predazzo, 14. w Courchevel, 9. w Hinterzarten oraz 4. i 7. w Hakubie. W tym ostatnim mieście rozegrano też na zakończenie zmagań konkurs drużynowy, w którym zwyciężyła drużyna Japonii z Kasaim (107 m i 125 m) w składzie. Sam Kasai w ostatecznej klasyfikacji cyklu znalazł się na siódmym miejscu z dorobkiem 162 punktów.
Rywalizację w nowym sezonie Pucharu Świata rozpoczął od udziału w zawodach w Lillehammer, gdzie zajął 5. oraz 37. pozycję. W konkursach w Chamonix był piąty i szósty, a w Predazzo uplasował się dzięki skokom na 122 m i 124 m na trzeciej pozycji. W kolejnym konkursie, w Oberhofie, był dwunasty, a na dużej skoczni w Harrachovie uplasował się na trzynastym oraz na drugim miejscu (po skokach na 122,5 m i 125 m przegrał tylko z Ahonenem). W klasyfikacji World Cup zajmował wówczas miejsce czwarte.
W pierwszym konkursie 47. Turnieju Czterech Skoczni, rozgrywanym w Oberstdorfie, Kasai uplasował się na trzeciej pozycji. Skoczył wówczas 120 m i 114 m, przegrywając o 3,1 pkt. z Martinem Schmittem i o 1,1 pkt. z Andreasem Goldbergerem. Również na trzecim miejscu znalazł się w Garmisch, tym razem po skokach na 111 m i 119,5 m przegrał tylko ze Schmittem i Ahonenem. W klasyfikacji TCS nadal był trzeci. Na skoczni w Innsbrucku Japończyk okazał się już najlepszy, a skoki na 109,5 m i 108 m oraz lepsze od rywali noty pozwoliły mu też awansować na pozycję lidera Turnieju (o 0,4 pkt. przed Ahonenem). W zamykających cykl zawodach w Bischofshofen Kasai był jednak dopiero czwarty, 8 pkt. za drugim w konkursie Finem, który w ten sposób zwyciężył w całym TCS. Kasai ostatecznie był drugi, a w klasyfikacji PŚ przesunął się do czasu rozegrania kolejnych zawodów na miejsce trzecie.
Dwukrotnie trzecią pozycję osiągnął też w kolejnych pucharowych konkursach w Engelbergu, za każdym razem zdecydowanie ustępując wyżej sklasyfikowanym zawodnikom (pierwszego dnia skoczył 121 m i 122,5 m, drugiego zaś – 125,5 m i 124,5 m). W kolejnych tygodniach notował słabsze wyniki – w Zakopanem był piąty i jedenasty, a w Sapporo szósty i dwunasty. Weekend 29–31 stycznia na skoczni Mühlenkopf w Willingen był dla Kasai dużo bardziej udany, odniósł on bowiem wtedy trzy zwycięstwa – dwa indywidualne i jedno drużynowe. W piątkowym konkursie indywidualnym dzięki skokom na 132,5 m – rekord obiektu – i 124,5 m pokonał o 0,9 pkt. drugiego Martina Schmitta, w sobotnim drużynowym lądował dwukrotnie na 129 m (lepszą notę miał tylko Schmitt), a drużyna Japonii o 72,7 pkt. wyprzedziła RFN, w niedzielnych zawodach zaś ponownie zwyciężył po skokach na 127 m i 128 m. W klasyfikacji generalnej pozostał na czwartym miejscu, a w kolejnym konkursie PŚ w Harrachovie nie wystartował. Wziął wtedy udział w mistrzostwach Japonii na skoczni normalnej w Hakubie, w których zwyciężył po oddaniu skoku na 95,5 m.
Pod koniec lutego na skoczniach w Bischofshofen i Ramsau rozegrano konkursy mistrzostw świata. Na skoczni dużej Kasai był dziesiąty (115 m i 118,5 m), na normalnej piąty (95 m i 92 m), a w konkursie drużynowym na obiekcie K–120 Japonia z Noriakim Kasai w składzie (114,5 m i 134 m) zdobyła tytuł wicemistrzowski, ustępując Niemcom o 1,9 pkt.
W konkursie PŚ w Kuopio Kasai zajął trzecie miejsce (skoczył 125,5 m i 121 m), w Lahti był piąty, w Trondheim pierwszy (lądował na 132,5 m i 127,5 m), w Falun czwarty, a w Oslo po skokach na 123 m i 117,5 m znów pierwszy. Po zsumowaniu wyników z Lahti, Falun i Oslo Kasai ogłoszono zwycięzcą trzeciej edycji Turnieju Nordyckiego (nota 608,8 pkt.) W PŚ nadal był czwarty.
W kończącej sezon rywalizacji na mamuciej skoczni w Planicy Kasai zajął w trzech konkursach indywidualnych kolejno czwartą, trzecią (182 m i 207,5 m) oraz pierwszą (196,5 m i 214 m) lokatę. Wyniki te dały mu 210 pkt. i drugie miejsce w klasyfikacji PŚ w lotach (30 pkt. za zwycięskim Schmittem) oraz ostatecznie trzecią pozycję w generalnej tabeli PŚ – łącznie zdobył 1598 pkt., mniej o 155 pkt. od wspomnianego Niemca i o 97 pkt. mniej od drugiego Ahonena.
1999/2000.
Udział w kolejnej edycji GP Kasai rozpoczął w Hinterzarten. W konkursie drużynowym razem z drużyną Japonii został sklasyfikowany na drugiej pozycji (skoczył 102,5 m i 100 m), ustępując o pół punktu Niemcom. W rywalizacji indywidualnej był trzynasty. W kolejnych konkursach spisywał się słabiej – w Courchevel był 50., w Stams 18., w Hakubie 26. i 55. Rezultaty te dały mu łącznie 38 punktów i 25. pozycję w końcowej klasyfikacji.
W październiku pojawił się na starcie rywalizacji w Pucharze Kontynentalnym na dużym obiekcie w Hakubie, gdzie zajął piąte oraz czwarte miejsce.
Pierwsze zimowe konkursy (zaliczane do World Cup), rozgrywane na skoczni Puijo w Kuopio Kasai ukończył na piątym oraz na trzynastym miejscu. Tydzień później w Predazzo był ponownie piąty oraz siedemnasty. W Villach uplasował się na 16. pozycji, w Zakopanem zaś – na 34. i 14. W generalnej klasyfikacji Pucharu zajmował jedenaste miejsce. Daleko od czołowych lokat plasował się również podczas TCS. W Oberstdorfie zajął miejsce 47., w Ga–Pa 18., w Innsbrucku 13., a w Bischofshofen 17. W całym Turnieju został sklasyfikowany na dwudziestej pozycji. Po zakończeniu niemiecko–austriackiego cyklu wystartował jeszcze w Engelbergu (gdzie był 44. i 11.), a kolejne dwa weekendy spędził na skoczniach w Sapporo, gdzie brał udział w zawodach CoC i WC.
Rywalizując w mniej prestiżowym z Pucharów, Kasai osiągnął kolejno pierwsze miejsce na obiekcie normalnym (skoczył 90 m i 94,5 m), a także czwarte oraz drugie (129 m i 126 m) miejsce na skoczni dużej. Z 325 punktami PK na koniec sezonu znalazł się na trzydziestym miejscu w jego klasyfikacji.
Tydzień później w zawodach PŚ na Ōkurayamie zajął ósme i dwudzieste dziewiąte miejsce, a w kolejnych dniach w Hakubie był z reprezentacją Ipponu czwarty w konkursie drużynowym oraz jedenasty w indywidualnym. W tabeli generalnej cyklu znajdował się na dwunastej pozycji. Kolejne zawody (w Willingen) Japończyk ukończył na 31. i 22. lokacie.
Na mistrzostwach świata w lotach w Vikersundzie Kasai osiągnął 159,5 m, 158 m oraz 184,5 m i uplasował się ostatecznie na piątej pozycji.
Konkurs PŚ na mamucie w Bad Mitterndorf zakończył na 30. miejscu, w Iron Mountain z kolei drugiego dnia rywalizacji był 42. (pierwszego dnia nie wystartował w zawodach). Pucharowa rywalizacja przeniosła się następnie do krajów nordyckich. W Lahti Kasai zajął w konkursach indywidualnych miejsca ósme i osiemnaste, a w drużynowym piąte (miał najwyższą notę wśród Japończyków). W Trondheim był siódmy, a w Oslo siedemnasty. Po zsumowaniu punktów PŚ zdobytych w czterech wymienionych konkursach indywidualnych Kasai sklasyfikowano na dziewiątej pozycji w tabeli Turnieju Nordyckiego.
Sezon kończyły konkursy w Planicy. W jednoseryjnych zawodach drużynowych Japonia była trzecia (Kasai lądował na 173,5 m), a w indywidualnych sam Kasai piąty. Ostatecznie w klasyfikacji PŚ był piętnasty z 436 pkt. na koncie, a w PŚwL – dziesiąty z 46 pkt.
2000/2001.
W sierpniowych zawodach Grand Prix w Hinterzarten Kasai dwukrotnie stanął na podium: w konkursie drużynowym po skokach na 99,5 m i 109 m wraz z japońską reprezentacją był drugi, a w jednoseryjnym indywidualnym trzeci (skoczył 100,5 m); prócz tego, dzięki skokowi na 112,5 m został też rekordzistą skoczni Adler. W zakończonym również po pierwszej serii konkursie w Kuopio, pomimo najdłuższego skoku (125 m) przegrał o 0,3 pkt. z Jannem Ahonenem i zajął drugą pozycję. W kolejnych zawodach w Villach był dwudziesty pierwszy, w Courchevel nie wystartował, w Hakubie osiągnął miejsce trzecie (124 m i 121 m) i dwudzieste drugie, a w Sapporo dziesiąte i szóste. Wyniki te pozwoliły mu znaleźć się na czwartej pozycji w ostatecznej klasyfikacji GP z dorobkiem 285 pkt.
Na inaugurację Pucharu Świata Kasai zajął na skoczni w Kuopio przedostatnie, 48. miejsce. Dzień później drużyna Japonii zajęła w konkursie zespołowym piąte miejsce. Tydzień później na tym samym obiekcie japoński skoczek w jedynej rozegranej serii osiągnął 117 m, przegrywając tylko z Mattim Hautamäkim i po raz pierwszy od marca 1999 stanął na podium konkursu PŚ. Dzień później zajął osiemnaste miejsce, a w klasyfikacji generalnej był wówczas siódmy.
W Oberstdorfie, w konkursie otwierającym 49. Turniej Czterech Skoczni Kasai uplasował się po skokach na 116,5 m i 128,5 m na drugim miejscu. W konkursie w Garmisch dzięki osiągnięciu 120 m i 122 m Japończyk okazał się najlepszy, a także został liderem klasyfikacji TCS. Na Bergisel w Innsbrucku zajął trzecie miejsce (lądował na 94 m i 111,5 m), lecz stracił przodownictwo w Turnieju na rzecz Adama Małysza, ustępując mu odtąd o 38,4 pkt. W Bischofshofen, w ostatnich zawodach TCS Kasai w pierwszej serii spadł na 75 m, zajął 44. miejsce i w końcowej tabeli TCS był dopiero dwunasty. W PŚ stracił zajmowaną od czasu zwycięstwa w Ga–Pa pozycję wicelidera klasyfikacji i spadł na czwartą pozycję.
W kolejnych zawodach World Cup, na mamucie w Harrachovie, Kasai był siódmy i jedenasty. W Park City najpierw będąc członkiem japońskiej ekipy triumfował w konkursie drużynowym (126,5 m i 130 m – wyrównanie oficjalnego rekordu skoczni – oraz najwyższa nota w stawce), a następnie był indywidualnie osiemnasty. W Hakubie zajął czwartą pozycję (0,2 pkt. za podium), a w Sapporo dziesiątą i ponownie czwartą. W Willingen z kolei zajął siódmą i czwartą lokatę, a w konkursie drużynowym partycypował w osiągnięciu najniższego stopnia podium (skoczył 123,5 m i 131 m, co dało mu najwyższą notę w zespole). W generalnej klasyfikacji pozostał na czwartej pozycji.
Mistrzostwa świata w Lahti Kasai zakończył bez zdobyczy medalowej. Na skoczni dużej był dziewiętnasty indywidualnie (111,5 m i 102,5 m) i czwarty w drużynie (110 m i 115,5 m oraz druga najlepsza nota wśród Japończyków), a na normalnej odpowiednio ósmy (80,5 m i 92,5 m) i czwarty (90 m i 92 m oraz najwyższa nota w zespole).
Również po powrocie do pucharowej rywalizacji Kasai nie stawał już indywidualnie na podium. Na mamucie w Oberstdorfie zajął osiemnastą oraz szóstą pozycję, a w zaliczanych do Turnieju Nordyckiego konkursach w Falun, Trondheim i Oslo był kolejno 8., 44. i 19., co dało mu 16. lokatę w Turnieju z dorobkiem 44 pkt. W ostatnich zawodach w Planicy był trzeci w rywalizacji zespołowej (184 m i 192 m) i osiemnasty w solowej. Z 728 zdobytymi punktami zajął ostatecznie czwarte miejsce w Pucharze Świata oraz ósme w klasyfikacji lotów (126 pkt.)
2001/2002.
W edycji 2001 cyklu Grand Prix Kasai zajął 31. miejsce z 46 punktami na koncie. W Hinterzarten w pierwszym konkursie był 22., do drugiego zaś nie zakwalifikował się. W Courchevel osiągnął 39. lokatę, w Stams ponownie nie przeszedł kwalifikacji, w Sapporo był 32., a w Hakubie 16.
Przed sezonem zimowym firma Mycal, właściciel klubu sportowego, w którego barwach startował Kasai zbankrutowała. Skoczek, który był w tej sytuacji zmuszony ograniczyć liczbę treningów zastanawiał się nad zakończeniem kariery.
Podobnie jak w GP, również w Pucharze Świata Kasai plasował się daleko od czołowych miejsc. W Kuopio zajął 19. i 23. pozycję, a w Titisee-Neustadt 25. i 21. Lepiej skakał w Villach, gdzie był siódmy w konkursie indywidualnym oraz drugi w zespołowym (lądował na 95 m i 91,5 m, co dało mu najwyższą notę w drużynie). W Engelbergu sklasyfikowano go na 25. oraz na 30. miejscu, a w całym PŚ po kolejnych konkursach w Predazzo (gdzie nie startował) – na pozycji 25.
W Turnieju Czterech Skoczni Kasai znalazł się na 31. miejscu. W poszczególnych konkursach zajmował następujące pozycje: w Oberstdorfie nie zakwalifikował się, w Garmisch był 37., w Innsbrucku 28., a w Bischofshofen 20. W kolejnych pucharowych zawodach w Willingen zajął piętnastą lokatę w rywalizacji indywidualnej oraz czwartą w drużynowej. W Zakopanem z kolei nie startował. W konkursie w Hakubie był ósmy, a w Sapporo jedyny raz w sezonie stanął na podium PŚ. Japończyk uzyskał wówczas odległości 124 m oraz 120,5 m i zajął trzecie miejsce. W czołowej trójce Kasai znalazł się też w rozgrywanym dzień później konkursie drużynowym. Skoczył wówczas 125,5 m i 123,5 m, a reprezentacja Japonii została sklasyfikowana na drugiej pozycji.
Konkursy olimpijskie w Park City nie były dla Kasai już tak udane. Na normalnym obiekcie zajął 49. miejsce (zaliczając upadek na 85 m, w wyniku którego powstała na zeskoku nierówność, która utrudniała poprawne lądowanie kolejnym zawodnikom), na dużym zaś 41. (doleciał do 110 m). Nie znalazł się w składzie reprezentacji na konkurs drużynowy.
W zaliczanych do Turnieju Nordyckiego zawodach PŚ w Lahti Kasai nie wystartował (podobnie jak w mistrzostwach świata w lotach w Harrachovie), natomiast w kolejnych konkursach obu cykli plasował się w trzeciej dziesiątce – był 22. w Falun, 25. w Trondheim i 28. w Oslo. Dało mu to 18 punktów i 32. miejsce w TN. W zamykającym sezon konkursie zespołowym w Planicy Japonia z Kasaim w składzie zajęła czwarte miejsce. Ostatecznie w klasyfikacji Pucharu Świata zajął on 23. miejsce, zdobywając 219 pkt.
2002/2003.
W Grand Prix 2002 japoński narciarz został sklasyfikowany na 42. pozycji z 17 punktami na koncie. W Hinterzarten najpierw został zdyskwalifikowany w serii kwalifikacyjnej, a w drugim konkursie był szesnasty; w Courchevel zajął 35. lokatę, w Lahti był 29. oraz nie przeszedł kwalifikacji, a w ostatnich zawodach w Innsbrucku znalazł się na 38. miejscu.
Kasai przed startem nowego sezonu zimowego został przyjęty do klubu Tsuchiya Home, w którym rozpoczął współpracę z dwoma trenerami z Finlandii, którzy nakłonili go do zmiany dotychczasowego stylu skakania.
Zimą, w pierwszej części Pucharu Świata Japończyk nie nawiązywał walki o czołowe lokaty, choć za każdym razem uzyskiwał awans do finałowej serii. W Ruce był 12. i 22., w Trondheim 11. i 9., w Neustadt 19. i 17., a w Engelbergu 20 i 17. W klasyfikacji ogólnej zajmował wówczas trzynastą pozycję. W Turnieju Czterech Skoczni zajmował kolejno 21. miejsce w Oberstdorfie, 22. w Garmisch, 13. w Innsbrucku oraz 39. w Bischofshofen. Dało mu to 23. pozycję w końcowej klasyfikacji TCS. W kolejnych konkursach WC, w Libercu i w Zakopanem nie wystartował.
Wziął za to udział w zawodach Pucharu Kontynentalnego w Sapporo, osiągając czwarte oraz trzecie miejsce (we wtórych zawodach lądował na 128 m i 122 m). Zdobył tym samym 110 punktów do klasyfikacji CoC, w której na koniec sezonu zajął 61. miejsce. Dwa tygodnie później konkurs PŚ w Hakubie zakończył na dziewiątym miejscu, a w kolejnych rywalizacjach tego cyklu, w Sapporo był 10. i 22. Następne dwa konkursy PŚ, rozgrywane na mamucie w Bad Mitterndorf Kasai ukończył na dziesiątej pozycji. Z kolei w Willingen najpierw był dwunasty, a drugiego dnia zawodów okazał się najlepszym w stawce loteryjnego konkursu, po skoku na 147 m. Podczas rywalizacji w tym niemieckim mieście Japończyk doznał kontuzji, jednak nie zdecydował się zrezygnować z udziału w jakimkolwiek konkursie do końca sezonu.
Pomimo kontuzji Kasai na światowym czempionacie we włoskim Predazzo zdobył na skoczniach Dal Bena trzy medale. W konkursie indywidualnym na dużym obiekcie skoczył 131 m i 130,5 m, zajmując trzecie miejsce i zdobywając brąz, w zawodach drużynowych na K–120 wraz z japońskim zespołem wywalczył srebro (osiągnął 130 m i 132 m, co dało mu najwyższą notę w drużynie), a na zakończenie mistrzostw, w konkursie indywidualnym na skoczni normalnej ponownie zajął trzecie miejsce i zdobył brązowy medal (miał 99 m i 104 m).
W zawodach Pucharu Świata w Oslo Kasai został sklasyfikowany wraz z reprezentacją Japonii na czwartej lokacie w rywalizacji drużynowej oraz na piątej w konkursie solowym. W Lahti był szósty i szesnasty, a w klasyfikacji Turnieju Nordyckiego, obejmującej trzy konkursy w Norwegii i Finlandii znalazł się na pozycji siódmej. W wieńczących sezon zawodach w Planicy zajął szóste miejsce w konkursie drużynowym oraz trzydzieste szóste i siódme w konkursach indywidualnych. Ostatecznie, w całym Pucharze Świata ujęty został z 548 punktami na trzynastej pozycji.
2003/2004.
Również trzynasty (z 91 punktami) był w klasyfikacji GP 2003. W Hinterzarten zajął szóste miejsce w konkursie drużynowym oraz dwudzieste szóste w indywidualnym, w Courchevel był po skokach na 123,5 m i 114,5 m trzeci, w Predazzo trzydziesty trzeci, a w Innsbrucku dziesiąty.
W pierwszych zawodach nowej edycji Pucharu Świata, w Ruce Kasai zajął dwunaste oraz osiemnaste miejsce. W Trondheim był dwudziesty pierwszy, w Titisee–Neustadt szósty, a w Engelbergu dziesiąty. Przed rozpoczęciem TCS, w klasyfikacji World Cup Japończyk zajmował dwunastą pozycję.
W niemiecko–austriackim turnieju uplasował się na ósmym miejscu. Stało się to po zajęciu piątej lokaty w Oberstdorfie, szóstej w Garmisch–Partenkirchen i w Innsbrucku oraz jedenastej w Bischofshofen. W czterech kolejnych konkursach PŚ (w Libercu i w Zakopanem) nie wziął udziału.
Do rywalizacji powrócił w Hakubie, jednak występ na tamtejszej skoczni zakończył się dlań 49. miejscem. Lepsze wyniki osiągnął w Sapporo – zajął tam ósmą oraz, dzięki skokom na 125,5 m i 127,5 m, drugą pozycję. Na podium stanął również tydzień później w Oberstdorfie, gdzie na skoczni mamuciej lądował na 210,5 m oraz 197,5 m i znalazł się na trzecim miejscu. Z kolei w Willingen osiągnął piętnastą lokatę w rywalizacji solowej i czwartą w zespołowej.
Mistrzostwa świata w lotach, jakie rozegrano w Planicy Kasai ukończył po skokach na 170,5 m, 199,5 m, 200 m oraz 88 m na 24. pozycji. W konkursie drużynowym uzyskał 203 m i 213 m, lecz reprezentacja Japonii zajęła dopiero piątą pozycję.
Tydzień później Kasai zwyciężył w zawodach PŚ w Park City. Stało się to dzięki skokom na 120,5 m i 122,5 m. Tym samym został najstarszym zwycięzcą konkursu PŚ w historii, poprawiając osiągnięcie Jensa Weißfloga z 1996. Rekord ten przetrwał do 2009 (nowy ustanowił Takanobu Okabe). W marcu japoński zawodnik stanął na pucharowym podium raz jeszcze – w Lahti, gdzie drużyna Japonii zajęła trzecie miejsce w rywalizacji narodowych zespołów. Kasai skoczył wówczas 121 m i 121,5 m i miał najwyższą notę w drużynie. W konkursie indywidualnym był dziewiąty. W kolejnych zawodach Turnieju Nordyckiego zajął jedenastą pozycję w Kuopio oraz szesnastą w Lillehammer i w Oslo. W klasyfikacji TN uplasował się na dziesiątym miejscu, a w ostatecznej klasyfikacji PŚ – na miejscu ósmym z 631 punktami.
W marcu dwukrotnie poprawiał też rekord skoczni Miyanomori w Sapporo – najpierw na 100 m, a potem na 101 m.
2004/2005.
W klasyfikacji letniego Grand Prix Kasai uplasował z 263 punktami na piątym miejscu. Stało się tak po zajęciu trzeciej pozycji w Hinterzarten (po skokach na 105,5 m i 106 m), siódmej w Courchevel, jedenastej w Zakopanem, siedemnastej w Predazzo, dziewiątej w Innsbrucku oraz trzeciej (131,5 m i 129,5 m) i szóstej w Hakubie. Dodatkowo dwukrotnie wraz z drużyną Japonii stawał na podium zawodów zespołowych: w Hinterzarten po zajęciu drugiego miejsca (Kasai skoczył 103 m i 105,5 m) i w Zakopanem po zajęciu miejsca trzeciego (116 m i 119,5 m Kasai).
Konkursy Pucharu Świata w Ruce Kasai dwukrotnie zakończył zajęciem szóstego miejsca. W Trondheim był z kolei czternasty i dziewiąty, w Harrachovie jedenasty i piąty, a w Engelbergu dziesiąty i dwudziesty piąty. W tabeli generalnej Pucharu zajmował dziewiąte miejsce.
W konkursie w Oberstdorfie Kasai uplasował się na piętnastym miejscu; podobnie było w zawodach w Garmisch. W Innsbrucku zajął dwudziestą lokatę, a w Bischofshofen dziesiątą. W Turnieju Czterech Skoczni, na który składały się cztery wymienione konkursy był na jedenastym miejscu. Z kolei w Willingen znalazł się na piątej pozycji w zawodach drużynowych, a na trzynastej w indywidualnych. W Bad Mitterndorf na skoczni do lotów był 34. i 22. Z powodu kontuzji, jaką odniósł jeszcze przed zawodami na mamucie (skręcił prawą nogę w kostce) nie wziął udziału w kolejnych zawodach w Neustadt i w Zakopanem i w klasyfikacji PŚ spadł na 14. miejsce.
Zawody pucharowe na macierzystej skoczni w Sapporo ukończył na dziewiątej oraz na siódmej pozycji. Z kolei podczas próby przedolimpijskiej w Pragelato był osiemnasty w konkursie indywidualnym oraz szósty w drużynowym.
Na mistrzostwach świata w Oberstdorfie Kasai w żadnym z czterech konkursów nie nawiązał walki o czołowe pozycje. Na obiekcie normalnym zajął 21. miejsce indywidualnie (93,5 m i 90 m) i 9. w drużynie (85,5 m), na większym zaś 36. indywidualnie (119 m) i 10. w drużynie (111,5 m).
Po powrocie do rywalizacji w Pucharze Świata, Kasai wziął udział w Turnieju Nordyckim, w którym uplasował się na 26. miejscu. W poszczególnych konkursach zajmował kolejno 25. pozycję w Lahti, 29. w Kuopio, 27. w Lillehammer i 31. w Oslo. Na Salpausselkä był też siódmy w zawodach drużynowych. Żadnych punktów do klasyfikacji PŚ nie zdobył w Planicy (był 39. i 31.) i w ostatecznym rozrachunku znalazł się w niej na szesnastej lokacie z 416 punktami.
2005/2006.
Latem, w zawodach zaliczanych do Grand Prix Kasai wystartował jedynie w Hakubie. Zajął wówczas dziewiętnastą oraz ósmą pozycję i w końcowej klasyfikacji generalnej z 44 punktami znalazł się na 34. miejscu.
W pierwszych sześciu konkursach cyklu Pucharu Świata Japończyk punktował tylko raz. W Ruce był 41. oraz odpadł w kwalifikacjach, w Lillehammer uplasował się na 32. i 21. pozycji, w Harrachovie był natomiast 38. i 39. Ostatni przed TCS konkurs w Engelbergu ukończył jako 19. w stawce. W tabeli PŚ zajmował 36. miejsce.
W zawodach Turniejowych plasował się na przełomie pierwszej i drugiej dziesiątki zawodników. W Oberstdorfie osiągnął trzynastą lokatę, w Partenkirchen dwunastą, w Innsbrucku dziewiątą, a w Bischofshofen jedenastą. Cały Turniej Czterech Skoczni zakończył się dlań dziewiątą pozycją. Nie wystartował w mistrzostwach świata w lotach w Bad Mitterndorf. Dwa tygodnie po zakończeniu TCS, w Pucharze Świata w Sapporo zajął dwudzieste czwarte oraz czwarte miejsce. W kolejnych zawodach WC, w Zakopanem nie wziął udziału, natomiast w Willingen wywalczył dwudzieste pierwsze miejsce w rywalizacji indywidualnej oraz piąte w drużynowej. W generalnej klasyfikacji cyklu był wówczas osiemnasty.
Na Zimowych Igrzyskach Olimpijskich 2006 w Pragelato Kasai wystartował we wszystkich trzech konkursach. Na obiekcie normalnym po skokach na 100 m i 95,5 m zajął dwudzieste miejsce. Na dużej z kolei był dwunasty w konkurencji indywidualnej (120 m i 128 m) i szósty w drużynowej (122,5 m i 130,5 m).
Po powrocie skoczków do rywalizacji w Pucharze Świata, wzięli oni udział w Turnieju Nordyckim. W Lahti Kasai z reprezentacją Japonii znalazł się na czwartym miejscu w konkursie zespołów, a dzień później w indywidualnym był dziewiętnasty. Tę samą pozycję zajął w Kuopio, w Lillehammer osiągnął pozycję trzynastą, a w Oslo czternastą i w klasyfikacji całego Turnieju był ostatecznie piętnasty. W ostatnich zawodach PŚ w sezonie, w Planicy Kasai uplasował się na 31., a dzień potem na 28. miejscu. W tabeli końcowej World Cup znalazł się na 21. lokacie z dorobkiem 249 punktów.
2006/2007.
We wrześniu Kasai wziął udział w konkursach Grand Prix w Hakubie, gdzie zajął czwarte oraz siódme miejsce. Słabsze wyniki osiągnął w kolejnych zawodach tego cyklu: zarówno w Klingenthalu, jak i w Oberhofie został sklasyfikowany na 43. miejscu. W końcowej tabeli GP znalazł się z dorobkiem 86 punktów na trzydziestej pozycji.
Na inaugurację Pucharu Świata Japończyk zajął w rozgrywanym w bardzo trudnych warunkach konkursie na skoczni w Ruce 50. miejsce. Po rezygnacji z występów w Lillehammer i w Engelbergu, Kasai powrócił do rywalizacji w PŚ w Oberstdorfie; tam jednak nie awansował do zawodów głównych, odpadając w kwalifikacjach. W Garmisch–Partenkirchen po oddaniu najdłuższego skoku (128 m) w loteryjnym konkursie zajął ze stratą 3,0 pkt. do zwycięskiego Andreasa Küttela trzecie miejsce. W Innsbrucku z kolei był 28., a w Bischofshofen 42. W całym Turnieju zajął 34. lokatę, a w Pucharze Świata plasował się wówczas na 23. pozycji. Nie wziął udziału w kolejnych zawodach w Vikersundzie, Zakopanem i Oberstdorfie. Do rywalizacji powrócił w Titisee-Neustadt, gdzie osiągnął 33. oraz 15. miejsce. W kolejnym tygodniu, w Klingenthalu był siedemnasty, a na mamucie w Oberstdorfie – piętnasty.
Na mistrzostwach świata w Sapporo drużyna Japonii, z Kasaim w składzie, wywalczyła w rywalizacji zespołowej trzecie miejsce i brązowe medale. Na dużym obiekcie Kasai lądował na 128 m i 117,5 m, co dało mu drugą notę w drużynie. Słabiej poszło mu w zawodach indywidualnych – na skoczni K-120 był po skokach na 108,5 m i 120,5 m na miejscu 24, a na K-90 zajął po lądowaniu na 87,5 m pozycję 34.
W marcu wystąpił w zawodach Turnieju Nordyckiego – po zajęciu 19. lokaty w Lahti, 36. w Kuopio oraz 9. i 12. w Oslo został w nim sklasyfikowany na 20. pozycji. W trzech kończących sezon konkursach w Planicy osiągnął kolejno 37., 28. i 24. lokatę. Na koniec w klasyfikacji Pucharu Świata znalazł się na 26. pozycji z dorobkiem 182 punktów.
2007/2008.
We wrześniowych konkursach Grand Prix w Hakubie Kasai dwukrotnie uplasował się na trzecim miejscu. Pierwszego dnia rywalizacji skoczył 118,5 m i 123 m, drugiego zaś 120,5 m i 121,5 m. W następnych zawodach letniego cyklu, w Oberhofie i Klingenthalu plasował się odpowiednio na siedemnastym oraz na osiemnastym miejscu. W klasyfikacji generalnej ze 147 punktami został ujęty na piętnastej pozycji. Pod koniec października poprawił na 141 m rekord obiektu Ōkurayama w Sapporo.
Konkursy World Cup, rozegrane na przełomie listopada i grudnia w Ruce zakończyły się dla Kasai szóstym miejscem w zawodach drużynowych oraz jedenastym miejscem w zawodach solowych. Tydzień później w Trondheim Japończyk uplasował się na 15. oraz na 17. pozycji. W Villach był 26. i 11., a w Engelbergu nie pojawił się na starcie rywalizacji. W tabeli głównej PŚ zajmował przed Turniejem Czterech Skoczni siedemnaste miejsce.
W rozgrywanym na przełomie grudnia i stycznia niemiecko–austriackim Turnieju Czterech Skoczni Kasai wywalczył 34. pozycję. W Oberstdorfie podobnie jak rok wcześniej odpadł w kwalifikacjach, w Garmisch był 25., w Innsbrucku 39., a w Bischofshofen 30. W kolejnych dwóch konkursach PŚ, w Predazzo nie wziął udziału – dwukrotnie nie przeszedł kwalifikacji. Z kolei do Harrachova i Zakopanego nie pojechał. Wystartował dopiero w Sapporo, gdzie osiągnął 25. oraz 42. miejsce. W Libercu był 25. i 19., a w Willingen 8. w konkursie drużynowym i 34. w indywidualnym.
Słabą formę zaprezentował też na mistrzostwach świata w lotach w Oberstdorfie – w zawodach indywidualnych odpadł po pierwszej serii (skoczył 174,5 m i zajął 35. miejsce), a w konkursie drużynowym wraz z reprezentacją Japonii był siódmy (lądował na 168,5 m i 150,5 m, przez co miał najgorszy wynik w drużynie).
W pierwszym i czwartym konkursie Turnieju Nordyckiego (w Kuopio i w Oslo) Kasai znalazł się na 27. pozycji, natomiast w drugim i trzecim konkursie cyklu (w Kuopio i w Lillehammer) był 35. W całym TN dało mu to 31. miejsce. Z kolei w Planicy najpierw nie wszedł do konkursu, odpadając w kwalifikacjach, a dwa dni później zajął 32. lokatę. W międzyczasie znalazł się w składzie reprezentacji Japonii, biorącej udział w konkursie drużynowym. Japończycy zajęli siódme miejsce, a Kasai ze skokami o długości 100 m i 195,5 m był najsłabszy w drużynie. W klasyfikacji pucharowej był na koniec sezonu 34. ze 122 punktami na koncie.
2008/2009.
W letnich zawodach Grand Prix, a jednocześnie Turnieju Czterech Narodów, jakie na przełomie lipca i sierpnia odbyły się w Hinterzarten i w Einsiedeln Kasai po dwukrotnym odpadnięciu w kwalifikacjach nie wziął udziału. W następnych konkursach osiągnął już lepsze wyniki – w Courchevel był 44., a w Pragelato 20. Dało mu to 46. pozycję w Turnieju. We wrześniu wystartował jeszcze w zawodach GP w Hakubie, gdzie zajął 28. oraz 5. miejsce, a w całym cyklu został sklasyfikowany z 59 punktami na miejscu 41.
Inaugurujący Puchar Świata konkurs w Ruce Kasai ukończył na 47. miejscu. W Trondheim był 33. oraz nie zakwalifikował się do drugiego konkursu, w Pragelato osiągnął 29. i 6. lokatę, a w Engelbergu nie awansował do pierwszego konkursu, w drugim zaś był 19. W generalnej klasyfikacji znajdował się na 26. pozycji.
W konkursach zaliczanych do klasyfikacji Turnieju Czterech Skoczni Japończyk osiągnął siedemnastą lokatę w Oberstdorfie, szesnastą w Ga–Pa, szóstą w Innsbrucku oraz dziewiętnastą w Bischofshofen. W całym Turnieju został ujęty na trzynastym miejscu. W zawodach PŚ w Bad Mitterndorf i w Zakopanem nie wystartował. Do rywalizacji powrócił w Whistler, gdzie wywalczył dziewiątą i dwunastą pozycję. Po absencji w Sapporo pojawił się na starcie zawodów w Willingen. Tam w konkursie drużynowym zajął z reprezentacją Japonii piąte miejsce, a w indywidualnym stanął po skokach na 136 m i 140 m na najniższym stopniu podium. W konkursie w Klingenthalu był dwudziesty pierwszy, a na mamucie w Oberstdorfie nie skakał. W tabeli Pucharu Świata zajmował wówczas dwudziestą pozycję.
Na mistrzostwach świata w Libercu Kasai wywalczył 30. miejsce na skoczni normalnej (lądował na 96 m i 83 m) oraz 32. na dużej (118 m). Na obiekcie K-120 wziął też udział w konkursie drużynowym, w którym zespół japoński zdobył brązowy medal. Kasai skoczył 122 m i 120 m, co dało mu najniższą notę w drużynie.
Kasai po zakończeniu mistrzostw wziął udział w zaliczanym do PŚ Turnieju Nordyckim. W Lahti w konkursie drużynowym Japonia z Kasaim w składzie była piąta, a on sam na drugi dzień w rywalizacji indywidualnej trzydziesty czwarty. W Kuopio sklasyfikowany został na piątej pozycji, a w Lillehammer na dziewiątej. W Vikersundzie, zarówno w konkursie drużynowym, jak i w solowym plasował się na szóstym miejscu. W klasyfikacji końcowej Turnieju był trzynasty. Sezon zakończyły konkursy w Planicy – Japończyk osiągnął dwudziestą ósmą oraz siódmą pozycję indywidualnie i siódmą w drużynie. W końcowej klasyfikacji Pucharu był piętnasty z 409 punktami w dorobku, a w konkurencji lotów dwudziesty z 79 punktami.
2009/2010.
W pierwszym letnim konkursie z cyklu Grand Prix, Kasai wraz z reprezentacją Ipponu zajął drużynowo w Hinterzarten szóstą pozycję. Dzień później, rywalizując już indywidualnie był dwunasty. W Pragelato znalazł się na trzydziestej pierwszej lokacie, w Courchevel nie uzyskał awansu do zawodów głównych, w Einsiedeln zaś był piąty. W klasyfikacji Turnieju Czterech Narodów, na jaką składały się powyższe cztery konkursy indywidualne Japończyk znalazł się na trzydziestej pozycji. Kilkanaście dni później Kasai okazał się najlepszy w kolejnych zawodach GP – w międzyczasie zabrakło go na starcie konkursów w Zakopanem – rozgrywanych tym razem w Hakubie. Zwycięstwo dały mu skoki na 123,5 m i 127,5 m. Na drugi dzień, w rywalizacji na tej samej skoczni był czwarty. W wieńczącym cykl konkursie w Klingenthalu nie wystartował i w końcowej klasyfikacji znalazł się na dziesiątym miejscu z 217 punktami.
Sezon zimowy otworzył udziałem w konkursach PŚ w Ruce, gdzie zajął 8. pozycję w zawodach zespołowych oraz 10. w indywidualnych. Tydzień później w Lillehammer był dopiero 49. i 30., a podczas kolejnego weekendu – 13., 15. i 35 w Engelbergu. W głównej tabeli World Cup znajdował się na 22. miejscu. W konkursach zaliczanych do TCS zajął 13. miejsce w Oberstdorfie i w Garmisch-Partenkirchen, 9. w Innsbrucku oraz 19. w Bischofshofen. W całym Turnieju był jedenasty.
Nie pojawił się na starcie rywalizacji w Bad Mitterndorf, w tym czasie skakał bowiem w Pucharze HBC w Sapporo, gdzie na dużej skoczni ustanowił rekordowy wynik – 145 m. Na tym samym obiekcie tydzień później wystąpił w PŚ. W pierwszym konkursie prowadził po skoku na 135,5 m, jednak w serii finałowej spalił swoją próbę, lądując na 112,5 m i zajmując ostatecznie szóstą lokatę. W drugim awansował z zajmowanego po pierwszej rundzie czwartego na drugie miejsce (lądował na 131 m i 123 m) i jedyny raz w sezonie stanął na pucharowym podium. Nie wziął udziału w kolejnych pięciu konkursach indywidualnych Pucharu Świata, przygotowywując się do startu w igrzyskach olimpijskich. Zdobył za to w tym czasie swój czwarty tytuł mistrza Japonii w karierze – stało się to po osiągnięciu przez niego na dużej skoczni w Sapporo odległości 109,5 m i 127,5 m. Na początku lutego zajmował osiemnastą pozycję w klasyfikacji PŚ.
Na skoczni normalnej w olimpijskim konkursie w Whistler Kasai wywalczył po skokach na 99 m i 100,5 m siedemnastą pozycję. Z kolei na skoczni dużej po pierwszej serii plasował się po lądowaniu na 121,5 m na dwudziestym pierwszym miejscu, jednak finałowy skok na 135 m pozwolił mu awansować na ósmą lokatę. W zawodach drużynowych był najlepszy z Japończyków (osiągnął 133,5 m i 140 m), lecz jego zespół zajął dopiero piątą pozycję.
W pucharowych zawodach zaliczanych do klasyfikacji Turnieju Nordyckiego osiągnął jedenaste miejsce w Lahti, szesnaste w Kuopio, dziewiąte w Lillehammer i dziewiętnaste w Oslo. Był również wraz z japońską reprezentacją szósty w Lahti w konkursie drużynowym. W klasyfikacji TN znalazł się na ósmym miejscu, w klasyfikacji PŚ natomiast na siedemnastym z dorobkiem 344 punktów.
Na mistrzostwach świata w lotach w Planicy Kasai zajął po skokach na 215,5 m, 209,5 m, 220,5 m i 224 m dwunaste miejsce. Ta ostatnia odległość była jego nowym rekordem życiowym, a także rekordem kraju i kontynentu. W konkursie drużynowym Japonia nie startowała.
2010/2011.
W zawodach drużynowych z cyklu Grand Prix w Hinterzarten Japonia z Kasaim w składzie wywalczyła czwartą pozycję (tracąc do podium 0,4 pkt.) Dzień później Kasai był indywidualnie 23. i zdobył tym samym swoje jedyne tamtego lata punkty GP. W Courchevel był bowiem 48., w Einsiedeln 35., a w Wiśle dwukrotnie 44. W klasyfikacji Turnieju Czterech Narodów (do której zaliczały się konkursy w Niemczech, Francji i Szwajcarii) zajął 31. miejsce, a w klasyfikacji GP z dorobkiem 8 punktów miejsce 74. W zawodach w Hakubie, Libercu i Klingentahlu z powodu kontuzji więzadła w prawym kolanie nie wziął już udziału.
W pierwszym konkursie Pucharu Świata, w Ruce japoński zespół zajął trzecie miejsce w rywalizacji drużynowej. Kasai skoczył 134 m i 129,5 m. Dzień później w konkursie indywidualnym był 24. W zawodach w Kuopio został sklasyfikowany na 16. pozycji, w Lillehammer na 27. i 29., w Engelbergu natomiast na 35., 29. i 46. W klasyfikacji Pucharu znajdował się na 30. miejscu.
W zawodach Turnieju Czterech Skoczni zajmował pozycje na początku trzeciej dziesiątki skoczków: w Oberstdorfie był 22., w Partenkirchen 21., a w Innsbrucku ponownie 22. Wyniki te nie zadowalały zawodnika, który przed ostatnim konkursem Turnieju wycofał się z rywalizacji. W klasyfikacji TCS zajął ostatecznie 31. pozycję. Japończyk nie wziął również udziału w zawodach lotów w Harrachovie.
W konkursach World Cup w Sapporo został sklasyfikowany na jedenastym oraz na czternastym miejscu. Z kolei w Zakopanem osiągnął dwudziestą siódmą, dwudziestą piątą oraz najwyższą w sezonie, piątą lokatę. Dwudziesty piąty był również w Willingen (na tej samej skoczni dzień wcześniej zajął w rywalizacji drużynowej wraz z reprezentacją Japonii szóstą pozycję). W Klingenthalu, po skoku dającym mu po pierwszej serii miejsce w pierwszej dziesiątce, został zdyskwalifikowany za nieprawidłowy sprzęt. W kolejny weekend, na mamucie w Oberstdorfie osiągnął osiemnastą pozycję w zawodach indywidualnych oraz piątą w drużynowych. W Vikersundzie był natomiast dwudziesty piąty i dwudziesty.
Podobne rezultaty uzyskał na mistrzostwach świata w Oslo. Na obiekcie normalnym zajął dwudzieste szóste miejsce w konkursie indywidualnym (93,5 m i 92,5 m) oraz piąte w drużynowym (99,5 m i 96,5 m; trzecia nota w zespole), a na dużym dwudzieste czwarte indywidualnie (125,5 m i 114,5 m) i szóste drużynowo (125,5 m; pierwsza nota w zespole).
W konkursach Pucharu Świata w Lahti wywalczył 7. miejsce w rywalizacji drużynowej, a także 25. w indywidualnej. Do pierwszego konkursu na skoczni mamuciej w Planicy nie zakwalifikował się, a z udziału w drugim zrezygnował. W końcowej klasyfikacji PŚ znalazł się ze 197 punktami na 25. miejscu, a w klasyfikacji PŚ w lotach na miejscu 31. z dorobkiem 30 punktów.
2011/2012.
Pierwsze trzy konkursy indywidualne cyklu Grand Prix były jednocześnie zaliczane do klasyfikacji Lotos Poland Tour. Po zajęciu 39. miejsca w Wiśle, 43. w Szczyrku oraz 41. w Zakopanem Kasai znalazł się w tejże klasyfikacji na 40. pozycji. W kolejnych zawodach GP, w Hinterzarten w rywalizacji drużynowej partycypował w zajęciu 7. lokaty, w indywidualnej zaś był dopiero 50. Pierwsze punkty do klasyfikacji GP zdobył w Courchevel, gdzie był 15. W Einsiedeln zajął miejsce 33., a w pierwszym konkursie w Hakubie 20. W kolejnych czterech konkursach nie wziął udziału i w końcowej tabeli GP został ujęty z 27 punktami na 55. pozycji.
Na początku sezonu zimowego Japończyk zmagał się z kontuzją pleców, która uniemożliwiała mu treningi i skakanie. Z tego powodu do rywalizacji w Pucharze Świata przystąpił dopiero podczas Turnieju Czterech Skoczni. W Oberstdorfie osiągnął 35. pozycję, w Garmisch 29., w Innsbrucku 36., a w Bischofshofen 56. W całym Turnieju zajął 33. miejsce. Konkurs na skoczni Paula Ausserleitnera był jego 400. występem w Pucharze Świata.
Po odpuszczeniu rywalizacji w Bad Mitterndorf i w Zakopanem, kolejnymi konkursami w których wystąpił były te w Sapporo. Zajął w nich 15. oraz 33. pozycję. Tydzień później w Predazzo był 42. oraz nie zakwalifikował się do drugiego konkursu. W Willingen, w zawodach drużynowych znalazł się na 4. pozycji, a drugiego dnia w indywidualnych – na 32. Na skoczni mamuciej w Oberstdorfie był 29. indywidualnie oraz 7. drużynowo. Nie znalazł się w kadrze Japonii na mistrzostwa świata w lotach narciarskich w Vikersundzie.
W pucharowych konkursach w Lahti Kasai zajął 6. miejsce w rywalizacji drużynowej oraz 24. w indywidualnej. W Trondheim również był 24., w Oslo 23., a w pierwszym konkursie solowym w Planicy 28. Natomiast w drużynowym, jaki dzień później rozegrano na Letalnicy znalazł się wraz z japońskim zespołem na 6. lokacie. Z dorobkiem 5 punktów został sklasyfikowany w tabeli Pucharu Świata w lotach na 45. pozycji, w ogólnej klasyfikacji PŚ był natomiast 51. z 45 punktami na koncie.
2012/2013.
Do pierwszego konkursu GP, jaki rozegrano w Wiśle Kasai nie zakwalifikował się. W Courchevel natomiast był członkiem reprezentacji Japonii, która zwyciężyła w pierwszym w historii skoków narciarskich konkursie mieszanym (dwóch skoczków + dwie skoczkinie). Osiągnął wówczas odległości 84 m i 87,5 m. Następnego dnia, na większej skoczni zajął trzydzieste pierwsze miejsce. W Grand Prix Hinterzarten był piętnasty, z kolei w Hakubie znalazł się na trzecim (124,5 m i 126 m) oraz na trzynastym miejscu. W pozostałych czterech konkursach tego cyklu nie startował i w końcowej klasyfikacji znalazł się na dwudziestej drugiej pozycji z dorobkiem 96 punktów.
W konkursach World Cup w Lillehammer Japończyk osiągnął dziewiętnaste oraz dziesiąte miejsce, z kolei w Ruce był piąty drużynowo i siódmy indywidualnie. Na Krasnajej Polanie zajął trzydzieste i dwudzieste miejsce, a w Engelbergu dwudzieste piąte i dwudzieste czwarte. Razem z Kamilem Stochem znajdował się wówczas na osiemnastej pozycji w Pucharze Świata.
Do konkursu w Oberstdorfie nie zakwalifikował się, w Garmisch–Partenkirchen był 41., w Innsbrucku 34., a w Bischofshofen 23. Dało mu to w klasyfikacji Turnieju Czterech Skoczni 42. pozycję. W zawodach w Zakopanem nie brał udziału, a w Sapporo osiągnął 11. i 19. pozycję. Tydzień później, podczas krajowego konkursu w Sapporo Kasai upadł podczas lądowania na 141,5 m i doznał uszkodzenia przyśrodkowego więzadła pobocznego w kolanie. Uniemożliwiło mu to występy w Pucharze Świata w kolejnych tygodniach.
Na mistrzostwach świata w Predazzo Japończyk zajął 35. miejsce w konkursie na skoczni normalnej (lądował na 92,5 m) oraz 22. miejsce na skoczni dużej (dwukrotnie osiągnął 125 m). W rywalizacji drużynowej skoczył 122 m i 131 m, miał trzecią notę w zespole, a Japonia została sklasyfikowana na piątej pozycji.
Lepsze wyniki osiągnął w kolejnych zawodach Pucharu Świata. W Lahti wraz z drużyną był piąty, a także dziewiąty w konkursie indywidualnym, w Kuopio zajął miejsce dziewiętnaste, w Trondheim i w Oslo dwunaste, w Planicy zaś dwukrotnie czwarte (za pierwszym razem przegrał podium notami za styl). Z kolei w rozegranym w międzyczasie na Letalnicy konkursie drużynowym zajął z ekipą Japonii miejsce siódme, samemu osiągając indywidualnie najwyższą notę w stawce. W klasyfikacji Pucharu Świata zajął 24. miejsce z 328 punktami, a w Pucharze Świata w lotach 17. pozycję z dorobkiem 100 punktów.
2013/2014.
Pierwsze zawody Grand Prix 2013 odbyły się w Hinterzarten. W konkursie mieszanym zwyciężyła reprezentacja Japonii z Kasaim w składzie, a on sam osiągnął odległości 103 m i 92 m. Dzień później w rywalizacji indywidualnej był 41. W konkursie w Wiśle zajął 12. miejsce, a w Courchevel i w Einsiedeln 34. W Hakubie natomiast pierwszego dnia znalazł się na 5. pozycji, a dzień później okazał się już najlepszy, triumfując razem z Jernejem Damjanem, po skokach na 125,5 m i 129,5 m i wyprzedzając trzeciego Jana Ziobrę o 0,1 pkt. W pozostałych pięciu konkursach GP nie wziął udziału i w końcowej klasyfikacji ze 167 punktami zajął 16. pozycję.
Na początku września ustanowił nowy rekord skoczni normalnej w Myōkōkōgen, osiągając odległość 100,5 m.
W jednoseryjnym konkursie drużynowym w Klingenthalu, który otworzył nowy sezon Pucharu Świata, Japonia zajęła trzecie miejsce. Kasai oddał skok na 124,5 m i miał najniższą notę w zespole. Dzień później indywidualnie był dwudziesty siódmy, a rywalizacja zakończyła się również na jednej serii. Tydzień potem w Ruce zajął piątą lokatę, następnie w Trondheim dziesiątą i czwartą, a w Titisee-Neustadt szóstą oraz trzecią. Podium dały mu odległości 139,5 m i 137,5 m. W Engelbergu nie startował i przed Turniejem Czterech Skoczni plasował się w klasyfikacji PŚ na ósmej pozycji.
W końcowym układzie TCS Kasai znalazł się na piątym miejscu. W Oberstdorfie i w Ga–Pa był szósty, w Innsbrucku siódmy, a w Bischofshofen piąty. Kilka dni później na skoczni mamuciej w Tauplitz/Bad Mitterndorf odniósł swoje pierwsze od blisko dziesięciu lat zwycięstwo w Pucharze Świata. Sukces ten dały mu loty na 196 m i 197 m. Tym samym stał się najstarszym triumfatorem zawodów WC w historii. Drugiego w konkursie Petra Prevca wyprzedził o 10,1 pkt. Dzień później na tej samej skoczni zajął trzecie miejsce, osiągając odległości 180 m i 201 m. W klasyfikacji Pucharu Świata w lotach zajął ze 160 punktami drugie miejsce.
Po absencji w zawodach w Zakopanem wystartował w obu konkursach w Sapporo. W pierwszym zajął trzecią pozycję (skoczył 132,5 m i 129 m), w drugim był szósty. W Willingen w obu konkursach plasował się na czwartym miejscu. W klasyfikacji Pucharu Świata awansował na trzecią pozycję.
W pierwszym konkursie indywidualnym na igrzyskach olimpijskich na Krasnajej Polanie Kasai wywalczył na obiekcie normalnym ósme miejsce. Osiągnął wówczas odległości 101,5 m i 100 m. Tydzień później, 15 lutego Japończyk zdobył jedyny w swojej karierze indywidualny medal olimpijski. W pierwszej serii na dużej skoczni uzyskał 139 m (wyrównany rekord obiektu) i zajmował drugą pozycję w klasyfikacji, tracąc 2,8 pkt. do Kamila Stocha, który miał tę samą odległość. W finale wylądował na 133,5 m, o metr dalej od Polaka, jednak przegrał z nim o 1,3 pkt. Zdobywając w wieku 41 lat srebrny medal stał się wśród skoczków narciarskich najstarszym medalistą olimpijskim w historii, poprawiając o pięć lat osiągnięcie Birgera Ruuda z 1948.
Dwa dni później na większym obiekcie rozegrano konkurs drużynowy. Japonia zajęła w nim trzecie, nagradzane brązowym medalem miejsce, a Noriaki Kasai z dwoma skokami na 134 m miał najwyższą notę w zespole.
Zdobyty w Soczi srebrny krążek zadedykował chorej siostrze, po konkursie drużynowym przyznał zaś, że bardzo chciał aby medal olimpijski zdobył chory na ziarniniakowe zapalenie naczyń jego partner z zespołu, Taku Takeuchi. Za medale zdobyte w Rosji Kasai otrzymał od Japońskiego Związku Narciarskiego łącznie trzy miliony jenów nagrody.
Na najniższym stopniu podium stanął również w konkursie PŚ w Falun, kiedy to oddał skoki na 133 m (wyrównanie rekordu skoczni) i 130,5 m. Podczas jednego z lądowań zerwał więzadło krzyżowe przednie. Odpuścił start w pierwszym konkursie w Lahti i udał się na badania do szpitala w Helsinkach. Pomimo kontuzji zdecydował się wziąć udział w pozostałych zawodach sezonu, by utrzymać wysokie miejsce w klasyfikacji PŚ. Ból podczas prostowania nogi przy odbiciu i lądowaniu tłumiły środki przeciwbólowe. W drugim konkursie w Lahti był dziewiąty, w Kuopio zaś ósmy. W Trondheim, skacząc 135,5 m i 132 m, po raz kolejny w sezonie zajął najniższe miejsce na podium; było to jego 50. podium PŚ w karierze. W Oslo z kolei zajął czwartą pozycję.
Czwarty był również na mistrzostwach świata w lotach w Harrachovie. Uzyskał odległości 187,5 m oraz 193 m i stracił do trzeciego Petra Prevca 1 pkt. Po zsumowaniu not zawodników biorących udział we wszystkich zawodach na skoczniach mamucich w sezonie 2013/14, najwyższa z nich – 1132 pkt. – należała do Kasai, za co przyznano mu Puchar KOP.
W ostatnich w sezonie zawodach PŚ, jakie rozegrano na dużym obiekcie w Planicy Kasai zajął w rywalizacji indywidualnej szóstą i piątą pozycję, a w międzyczasie w konkursie drużynowym był również piąty. Na tej samej lokacie znalazł się w końcowej klasyfikacji World Cup, mając ostatecznie na koncie 1062 punkty.
2014/2015.
W Hakubie, w jedynych zawodach Grand Prix w jakich latem Kasai wziął udział, zajął on 10. i 26. miejsce. Z 31 punktami został w GP sklasyfikowany na 49. pozycji.
W konkursie drużynowym Pucharu Świata w Klingenthalu Japonia zajęła drugie miejsce, a Kasai osiągnął w nim odległości 136,5 m i 136 m, co dało mu drugą notę w swoim zespole. Dzień później, w zawodach indywidualnych Kasai był szósty. W kolejny weekend japoński zawodnik dwukrotnie stanął na pucharowym podium. W pierwszym konkursie w Ruce skoczył 131 m oraz 136,5 m i był trzeci, a dzień później osiągnął odległości 145 m oraz 131,5 m i zwyciężył ex aequo z Simonem Ammannem. W klasyfikacji Pucharu Świata awansował na drugą lokatę.
W konkursach w Lillehammer był klasyfikowany na 12. i na 17. pozycji, w Niżnym Tagile i w Engelbergu nie startował i przed rozpoczęciem Turnieju Czterech Skoczni w klasyfikacji PŚ plasował się na 9. miejscu.
W pierwszych zawodach TCS, zarówno w Oberstdorfie, jak i w Garmisch zajmował ósmą pozycję w stawce. W konkursie na Bergisel w Innsbrucku Kasai osiągnął 128,5 m i 132 m, co dało mu trzecie miejsce; zajął je razem z Simonem Ammannem. W tabeli Turnieju awansował z piątego na czwarte miejsce. W wieńczącym cykl konkursie w Bischofshofen Japończyk był drugi (132,5 m i 137 m), a w całym Turnieju pozostał na czwartej pozycji, ze stratą 2,4 pkt. do podium.
W kolejnych zawodach WC Kasai zajął piąte miejsce w Tauplitz/Bad Mitterndorf, dziesiąte w Wiśle, szóste drużynowo oraz dziewiąte indywidualnie w Zakopanem, szóste i ósme w Sapporo, dwukrotnie solowo dziewiąte oraz drużynowo czwarte w Willingen, szóste i jedenaste w Neustadt, a także trzecie i piąte w Vikersundzie. W pierwszym konkursie na norweskim mamucie podium dały mu odległości 218,5 m i 225 m, w drugim zaś w serii finałowej osiągnął 240,5 m, co było jego nowym rekordem życiowym, a jednocześnie rekordem Japonii i Azji. W klasyfikacji Pucharu znajdował się na siódmej pozycji.
W konkursie na normalnej skoczni na mistrzostwach świata w Falun Kasai zakończył rywalizację na pierwszej serii, skacząc 86,5 m i zajmując 35. miejsce. Dzień później na tym samym obiekcie zdobył brązowy medal w konkursie mieszanym. Osiągnął wówczas odległości 90 m i 88,5 m, a reprezentacja Japonii została sklasyfikowana na trzeciej pozycji. Na dużej skoczni natomiast Kasai zajął jedenaste miejsce w zawodach indywidualnych (zmierzono mu 129,5 m i 119,5 m) oraz czwarte w drużynowych (127 m oraz 122 m i druga najwyższa nota w zespole).
Japońska drużyna męska na podium międzynarodowej rywalizacji stanęła dopiero w Lahti. W konkursie Pucharu Świata stanęła na najniższym stopniu podium, a Kasai osiągnął odległości 125,5 m i 126 m, co dało mu najlepszą notę spośród rodaków. Dzień później, w zawodach indywidualnych był piąty. W Kuopio zajął pozycję trzynastą, a w Trondheim dziesiątą. W konkursach w Oslo uplasował się na czwartym i na drugim miejscu – podium dały mu dwa skoki na 128,5 m. W ostatni weekend sezonu, na mamucie w Planicy zajmował kolejno: piąte miejsce indywidualnie, piąte drużynowo oraz ósme indywidualnie. W klasyfikacji końcowej PŚ z dorobkiem 1137 punktów znalazł się na szóstym miejscu, a w klasyfikacji PŚ w lotach – na miejscu czwartym z 227 punktami.
2015/2016.
W sierpniu Kasai pojawił się na starcie zawodów Grand Prix w Hakubie, gdzie został klasyfikowany na ósmej oraz na jedenastej pozycji. Dało mu to 56 punktów do generalnej klasyfikacji tego cyklu, w której to ostatecznie znalazł się na 42. miejscu. Na przełomie października i listopada wystartował w mistrzostwach Japonii w Sapporo: na mniejszej skoczni, pomimo prowadzenia po pierwszej serii, ostatecznie zajął siódme miejsce po krótszym w stosunku do pierwszego o 15,5 m skoku; na obiekcie dużym zaś zdobył srebrny medal, oddając skoki na 128,5 m i 122,5 m.
Pierwsze zawody nowego sezonu Pucharu Świata rozegrano w Klingenthalu: w konkursie drużynowym Japonia z Kasaim w składzie była czwarta, a dzień później w rywalizacji indywidualnej zajął on piątą pozycję. Słabsze wyniki osiągnął dwa tygodnie później w Lillehammer, gdzie na skoczni normalnej uplasował się na trzydziestym oraz na siedemnastym miejscu. W konkursach w Niżnym Tagile nie wziął udziału. W Engelbergu z kolei najpierw stanął na najniższym stopniu podium (skoczył 131,5 m i 134 m, co dało mu trzecie miejsce), a dzień później był dziesiąty. W klasyfikacji PŚ zajmował wówczas trzynastą lokatę.
W zawodach Turnieju Czterech Skoczni Japończyk osiągał kolejno piątą (Oberstdorf), dwunastą (Ga–Pa), siódmą (Innsbruck) i dziewiątą (Bischofshofen) pozycję. W klasyfikacji całego Turnieju dało mu to siódme miejsce, w tabeli World Cup zaś awansował na miejsce dziewiąte. W Willingen nie skakał.
Na mistrzostwach świata w lotach w Bad Mitterndorf Japończyk wywalczył piątą pozycję. Osiągnął wówczas odległości 240,5 m, 215 m i 220 m. Pierwszy z tych trzech wyników (którym wyrównał własny rekord życiowy, a także rekord Japonii i Azji) był przez niespełna kwadrans rekordem skoczni – został poprawiony przez Petra Prevca. W konkursie drużynowym reprezentacja Japonii nie wzięła udziału.
Kasai nie wystartował również w zawodach PŚ w Zakopanem. Do rywalizacji powrócił w Sapporo: na skoczni Ōkurayama uplasował się na czwartym oraz na trzecim miejscu (w tym drugim konkursie osiągnął 138,5 m i 134 m). Kolejne pozycje na pucharowym podium stały się jego udziałem w Norwegii. W Oslo japoński zespół był trzeci w konkursie drużynowym (Kasai skoczył 119,5 i 124,5 m); w Trondheim Kasai osiągnął odległości 127 m i 143 m, wyrównując tym samym rekord skoczni i uzyskując trzecią pozycję; na tym samym stopniu podium stanął w Vikersundzie, gdzie lądował na 231,5 m i 230 m. W kolejnych konkursach na tej mamuciej skoczni uplasował się na siódmym i dziesiątym miejscu. W tabeli Pucharu Świata znajdował się na siódmej lokacie.
W konkursach w Lahti wywalczył siódmą oraz szesnastą pozycję, w Kuopio natomiast czternastą. W tym drugim mieście dzień przed zawodami solowymi stanął wraz z reprezentacją Japonii na podium w rywalizacji zespołowej (lądował na 128 m i 125 m, a Japonia była ostatecznie trzecia). W Ałmaty zajął dziesiąte i siódme miejsce, w Wiśle zaś – po skokach na 128,5 m i 134 m – miejsce trzecie. W Neustadt został sklasyfikowany na dwunastej pozycji.
W ostatnich konkursach sezonu, na skoczni do lotów w Planicy Japończyk był indywidualnie szósty, siódmy oraz czwarty, w konkursie drużynowym zaś również czwarty. Pierwszy z tych czterech konkursów (rozegrany 17 marca) był dla Kasai 500. rozegranym i rozstrzygniętym konkursem PŚ w karierze, w jakim wziął on udział. Wystąpił w nim w specjalnym plastronie z numerem 500.
Ostatecznie, w klasyfikacji Pucharu Świata Kasai znalazł się z 909 punktami na ósmym miejscu, a w Pucharze Świata w lotach na miejscu piątym z dorobkiem 248 punktów.
2016/2017.
Sezon rozpoczął od osiemnastego i 24. miejsca w Ruce. Trzeciego grudnia wraz z kolegami z reprezentacji zajął 7. miejsce. Dzień później w rywalizacji indywidualnej był 26. W Lilehammer nie zdobył punktów do klasyfikacji Pucharu Świata (był 32. i 33.). W Engelbergu dwukrotnie zajął 21. miejsce. W niemieckiej części TCS nie kwalifikował się do 2 serii (31. i 37. miejsce). 4 stycznia 2017 w Innsbrucku na Bergisel Kasai po raz setny w karierze wystąpił w konkursie Turnieju Czterech Skoczni. Po zawodach odebrał od organizatorów przygotowany z tej okazji pamiątkowy tort oraz koszulkę z numerem 100. W Innsbrucku pierwszy raz w sezonie zajął miejsce w czołowej 10 (był 10) skacząc 125.5 m. W Bischofshofen był 14. Cały turniej zakończył na 29. pozycji. W konkursach w Polsce zajął 17 miejsca w Wiśle, 8. w drużynowej i 23. w indywidualnej rywalizacji na Wielkiej Krokwi w Zakopanem. W Willingen zajął 37. pozycję, w Oberstdorfie na skoczni do lotów 14. i 12. pozycję. W konkursach w Azji był 35 i 50 w Sapporo i 21 i 35 w Pjongczangu. Przed MŚ w Lahti był sklasyfikowany na 23. miejscu. Na skoczni normalnej był 28., a na dużej 32. Wraz z kolegami zajął 7. miejsce w konkursie drużynowym, mając 4 notę w zespole.
W prologu do konkursu indywidualnego Japończyk zajął 27. miejsce, a w konkursie drużynowym Japończycy zajęli 5. miejsce. Konkurs indywidualny zakończył na 13. pozycji skacząc 120 i 123,5 m. Turniej kwalifikacyjny w Lilehammer zakończył na 15. pozycji, w Trondheim na 23, zaś konkurs na 15. miejscu. W prologu do konkursu w Vikersund był 6., skacząc 214 m. W konkursie drużynowym wraz z kolegami był 6., mając 11. pozycję w stawce.19 marca 2017 osiągnął rekord życiowy 241,5 m na Vikersundbakken w Vikersund w Norwegii. Jednocześnie zajął w tym konkursie drugie miejsce. W cyklu Raw Air zajął 8. miejsce.
W piątek, 24 marca w Planicy zajął 4. miejsce, dzień później Japonia zajęła 6. miejsce. W jednoseryjnym finale PŚ po raz 63. w karierze stanął na podium (na 3. jego stopniu) po skoku na odległość 239 metrów.
Japończyk w Pucharze Świata został sklasyfikowany na 15. miejscu z dorobkiem 401 punktów, natomiast w Pucharze Świata w lotach z 230 punktami na 4. miejscu.
2017/2018.
Kasai sezon zaczął od 5. miejsca podczas inauguracyjnego konkursu drużynowego w Wiśle. W konkursie indywidualnym zajął 31.miejsce, na następny, w Ruce, nie zakwalifikował się. 25 listopada wraz z Junshirō i Ryōyū Kobayashi oraz z Taku Takeuchi sięgnął po brąz w konkursie drużynowym, co było jedynym jego, jak i japońskiej kadry, medalem w drużynie w tym sezonie. Podczas następnych konkursów drużynowych zajmował 5. lub 6. miejsca. Podobnie jak reszta kadry A nie wystąpił podczas zawodów w Niżnym Tagile. Pierwsze punkty Kasai zdobył 10 grudnia w Titisee-Neustedt osiągając 10. pozycję. Podczas Turnieju Czterech Skoczni tylko raz znalazł się w czołowej trzydziestce (18. w Innsbruck), co skutkowało odległym 40. miejscem w generalnej klasyfikacji cyklu. Najlepszy start zanotował podczas zawodów w Tauplitz 13 stycznia, gdzie zajął 5. miejsce po skokach na odległość 216 i 227 metrów.[386]
W dniach 19-21.01.18 odbył się trzy-seryjne zawody Mistrzostw Świata w lotach.[385] Japończyk początkowo plasował się na 6. miejscu po skoku na 218,5 metra, ale następna bardzo słaba odległość na 123,5 metr doprowadziła do spadku w klasyfikacji konkursu. Mimo lotu na 209 metrów mistrzostwa zakończył na 25. miejscu.
W następnym konkursie w Zakopanem został sklasyfikowany na 24. miejscu. Nie wystąpił w Willingen, bowiem trenował w Sapporo do igrzysk olimpijskich. Zimowe igrzyska olimpijskie w Pjongczangu były jego ósmymi, dzięki czemu ustanowił światowy rekord w liczbie startów na zimowych igrzyskach. Sam występ był najsłabszy od roku 2002. Na normalnej skoczni zajął 21. pozycję, a na dużej 33.
Do zdobywania punktów w Pucharze Świata powrócił podczas cyklu Raw Air. W Oslo w prologu zajął 39. miejsce, a w samym konkursie 30. Podczas kwalifikacji w Lillehammer uplasował się na 26 pozycji, a w pucharowym występie na 18. W Trondheim, gdzie niegdyś wygrywał osiągnął w prologu 47, a dzień później 46. Start w Vikersund był jego najlepszym podczas tegorocznego Raw Air, bowiem w prologu uplasował się na 17 miejscu, a w samym konkursie na 10. Łączna nota dała Kasaiemu w Raw Air 24. pozycję.[387]
W Planicy 23 marca zajął 11. miejsce, a dzień później indywidualna nota w konkursie drużynowym dałaby mu 9. W ostatnim konkursie sezonu 25 marca osiągnął na Letalnicy 22. pozycję. Po czterech latach był to pierwszy sezon, podczas którego Kasai nie zajął żadnego miejsca na podium, wskutek czego w klasyfikacji generalnej Pucharu Świata zajął 26. miejsce, co dało mu trzecie miejsce wśród reprezentantów Japonii. Klasyfikacja w Pucharze Świata w lotach dała mu wysokie 9. miejsce i był najlepszym Japończykiem.[388]
Mistrzostwa Japonii.
"brak jakichkolwiek danych na temat zawodów mistrzowskich z lat 2005–2010, 2002, 1995–1999, 1993 i wcześniejszych"

</doc>
<doc id="104084" url="https://pl.wikipedia.org/wiki?curid=104084" title="Bichon frise">
Bichon frise

Bichon frise – jedna z ras psów, należąca do grupy psów do towarzystwa, zaklasyfikowana do sekcji Biszonów i ras pokrewnych. Według klasyfikacji FCI nie podlega próbom pracy. i jest uznany za rasę francusko-belgijską. Zgodnie z klasyfikacją amerykańską, należy do grupy psów użytkowych.
Rys historyczny.
Pod koniec średniowiecza był dobrze znany we Włoszech i Francji. Na Teneryfę został sprowadzony przez Hiszpanów. W 1934 roku ustalono wzorzec rasy.
Współcześnie cieszy się popularnością m.in. w Stanach Zjednoczonych i w Wielkiej Brytanii jako pies rodzinny. Wyglądem jest zbliżony do swojego krewniaka biszona bolońskiego.
Pielęgnacja.
Pielęgnacja wymaga gruntownego szczotkowania dwa razy w tygodniu oraz raz na miesiąc kąpieli. Końce spiralnie skręconych włosów podcina się do odpowiedniej formy.

</doc>
<doc id="104086" url="https://pl.wikipedia.org/wiki?curid=104086" title="Szos">
Szos

Szos – podstawowy podatek od majątku płacony przez mieszczan w dawnej Polsce na rzecz skarbu państwa.
Historia.
Jego stawka podstawowa wynosiła początkowo (XIV w.) 2 grosze od każdej grzywny majątku (domy i warsztaty rzemieślnicze). Odpowiedzialność za ściągnięcie podatku ponosiły władze miasta. Od XVI w. szos nakładano w zryczałtowanej postaci na miasto. Rozkład podatku pomiędzy mieszczan był przeprowadzany przez radę miejską. Przy okazji uchwalania poboru sejmy nakładały na miasta nadzwyczajny szos w wysokości wielokrotności stawki podstawowej. 
W drugiej połowie XVI wieku było w Koronie prawie siedemset miast i miasteczek z których ściągano szos. W przypadku niewielkich miasteczek były to sumy stosunkowo niewielkie. Na przykład miasteczko Kamion w ziemi sieradzkiej płaciło według rejestru z 1563 r. 4 floreny i 24 grosze szosu.
Nazwa szos pochodzi od niemieckiego "schoss".

</doc>
<doc id="104089" url="https://pl.wikipedia.org/wiki?curid=104089" title="Grudzień 2004 w sporcie">
Grudzień 2004 w sporcie



</doc>
<doc id="104092" url="https://pl.wikipedia.org/wiki?curid=104092" title="Wszemił">
Wszemił

Wszemił, Świemił – staropolskie imię męskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-mił" ("miły"). Znaczenie imienia: "wszystkim miły", "lubiany przez wszystkich".
Wszemił imieniny obchodzi 12 maja i 22 listopada.

</doc>
<doc id="104093" url="https://pl.wikipedia.org/wiki?curid=104093" title="Boston terrier">
Boston terrier

Boston terrier – jedna z ras psów terrierowatych, należąca do grupy psów głównie do towarzystwa, zaklasyfikowana do sekcji małych psów molosowatych. Zgodnie z klasyfikacją amerykańską należy do grupy psów użytkowych. Nie podlega próbom pracy.
Rys historyczny.
W XIX wieku w Stanach Zjednoczonych były popularne walki psów, które specjalnie do tych celów hodowano i selekcjonowano. Szukając lepszych psów bojowych robotnicy z Bostonu krzyżowali angielskie buldogi bojowe z białymi terierami angielskimi, które obecnie są rasą wymarłą. Później do hodowli bostonów dodano jeszcze domieszkę krwi buldogów francuskich. Rasa uznana została przez Amerykański Związek Kynologiczny w 1893 roku.
Szata i umaszczenie.
Umaszczenie pręgowane, czarne lub focze z białymi zaznaczeniami. Delikatny, krótki włos łatwy do pielęgnacji. W Stanach występują również osobniki o kolorze czerwonym (red), niebiesko-szarym (blue) oraz kremowym (cream), jednak jest to odstępstwo od wzorca, nie akceptowane w Polsce.
Najważniejszą rzeczą w umaszczeniu u boston terrierów są charakterystyczne znaczenia na pysku i biały szal wokół szyi.
Zachowanie i charakter.
Łatwo adaptuje się do zmieniających warunków otoczenia, towarzyski i tolerancyjny wobec dzieci (o ile nie są zbyt napastliwe). Czujny, bez nadmiernej skłonności do szczekania, przywiązuje się do swych domowników, lecz jest psem jednego właściciela – jest jemu bezgranicznie oddany.
Użytkowość.
Pies towarzyszący i reprezentacyjny.
Zdrowie i pielęgnacja.
Sierść jest łatwa w pielęgnacji, wystarczy czesać ją raz na tydzień. Należy pamiętać o regularnym czyszczeniu wnętrza uszu i wycieraniu wilgotnym wacikiem kącików oczu. Najbardziej typowe dla rasy dolegliwości to brachycefalia, owrzodzenia rogówki, trudności przy porodzie, problemy z sercem, guzy skóry, zwichnięcie rzepki kolanowej, nadmierne zwężenie nozdrzy i kichanie wsteczne. Długość życia: 13 do 15 lat.
Popularność.
Dziś ta rasa jest popularniejsza w Stanach Zjednoczonych i Kanadzie, skąd importuje się osobniki, aby odświeżyć hodowle w Europie.

</doc>
<doc id="104099" url="https://pl.wikipedia.org/wiki?curid=104099" title="Polski Związek Krótkofalowców">
Polski Związek Krótkofalowców

Polski Związek Krótkofalowców (PZK, ang. "Polish Amateur Radio Union") – organizacja założona 22 lutego 1930 jako związek klubów, zrzeszająca przed II wojną światową kluby krótkofalarskie.
Przed II wojną światową organizacja miała status prawny związku klubów i była wpisana do rejestru prowadzonego przez Prezydenta m. st. Warszawy. Po II wojnie światowej związek nie został reaktywowany formalnie, ale również nigdy nie został wykreślony z rejestru związków i stowarzyszeń. 31 marca 1947 roku Prezydent m. st. Warszawy zarejestrował stowarzyszenie o nazwie Polski Związek Krótkofalowców, którego założycielami byli oficerowie Ludowego Wojska Polskiego Departamentu Łączności Ministerstwa Obrony Narodowej oraz wysocy oficerowie Ministerstwa Bezpieczeństwa Publicznego. Siedzibą organizacji był Departament II Ministerstwa Bezpieczeństwa Publicznego przy ul. Koszykowej 6 w Warszawie. 22 sierpnia 1950 roku Prezydium Rady Narodowej organizację tę wykreśliło z rejestru na podstawie uchwały Walnego Zjazdu Członków PZK z 21 lipca 1950 roku, jej likwidatorem było Towarzystwo Przyjaciół Żołnierza.
Obecne PZK to organizacja stworzona 31 maja w roku 1958 na bazie zmian w Lidze Przyjaciół Żołnierza, jako stowarzyszenie osób fizycznych. Członek IARU jako organizacja narodowa, która wstąpiła w kwietniu 1933 roku wobec zapisów konstytucji IARU dopuszczającej jedynie jedną organizację narodową jako członka. Po wojnie uchwałą z 1 lutego 1948 roku Walnego Zjazdu Członków PZK podjęto decyzję o wystąpieniu PZK z IARU. Od tamtej pory nie podjęto uchwały o przystąpieniu ponownym PZK do IARU jako członka. PZK posiada około 4000 członków (na 15 000 wydanych pozwoleń radiowych amatorskich w Polsce).
PZK jest wydawcą kilku dyplomów specjalistycznych, organizuje krajowe i międzynarodowe zawody krótkofalarskie, prowadzi biuro (Centralne Biuro QSL PZK) wymiany kart QSL z całym światem tylko dla osób będących członkami organizacji.
Prezesi PZK od 1930 roku.
Oddziały terenowe PZK.
Stan na 23 marca 2010 zgodnie z wykazem zamieszczonym na stronie Polskiego Związku Krótkofalowców:
Kluby związane z PZK.
Przy PZK działają kluby specjalistyczne skupiające zapaleńców zajmujących się różnymi dziedzinami radioamatorstwa. Część z nich wydaje własne biuletyny informacyjne, organizuje spotkania w celu wymiany doświadczeń oraz organizuje zawody o randze międzynarodowej. Członek PZK może działać w każdym z tych klubów. Niektóre z klubów mają w swoich szeregach radioamatorów niezrzeszonych w PZK.
Odznaka Honorowa PZK.
Szczególnie zasłużone osoby odznaczane są przez PZK Odznaką Honorową.

</doc>
<doc id="104100" url="https://pl.wikipedia.org/wiki?curid=104100" title="Więcław">
Więcław



</doc>
<doc id="104102" url="https://pl.wikipedia.org/wiki?curid=104102" title="Tolisław">
Tolisław

Tolisław – staropolskie imię męskie. Składa się z członów "Toli-" ("toliti" – "uspokajać", też: "tulić"), i "-sław" ("sława"). Znaczenie imienia: "wyciszający sławę", "skromny". Żeński odpowiednik – Tolisława.
Tolisław imieniny obchodzi 25 lutego, 1 kwietnia i 21 grudnia.

</doc>
<doc id="104103" url="https://pl.wikipedia.org/wiki?curid=104103" title="Toligniew">
Toligniew

Toligniew — staropolskie imię męskie. Składa się z członów "Toli-" ("toliti" – "uspokajać", też: "tulić, obejmować rękami"), i "-gniew" ("gniew"). Znaczenie imienia: "ten, który uspokaja gniew".
Staropolskie zdrobnienia: Tola (masc.), Tolak, Tolczk (lub Tołczk), Tolek, Toleń, Tolęcic, Tolęda, Toliba, Tolim, Tolima (masc.), Tolk (lub Tołk), Tolka (masc.), Tolko, Toch, Tochacz, Tochel, Tochnik, Tochta, Tost, Tosz, Toszak, Toszek, Toszk, Toszka (masc.)
Toligniew imieniny obchodzi 13 lutego.

</doc>
<doc id="104104" url="https://pl.wikipedia.org/wiki?curid=104104" title="Proboszcz">
Proboszcz

Proboszcz (z niem. "Propst", a to od łac. "praepositus", przełożony; łac. odpowiednik to "parochus", z gr. "πάροικος" "paroikos", sąsiad), pleban (łac. "plebanus" od "plebs" lud) – duchowny, na ogół w stopniu prezbitera, zarządzający gminą kościelną (parafią).
Stan obecny.
Kościół katolicki.
W Kościele katolickim proboszcz jest mianowanym przez biskupa duszpasterzem i zarządcą parafii. Jest więc odpowiedzialny za duszpasterstwo parafian i dobra materialne parafii. Status proboszcza prawo kanoniczne określa sformułowaniem: "Własny pasterz zleconej sobie parafii pod władzą biskupa" ("Pastor proprius paroeciae sibi commissae sub auctoritate Episcopi" – kan. 519).
Proboszczem zostać może wyłącznie prezbiter, którego poglądy są zgodne z magisterium Kościoła i który nie budzi zastrzeżeń obyczajowych i moralnych. Jeżeli prezbiter żyje w małżeństwie, jego żona i dzieci z nim mieszkające również nie mogą budzić zastrzeżeń obyczajowych. Ponadto musi być wolny od przeszkód prawnych prawa kanonicznego i powszechnego. Kandydat na proboszcza musi potwierdzić swoją przydatność przez złożenie egzaminu przed własnym biskupem. Metodę i przedmiot egzaminu określa biskup.
Mianowany na proboszcza powinien swój urząd objąć na czas nieokreślony, ponieważ stałość ma być jednym z jego podstawowych przymiotów. Istnieje jednak możliwość, by urząd proboszcza obsadzany był kadencyjnie. Taka decyzja wymaga jednak zgody Konferencji Episkopatu wyrażonej w formie dekretu i potwierdzonej przez Stolicę Apostolską.
W obsadzaniu urzędu proboszcza biskup działa w sposób wolny i niezależny. Powinien jednak wysłuchać w tej sprawie przede wszystkim opinii dziekana, oraz wszystkich, duchownych i świeckich, którzy mu w tej decyzji mogą służyć radą.
Mianowanego proboszcza w objęty urząd i parafię wprowadza jego ordynariusz w sposób przyjęty zwyczajowo w danej diecezji. Minimalną formą wprowadzenia, wymaganą prawem kanonicznym jest publiczne przedstawienie parafianom dekretu o nominacji z wyznaczeniem daty jej obowiązywania. Jeżeli po wyznaczonym terminie, bez ważnej przyczyny, parafia nie zostanie objęta przez nominata, wówczas jego urząd biskup musi uznać za wakujący.
Jeżeli stolica biskupia wakuje lub ma przeszkodę w działaniu dłużej niż rok zarządzający diecezją lub jej administrator przejmuje prawo biskupa do mianowania proboszczów.
Parafia może mieć wyłącznie jednego proboszcza. Prawo kanoniczne dopuszcza jednak kilka przypadków szczególnych:
Do podstawowych obowiązków proboszcza należą:
Biskup może wyznaczyć do pomocy proboszczowi wikariusza i/lub diakona. Ponadto proboszcz powinien wspierać się w swych decyzjach opinią rady parafialnej.
O wynagrodzeniu za pracę proboszcza decyduje jego biskup swoimi własnymi dekretami.
W czasie przeszkody działania funkcji proboszcza lub w czasie wakansu jego urzędu biskup wyznacza administratora parafii, który ma uprawnienia proboszcza. Zwyczajnym administratorem jest najstarszy nominacją wikariusz.
Utrata urzędu proboszcza następuje:
Sposób działania urzędu proboszcza reguluje w Kościele łacińskim "Kodeks prawa kanonicznego" (zwłaszcza w kanonach 517–544), natomiast w katolickich Kościołach wschodnich "Kodeks kanonów Kościołów wschodnich" (zwłaszcza w kanonach 281–300).
Kościoły protestanckie.
W kościołach protestanckich proboszczowie na ogół pochodzą z wyboru. Np. w Kościele Ewangelicko-Augsburskim w RP proboszcza wybierają na 10-letnią kadencję członkowie parafii posiadający czynne prawo wyborcze (rozróżnić trzeba to stanowisko od proboszcza-administratora mianowanego przez Konsystorz). W niektórych Kościołach zamiast terminu proboszcz stosuje się termin pastor.
Historia.
W średniowieczu proboszczem mogła być również osoba świecka, np. mieszczanin sprawujący funkcje administracyjne w parafii. W tym samym czasie wyróżniano prepozyta, który zarządzał parafią miejską, oraz plebana, który zarządzał parafią wiejską.
W Wojsku Polskim II RP "proboszcz" był tytułem duchownych katolickich oraz ewangelickich (wyznania augsburskiego, reformowanego i unijnego) odpowiadający randze podpułkownika (komandora porucznika).

</doc>
<doc id="104105" url="https://pl.wikipedia.org/wiki?curid=104105" title="Światopełk">
Światopełk



</doc>
<doc id="104106" url="https://pl.wikipedia.org/wiki?curid=104106" title="Sulibor">
Sulibor

Sulibor – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-bor" ("walczyć, zmagać się"). Może oznaczać "obiecujący walkę" albo "ten, który lepiej walczy".
Sulibor imieniny obchodzi 3 października i 17 listopada.

</doc>
<doc id="104107" url="https://pl.wikipedia.org/wiki?curid=104107" title="Sulimir">
Sulimir

Sulimir, Sulimiar, Sulmir – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-mir" ("pokój, spokój, dobro"). Znaczenie imienia: "przynoszący/obiecujący/lepszy pokój".
Sulimir imieniny obchodzi 7 lutego, 30 maja i 30 października.
Zob. też: 

</doc>
<doc id="104108" url="https://pl.wikipedia.org/wiki?curid=104108" title="Sulirad">
Sulirad

Sulirad – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-rad" ("radosny, zadowolony"). Znaczenie imienia: "obiecujący radość".
Sulirad imieniny obchodzi 30 maja i 23 sierpnia.

</doc>
<doc id="104109" url="https://pl.wikipedia.org/wiki?curid=104109" title="Sulich">
Sulich

Sulich – staropolskie imię męskie, jedna z licznych form pochodnych, powstałych poprzez skrócenie imion męskich zaczynających się na "Suli-", takich jak Sulibor, Sulibrat, Sulidziad, Suligost, Sulimir, Sulimiar, Sulmir, Sulirad, Sulisław, Solisław, Sulistryj i Suliwuj. Również nazwisko używane w Polsce, Niemczech i Czechach, zapoczątkowane przekształcaniem imion w nazwiska, nazwisko staropolskie, staroszlacheckie. W dniu 10.05.2009 na terenie Polski 988 osób nosiło to nazwisko.
W Polsce istnieją miejsca kultowe o nazwach zbliżonych np. Sulich, Suliche, Suliskie. W okolicach Krasnosielca nad rzeką Orzyc znajduje się bagno Sulicha, w którym lokalna ludność znajdowała fragmenty porcelany.

</doc>
<doc id="104110" url="https://pl.wikipedia.org/wiki?curid=104110" title="Stojan (imię)">
Stojan (imię)

Stojan - imię staropolskie, model jednoczłonowy, imiesłowowy "Stoj-an", od psł. "stojatь", staropolskiego i współczesnego gwarowego poznańskiego "stojać" - stać.

</doc>
<doc id="104111" url="https://pl.wikipedia.org/wiki?curid=104111" title="Stanibor">
Stanibor

Stanibor – staropolskie imię męskie, złożone z członu "Stani-" ("stać, stać się, stanąć") oraz członu "-bor" ("walczyć, zmagać się"). Mogło oznaczać "ten, który zostanie sławnym wojownikiem".
Stanibor imieniny obchodzi 15 maja.

</doc>
<doc id="104112" url="https://pl.wikipedia.org/wiki?curid=104112" title="Kanonik">
Kanonik

Kanonik (łac. "canonicus") – wczesnośredniowieczna nazwa duchownych, żyjących według reguł kanonicznych przy kościołach biskupich (katedrach); obecnie kapłan uhonorowany tą godnością za szczególne zasługi dla kościoła lokalnego, zobowiązany do sprawowania określonych obrzędów liturgicznych wraz z innymi kanonikami lub miejscowym biskupem.
Dawniej od kanoników nie wymagano posiadania święceń, lecz jedynie tonsury (tzw. kanonicy „świeccy”).
Kanonicy tworzą kapituły katedralne oraz kolegiackie. Zasadniczo dzielą się na:
Strój.
Prawo kanoniczne od 1972 roku odbiera kanonikom następujące przywileje dotyczące stroju chórowego, dotychczas niekiedy stosowane: mantolet, pas z frędzlami, czerwone skarpety, buty z klamrami, fioletowe "ferraiolone", rokieta, mitra, pastorał, pierścień i pektorał. Ponadto zabroniony jest fioletowy mucet, chyba że kanonik jest biskupem – niebędący nimi kanonicy mają nosić mucety czarne lub szare z fioletowymi obszyciami. Strój chórowy kanonika według prawa kanonicznego określony jest tylko jako komża nałożona na sutannę właściwą jego randze (zupełnie czarna dla prezbitera bez dodatkowych godności, czarna z fioletowymi obszyciami i guzikami dla Kapelana Jego Świątobliwości itd.) oraz czarny lub popielaty mucet z fioletowymi obszyciami. Prawo kanoniczne nie wspomina o kolorze pomponu przy birecie, a z CLPB można wnioskować, że jest on koloru przysługującego randze kapłana (fioletowy dla kapelanów Jego Świątobliwości itd.). W praktyce wiele kapituł kanonickich utrzymało jednak własne zasady co do stroju chórowego kanoników stanowiące nadużycia i niekiedy stojące w sprzeczności z ceremoniałem (powszechnie stosowane są na przykład wyraźnie zabronione fioletowy mucet i rokieta). Wiele kapituł kanonickich kontynuuje tradycję własnego ustalania strojów chórowych kanoników, co prowadzi niekiedy do wyraźnych między nimi różnic. Wyjątek stanowią kapituły z indultem papieskim.
Powszechnie kojarzona z kanonikami sutanna Kapelana Honorowego Jego Świątobliwości (z fioletowymi guzikami, obszyciami i pasem) oraz biret z fioletowym pomponem należą do elementów przewidzianych w statutach konkretnych kapituł, nie są zaś ani nieodzownymi ani obowiązkowymi elementami stroju kanonika patrząc pod kątem prawa kanonicznego. W przypadku, gdy dana kapituła nie miałaby w swym statucie określonych przywilejów co do stroju chórowego, kanonik będący prezbiterem bez dodatkowych godności nosiłby całkowicie czarną sutannę, czarny biret z czarnym pomponem, komżę, czarny lub szary mucet obszyty fioletowym sznurkiem oraz dystynktorium kapituły. Kanonikami gremialnymi i honorowymi mogą być jednak również prezbiterzy z godnościami papieskimi (kapelani Jego Świątobliwości, prałaci honorowi Jego Świątobliwości, protonotariusze apostolscy nadliczbowi). Wówczas ważniejszy jest strój kanonika, jednakże wyłącznie przy czynnościach liturgicznych pełnionych w obrębie obowiązków kanonickich na terenie kapituły; poza jej terenem strój chórowy kanonika bez dodatkowych godności nie różni się od stroju zwykłego prezbitera i składa z czarnego biretu oraz komży. Analogicznie, kapłani z godnościami papieskimi w liturgii poza obrębem kapituły ubierają strój chórowy właściwy dla swojej godności, bez elementów stroju kanonika (mucetu, dystynktorium oraz ewentualnego biretu z kolorowym pomponem). Kanonikom honorowym danej kapituły przysługują te same przywileje dotyczące stroju, co kanonikom gremialnym, na takich samych zasadach.
W stroju na uroczyste okazje niezwiązane z liturgią kanonicy w praktyce często przywdziewają sutannę z fioletowymi guzikami oraz obszyciami przepasaną fioletowym pasem nadane im przepisami kapituły, przez co odpowiadają strojem Kapelanom Honorowym Jego Świątobliwości.
Do dodatkowych przywilejów względem stroju nadawanych przez biskupa diecezjalnego (często wraz z tytułem kanonika honorowego) należą:

</doc>
<doc id="104114" url="https://pl.wikipedia.org/wiki?curid=104114" title="Spytek">
Spytek



</doc>
<doc id="104115" url="https://pl.wikipedia.org/wiki?curid=104115" title="Hans Schaffner">
Hans Schaffner

Hans Schaffner (ur. 16 grudnia 1908 w Interlaken, zm. 26 listopada 2004), polityk szwajcarski.
Działacz Partii Wolnych Demokratów, w latach 1961-1969 zasiadał w Radzie Związkowej (rządzie) jako reprezentant kantonu Aargau. Zastąpił w składzie rządu Maxa Petitpierre'a i objął stanowisko szefa departamentu (resortu) spraw ekonomicznych. W 1965 był wiceprezydentem, a w 1966 prezydentem Szwajcarii.
Zakończył pracę w Radzie Związkowej 31 grudnia 1969 i został zastąpiony przez Ernsta Bruggera.

</doc>
<doc id="104116" url="https://pl.wikipedia.org/wiki?curid=104116" title="Sławosław">
Sławosław

Sławosław – staropolskie imię męskie, złożone z członów "Sławo-" ("sława") i "-sław" ("sława"). Andrzej Bańkowski twierdzi, że imię to najprawdopodobniej pierwotnie brzmiało Słabosław. Może oznaczać "ten, kto sławi sławę".
Sławosław imieniny obchodzi 25 lipca.

</doc>
<doc id="104117" url="https://pl.wikipedia.org/wiki?curid=104117" title="Lizyp">
Lizyp

Lizyp z Sykionu – rzeźbiarz grecki. Artysta stylu późnoklasycznego, działający w latach około 370–320 p.n.e. Początkowo prawdopodobnie kowal. Nadworny rzeźbiarz Aleksandra Wielkiego.
Życie.
Początki.
Urodził się w Sykionie, mieście słynącym ze szkoły malarskiej i rzeźbiarskiej, którą tworzyli Aristokles, jego uczniowie, Doidalos, Kleon oraz Eupompos. Według Pliniusza początkowo musiał pracować jako zwykły kowal. W tych czasach szkoła sykiońska, słynąca przede wszystkim z obrazów, rywalizowała ze szkołą argiwską, założoną przez Hageladesa. W momencie urodzenia Lizypa obie szkoły były ze sobą bardzo powiązane i obie znajdowały się pod silnym wpływem zmarłego niedawno Polikleta. Prawdopodobnym jest, że wpływ na niego wywarł malarz Eupompos, zachęcając go do studiowania natury. Nie wiadomo, czy miał mistrza, z jednej strony bowiem mało prawdopodobne, że mógł być on samoukiem, z drugiej – źródła pisane nie dają podstawy do przypuszczenia, iż takiego miał.
Już w początkach swojej pracy rzeźbiarza za tworzywo wybrał brąz, co wiąże się z sykiońskimi tradycjami rzeźbiarskimi. Przez dłuższy czas ograniczał się jedynie do rzeźbienia atletów. Z początków jego twórczości pochodzi posąg "Troilosa", którego bazę znaleziono w Olimpii. Troilos był zwycięzcą igrzysk w Olimpii, ostatnie swoje zwycięstwo odniósł w 372 roku p.n.e. Podobną datę daje inskrypcja z sygnaturą Lizypa znaleziona w Delfach, a oba te znaleziska świadczą o tym, że artysta bardzo wcześnie rozpoczął swoją karierę.
Nadworny rzeźbiarz Aleksandra Wielkiego.
Od czasu wstąpienia na tron Aleksandra Wielkiego datuje się kontakt Lizypa z dworem macedońskim. Artysta towarzyszył władcy w wyprawie do Azji, a także był z nim w Lindos na Rodos, Tyrze i w Egipcie. Wykonał w Artemizjonie portretowy posąg władcy z włócznią. Wykonał także w 334 roku p.n.e. wotum dla miasta Dionu, upamiętniając bitwę nad Granikiem. Podczas oblegania Tyru wykonał posąg "Heraklesa", nawiązujący do tradycji fenickich. W czasie pobytu na dworze Aleksandra rzeźbił jednak przede wszystkim liczne portrety władcy, takie jak "Herma Azara" czy "Aleksander na koniu". Prawdopodobnie umiejętność tworzenia różnorodnych, psychologicznych portretów jednej postaci zapewniła mu taką pozycję na dworze króla Macedonii.
Po śmierci Aleksandra.
Wiadome jest, że po śmierci władcy Lizyp powrócił do Grecji, gdzie zaczął tworzyć wraz z Leocharesem przy pomniku dla Delf, przedstawiającym "Polowanie Aleksandra". Pomnik ten został wzniesiony przez Kraterosa, wnuka bohatera tamtych wydarzeń, który poległ w 321 roku p.n.e. jako sojusznik Antypatra. 
Twórczość.
Lizyp wywarł ogromny wpływ na rozwój rzeźby greckiej. Jego dzieła dążą do oddania idealnych proporcji ciała atlety. Swój kanon przedstawił w rzeźbie "Apoksyomenosa", młodego atlety. U Lizypa wysokość głowy przedstawianej postaci równa jest dziewiątej części wysokości tej postaci. Jego postacie są o wiele smuklejsze niż u Polikleta, kontrapost jest wyraźniej zaakcentowany, muskulatura przedstawiona zaś w sposób bardziej realistyczny, z uwypukleniem mięśni obciążonych i podkreśleniem odpoczywających. Stworzył on także własny styl w przedstawianiu twarzy, na których obliczach maluje się zmęczenie oraz refleksja, także na rzeźbach herosów. Nie unikał on jednak także przedstawień dynamicznych, czego przykładem jest ukazanie różnych wyobrażeń Heraklesa, znajdującego się w odmiennych sytuacjach i nastrojach.
Lizyp przyczynił się do rozwoju portretu w kierunku dążącym do większego realizmu, o czym świadczy "herma Azara". Zasłynął z odkrycia głębi i przestrzenności rzeźbiarskiej. Głębię osiągnął poprzez przybliżanie i oddalanie pojedynczych i grupowych fragmentów dzieł, tworząc w ten sposób dalsze i bliższe plany oraz modelując je odpowiednio i różnicując poprzez draperie. Bogów ukazywał jako zwykłych ludzi, zajętych codziennymi czynnościami, takich jak w przypadku "Hermesa" zajmującego się zawiązywaniem sandałów. Jednocześnie jednak był Lizyp autorem wielkiego, liczącego kilkanaście metrów posągu "Zeusa" dla Tarentu i posąg "Heliosa na wozie", patrona Rodos, kierującego kwadrygą zaprzężoną w cztery konie w galopie. Lizyp ostatecznie zerwał z frontalnością, często stosując zwroty i skłony głowy w bok.

</doc>
<doc id="104119" url="https://pl.wikipedia.org/wiki?curid=104119" title="Sirosław">
Sirosław

Sirosław, Sierosław – staropolskie imię męskie, złożone z dwóch członów: "Siro-" ("pozbawiony czegoś") i "-sław" ("sława"). Mogło oznaczać "pozbawiony sławy".
Żeński odpowiednik: Sirosława.
Sirosław imieniny obchodzi 3 października.

</doc>
<doc id="104121" url="https://pl.wikipedia.org/wiki?curid=104121" title="Siemirad">
Siemirad

Siemirad — staropolskie imię męskie, złożone z członów "Siemo(i)-" (psł. "*sěmьja" ma m.in. znaczenia "rodzina, ród; czeladź, służba, własność") i "-rad" ("cieszyć się"), mówiące o radości skierowanej do obdarzonego imieniem. 
Siemirad imieniny obchodzi 1 lutego i 7 grudnia.
Zobacz też:

</doc>
<doc id="104122" url="https://pl.wikipedia.org/wiki?curid=104122" title="Europejska Partia Zielonych">
Europejska Partia Zielonych

Europejska Partia Zielonych ("European Green Party") – europejska partia polityczna założona przez 32 partie członkowskie Europejskiej Federacji Partii Zielonych na kongresie 20–22 lutego 2004 roku w Rzymie. Reprezentuje ją dwoje rzeczników, aktualnie (od listopada 2019) są to: Évelyne Huytebroeck i Thomas Waitz. Obecnie w skład EPZ wchodzi 36 partii członkowskich i 9 partii-obserwatorów.
Do najważniejszych ciał EPZ należą Kongres, Rada i Komitet.
Kongres składa się z 400 reprezentantek/reprezentantów partii członkowskich i Zielonych europosłów. Ich liczba z każdej partii członkowskiej jest ustalana proporcjonalnie do liczby głosów uzyskanych w ostatnich wyborach do Parlamentu Europejskiego lub wyborach do parlamentów krajowych. Każda partia ma co najmniej czworo członkiń/członków. Kongres ma decydujący głos w kwestii ogólnych kierunków polityki EPZ i głównych zasad.
Rada składa się z przedstawicieli/przedstawicielek zielonych europosłów i partii członkowskich. Rada odpowiada za działania polityczne pomiędzy kongresami oraz decyduje w kwestiach organizacyjnych, takich jak wybór Komitetu, przyjmowanie partii członkowskich i partii obserwatorek oraz statut EPZ.
Komitet składa się z 9 członkiń/członków wybieranych przez partie członkowskie. W skład Komitetu wchodzą: dwoje rzeczników (kobieta i mężczyzna), sekretarz generalny/a i skarbnik/czka oraz delegat/ka Federacji Młodych Zielonych Europejskich. Zgodnie ze statutem EPZ Komitet składa się parytetowo z co najmniej 4 kobiet i co najmniej 4 mężczyzn. Komitet odpowiada za bieżące sprawy polityczne oraz wykonywanie decyzji Rady.
EPZ działa na rzecz swoich partii członkowskich w celu wdrożenia zielonej polityki w Europie. Wspiera merytorycznie mniejsze partie Zielonych. Ściśle współpracuje z Grupą Zieloni – Wolny Sojusz Europejski w Parlamencie Europejskim.
Do Europejskiej Partii Zielonych należy Partia Zieloni z Polski (przyjęta do EPZ w maju 2005). Delegatami partii w Radzie EPZ są Ewa Sufin-Jaquemart i Adam Ostolski. W zarządzie EPZ w latach 2006–2009 Magdalena Mosiewicz, była wieloletnia współprzewodnicząca partii (działającej wtedy pod nazwą Zieloni 2004).
Dokumenty programowe.
Przyjęte przez II Kongres EPZ w Genewie (14 października 2006):
Przyjęte przez Radę EPZ na posiedzeniu w Lublanie (11–13 kwietnia 2008):
Przyjęte przez Radę EPZ na posiedzeniu w Paryżu (9–12 października 2008):
Przyjęty przez Kongres Wyborczy w Brukseli (27–28 marca 2009):
Przyjęte przez Radę EPZ na posiedzeniu w Brukseli (29 marca 2009):

</doc>
<doc id="104124" url="https://pl.wikipedia.org/wiki?curid=104124" title="Siemimysł">
Siemimysł



</doc>
<doc id="104126" url="https://pl.wikipedia.org/wiki?curid=104126" title="Siedlewit">
Siedlewit

Siedlewit – staropolskie imię męskie, złożone z członów "Siedle-" ("osada, siedziba") i "-wit" ("pan, władca"). Znaczenie imienia: "pan swojej siedziby".
Siedlewit imieniny obchodzi 29 listopada.

</doc>
<doc id="104127" url="https://pl.wikipedia.org/wiki?curid=104127" title="Sieciesław">
Sieciesław

Sieciesław, Siecsław, Siecław, Siesław – jest to albo staropolskie imię męskie, złożone z członu "Siecie-" ("rozumieć, przypomnieć sobie, domyślać się, czuć, spostrzegać") i "-sław" ("sława"), które może oznaczać "domyślający się przyszłej sławy", lub też neologizm i jego pochodne, powstały z imienia Sieciech, kiedy świadomość pochodzenia tego imienia zatarła się i błędnie zostało ono uznane za imię kończące się członem "-sław" (zamiast "-ciech").
Żeńskie odpowiedniki: Sieciesława, Siecsława, Siecława, Siesława.
Sieciesław imieniny obchodzi 22 sierpnia.

</doc>
<doc id="104128" url="https://pl.wikipedia.org/wiki?curid=104128" title="Sędziwoj">
Sędziwoj



</doc>
<doc id="104130" url="https://pl.wikipedia.org/wiki?curid=104130" title="Ernst Brugger">
Ernst Brugger

Ernst Brugger (ur. 10 marca 1914, zm. 20 czerwca 1998) – polityk szwajcarski.
Działacz Partii Wolnych Demokratów, od stycznia 1970 do 31 stycznia 1978 zasiadał w szwajcarskiej Radzie Związkowej (rządzie) jako następca Hansa Schaffnera. Reprezentował w Radzie kanton Zurych i stał na czele departamentu (resortu) spraw gospodarczych. W 1973 był wiceprezydentem, a 1974 prezydentem Szwajcarii.
W lutym 1978 jego miejsce w Radzie Związkowej zajął Fritz Honegger.

</doc>
<doc id="104133" url="https://pl.wikipedia.org/wiki?curid=104133" title="Rocław">
Rocław



</doc>
<doc id="104134" url="https://pl.wikipedia.org/wiki?curid=104134" title="Rosław">
Rosław

Rosław – słowiańskie imię męskie, będące formą skróconą imienia Rościsław lub Rodsław.
Forma żeńska: Rosława
Rosław imieniny obchodzi 17 stycznia.
Znani ludzie noszący imię Rosław:
Zobacz też:

</doc>
<doc id="104135" url="https://pl.wikipedia.org/wiki?curid=104135" title="Radowit">
Radowit

Radowit – staropolskie imię męskie, złożone z członów "Rado-" ("rad") i "-wit" ("pan, władca"). Znaczenie imienia: "rad swemu władcy" albo "ten, któremu jest rad jego władca".
Radowit imieniny obchodzi 27 maja, 28 listopada i 29 grudnia.

</doc>
<doc id="104138" url="https://pl.wikipedia.org/wiki?curid=104138" title="Radogost (imię)">
Radogost (imię)

Radogost – imię męskie o konstrukcji typowej dla imion słowiańskich, niepoświadczone w dawnych źródłach polskich. Znaczenie imienia: "rad gościom (obcym)". Jest odwróceniem imienia Gościrad. Jest to prawdopodobnie jedno z najwcześniej zapisanych imion słowiańskich (w formie Ardagast w VI wieku n.e. - jeśli nie chodziło o inne imię).
Radogost imieniny obchodzi 14 stycznia.

</doc>
<doc id="104139" url="https://pl.wikipedia.org/wiki?curid=104139" title="Rasław">
Rasław

Racsław, Racław, Ratsław, Recsław, Recław, Retsław, Resław, Rasław – staropolskie formy skrócone od imion męskich Radosław lub Racisław.
Żeńskie odpowiedniki: Racsława, Racława, Ratsława, Recsława, Recława, Retsława, Rasława.

</doc>
<doc id="104140" url="https://pl.wikipedia.org/wiki?curid=104140" title="Radowan">
Radowan

Radowan, Radwan, Redwan - staropolskie/słowiańskie imię męskie od psł. "*radovati (sę)", "radъ" - radować (się), (być) rad. Znaczenie imienia: "radujący się". Współcześnie popularne imię czeskie i południowosłowiańskie w pisowni Radovan, cyrylickie Радован.
Co do imion złożonych z morfemem "Rado": Radociech, Radosław, Radomił, Radomier, Radomir, Radowit, Radowuj, Cieszyrad, Bogurad, Gościrad etc. to w grę może wchodzić również pochodzenie od staropolskiego "radzić" "troszczyć, dbać o coś", od psł. "*raditi" lub "radzić" "udzielać rady" zapożyczonego ze śwn. "raden".
Imiona pokrewne: Radost
Miejscowości pochodzące od imienia.
Od imienia pochodzi między innymi nazwa wsi Radwanice na Dolnym Śląsku.

</doc>
<doc id="104143" url="https://pl.wikipedia.org/wiki?curid=104143" title="Racimir">
Racimir

Racimir, Racimiar - staropolskie imię męskie, złożone z członów "Raci-" ("walczyć, wojować") oraz "-mir" ("pokój, spokój, dobro"). Znaczenie imienia: "walczący o pokój".
Racimir imieniny obchodzi 19 stycznia i 10 lipca.
Znane osoby noszące imię Racimir:
Postacie fikcyjne:
Zobacz też:

</doc>
<doc id="104149" url="https://pl.wikipedia.org/wiki?curid=104149" title="PZK">
PZK



</doc>
<doc id="104151" url="https://pl.wikipedia.org/wiki?curid=104151" title="Krótkofalowiec">
Krótkofalowiec



</doc>
<doc id="104152" url="https://pl.wikipedia.org/wiki?curid=104152" title="Mitra (mitologia)">
Mitra (mitologia)

Mitra (awest. "Miθrō" ميترا – „pakt”, „przymierze”, sankr. "Mitráḥ") – bóstwo solarne w mitologii indoirańskiej, którego kult narodził się w II tysiącleciu p.n.e. Atrybuty i przymioty Mitry zostały opisane w "Aweście", która tytułuje go Panem Zobowiązań i opisuje jako ducha umów, personifikując w jego osobie Lojalność. Jako władca ładu, Mitra panował nad zmianami kosmicznymi, strzegł porządku społecznego, chronił majestat królewski i występował jako sędzia w zaświatach. Szczególnymi względami Mitra był obdarzany przez wyznawców w okresie równonocy jesiennej, a miesiącem, poświęconym bóstwu, był październik – "mehr". Mitra był przedstawiany jako wojownik w pełnym uzbrojeniu na zaprzęgniętym w białe konie rydwanie. Według mitologii indyjskiej Mitra należy do Aditjów i wraz z Waruną – o czym wspominają hymny "Rygwedy" – sprawował pieczę nad rytą, porządkiem społecznym, umowami i przyjaźnią. Od początku naszej ery kult Mitry rozpowszechnił się w cesarstwie rzymskim, gdzie przedstawiano go jako zabójcę byka.
Etymologia.
Zarówno wedyjskie Mitra jak i awestyńskie Mithra wywodzą się ze słowa "mitra", oznaczającego przysięgę, pakt, ugodę, przyjaźń. W sanskrycie oraz współczesnych językach indoaryjskich – przyjaciel. 
Mithra w Persji.
W mitologii perskiej Mithra był bogiem słońca i światłości, opiekunem przysiąg i układów, patronem wojowników i władców, bogiem-słońcem zrodzonym ze skały. Przypisuje się Mithrze wiele niezwykłych czynów (m.in. ujarzmienie prabyka). Kult Mithry umocnił się w Persji, gdy religią państwową był zaratusztrianizm, według którego Mithra jest jednym z jazatów. W mitraizmie, będącym kombinacją zaratusztrianizmu i kultów hellenistycznych, Mithra został zrównany z Ahura-Mazdą, stając się głównym przedmiotem kultu.
Mitra w Indiach.
Początkowo Mitra wraz z Waruną i Arjamanem stanowił trójcę bóstw nieba.
Indyjski Mitra jest przedstawiony w Wedach jako ten, który zaprowadzał zgodę między ludźmi. Czuwa nad przestrzeganiem umów. Wiąże się go także ze Słońcem. Uosabia łagodny, opiekuńczy aspekt władzy królewskiej. Wraz z Waruną odzwierciedla stałość i niewzruszoność zasad rządzących wszechświatem. Jest tym, który przywraca ład.
Mitra w Grecji i Rzymie.
W okresie hellenistycznym bóg pojawił się w Grecji, gdzie jego kult nabrał cech ezoterycznych. Był identyfikowany z greckim Apollem lub Heliosem.
W I wieku kult Mitry (mitraizm) zaczął szerzyć się w Rzymie (mitreum). Jego ślady można odnaleźć m.in. w podziemiach znajdujących się pod obecną bazyliką św. Klemensa (San Clemente). W III i IV wieku mitraizm został włączony do państwowego kanonu religijnego w Rzymie. Mitrę przedstawiano jako młodzieńca w tunice i czapce frygijskiej na głowie, zabijającego byka.

</doc>
<doc id="104154" url="https://pl.wikipedia.org/wiki?curid=104154" title="Diecezja sambijska">
Diecezja sambijska

Diecezja sambijska – jedna z czterech diecezji rzymskokatolickich (obok diecezji chełmińskiej, pomezańskiej i warmińskiej) na terenie Prus. Erygowana 4 lipca 1243 roku. Wchodziła w skład metropolii ryskiej.
Siedziba biskupa – Królewiec i Rybaki (, obecnie Primorsk). Katedrą diecezjalną była katedra w Królewcu. 
Po sekularyzacji w 1525 praktycznie przestała istnieć, a tytuł biskupów sambijskich był używany przez biskupów warmińskich (do 1773). Diecezję sambijską oficjalnie zlikwidował w 1821 roku papież Pius VII, a jej obszar został włączony do diecezji warmińskiej – odtąd diecezja warmińska obejmowała cały obszar Prus Wschodnich. Stąd też aż do 1991 roku katolicy na terenie obwodu kaliningradzkiego formalnie podlegali polskiemu biskupstwu warmińskiemu.
W 1992 na części dawnej diecezji sambijskiej została utworzona diecezja ełcka. Wspomnieniem sambijskiej diecezji jest dziś sambijska kapituła kolegiacka przy jednej z konkatedr diecezji ełckiej w Gołdapi.
Obszar obwodu kaliningradzkiego należy od 13 kwietnia 1991 roku do utworzonej w tymże roku administracji, a od 2002 roku – katolickiej archidiecezji moskiewskiej.

</doc>
<doc id="104174" url="https://pl.wikipedia.org/wiki?curid=104174" title="Fryderyk I Pruski">
Fryderyk I Pruski

Fryderyk I Hohenzollern (ur. 11 lipca 1657 w Królewcu, zm. 25 lutego 1713 w Berlinie) – od 1688 roku elektor Brandenburgii (jako Fryderyk III) z dynastii Hohenzollernów, od 1701 roku pierwszy pruski król, jako Król w Prusach ("König in Preußen").
Życiorys.
Fryderyk III kontynuował politykę swojego ojca, choć brakowało mu zapału Wielkiego Elektora. Przez pierwsze 9 lat rządził za pomocą zaufanego ministra, swojego wychowawcy Eberharda von Danckelmanna. Prowadzili strategię merkantylizmu, starali się przyciągać osadników z zagranicy dla pobudzania rozwoju gospodarczego kraju. W tym celu naśladował też ojca w tolerancji religijnej wobec Żydów, katolików, protestantów: wszystkich wyznań. Rozbudowywał armię i biurokrację, tworząc podstawy monarchii absolutnej swoich następców. Odsunięcie Danckelmanna spowodowała niechętna mu księżna Zofia Charlotta. Z czasem jego pozycję prawej ręki władcy zajął inny zaufany, Johann K. Kolbe von Wartenberg.
Od początku panowania Fryderyk planował uzyskać koronę królewską, czym podniósłby prestiż swojego dworu i zaznaczył suwerenność swojej władzy. W tym celu konsekwentnie trwał w sojuszu z cesarzem Leopoldem I, którego zgoda była potrzebna dla legalnej i akceptowanej przez inne dwory koronacji. Stał po stronie Habsburgów w wojnach przeciw Francji: przystąpił do Ligi Augsburskiej, a potem wspierał cesarza w wojnie o sukcesję hiszpańską.
Od chwili uzyskania przez księcia Hanoweru godności elektora Rzeszy w 1692 i od koronacji elektora saskiego na króla Polski w 1697, który panował jako August II Mocny, Fryderyk starał się coraz intensywniej u cesarza o zgodę na własną koronację. Wreszcie 18 stycznia 1701 w Królewcu – poza granicami cesarstwa, ale za aprobatą cesarza – koronował się na „króla w Prusach” ("in Prussia") przyjmując imię Fryderyka I. Tytuł królewski oznaczał pełną suwerenność Fryderyka w Prusach Książęcych i ostateczne zerwanie jakiejkolwiek zwierzchności lub praw Rzeczypospolitej do tego terytorium, jej niegdysiejszego lenna. Wkrótce większość państw europejskich uznała pruski tytuł królewski (Anglia, Rosja, Holandia, Dania, Szwecja, a także inne protestanckie kraje niemieckie). Francja i Hiszpania uznały ten tytuł w 1713, po pokoju w Utrechcie kończącym wojnę, w której stały względem Prus po przeciwnej stronie barykady. Mimo tajemnych obietnic August II jako elektor saski także uznał tytuł Fryderyka i obiecał przeprowadzić jego uznanie przez Rzeczpospolitą, jednak sejm polski odmawiał aż do czasu bezkrólewia 1764 roku, kiedy posłów przekonały rosyjskie i pruskie bagnety i pieniądze. Koronacji elektora sprzeciwiała się także kuria papieska, która uznała godność królów pruskich dopiero w 1787 roku (papież Benedykt XIV). Najdłużej protestował przeciw tej koronacji królewskiej zakon krzyżacki, który istniał nadal na licznych terytoriach katolickich Rzeszy Niemieckiej, mając tam swoje dobra i długo cieszył się poparciem cesarzy. W tym czasie tytułem "księcia Prus" wciąż posługiwali się władcy Rzeczypospolitej. W trakcie koronacji przybrał za herb czarnego, jednogłowego orła i ustanowił jego order. Sama uroczystość została przygotowana bardzo starannie. Jej koszt (6 mln talarów; kolejna koronacja kosztowała 2547 talarów i 9 fenigów) przewyższał wydolność finansową skromnego ciągle elektoratu, dlatego Fryderyk zebrał specjalny podatek koronacyjny, aby go pokryć.
W czasie wojny północnej Fryderyk stanął po stronie Saksonii i Rosji i zajął Pomorze Szwedzkie, choć potem musiał je opuścić.
Fryderyk I właściwie przyspieszył proces integracji poszczególnych części państwa prusko-brandenburskiego. Następcy Fryderyka I nazywali odtąd nie tylko swych urzędników, ale i poddanych generalnie „Prusakami”. Często jako oficjalnego tytułu dla całości państwa pruskiego używano określenia: „Królewskie Państwa Pruskie”. Miastem koronacyjnym stał się Królewiec, dawna siedziba mistrzów krzyżackich i książąt pruskich, ale stolicą administracyjną całego państwa pozostał Berlin.
Pierwszy „król w Prusach” doprowadził do budowy rezydencji i innych nowych gmachów w Berlinie, gdzie założył też Akademię Sztuki i towarzystwo naukowe. Dał się poznać jako mecenas kultury i sztuki. Ściągał do swojego państwa szczególnie protestanckich intelektualistów, z pomocą których założył w 1694 roku Uniwersytet w Halle. Rozwijał także uniwersytet we Frankfurcie nad Odrą ("Viadrina"). Był protektorem architekta i rzeźbiarza Andreasa Schlütera oraz filozofa Gottfrieda W. Leibniza, który przyjaźnił się osobiście z Zofią Charlottą.
Mało heroiczna postać pierwszego pruskiego władcy z tytułem królewskim nie skłaniała do pozytywnej oceny jego osoby. Był władcą chorowitym, leniwym, próżnym, mało zdecydowanym, ulegającym wpływom otoczenia, gubiącym się w niuansach polityki zagranicznej, pozostawiającym codzienny trud biurokratyczny i bieg spraw wewnętrznym swym faworytom i doradcom, co skierowało na niego ostrze krytyki jego syna, następcy tronu. Szydercy mówili, że „jeżeli Fryderyk każdego dnia wstawał o godz. 3 nad ranem, to dlatego, by móc się dłużej cieszyć przyjemnością bycia królem”.
Jego żoną była Zofia Charlotta Hanowerska, z którą miał jednego syna, przyszłego króla Fryderyka Wilhelma, który w historii zapisze się jako twórca pruskiego militaryzmu i pruskiej biurokracji.
Fryderyk I był jedynym królem Prus, który płynnie mówił po polsku. Był też jedynym władcą Prus w XVIII wieku, który w znaczącym stopniu odszedł od wzorca militarnego.
Pełna tytulatura.
"Fryderyk, z łaski Bożej król w Prusach, margrabia Brandenburgii, Świętego Cesarstwa Rzymskiego arcykomorzy i książę-elektor, książę-suweren Oranii, Neuchâtel i Valangin, książę Magdeburga, Kleve, Jülich, Bergu, Szczecina, Pomorza, Kaszub, Wendów, Meklemburgii oraz Krosna na Śląsku, burgrabia Norymbergi, książę Halberstadt, Minden, Kamienia, Wendów, Schwerinu, Ratzeburga oraz Mörs, hrabia Hohenzollern, Ruppin, Marchii, Ravensberga, Hohenstein, Teklenburga, Lingen, Schwerinu, Buren i Leerdam, margrabia Veere i Flushinga, pan Ravenstein, krajów Rostock, Stargardu, Lęborka i Bytowa oraz Arlay i Bredy etc."

</doc>
<doc id="104178" url="https://pl.wikipedia.org/wiki?curid=104178" title="Ronald">
Ronald

Ronald – jednostka osadnicza w Stanach Zjednoczonych, w stanie Waszyngton, w hrabstwie Kittitas.

</doc>
<doc id="104183" url="https://pl.wikipedia.org/wiki?curid=104183" title="Przeistoczenie">
Przeistoczenie



</doc>
