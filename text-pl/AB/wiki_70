<doc id="104188" url="https://pl.wikipedia.org/wiki?curid=104188" title="Fryderyk Wilhelm I (Wielki Elektor)">
Fryderyk Wilhelm I (Wielki Elektor)

Fryderyk Wilhelm (ur. 16 lutego 1620 w Cölln (dzisiejszy Berlin), zm. 9 maja 1688 w Poczdamie) – elektor brandenburski i książę pruski z dynastii Hohenzollernów, nazwany Wielkim Elektorem.
Życiorys.
Dzieciństwo i młodość.
Najstarszy syn elektora Jerzego Wilhelma i księżniczki Elżbiety Charlotty, córki elektora Palatynatu Reńskiego Fryderyka IV Wittelsbacha.
Wychowany w duchu kalwińskim odznaczał się przez całe życie pracowitością, dużym poczuciem obowiązku oraz cierpliwością. W młodości odebrał wszechstronne wykształcenie, władał m.in. francuskim, polskim i łaciną.
Na jego dzieciństwie i młodości oraz pierwszym okresie rządów piętno odcisnęła wojna trzydziestoletnia, której Brandenburgia była jedną z najpoważniejszych ofiar. Przyszły elektor od najwcześniejszych lat był świadkiem łupienia kraju przez wojska, zarówno wrogie, jak i sojusznicze. Fryderyk Wilhelm nie miał okazać się jednak biernym obserwatorem – z doświadczeń pierwszych okresów wojny wyciągnął wnioski co do prowadzenia w przyszłości polityki zagranicznej przez państwo prusko-brandenburskie. W wyniku działań wojennych oraz panującej zarazy, następca tronu był zmuszony udać się do holenderskiej Lejdy. Tam też zetknął się i oczarował rozwiązaniami oraz reformami Holandii, będącej ówcześnie jednym z najwyżej stojących państw pod względem rozwoju cywilizacyjnego, kulturalnego, naukowego i gospodarczego. Na podstawie tych wzorców, Fryderyk Wilhelm miał wdrażać podobne reformy wewnętrzne we własnym państwie. Uwidoczniło się to m.in. w organizacji armii oraz budowanych fortyfikacja.
Polityka wewnętrzna.
Władzę w kraju objął 1 stycznia 1640, ponieważ aż do tego momentu nie miał żadnego wpływu na losy państwa, ani w ogóle nie zetknął się z administrowaniem większym obszarem. Jerzy Wilhelm odsuwał go bowiem od rządów i nie wdrażał syna w arkana funkcjonowania machiny państwowej. Panowanie obejmował w kraju zniszczonym trwającą wciąż wojną, pozbawionym armii i autorytetu władzy. Krępowało to niejako jego działania i ograniczało początkowo pole manewru w polityce zagranicznej. Za główny, dalekosiężny cel obrał sobie wzmocnienie władzy monarszej, co miało być krokiem do wprowadzenia absolutyzmu w jego realnej postaci oraz idącą za tym budowę potęgi państwa brandenbursko-pruskiego, a ściślej, wyrwanie go z pozycji nieliczącego się kraju, którego prawa i dążenia oraz pełna suwerenność na arenie międzynarodowej nie są respektowane.
W pierwszych miesiącach panowania skupił się przede wszystkim na Prusach Książęcych, regulując sprawy formalne z królem Polski, Władysławem IV, składając mu 6 października 1641 roku na dziedzińcu Zamku Królewskiego w Warszawie ostatni hołd lenny. Jednocześnie jednak nie powiodły się próby porozumienia ze stanami pruskimi. Pewne ustępstwa na ich korzyść zostały rozbite na pierwszym Landtagu, kiedy to przedstawicielstwo stanowe odmówiło ustępstw na rzecz kalwinistów. Było to przyczyną zawieszenia zwoływania pruskiego Landtagu na okres 15 lat.
Stany zarówno Prus Książęcych, jak i Brandenburgii (Marchii Elektorskiej oraz Nowej Marchii), księstwa Kleve czy hrabstwa Mark odgrywały w połowie XVII wieku wciąż znaczną rolę w polityce, głównie wewnętrznej. Ponadto miały one silne poczucie własnej odrębności, przejawiając, co naturalne, silne tendencje odśrodkowe i decentralizacyjne. Ponadto jedynymi czynnikami wspólnymi dla wszystkich ziem państwa brandenbursko-pruskiego była osoba monarchy i język niemiecki. Prowadziło to do silnego regionalizmu poszczególnych przedstawicielstw. Wielki Elektor uważał się już natomiast za władcę jednego, nowożytnego państwa, a rozbicie stanów, ich zasadnicza słabość wobec monarchy, umiał właściwie wykorzystać dla wzmocnienia własnej władzy. Zacofany i wsteczny regionalizm warstw uprzywilejowanych był główną przeszkodą dla stworzenia jednego, ogólnopaństwowego i silnego przedstawicielstwa na wzór chociażby Rzeczypospolitej. Tym samym nie mogły one być równorzędną przeciwwagą dla silnego i ambitnego suwerena dążącego do maksymalnej centralizacji swych domen w jeden organizm.
Zaraz po objęciu tronu wznowił działalność Tajnej Rady, organu podupadłego i ograniczonego w swych prerogatywach za rządów Jerzego Wilhelma. Jej reorganizacja instrukcją z 4 grudnia 1651 roku opracowanej przez hrabiego von Waldecka, ustanowiła ją najwyższym, centralnym organem administracyjnym dla całego państwa, a nie, jak było dotąd, tylko dla Brandenburgii. Krok ten oraz brak urzędnika sprawującego funkcję pierwszego ministra doprowadził faktycznie do wprowadzenia przez Wielkiego Elektora rządów gabinetowych w swoim państwie.
Krokiem ku wzmocnieniu władzy absolutnej było ustanowienie w czasie trwających wojen urzędów, tzw. komisariatów wojennych, których kompetencje dotyczyły zaopatrywania wojska oraz ściągania podatków. Nie stały się one wbrew nazwie organami tymczasowymi, lecz przekształciły się w stałe urzędy lokalnej administracji, będące podporą aparatu biurokratycznego Fryderyka Wilhelma. Z czasem przejęły one rolę stanów w sprawach nakładania i ściągania podatków w ogóle.
Z ceł pruskich, domen królewskich w Prusach oraz częściowo z innych dochodów wystawił w 1644 roku pierwszą stałą armię w historii swojego państwa, która, choć niewielka, liczyła bowiem 7800 żołnierzy, była odpowiednim zabezpieczeniem państwa wewnątrz oraz zabezpieczała jego interesy podczas podpisywania pokoju westfalskiego. Pod koniec jego życia, armia państwa prusko-brandenburskiego liczyła już 30 000 żołnierzy.
Przełomowym dla dalszej formy ustrojowej państwa miał się okazać Landtag Brandenburgii z roku 1653. Podjęte dnia 26 lipca 1653 r. uchwały gwarantowały elektorowi dodatkowe podatki przeznaczone na wojsko w okresie 6 lat za cenę ustępstw związanych ze wzmocnieniem władzy szlachty nad chłopami. Wybuch wojny z Polską pozwolił na dalsze ściąganie tego podatku, które ostatecznie Fryderyk Wilhelm utrwalił przez zwyczajne niezwoływanie Landtagu, a jedynie pertraktacje z komitetami stanowymi w poszczególnych sprawach. Wzmocniło to nie tylko pozycję suwerena i samo państwo, a załamało (choć wtedy nie można było tego jeszcze dostrzec) wpływ Landtagów na przebieg spraw kraju, ale wyznaczyło także pewien model polityki i postępowania, kontynuowany wyraziście przez Fryderyka II, a także i później, w którym w zamian za pozostawienie junkrom kwestii społecznej i wejścia w sojusz z tą warstwą przeciw miastom i chłopom, monarcha uzyskiwał bądź podtrzymywał konkretne korzyści w kwestii ważnych dla całości struktury państwowej.
Najwięcej problemów wobec wprowadzanego absolutyzmu i unifikacji z pozostałymi terytoriami przysparzały elektorowi hrabstwa Mark i Kleve, które mogły liczyć na poparcie Holandii. Tam też rozwiązania okazały się najbardziej gwałtowne i nieprzewidywalne, także dla samego elektora. Włączenie się w 1657 roku do wojny przeciw Szwecji wymagało dużych nakładów finansowych, a tych elektorowi zaczynało brakować. Ryzykując i nie oglądając się na stanowisko warstw uprzywilejowanych obu księstw kazał ściągać z ich terytoriów odpowiednie sumy. Sprzeciwiający się temu przywódca stanów, hrabia von Willich został po prostu aresztowany. Po pokoju oliwskim, Fryderyk Wilhelm, którego władza była już wzmocniona stałą i doświadczoną siłą militarną, mocą faktów dokonanych postanowił pozostawić aktualny stan rzeczy, uchylając swoje wcześniejsze zobowiązania (z roku 1649). Ostatecznie jednak rok później, w 1661, elektor zgodził się na zwoływanie reprezentacji stanowej i jej prawa do uchwalania podatków (wobec których jednak nie oponowały).
Z kolei dla Prus Książęcych decydującymi miały się okazać uchwały Landtagu podjęte 1 maja 1663 roku. Stany Prus, które nie mogły już na mocy traktatów welawsko-bydgoskich oprzeć się bądź po prostu odwołać do króla polskiego, w zamian za obietnicę respektowania swych praw i przywilejów zgodziły się na zakończenie samodzielności nadradców – będących oznaką samodzielności administracyjnej stanów na swoim terytorium – oraz uchwaliły podatek na armię na okres trzech lat (co tyle miał być zwoływany każdy kolejny Landtag Prus). Fryderyk Wilhelm nie chcąc krępować swoich dalszych kroków, postąpił podobnie jak w Brandenburgii i po prostu przestał zwoływać pruskie przedstawicielstwo junkierstwa i miast. Wielki Elektor, który uzyskał pełną suwerenność w Prusach w 1657 roku, udowodniając podczas II wojny północnej potrzebę posiadania armii, a także skuteczność wojska prusko-brandenburskiego, mając już ponadto wiernych mu poddanych wśród junkrów mógł swobodnie występować z pozycji silniejszej, czego wcale nie krył. Od początku panowania dążył do zniesienia autonomii Prus, a szereg sukcesów wobec ich stanów, zwieńczonych rokiem 1663 umożliwił mu to w pełni: Księstwo zostało podporządkowane administracji centralnej w Berlinie. Nawet samo stwierdzenie zachowania przez stany przywilejów, które „mogą być utrzymane tylko w tych granicach, zakreśla uznanie jego (tj. Fryderyka Wilhelma) pełnej suwerenności” mogło oznaczać, że racja stanu państwa Hohenzollernów wymaga tego, aby właśnie ich nie przestrzegano.
Część Pomorza Zachodniego, włączona do Brandenburgii-Prus po pokoju westfalskim, mimo długiej tradycji stanowej i braku na tym terytorium silniejszej władzy monarszej, nie przejawiała tendencji opozycyjnych, akceptując nową i stale rosnącą w siłę władzę elektorską. Tamtejsza szlachta łatwo asymilowała się i podążała za ogólnymi tendencjami społecznymi w Brandenburgii, szybko będąc nazywana po prostu junkrami.
Oprócz łamania oporu poszczególnych stanów, wzmacniania absolutyzmu wojskiem i podatkami, Fryderyk Wilhelm ujednolicił także administrację swojego dziedzictwa. Oprócz wspomnianych komisarzy wojennych, dla każdej prowincji ustanowił namiestników, będących jej najwyższymi urzędnikami. Było ich łącznie 5 i obejmowali funkcję w Prusach Książęcych, Pomorzu Zachodnim, Magdeburgu, hrabstwach Kleve-Mark i w Minden. Przejmowali oni często większość kompetencji instytucji stanowych na podlegających sobie terenach.
Polityka zagraniczna.
Na mocy pokoju westfalskiego dominium Hohenzollernów uzyskało Pomorze Tylne z biskupstwem kamieńskim, ponadto biskupstwo Halberstadt i Minden oraz Magdeburg po śmierci księcia saskiego. Postanowienia te rozczarowały Wielkiego Elektora, który liczył na całe Pomorze Zachodnie, a przynajmniej port w Szczecinie. Jego plany budowy silnej pozycji na morzu i zdobycia kolonii dla Prus-Brandenburgii właściwie upadły. Była to chyba jedyna próba związania Prus z polityką morską, które miały się stać w przyszłości potęgą typowo lądową.
Jeszcze w czasie trwania wojny trzydziestoletniej, w roku 1644 dążył do zawarcia małżeństwa z królową szwedzką, Krystyną, które miało pomóc mu uzyskać upragnione Pomorze Zachodnie, jednak nie doszło ono do skutku (w 1648 uzyskał jedynie Pomorze Tylne ze Stargardem i Kołobrzegiem). Wobec tego w 1646 roku wszedł w zawiązek małżeński z księżniczką Luizą Henriettą orańską z dynastii Orańskiej-Nassau, co cementowało związki z Holandią.
Podczas potopu szwedzkiego, czyli II wojny północnej związał się ze Szwecją zamiast przyjść z pomocą Rzeczypospolitej, której był lennikiem. 12 listopada 1655 podpisał ze szlachtą Prus Królewskich sojusz obronny w Ryńsku, w myśl postanowień którego wojska brandenburskie miały obsadzić większe miasta tej prowincji z wyjątkiem Torunia, Elbląga i Gdańska. 17 stycznia 1656 roku, po stosunkowo długim namyśle, lawirowaniach i zasięgania opinii Tajnej Rady uznał się jako książę Prus za wasala Karola Gustawa. Uczynił tak, mimo iż w jego przybocznej radzie gabinetowej za tą opcją był tylko jeden głos, uzasadniając oficjalnie, iż Korona Polska nie jest w stanie zapewnić Prusom Książęcym i jemu zagwarantowanego w traktacie krakowskim bezpieczeństwa i opieki. Podczas bitwy warszawskiej udzielił Karolowi Gustawowi posiłków w liczbie 8500 żołnierzy, prawie tyle, ile wystawili Szwedzi (9500). Był to pierwszy czyn militarny w historii Prus. Stał się również podczas trwającego konfliktu jednym z sygnatariuszy traktatu w Radnot i z racji tego miała mu przypaść Wielkopolska razem z wcześniej przyznaną przez króla szwedzkiego Warmią. Po klęsce polityki z Radnot, zawarciu sojuszu polsko-austriackiego i zbliżającej się klęski Szwecji w wojnie z Rzecząpospolitą postanowił zmienić front. Chciał jednak doprowadzić do tego, aby dotychczasowi przeciwnicy docenili ofertę jego pomocy. Tak też w 1657 wymógł na Polsce podpisanie traktatów welawsko-bydgoskich, na mocy których Prusy Książęce uzyskiwały suwerenność aż do wymarcia Hohenzollernów.
Do końca panowania prowadził antypolską politykę, mimo że w swoim testamencie radził następcom utrzymywać z Rzecząpospolitą raczej przyjazne stosunki i nie dopuścić do jej zagłady. Popierał m.in. J. Lubomirskiego podczas wojny domowej w Polsce oraz jego intrygi wobec planów reform Jana Kazimierza i Marii Ludwiki.
Książę Bogusław Radziwiłł w spisanym w 1668 roku testamencie uczynił go jednym z dwunastu opiekunów swej jedynej córki Ludwiki Karoliny Radziwiłł.
Fryderyk Wilhelm z uwagi na położenie i rangę swojego państwa, doceniał rolę dyplomacji a swoim następcom pozostawił rozbudowane służby dyplomatyczne. Za jego panowania państwo brandenbursko-pruskie miało 14 przedstawicieli w innych krajach, co było znaczną liczbą jak na tak niewielki kraj.
Po pokoju oliwskim swoje plany budowy potęgi państwa Hohenzollernów próbował realizować przez płatny udział w różnych konfliktach europejskich. Ta rola najemnika europejskiego nie przysporzyła ani honoru Brandenburgii-Prusom, ani realnych korzyści terytorialnych, na które tak liczył Fryderyk Wilhelm. Polityka ta wzbudzała niechęć wśród innych państw i mimo korzystania z usług Fryderyka Wilhelma, ze względu na częste zmiany obozów, nikt mu nie ufał. Dała ona właściwie jedynie korzyści finansowe skarbowi państwa i spowodowała, że chcąc nie chcąc, z Brandenburgią należało się liczyć.
W toku tych wojen, dokładnie w wojny duńsko-szwedzkiej, jego wojska odniosły 28 czerwca 1675 roku świetne zwycięstwo pod Fehrbellin. To tam właśnie miała narodzić się legenda o przyszłej niezwyciężoności armii pruskiej i to po tej bitwie Fryderykowi Wilhelmowi nadano przydomek Wielkiego Elektora (pierwszy raz na ulotnym druku wydanym w Strasburgu). Był utalentowanym wodzem, kładącym nacisk na oryginalne i niespodziewane manewry, takie jak zaskoczenie przeciwnika szybkością marszu czy prowadzeniem kampanii zimowych.
Nie udało mu się natomiast opanowanie księstw Jülich i Berg, o które toczył konflikt z księciem neuburskim.
W ostatnim dziesięcioleciu panowania przejawiał coraz większa niechęć wobec Austrii, a interes cesarza i Rzeszy traktował czysto formalnie. Wchodząc w sojusz z Francją w latach 1679–1684 był jedynym władcą liczącego się państwa niemieckiego, które nie udzieliło Austrii pomocy w 1683 roku.
Polityka kolonialna „Wielkiego Elektora” i jej krach.
17 września 1680, po raz pierwszy w historii, kurs na wybrzeża Afryki Zachodniej wzięły dwie fregaty pod banderą Prus-Brandenburgii. Jak desperackie, z punktu widzenia ekonomii, było to przedsięwzięcie, świadczy fakt, że sami tylko Holendrzy rozporządzali wówczas przeszło 1600 statkami handlowymi. Na początku roku 1683 koloniści z Brandenburgii zaczęli prace przy budowie fortu nazwanego na cześć Wielkiego Elektora, Fryderyka Wilhelma, Groß-Friedrichsburg. Budową kierował major Otto Friedrich von Groeben, szlachcic rodem z Prus Wschodnich. Kilka lat później na wybrzeżach Zatoki Gwinejskiej istniały już trzy prusko-brandenburskie umocnione faktorie handlowe. Nowo założona kolonia brandenburska przeszła do historii jako Złote Wybrzeże ("die Goldene Küste").
Dochód z ładunku pierwszego statku z towarami z Afryki nadspodziewanie skromny. Około 29 kg złota warte 14453 talarów, 9800 kłów słoniowych wartych 3400 talarów, 6000 funtów zboża wartych około 457 talarów. Z tej sumy nie sposób było pokryć nawet kosztów najbliższego rejsu, szacowanego wstępnie na 44 tysiące talarów.
Zyski wzrosły nieco później, i to znacząco, kiedy od 1 stycznia 1683 Brandenbursko-Afrykańska Spółka Handlowa, „Die Brandenburgisch-Afrikanische Kompanie”, zabrała się za handel niewolnikami. Kursujący między Europą, Afryką a Ameryką handlarze „hebanem” nabywali niewolników w zamian za tanie towary, sprzedawali z krociowym zyskiem w Ameryce Południowej, a do Europy sprowadzali zamorskie produkty, wówczas stanowiące przedmiot zbytku, jak kakao, cukier, bawełna, za które uzyskiwali dobre ceny. Według szacunków „Afrikanische Kompanie” w ciągu 17 lat sprzedała 17 000 niewolników z Afryki do Ameryki Południowej. Jeśli się zważy, że ogółem Europejczycy przewieźli z Czarnego Lądu do obu Ameryk co najmniej 50 milionów Afrykańczyków, udział Brandenburczyków jest naprawdę znikomy. W każdym razie ów epizod w dziejach dynastii Hohenzollernów nie jest nagłaśniany.
Po odkupieniu statków czarterowanych przez holenderskiego armatora, Benjamina Raule, za sumę 110 tysięcy talarów, 1 października 1684, flota elektorska wzrosła do liczby 34 jednostek. Wobec potęg morskich Holandii, Hiszpanii, Anglii, których floty liczyły przeszło tysiąc statków, flota brandenburska nie stanowiła żadnej konkurencji. Podobnie było po śmierci elektora w 1688.
Ponieważ przystań w Pilawie okazała się niezbyt dogodna dla celów „Die Brandenburgisch-Afrikanische Kompanie”, w 1684 Spółka zbudowała swoją główną siedzibę w Emden we Wschodniej Fryzji. Król Fryderyk I ogłosił w 1711 upadłość spółki, a jego następca, Fryderyk Wilhelm I, sprzedał w 1717 jej żałosne resztki floty, wraz z afrykańskimi posiadłościami Holendrom, za 60 tysięcy dukatów. Ci z kolei mieli zarobić na nich potem dalszych 12 tysięcy dukatów.
W latach 1751–1765 w Emden działała Królewsko-Pruska Azjatycka Kompania Handlowa do handlu z Indiami i Chinami, państwowe przedsiębiorstwo, założone przez Fryderyka II, równie nieudane, jak poprzedniczka.
Światopogląd.
Pozostawał pod wpływem filozofii Lipsiusa i jego neostoicyzmu, Machiavellego i Seneki. Stąd wywodzi się idea budowy zeświecczonego państwa (mimo że sam był gorliwie religijny), stojącego ponad podziałami poddanych, którego głównym filarem miały się stać finanse i wojsko.
Jego idee w polityce wewnętrznej kontynuował wiernie identycznie nazywający się wnuk, Fryderyk Wilhelm I Hohenzollern (król-sierżant), a w pełni rozwinął i nadał im nowe możliwości realizacji – Fryderyk II Wielki
Zmarł 9 maja 1688 roku w pałacu w Poczdamie, przed śmiercią, ze względu na zły stan zdrowia przekazując bieg spraw państwowych następcy. 7 maja pożegnał się ze swoimi doradcami. Umierał godnie, znosząc cierpienia astmy i podagry w milczeniu. Pochowany został w katedrze berlińskiej.
Przepowiednia Fryderyka Wilhelma.
Fryderyk Wilhelm jest autorem znanych, choć domniemanych słów: „Z naszych popiołów narodzi się mściciel”, które miał wypowiedzieć podczas faktycznego oszukania Brandenburgii-Prus podczas podpisywania 29 czerwca 1679 roku przez Austrię, która w zamian za ofiarowaną pomoc zbrojną, nie udzieliła ustępstw na rzecz upragnionego przez Hohenzollernów Śląska. Słowa te traktowane są jako swoiste złowieszcze proroctwo, mające sprawdzić się po stu latach w osobie Fryderyka II Wielkiego, za panowania którego prawie cały Śląsk wpadł w ręce Prus, a Austria utraciła na zawsze rolę hegemona w Rzeszy. Możliwe jednak, że słowa te i ich spełnienie są wyolbrzymieniem bądź wymysłem dziewiętnastowiecznej historiografii pruskiej.
Rodzina.
7 grudnia 1646 w Hadze poślubił księżniczkę Oranii-Nassau Luizę (1627–1667), córkę księcia Oranii-Nassau i stadhoudera Republiki Zjednoczonych Prowincji Fryderyka Henryka i księżniczki Solms-Braunfels Amalii. Luiza urodziła szóstkę dzieci:
13 czerwca 1668 roku poślubił księżniczkę Zofię Dorotę Schleswig-Holstein-Sonderburg-Glücksburg (1636–1689), córkę księcia Filipa i księżniczki Saksonii-Lauenburg Zofii Jadwigi Wettyn. Para miała siedmioro dzieci:

</doc>
<doc id="104189" url="https://pl.wikipedia.org/wiki?curid=104189" title="HMS Aboukir (1900)">
HMS Aboukir (1900)

HMS Aboukir – brytyjski krążownik pancerny typu "Cressy".
Zwodowany 16 maja 1900 roku, wszedł do służby 3 kwietnia 1902 roku.
W czasie I wojny światowej służył w 7. Eskadrze Krążowników Morza Północnego,
28 sierpnia 1914 roku w siłach zabezpieczających w
bitwie pod Helgolandem.
Zatopiony 22 września 1914 przez niemiecki okręt podwodny U-9, razem z bliźniaczymi krążownikami HMS "Cressy" i HMS "Hogue".

</doc>
<doc id="104191" url="https://pl.wikipedia.org/wiki?curid=104191" title="Niedźwiadek">
Niedźwiadek



</doc>
<doc id="104194" url="https://pl.wikipedia.org/wiki?curid=104194" title="American Water Spaniel">
American Water Spaniel



</doc>
<doc id="104197" url="https://pl.wikipedia.org/wiki?curid=104197" title="Australian Shepherd">
Australian Shepherd



</doc>
<doc id="104200" url="https://pl.wikipedia.org/wiki?curid=104200" title="Anglo-Français de petite vénerie">
Anglo-Français de petite vénerie



</doc>
<doc id="104204" url="https://pl.wikipedia.org/wiki?curid=104204" title="Berger de Brie (Briard)">
Berger de Brie (Briard)



</doc>
<doc id="104209" url="https://pl.wikipedia.org/wiki?curid=104209" title="Czerwiec 2005">
Czerwiec 2005



</doc>
<doc id="104210" url="https://pl.wikipedia.org/wiki?curid=104210" title="Kontener (programowanie)">
Kontener (programowanie)

Kontener (lub inaczej pojemnik, ang. "container", "collection") - struktura danych, której zadaniem jest przechowywanie w zorganizowany sposób zbioru danych (obiektów). Kontener zapewnia narzędzia dostępu, w tym dodawanie, usuwanie i wyszukiwanie danej (obiektu) w kontenerze. W zależności od przyjętej organizacji, poszczególne kontenery różnią się wydajnością poszczególnych operacji.
Najprostszym kontenerem, oferowanym przez większość języków jest tablica. Bardziej złożone kontenery charakteryzować może specyficzna organizacja przechowywanych danych lub istnienie dodatkowych operacji do manipulowania zawartością.
Kontenery nakładają czasem pewne ograniczenia na dane, które mogą być w nich przechowywane. Ograniczenia te wynikają zazwyczaj z przyjętej struktury przechowywania danych, zależności pomiędzy danymi itp.
Kontenery mogą mieć typ polimorficzny, dzięki czemu można precyzyjnie określić typ przechowywanych danych. Języki takie jak Java czy C++ oferują biblioteki kontenerów wspierających polimorfizm parametryczny, w których można przechowywać wartości dowolnie określonych typów.

</doc>
<doc id="104212" url="https://pl.wikipedia.org/wiki?curid=104212" title="Pęcisław">
Pęcisław

Pęcisław, Pęcsław, Pęcław, Pęsław – staropolskie imię męskie, złożone z członów "Pęci-" ("droga, wędrówka") i "-sław" ("sława"). Oznacza "ten, który podąża drogą sławy".
Pęcisław imieniny obchodzi 4 sierpnia i 24 listopada.
Żeńskie odpowiedniki: Pęcisława, Pęcsława, Pęcława, Pęsława.

</doc>
<doc id="104219" url="https://pl.wikipedia.org/wiki?curid=104219" title="Dog argentyński">
Dog argentyński

Dog argentyński (oryginalna nazwa "dogo argentino") – rasa psa zaliczana do grupy molosów, wyhodowana w Argentynie jako pies do polowania na pumy i inną grubą zwierzynę. Obecnie pełni rolę psa służbowego i psa-towarzysza, rzadziej psa stróżującego. Typ dogowaty.
W 2021r na Światowej Wystawie Psów w Brnie (Czechy) Demeter z hodowli Złota Troja, została pierwszym Młodzieżowym Zwycięzcom z polskim przydomkiem hodowlanym.
Rozporządzeniem Ministra Spraw Wewnętrznych i Administracji w Polsce dog argentyński został ujęty w wykazie ras psów uznawanych za agresywne.
Rys historyczny.
Rasa ta pochodzi z prowincji Córdoba w centralnej Argentynie. Jej twórcą był lekarz Antonio Nores Martinez, który w roku 1928 zapoczątkował hodowlę tej rasy oraz pierwsze opracowania jej wzorca. Jej powstanie poprzedziły lata metodycznie prowadzonych kojarzeń między-rasowych, których bazą był miejscowy bojowy pies z Kordoby (Perro Cordobes) mocny i waleczny, ale mało wyrównany tak pod względem psychicznym, jak i genetycznym. Martinez do hodowli wykorzystał także hiszpańskiego psa gończego. Początkowo uważano, że nowa rasa psów zostanie wykorzystana jako psy do walk, ale dr Martinez kierował się potrzebą stworzenia psa myśliwskiego, który pasowałby do lokalnych warunków. Tak selekcjonował je, aby uzyskać psy wszechstronne pod względem użytkowym; zarówno na grubą zwierzynę, jak i na drapieżniki występujące na rozległym i zróżnicowanym terytorium Argentyny. Po śmierci Martineza pracę nad hodowlą i kształtem rasy kontynuował jego brat Augustin Nores Martinez.
21 maja 1964 rasę uznała Federación Cinológica Argentina (Argentyński Związek Kynologiczny) i tamtejszy związek rolników; wtedy też założone zostały wstępne księgi hodowlane. 31 lipca 1973 rasa uznana została przez FCI jako pierwsza i jak dotąd jedyna rasa argentyńska.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy typu mastifa. Psy tej rasy nie podlegają próbom pracy.
Wygląd.
Według wzorca rasy uznanego przez FCI dogo argentino jest psem rosłym, w typie molosa, budowy mezomorficznej, proporcjonalny i atletyczny. Dzięki silnemu umięśnieniu, uwidocznionemu pod skórą, sprawia wrażenie sprawnego i silnego psa. Sama skóra jest napięta, elastyczna, z niewielką ilością luźnej tkanki podskórnej.
Szata i umaszczenie.
Umaszczenie jest jednolite, całkowicie białe – jedna czarna lub ciemna plama wokół oka jest dopuszczalna, jeśli nie pokrywa więcej niż 10% powierzchni głowy. Włos jednolity, krótki, prosty i gładki w dotyku.
Zachowanie i charakter.
Dog argentyński to opanowany, silny pies, mało szczekający. Sprowokowany potrafi walczyć bezkompromisowo. Psy mają problemy z tolerowaniem innych osobników tej samej płci na swoim terytorium. Pies oddany swemu panu, ma do niego bezgraniczne zaufanie. Równie mocno zżywa się z całą rodziną. Bardzo lubi towarzystwo. Psy tej rasy są szybkie i silne, mają zdolność szybkiego uczenia się. Podczas pracy na polowaniu jest zmyślny, cichy i odważny. Dog argentyński jest psem aktywnym i wymaga zapewnienia mu dostatecznej ilości zajęć ruchowych. Wymaga szybkiej socjalizacji od wczesnego okresu życia. Lubi zabawy ruchowe zarówno w wodzie jak i na lądzie.
Użytkowość.
Stworzony do polowania na dużą zwierzynę. Jest wytrwałym psem dobrze sprawdzającym się w polowaniach na pumy oraz dzikie świnie (pekari), do czego jest wciąż wykorzystywany w kraju pochodzenia. Dog argentyński jako jeden z nielicznych psów węszy górnym wiatrem. Wszechstronność rasy jest wykorzystywana w policji i straży granicznej. Dogi używane są również do poszukiwania ludzi uwięzionych pod gruzami. Rzadziej wykorzystywane są jako psy stróżujące.

</doc>
<doc id="104233" url="https://pl.wikipedia.org/wiki?curid=104233" title="Gończy polski">
Gończy polski

Gończy polski – polska rasa psa myśliwskiego zaliczana do psów gończych. Podlega próbom pracy.
Rys historyczny.
Gończy polski jest rodzimą rasą polską, występującą głównie na terenie Polski południowej (Beskidy Zachodnie, Pieniny, Podhale) i na Mazowszu. Na początku drugiej połowy XX wieku usystematyzowaną hodowlą psów gończych zajmowali się przede wszystkim płk Piotr Kartawik i płk Józef Pawłusiewicz. Pierwszy hodował psy większe i cięższe, drugi lżejsze o umaszczeniu czarnym podpalanym w przeciwieństwie do czaprakowatych psów płk Kartawika. W latach 60 XX w. obydwa typy zostały wpisane do księgi wstępnej jako ogar polski (ang. "Polish Hound"). Okazało się, że krzyżowanie nie odnosi pożądanych efektów, wzorzec przystosowany do psów płk Kartawika został zarejestrowany przez FCI, co spowodowało, że psy Pawłusiewicza nie były uznawane za ogara polskiego.
W 1983 roku Związek Kynologiczny w Polsce zdecydował się otworzyć księgę wstępną dla psów w typie ogara Pawłusiewicza, co było spowodowane niesłabnącą popularnością tych psów ze względu na doskonałe walory użytkowe. Nadano im nazwę gończy polski (ang. "Polish Scenthound") i podjęto starania, aby jej wzorzec został zatwierdzony i oficjalnie zarejestrowany przez FCI jako piąta polska rasa. W listopadzie 2006 roku starania te zostały zakończone sukcesem. Rejestracja rasy przebiegła podczas . Gończy Polski jest piątą polską rasą uznaną przez FCI i zarejestrowaną w grupie psów gończych pod numerem 354 jako "Polish Hunting Dog".
Jako pierwsze do księgi wstępnej zostały wpisane m.in. Gama (KW.T-1/83/GP), Mera (KW.T-2/83/GP), a także Ami (KW.T-4/83/GP).
Odtwarzać rasę unikając kojarzenia krewniaczego z zaledwie kilku zarejestrowanych egzemplarzy jest bardzo trudno. Hodowcy, którzy ściśle przestrzegali wymagań formalno-prawnych, stosowali metodę kojarzenia krewniaczego, szybciej uzyskiwali wpis PKR. Inni łączyli psy już zarejestrowane i spełniające wszelkie wymagania hodowlano-formalne z wyszukiwanymi egzemplarzami psów w typie gończych polskich, o doskonałych walorach użytkowych (zwłaszcza w Bieszczadach i na Podkarpaciu), ale nie zarejestrowanymi w Związku Kynologicznym i nie spełniającymi wymagań formalnych (np. właściciel nie był członkiem Związku Kynologicznego w Polsce lub pies posiadał tylko metrykę). W takich przypadkach pochodzenie tego rodzaju potomstwa traktowane było przez Związek Kynologiczny jako NN, a miot uzyskiwał wpis do księgi wstępnej.
Pierwsze psy rodowodowe tej rasy przyszły na świat dopiero w 1989 roku w hodowli „z Cisówki”. Był to miot po Procie „z Kazimierzowa” i Rafie „z Kongresówki”, wśród których pies o imieniu Promyk z Cisówki jako pierwszy przedstawiciel tej rasy uzyskał championa w klasach otwartej i później championów.
Zachowanie - charakter.
Zrównoważony i łagodny. Jest psem prawdziwie odważnym, a nawet zdolnym do brawury. Inteligentny i łatwy w szkoleniu. Nieagresywny, ale nieufny w stosunku do obcych. Jest nie tylko doskonałym psem myśliwskim, ale również nieocenionym stróżem. Podczas polowania głosi zwierzynę melodyjnym głosem o zmiennej tonacji, która u suk jest z reguły wyższa.
Użytkowość.
Używany głównie do polowań na dziki, lisy oraz jako pies stróżujący, także jako tropowiec.
Popularność.
Z roku na rok ich populacja wzrasta (w Związku Kynologicznym w Polsce jest zarejestrowanych około 1200 psów tej rasy – stan w 2008 r. Coraz częściej i liczniej można je spotkać na wystawach psów rasowych i innych imprezach kynologicznych.

</doc>
<doc id="104237" url="https://pl.wikipedia.org/wiki?curid=104237" title="German Shepherd Dog">
German Shepherd Dog



</doc>
<doc id="104239" url="https://pl.wikipedia.org/wiki?curid=104239" title="Gos d'Atura Catala">
Gos d'Atura Catala



</doc>
<doc id="104241" url="https://pl.wikipedia.org/wiki?curid=104241" title="Fila brasileiro">
Fila brasileiro

Fila brasileiro – rasa psa zaliczana do grupy molosów, wyhodowana w Brazylii do tropienia zwierzyny i pilnowania stad. Typ dogowaty.
Rys historyczny.
Nie ma pewności co do pochodzenia rasy. Do jej powstania najprawdopodobniej przyczyniło się kilka ras europejskich, wśród których wymienia się: doga niemieckiego, bloodhounda, mastifa angielskiego, buldoga angielskiego, mastifa neapolitańskiego, niekiedy również charty. Do Europy rasa została przywieziona przez konkwistadorów hiszpańskich i portugalskich. W przeszłości fila brasileiro służyła jako pies stróżujący na plantacjach, zaganiający bydło i łapiący zbiegłych niewolników.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 - Molosy - mastify. Nie podlega próbom pracy.
Wygląd.
Budowa.
Mocna, choć często zróżnicowana. File mogą być typu dogowatego (wysokie, szczupłe) lub mastifowatego (bardziej przysadziste, tęższe). U tej rasy występuje silnie rozbudowany fałd skórny w okolicach podgardla.
Szata i umaszczenie.
Spotykane są różne rodzaje umaszczenia, niedozwolone jest marmurkowe, łaciate, białe, czy z większym niż 1/4 udziałem bieli.
Zachowanie i charakter.
Fila odznacza się silnym, dominującym charakterem, dlatego poleca się ją osobom, które mają już doświadczenie w prowadzeniu psów. File nie tolerują obcych na swoim terenie, są w stanie bronić swoich właścicieli i rzeczy do nich należących za cenę własnego życia. W przypadku zagrożenia, fila nie cofnie się jeśli poweźmie decyzję o obronie. Temperament psa tej rasy zmienia się drastycznie poza jego terenem – staje się bardziej spokojny i bierny. Wobec najbliższych jest czuły, potrafi opiekować się dziećmi i wykazywać cierpliwość wobec nich. Fila brasileiro to pies skoczny, wytrzymały i zwinny.
Użytkowość.
Nadaje się na psa stróżującego dzięki nieprzekupności i wrodzonej niechęci do obcych (po portugalsku "ojeriza").
Zdrowie i pielęgnacja.
Należy szczotkować psa kilka razy w tygodniu. Odnośnie do pożywienia, jako przedstawiciel molosowatych, charakteryzuje się wysokim zapotrzebowaniem. Racjonalne żywienie powinno zabezpieczyć przed skrętem żołądka. Nie nadaje się na stróża małych mieszkań, konieczne jest udostępnienie dużego wybiegu.
Popularność.
W Polsce psy rasy fila brasileiro są rzadko spotykane.

</doc>
<doc id="104264" url="https://pl.wikipedia.org/wiki?curid=104264" title="Myślidar">
Myślidar

Myślidar – staropolskie imię męskie, złożone z członów "Myśli-" ("myśleć") i "-dar" ("upominek, dar, ofiara"). Być może oznaczało "tego, który myśli o ofierze" albo "o darach".
Myślidar imieniny obchodzi 31 marca.

</doc>
<doc id="104265" url="https://pl.wikipedia.org/wiki?curid=104265" title="Prokuratura">
Prokuratura

Prokuratura – to służba publiczna powołana do stania na straży praworządności. Zazwyczaj swój cel prokuratura realizuje poprzez zaskarżanie do sądów decyzji niezgodnych z prawem, ściganie przestępstw, pomoc prawną społeczeństwu oraz branie udziału w procesie legislacyjnym jako czynnik opiniodawczy.
W niektórych państwach (zwłaszcza w tych, w których panuje system "common law"), prokuratura jest instytucją niezależną, niezawisłą i samorządną (tak jak sądownictwo). W większości państw prokuratura jest podległa rządowi lub określonemu ministrowi. Powszechny jest też podział na pion cywilny i wojskowy (tak jak w sądownictwie).

</doc>
<doc id="104266" url="https://pl.wikipedia.org/wiki?curid=104266" title="Mysław">
Mysław

Mysław – imię męskie, które powstało prawdopodobnie poprzez zlanie się dwóch członów końcowych staropolskich imion: członu "-mysł" ("myśleć") i "-sław" ("sława, sławić"), kiedy świadomość ich pochodzenia zatarła się.

</doc>
<doc id="104267" url="https://pl.wikipedia.org/wiki?curid=104267" title="Mścibór">
Mścibór



</doc>
<doc id="104269" url="https://pl.wikipedia.org/wiki?curid=104269" title="Mojsław">
Mojsław

Mojsław – imię męskie pochodzenia słowiańskiego, złożone z członów "Moj-" ("mój") i "-sław" ("sława"). Imię to zostało zanotowane tylko w ruskiej kronice Nestora; mogło ono stanowić odmianę imion Masław i Miecisław.
Mojsław imieniny obchodzi 1 stycznia.

</doc>
<doc id="104271" url="https://pl.wikipedia.org/wiki?curid=104271" title="Miłogost (imię)">
Miłogost (imię)

Miłogost, Miłgost – staropolskie imię męskie, złożone z członów "Miło-" („miły”, „miłujący”) i "-gost" („goście”, „gościć”). Mogło oznaczać „przyjaznego gościom”.
Miłogost imieniny obchodzi 8 marca.
Znane osoby noszące imię Miłogost:
Zobacz też:

</doc>
<doc id="104272" url="https://pl.wikipedia.org/wiki?curid=104272" title="Milan (imię)">
Milan (imię)

Milan – jedno z licznych słowiańskich zdrobnień od imion zaczynających się na "Miło-", takich jak Miłobor, Miłobrat, Miłogost, Miłgost, Miłorad, Miłosław, Miełosław, Miłostryj, Miłowit, Miłwit, Miłosz. Jako oddzielne imię funkcjonuje zwłaszcza w krajach południowosłowiańskich, takich jak Serbia, Słowenia, a także w Czechach i na Słowacji. W Polsce rzadko spotykane.
Żeński odpowiednik: Milana.
Milan imieniny obchodzi 19 maja i 18 czerwca.
Znane osoby noszące imię Milan:

</doc>
<doc id="104274" url="https://pl.wikipedia.org/wiki?curid=104274" title="Miecisław">
Miecisław

Miecisław, Miecsław, Miesław – staropolskie imię męskie, złożone z członów "Mieci-" ("miotać, rzucać") i "-sław" ("sława"). Mogło ono ulegać również skróceniu do formy Masław, a jednym ze zdrobnień tego imienia jest być może Mieszko.
Miecisław to prawidłowa forma imienia, które zostało błędnie odczytane jako Mieczysław i w tej formie zyskało popularność.
Andrzej Bańkowski uważał, że prawidłową formą tego imienia mógł być także "Miecysław", jednak jest to pogląd raczej odosobniony.
Miecisław imieniny obchodzi 1 stycznia.

</doc>
<doc id="104275" url="https://pl.wikipedia.org/wiki?curid=104275" title="Miesław">
Miesław



</doc>
<doc id="104279" url="https://pl.wikipedia.org/wiki?curid=104279" title="Małomir">
Małomir

Małomir – staropolskie imię męskie, złożone z członów "Mało-" ("mało") i "-mir" ("pokój, spokój, dobro"). Znaczenie imienia: "mały pokój".
Małomir imieniny obchodzi 11 stycznia.

</doc>
<doc id="104281" url="https://pl.wikipedia.org/wiki?curid=104281" title="Ludzisław">
Ludzisław



</doc>
<doc id="104282" url="https://pl.wikipedia.org/wiki?curid=104282" title="Ludmił">
Ludmił



</doc>
<doc id="104283" url="https://pl.wikipedia.org/wiki?curid=104283" title="Społeczeństwo obywatelskie">
Społeczeństwo obywatelskie

Społeczeństwo obywatelskie – społeczeństwo charakteryzujące się aktywnością i zdolnością do samoorganizacji oraz określania i osiągania wyznaczonych celów bez impulsu ze strony władzy państwowej.
Społeczeństwo obywatelskie potrafi działać niezależnie od instytucji państwowych. Niezależność nie musi oznaczać rywalizacji społeczeństwa z władzą, która występuje zazwyczaj w państwach, w których ustrój polityczny jest sprzeczny z wolą większości obywateli.
Podstawową cechą społeczeństwa obywatelskiego jest świadomość jego członków potrzeb wspólnoty oraz dążenie do ich zaspokajania, czyli zainteresowanie sprawami społeczeństwa (społeczności) oraz poczucie odpowiedzialności za jego dobro.
Koncepcje społeczeństwa obywatelskiego.
Ten ponowoczesny termin wywodzi się z nowoczesnej koncepcji społeczeństwa cywilnego, która pochodzi od klasycznej koncepcji społeczności cywilnej.
Prawdopodobnie terminu tego jako pierwszy użył Arystoteles, później w jego przednowoczesnej formie jako społeczność cywilna posługiwali się nim tacy filozofowie jak Cyceron, Thomas Hobbes, John Locke, Adam Smith ("Teoria uczuć moralnych"), Jean-Jacques Rousseau ("Umowa społeczna") czy Polacy Hugo Kołłątaj, Wincenty Skrzetuski, Hieronim Stroynowski. Jako społeczeństwo cywilne używać zaczęli go nowocześni autorzy Georg Wilhelm Friedrich Hegel ("Filozofia praw"), za którym podążyli Alexis de Tocqueville ("O demokracji w Ameryce") i Karl Marx.
Koncepcja społeczeństwa obywatelskiego pojawia się w wersji nowożytnej – bo, jak niemal wszystkie idee i modele organizacji życia społecznego, można ją odnaleźć w XVII i XVIII-wiecznej angielskiej myśli społecznej, która stworzyła jej fundamenty. Reprezentanci tej koncepcji to Thomas Hobbes, John Locke, a także David Hume. Początkowo społeczeństwo obywatelskie – w rozumieniu tych, którzy je stworzyli i posługiwali się nim – było pojęciem zarówno postulatywnym, jak i opisowym, prezentowało ideały społeczeństwa, które właśnie powstawało w tamtych czasach w Anglii.
W ówczesnym ujęciu społeczeństwo obywatelskie było przeciwstawiane stanowi natury. Człowiek – argumentował Locke – należy do ustanowionego przez Boga porządku natury, ale również do innego, który powstaje w wyniku umowy społecznej, a na tym porządku właśnie wspiera się społeczeństwo obywatelskie.
W następnych stuleciach koncepcję tę rozwijano, ale i znacznie modyfikowano. W wieku XIX czynił to przede wszystkim Georg Wilhelm Friedrich Hegel (1770-1831) – filozof niemiecki, a na początku dwudziestego stulecia Włoch Antonio Gramsci (1891-1937). Ich rozważania, znacznie różniące się między sobą, miały już wyraźnie postulatywny i normatywny charakter. Dotyczyły przede wszystkim tego, jak powinno społeczeństwo być zorganizowane, a nie jakie jest w rzeczywistości.
W systemie heglowskim społeczeństwo obywatelskie stanowiło jeden z trzech elementów systemu społecznego: elementem pierwszym, opartym na podstawach etycznych, była wspólnota narodowa; drugim, odwołującym się do rozumu – państwo (a więc rząd, parlament, opinia publiczna); trzecim zaś właśnie społeczeństwo obywatelskie, które przedstawił jako sieć współzależności związanych z rynkiem. Gramsci także wyróżnił trzy, lecz inne, elementy systemu społecznego: gospodarkę (zdominowaną przez burżuazję), państwo (będące w jej rękach narzędziem przemocy) oraz społeczeństwo obywatelskie, które w jego koncepcji miało realizować się w życiu społecznym, politycznym i kulturalnym, stanowiąc zaporę dla dominacji burżuazji.
W latach następnych idea społeczeństwa obywatelskiego jakby zamiera. Popularność zdobywają natomiast, z jednej strony, idea społeczeństwa demokratycznego, z drugiej zaś – koncepcje i idee jej przeciwstawne: społeczeństw totalitarnych, w wersjach komunistycznej i faszystowskiej.
W latach czterdziestych XX wieku filozof angielski Karl Popper przeformułował Bergsonowską koncepcję „społeczeństwa otwartego” – jako zakwestionowanie zasad, które przyświecają społeczeństwom totalitarnym, zamkniętym na jakikolwiek dopływ idei sprzecznych z „oficjalną” doktryną, odrzucających racjonalizm i nieskrępowaną przez jedną partię wymianę poglądów.
Dyskusja o społeczeństwie powraca w latach siedemdziesiątych XX wieku w związku z procesami społecznymi, ekonomicznymi i politycznymi zachodzącymi w Europie Środkowej i Wschodniej, przede wszystkim zaś rosnącą w niej tendencją do uwolnienia się od presji ustroju komunistycznego.
Punktem wyjścia do wszelkich rozważań o społeczeństwie obywatelskim jest samorealizujący się człowiek, autonomiczny, akceptujący, a także szukający aprobaty u innych. Bierze on udział w działalności ekonomicznej, kulturalnej, domowej, stowarzyszeniowej i każdej innej, która rodzi się i rozwija w społecznościach lokalnych. Te z kolei są źródłem tego rodzaju inicjatyw, nie ograniczanych naciskami władzy o charakterze państwowym. Odwrotnie jest, gdy państwo nie stwarza ram prawnych dla tego rodzaju działalności.
Termin „społeczeństwo” – oznaczający organizację zbiorowości ludzkiej i jej działań – niejednokrotnie uzupełniany bywa najróżniejszymi dodatkowymi określeniami. Czasem mają one charakter neutralny, częściej jednak są to określenia wartościujące.
Termin „społeczeństwo obywatelskie” występuje w obu wspomnianych wyżej znaczeniach: zarówno jako określenie neutralne, jak i wartościujące. To, co obecnie jest nazywane „społeczeństwem obywatelskim”, w przeszłości określano terminem „społeczeństwo cywilne”.
Społeczeństwo obywatelskie w Polsce.
Termin „społeczeństwo obywatelskie” został wprowadzony do języka polskiego w 1949 roku do jednego z tłumaczeń Marksa przez komunistyczny aparat propagandowy. Popularność termin zdobył w 1989 roku, gdy został użyty przez komunistów w celu stłumienia żądań o pełnoprawne i pluralistyczne społeczeństwo polityczne oraz legitymizacji neoliberalnej transformacji. Wbrew potocznym opiniom termin „społeczeństwo obywatelskie” nie był znany antykomunistycznej opozycji. Za czasów pierwszej „Solidarności” nie znano i nie stosowano tego terminu, wypracowując w zamian koncepcję „samorządnej Rzeczpospolitej”. Paweł Załęski rozwija teorię restrukturyzacji systemów opiekuńczych, w myśl której społeczeństwo obywatelskie to neoliberalna ideologia legitymizująca demontaż państwa opiekuńczego na rzecz rozwoju trzeciego sektora, a nie element procesów demokratyzacji.
Warto wspomnieć o specyficznym dla Polski „rozdarciu” przestrzeni publicznej, związanym z długotrwałym przeciwstawieniem sfery samoorganizacji społecznej wrogiemu wobec niej państwu. Przeciwstawienie to zaczęło się kształtować już w XIX wieku, w czasach zaborów, kiedy to aktywność stowarzyszeniowa stała się instrumentem emancypacji narodowej Polaków. W każdej niemal dziedzinie aktywności społecznej – czy chodziło o samopomoc gospodarczą, czy o działalność edukacyjną lub kulturalną, czy wreszcie o aktywność religijną – istotnym czynnikiem ogniskującym działania ludzi stała się identyfikacja narodowa oraz kontestacja opresyjnego, wrogiego im systemu.
Ta przepaść pomiędzy państwem i społeczeństwem, będąca w Polsce także przepaścią pomiędzy „obcym” i „własnym”, stała się podstawą dla rozwoju specyficznej szkoły obywatelstwa, utożsamianego z organiczną pracą na rzecz idealnej, wyobrażonej wspólnoty, a zarazem przeciw lub obok narzuconego porządku prawnego i instytucjonalnego. Doświadczenia II wojny światowej, podczas której aktywność społeczna Polaków kanalizowana była w strukturach państwa podziemnego można traktować jako kolejny akt tego procesu.
Hasło to używane jest dziś najczęściej w odniesieniu do sfery aktywności społecznej, która zorientowana jest na realizację dobra wspólnego, rozumianego jako dobro innych, ale nie własne. To zastrzeżenie jest o tyle ważne, że przekłada się na wątpliwości, do jakiego stopnia w przestrzeni społeczeństwa obywatelskiego mieszczą się inicjatywy zorientowane na interesy grupowe lub łączące cele społeczne z ekonomicznymi czy też politycznymi.
Wraz z rozwojem polskiego sektora pozarządowego, skutkującym także jego stopniową „ekonomizacją” oraz rozwojem jego relacji z administracją publiczną, można zauważyć pewną ewolucję stanowisk w tej sprawie. Stało się jasne (na co teoretycy zachodni zwracali uwagę już na początku lat dziewięćdziesiątych dwudziestego wieku), że we współczesnych systemach demokratycznych nakreślenie wyraźnej linii demarkacyjnej oddzielającej to co obywatelskie i „polityczne”, „ekonomiczne” czy „prywatne” jest niezwykle trudne, jeśli nie niemożliwe do przeprowadzenia.
Wraz z rozpowszechnianiem się tego poglądu powraca zainteresowanie inicjatywami społecznymi, które sytuowały się dotąd na marginesie dyskusji nad społeczeństwem obywatelskim, choć mają w Polsce długą i bogatą tradycję. Powraca zainteresowanie działaniami zbiorowymi lub instytucjami, które łączą cele społeczne z funkcjami ekonomicznymi i/lub politycznymi (takimi jak organizacje samorządu gospodarczego, przedsięwzięcia ekonomii społecznej, samorządy lokalne).
Przejawy społeczeństwa obywatelskiego.
Przykładowymi przejawami społeczeństwa obywatelskiego są:

</doc>
<doc id="104284" url="https://pl.wikipedia.org/wiki?curid=104284" title="Krzesław">
Krzesław



</doc>
<doc id="104285" url="https://pl.wikipedia.org/wiki?curid=104285" title="Krzysław">
Krzysław



</doc>
<doc id="104287" url="https://pl.wikipedia.org/wiki?curid=104287" title="Kanimir">
Kanimir

Kanimir, Kanimier, Kajmir, Kalmir — słowiańskie/staropolskie imię męskie, złożone z członów: "Kani-" w różnych wersjach brzmieniowych ("gościć, zapraszać") i "-mir" ("pokój, spokój, dobro"). Znaczenie imienia: "ten, u kogo gości pokój".
Kanimir to także nazwisko szlachty osiadłej u schyłku średniowiecza w Ziemi łukowskiej, właścicieli miasteczka Tuchowicz.
Kanimir, Kanimier, Kajmir, Kalmir imieniny obchodzą 9 czerwca

</doc>
<doc id="104288" url="https://pl.wikipedia.org/wiki?curid=104288" title="Gorazd (imię)">
Gorazd (imię)

Gorazd, Gorazdo – imię męskie pochodzenia słowiańskiego, od przymiotnika "gorazdy" (ps. "*gorazdъ") "zręczny, szczęśliwy".
Osoby noszące to imię:
Miejscowości pochodzące od imienia:

</doc>
<doc id="104289" url="https://pl.wikipedia.org/wiki?curid=104289" title="Burżuazja">
Burżuazja

Burżuazja (z „mieszczaństwo”) – pierwotnie synonim mieszczaństwa, następnie ogółu przedsiębiorców i osób zamożnych. Od końca XV wieku jest to określenie górnych, zamożnych warstw mieszczaństwa, odróżniających się od szlachty, a także ludu żyjącego z pracy swoich rąk. Obecnie oznacza ogół ludzi posiadających kapitały i odpowiednio wysoką pozycję społeczną.
Burżuazji przypisuje się swoisty styl życia: model rodziny, upodobania, hierarchię wartości, mentalność itp. W niektórych krajach do burżuazji zalicza się także przedstawicieli wolnych zawodów, choć w Polsce są oni określani częściej jako inteligencja.
Zamożne mieszczaństwo było główną siłą społeczną wspierającą obalenie przywilejów feudalnych, co doprowadziło do zrównania w prawach i podporządkowania polityki państwa (zwłaszcza podatkowej i zagranicznej) interesom burżuazji, czyli warstwy przedsiębiorców. We Francji podczas Wielkiej Rewolucji Francuskiej burżuazja obaliła władzę opartego na szlachcie dworu i utworzyła demokratyczną republikę. W Wielkiej Brytanii i Niemczech proces ten zachodził ewolucyjnie i burżuazja stopniowo wchłaniała dawną arystokrację, tworząc nową elitę. Ten proces przyspieszyło narastanie konfliktów między burżuazją a poprzednio pozbawionym znaczenia plebsem, z którego formowała się klasa robotnicza. 
W sensie nadanym przez Karola Marksa burżuazja to ukształtowana w okresie formowania się kapitalizmu klasa właścicieli podstawowych środków produkcji. Teoria klas Karola Marksa ujawniła rolę burżuazji w społeczeństwie, a jednocześnie podała w wątpliwość jej użyteczność w postulowanym komunistycznym społeczeństwie przyszłości, w którym robotnicy sami będą zarządzać produkcją i korzystać z jej owoców. Marks opisał burżuazję jako klasę wyzyskującą, wskazał na jej klasowy egoizm czy ciasnotę poglądów. Wewnątrz tej klasy marksiści rozróżniają niezatrudniające pracy najemnej drobnomieszczaństwo, średnią i bogatą burżuazję. Burżuazja drobna (drobnomieszczańska) obejmuje właścicieli drobnych warsztatów, rzemieślników, kupców, wolne zawody, znaczną część inteligencji. Częściowo do burżuazji marksiści zaliczają także posiadających oddzielne gospodarstwa chłopów, zwłaszcza bogatych (w Rosji określanych jako kułacy).

</doc>
<doc id="104290" url="https://pl.wikipedia.org/wiki?curid=104290" title="Flaga Afganistanu">
Flaga Afganistanu

Flaga Islamskiego Emiratu Afganistanu składa się z czarnej szahady umiejscowionej centralnie na białym tle. Jest to również flaga organizacji talibów.
Historia.
Częste zmiany polityczne spowodowały, że Afganistan od uzyskania niepodległości w 1919 roku kilkunastokrotnie zmieniał flagę państwową.
Od początku jej istnienia była wymieniana 28 razy. Ostatni raz została zmieniona w 2021 roku, po przejęciu ponownie władzy przez talibów. 
Flagi historyczne.
W XX wieku flaga Afganistanu była najczęściej zmienianą flagą narodową na świecie.

</doc>
<doc id="104292" url="https://pl.wikipedia.org/wiki?curid=104292" title="Chien de l'Atlas">
Chien de l'Atlas



</doc>
<doc id="104295" url="https://pl.wikipedia.org/wiki?curid=104295" title="Helweci">
Helweci

Helweci określani także jako Helwetowie (łac. "Helvetii") – starożytny lud celtycki.
Początkowo zamieszkiwali obszar między Renem, Menem, Neckarem i Lasem Hercyńskim. Poczynając od roku 400 p.n.e. kilka celtyckich plemion przemieściło się na tereny dzisiejszej Szwajcarii. Wśród nich byli także Helweci, którzy osiedlili się między Jurą a środkową częścią Wyżyny Szwajcarskiej.
Podstawową komórką organizacyjną dawnych Helwetów był ród, wokół którego skupiały się uboższe i mniej znaczące rodziny (tzw. klienci) i niewolnicy. W skład plemienia wchodziło wiele takich rodów. Na czele plemienia stali najdzielniejsi i najbardziej doświadczeni wojownicy, rządzący wespół z przywódcami najmożniejszych rodów. W życiu Helwetów dużą rolę odgrywali kapłani, zwani druidami, rekrutujący się zwykle z czołowych rodów plemienia. Poza sprawowaniem funkcji religijnych i przekazywaniem kolejnym pokoleniom tradycji plemiennych pełnili oni również funkcje sędziów w sporach wewnątrzplemiennych, byli lekarzami i nauczycielami.
Religia i kultura duchowa dawnych Helwetów są słabo poznane. Wykopaliska archeologiczne przyniosły dotychczas niewielką ilość przedmiotów kultu (m.in. figurki wotywne, głowy zwierząt). Przyjmuje się, że głównymi bóstwami byli Kerrunos i Epona. Zmarłych grzebano w odzieży, mężczyzn z bronią, kobiety z ich ozdobami.
Helweci mieszkali głównie w osiedlach wiejskiego typu, jednak z biegiem lat budowali również większe jednostki osadnicze. Te ulokowane zwykle w miejscach obronnych (wzgórze, zakole rzeki itp.) osady, otaczane drewnianymi palisadami a czasem i fosami, pełniły funkcje grodów obronnych, a niektóre z nich zaczynały przyjmować formy miejskie. Juliusz Cezar w swym dziele pt. "Wojna galijska" pisał, że Helweci zamieszkiwali 400 wsi i 12 umocnionych miast, wśród których znajdowały się dzisiejsze: Avenches, Lozanna, Nyon i inne.
Dawni Helweci zajmowali się głównie rolnictwem, hodowlą, myślistwem i rybołówstwem. Uprawiali zboża i drzewa owocowe, hodowali bydło rogate i owce. Wytwarzali sery i piwo. Odzież produkowali z własnoręcznie tkanej i farbowanej wełny i ze skór. Potrafili wytapiać żelazo, z którego kuli dobrą broń i narzędzia, w tym sierpy do żęcia zboża. Znali żarna obrotowe. Do transportu używali dwukołowych wozów zaprzężonych w woły. Wydobywali też złoto, z którego bili własne monety. Brali udział w handlu międzynarodowym, a ich kupcy docierali do Rzymu i innych krain nad Morzem Śródziemnym.
W 2. połowie II w. p.n.e. pod naciskiem Germanów przenieśli się do doliny rzeki Aare. W drugiej ćwierci I wieku p.n.e. wzmógł się nacisk plemion germańskich pod wodzą Ariowista ku południu, co wydatnie zagroziło Helwetom. W 111 p.n.e. wzięli udział w ataku Cymbrów na Italię. Około roku 60 p.n.e. starszyzna wszystkich plemion helweckich na zjeździe w Avenches podjęła decyzję o przeniesieniu się do Galii. Wybrano tereny położone daleko na południowym zachodzie dzisiejszej Francji – Akwitanię. Wyznaczono dwuletni okres na przygotowanie odpowiednich zapasów żywności na co najmniej 3 miesiące podróży, budowę wozów i zgromadzenie zwierząt zaprzęgowych. Głównym inicjatorem tej „wędrówki ludów” był wpływowy i ambitny helwecki książę Orgetoryks, również wzmiankowany przez Juliusza Cezara. Po niespodziewanej i tajemniczej do dziś śmierci Orgetoryksa kierownictwo wielkiej akcji przesiedleńczej objął stary wódz Divico. Wiosną roku 58 p.n.e. w drogę ruszyło 350 – 380 tysięcy ludzi, z czego ok. 70 tysięcy zbrojnych wojowników.
Posuwającej się wzdłuż brzegów Jeziora Genewskiego kolumnie zastąpił drogę ówczesny namiestnik Galii Narbońskiej, Juliusz Cezar. Nie zamierzał on wypuścić z zarządzanych przez siebie terenów tak ogromnej rzeszy ludzi, stanowiących wówczas ogromną wartość gospodarczą, a w dodatku będących jedynym buforem między rzymskimi domenami a terenami opanowanymi przez Germanów. Po opanowaniu zajmowanej przez Allobrogów Genewy i jej ufortyfikowaniu Cezar nie dopuścił do sforsowania przez Helwetów Rodanu poniżej Genewy. Divico zawrócił swój lud na północ, aby obejść Jurę od północy i kontynuować wędrówkę przez kraj zaprzyjaźnionego plemienia Sekwanów. Cezar, który ściągnął posiłki z Rzymu, dogonił Helwetów pod górą Mont Beuvray i zażądał powrotu na Wyżynę Szwajcarską. Brak zgody na dyktat Rzymu zakończył się całodziennym i krwawym starciem znanym dziś jako bitwa pod Bibracte (czerwiec 58 p.n.e.). Helweci ponieśli w niej druzgocącą klęskę, tracąc ok. ćwierć miliona zabitych, rannych lub zaginionych. Pozostałe 110 tysięcy ludzi musiało zawrócić na Wyżynę Szwajcarską i odbudować zniszczone miasta i wsie, które spalili kilka miesięcy wcześniej. Następnie tereny Helwetów zostały podbite przez Juliusza Cezara i wcielone do rzymskiej prowincji Galii Zaalpejskiej. Za panowania Oktawiana Augusta ziemie, z których Helweci początkowo pochodzili, weszły w skład prowincji Galia Belgijska.
Od Helwetów wywodzi się jedna z nazw Szwajcarii – "HELVETIA", która znajduje się np. na znaczkach pocztowych i monetach. Także oznaczanie szwajcarskiej domeny internetowej ".ch" oraz oznaczenie na samochodach "CH" jest skrótem od: "Confoederatio Helvetica".

</doc>
<doc id="104296" url="https://pl.wikipedia.org/wiki?curid=104296" title="Atlas Shepherd Dog">
Atlas Shepherd Dog



</doc>
<doc id="104304" url="https://pl.wikipedia.org/wiki?curid=104304" title="Wał Stobniański">
Wał Stobniański

Wał Stobniański (tuż po 1945 roku nosił nazwę Pasma Broń-Siadło przekształconą w dzisiejszą – Wał Bezrzecze-Siadło) t. Wał Bezleśny – wysoczyzna morenowa Pobrzeża Szczecińskiego, położona na zachód i południe od centrum Szczecina. Leży w powiecie polickim (województwo zachodniopomorskie) na terenie gmin Dobra i Kołbaskowo, a także częściowo w obszarze miejskim Szczecina – osiedla Bezrzecze i Gumieńce.
Charakterystyka.
Zajmuje powierzchnię ok. 60 km². Rozciąga się łukiem na przestrzeni ok. 15 km – od północnego krańca na pograniczu Wołczkowa i Bezrzecza (40-68 m n.p.m.), przez kulminację w okolicy Warnika (Mała Góra, 88 m n.p.m.), kończy się na brzegu Odry Zachodniej pomiędzy Siadłem Dolnym i Moczyłami (kraniec południowy; ok. 68 m n.p.m.). Wraz ze Wzgórzami Warszewskimi wchodzi w skład Wzniesień Szczecińskich. Wysoczyzna oddzielona jest Doliną Dolnej Odry od leżących na wschód moren Wzgórz Bukowych pokrytych Puszczą Bukową.
W znacznej części tereny rolnicze o bardzo urozmaiconej powierzchni z rozległymi panoramami Szczecina i doliny Odry. Miejscami, wbrew nazwie, zalesiony i porośnięty roślinnością kserotermiczną. Wytyczone liczne trasy rowerowe. Nad stromym brzegiem Odry Zachodniej 23 stycznia 1973 utworzony został krajobrazowy rezerwat przyrody Wzgórze Widokowe nad Międzyodrzem, o powierzchni 4,19 ha. Na południe i wschód od Wału utworzono Park Krajobrazowy Doliny Dolnej Odry.
We wsiach posadowionych na Wale wiele cennych zabytków sztuki sakralnej (kościoły i cmentarze), a także liczne znaleziska archeologiczne, np. w Kamieńcu i Siadle Górnym (grodziska czy czterokilogramowy skarb monet i ozdób); także pomnikowe okazy drzew. Przed ok. 200 laty rejon znany z uprawy winorośli na południowych stokach wzniesień (Siadło Dolne). Podczas I wojny światowej pomiędzy Siadłem Dolnym a Górnym wydobywano węgiel brunatny. Południowy skraj wysoczyzny przecina autostrada A6.
Turystyka.
Punkty widokowe.
Rozległe panoramy Międzyodrza i Szczecina rozciągają się także z dróg lokalnych m.in.: Siadło Dolne-Kurów, Moczyły-Kamieniec oraz Smolęcin-Karwowo. 

</doc>
<doc id="104308" url="https://pl.wikipedia.org/wiki?curid=104308" title="Harihara">
Harihara

Harihara, Hari-Hara – synkretyczne bóstwo hinduistyczne, będące połączeniem Wisznu i Śiwy, łączące odrębne zazwyczaj tradycje wisznuizmu i śiwaizmu. "Hari" odnosi się do Wisznu, "Hara" do Śiwy.
Ikonografia.
Zwykle „wisznuicka” część bóstwa znajduje się po prawej, a „śiwaicka” po lewej stronie obserwatora. Na licznych przedstawieniach Harihara w swojej prawej ręce trzyma trójząb – atrybut Śiwy, natomiast w lewej ręce konchę lub dysk – atrybut Wisznu. Po lewej stronie widoczny jest Nandi – byk, na którym Śiwa podróżuje, po prawej Lakszmi – towarzyszka Wisznu. Czasami zamiast byka, Śiwa przedstawiany jest z ganą (jednym ze swoich poddanych-wojowników).
Harihara jest popularnym bóstwem szczególnie wśród tych hinduistów, którzy pragną powiązać ze sobą dwie różne tradycje jakimi są wisznuizm i śiwaizm. Kult był najbardziej popularny w VI i VII w., również na terenie Kambodży.

</doc>
<doc id="104317" url="https://pl.wikipedia.org/wiki?curid=104317" title="Hwdp">
Hwdp



</doc>
<doc id="104318" url="https://pl.wikipedia.org/wiki?curid=104318" title="Gaja">
Gaja



</doc>
<doc id="104320" url="https://pl.wikipedia.org/wiki?curid=104320" title="Wał Bezrzecze-Siadło">
Wał Bezrzecze-Siadło



</doc>
<doc id="104323" url="https://pl.wikipedia.org/wiki?curid=104323" title="Wzniesienia Szczecińskie">
Wzniesienia Szczecińskie

Wzniesienia Szczecińskie "(Wzgórza Szczecińskie)" (313.26) – mezoregion fizycznogeograficzny Pobrzeża Szczecińskiego rozciągający się od osiedla Mścięcino w Policach na północy do okolic Kołbaskowa na południu (i dalej w kierunku Gardźca w Niemczech). 
Na Wzniesieniach Szczecińskich znajduje się większość lewobrzeżnych osiedli Szczecina, m.in. Skolwin, Warszewo, Pogodno i Gumieńce, oraz osiedle Mścięcino w Policach i wsie południowej części powiatu polickiego, m.in. Przecław, Barnisław, Kołbaskowo i Siadło Górne. Część północna Wzniesień Szczecińskich jest porośnięta lasami Puszczy Wkrzańskiej (m.in. buczyna pomorska w Parku Leśnym Mścięcino).
Charakterystyka.
Wzniesienia leżą pomiędzy Równiną Wkrzańską na północy a Doliną Dolnej Odry na południu i wschodzie oraz rzeką Rędową (niem. Randow) na zachodzie.
We wczesnym średniowieczu tereny "wzniesień" były penetrowane i zamieszkiwane przez plemiona słowiańskie m.in. Wieletów, Pomorzan, Wkrzan.
Polska część Wzniesień składa się z dwóch kompleksów:
Wzniesienia.
Poza głównymi częściami Wzniesień tj. poza Wzgórzami Warszewskimi i Wałem Stobniańskim, występują również inne miejsca o ponadprzeciętnych walorach krajobrazowych z punktami widokowymi, jak na przykład:
Komunikacja.
Mezoregion przecinają główne trasy komunikacyjne:
Szlaki turystyczne.
Polskie szlaki turystyczne koncentrują się w obrębie Wzgórz Warszewskich i Wału Stobniańskiego.
Niemieckie szlaki turystyczne:

</doc>
<doc id="104325" url="https://pl.wikipedia.org/wiki?curid=104325" title="Bułat (broń)">
Bułat (broń)

Bułat (tur. z pers. پولاد "pūlād" – stal) – rodzaj szabli orientalnej z głownią o charakterystycznym szerokim piórze, rozszerzającym się ku sztychowi. Głownie bułatów wykonywano zazwyczaj z bardzo dobrej jakości stali damasceńskiej (zwanej też "bułatową").
Używana w Polsce oraz na Bliskim Wschodzie m.in. przez janczarów. Nazwą tą określano w dawnej Polsce także stal damasceńską. W Turcji pod tą nazwą znana jest także pala.

</doc>
<doc id="104333" url="https://pl.wikipedia.org/wiki?curid=104333" title="Geruzja">
Geruzja

Geruzja, rada starszych (gr. "γέρων" „stary, starzec”) – w starożytnej Sparcie, główny organ władzy w oligarchii spartańskiej. W jej skład wchodziło dwóch królów oraz 28 starszych obywateli – gerontów. Byli oni wybrani przez Zgromadzenie Ludowe z grona obywateli powyżej 60. roku życia. Najczęściej należeli do warstwy najbogatszych. Swą funkcję sprawowali dożywotnio. Do ich zadań należało przygotowywanie pod przewodnictwem eforów uchwał głosowanych później na zgromadzeniu. W wielu ważnych sprawach rada pełniła też funkcje trybunału najwyższej instancji.
Bibliografia.
M. Jaczynowska, D. Musiał, M. Stępień "Historia Starożytna" Warszawa 2008, s. 273 

</doc>
<doc id="104335" url="https://pl.wikipedia.org/wiki?curid=104335" title="Wzgórza Bukowe">
Wzgórza Bukowe

Wzgórza Bukowe (313.27) – mezoregion fizycznogeograficzny Pobrzeża Szczecińskiego, położony na południowy wschód od Szczecina, na prawym, wschodnim brzegu rzeki Odry – częściowo w granicach administracyjnych miasta (Prawobrzeże), a także przyległych gmin: Gryfino i Stare Czarnowo.
Charakterystyka.
Wzgórza Bukowe to jedno z najwyższych pasm wzniesień morenowych w zachodniej części województwa zachodniopomorskiego. Widoczne z odległości wielu kilometrów, tworzą zdecydowaną dominantę w krajobrazie obszarów graniczących od południa i wschodu ze Szczecinem. Stanowią wysoki wał morenowy z najwyższym punktem, górą Bukowiec o wysokości 149 m n.p.m., różnicami terenu dochodzącymi do 100 m i z licznymi jarami, parowami i dolinami potoków. Ciągnie się od Regalicy aż po obniżenie jeziora Miedwie. Wzgórza oddzielone są od Wału Stobniańskiego i Wzgórz Warszewskich na zachodzie szeroką na kilka kilometrów Doliną Dolnej Odry. Porośnięte głównie drzewostanem bukowym, dębowym, sosnowym i mieszanym, zwanym Puszczą Bukową, chronioną jako Szczeciński Park Krajobrazowy „Puszcza Bukowa”; fragmenty najcenniejsze pod względem przyrodniczym chronione są także w 7 rezerwatach. W Puszczy wytyczono wiele turystycznych szlaków pieszych, rowerowych i konnych. Popularne miejsce wypoczynku szczecinian z doskonałymi panoramami miasta i punktami widokowymi na dolinę Odry. Od północy u podnóża Wzgórz przebiega autostrada A6, a od zachodu droga ekspresowa S3.
Geomorfologia.
Wzgórza są pasem starszych moren (czyli pasm wzgórz utworzonych przez lądolody wcześniejszych zlodowaceń), przekształconych powierzchniowo kilkanaście tysięcy lat temu przez ostatnie zlodowacenie. W budowie wzgórz dominują struktury glacitektoniczne (związane z działalnością tektoniczną lądolodu) w postaci fałdów, łusek i porwaków, złożone z materiałów wodno-lodowcowych, iłów oligoceńskich i margli kredowych. Często warstwy są pomieszane ze sobą i zalegają niechronologicznie. Z łuskowatym układem warstw geologicznych związane jest bardzo ciekawe zjawisko zanikania potoków. Na terasie kemowej u północnego krańca Wzgórz dominują piaski z domieszką żwirów, wykazujące często ślady warstwowania. Ciągła pokrywa gliniasta rozpoczyna się na obszarze wododziałowym (okolice Kołowa) i rozciąga dalej na południe. W północnej części wyłaniają się na powierzchnię margle i wapienie kredowe, które wciśnięte są jako porwaki w młodsze utwory skalne. Po ustąpieniu lodowca rzeźba Wzgórz była kształtowana przez długotrwałe procesy erozji i denudacji.
Ze względu na dominujące formy rzeźby oraz ich genezę teren Wzgórz można podzielić na:
Klimat.
Na warunki klimatyczne Wzgórz mają wpływ przede wszystkim: znaczne wysokości względem otaczających obszarów, bliskość dużych zbiorników wodnych, duże kompleksy leśne, bliskość dużego miasta. W porównaniu do terenów otaczających obszar Wzgórz charakteryzuje się: niższymi temperaturami powietrza, krótszym okresem bezprzymrozkowym, wyższymi sumami opadów, dłuższym zaleganiem pokrywy śnieżnej, znacznym przestrzennym zróżnicowaniem warunków mikroklimatycznych. Często wydziela się oddzielną subkrainę klimatyczną – VIA „Puszcza Bukowa”.
Podstawowe dane meteo (średnie) na podstawie badań ze Stacji Szczecin-Dąbie (1 m n.p.m.) z maksymalnego okresu 1951–2009:
Atrakcje turystyczne.
Baza noclegowa znajduje się głównie w południowych dzielnicach Szczecina oraz nad jeziorami Binowskim i Glinna Wielka, w mniejszych miejscowościach gospodarstwa agroturystyczne.

</doc>
<doc id="104337" url="https://pl.wikipedia.org/wiki?curid=104337" title="Heinrich von Plötzkau">
Heinrich von Plötzkau

Heinrich von Plötzkau, także Heinricus von Plotzke, Ploczk, Plotzek) (urodz. ?, zm. 27 lipca 1320) – komtur bałgijski w roku 1304, mistrz krajowy Prus w latach 1307-1309, wielki komtur w latach 1309-1312, wielki marszałek w latach 1312-1320.
Życiorys.
Henryk von Plötzkau pochodził z miejscowości Plötzkau (stąd przydomek „von Plötzkau”) położonej w Saksonii. Wywodził się z rodziny ministeriałów związanych z margrabiami brandenburskimi. Miał czterech braci, z których Bernard związał się z dworem margrabiów brandenburskich, natomiast Fryderyk na przełomie lat 1304/1306 objął godność biskupa Brandenburga. 
Do zakonu krzyżackiego wstąpił w około 1286. Związał się z baliwatem turyńskim, a szczególnie z komendami w Altenburgu i Halle. Pełnił pierwsze funkcje, m.in. był komturem. Do Prus przybył ok. roku 1300. W roku 1304 został komturem Bałgi, a w 1306 kapituła zakonna wybrała go na urząd mistrza krajowego prowincji pruskiej. Plötzkau należał do przeciwników Królestwa Polskiego. Doprowadził do zagarnięcia przez Zakon Pomorza Gdańskiego, co nastąpiło latach 1308-1309; Krzyżacy mieli wspomóc Polaków przeciwko Brandenburczykom. Po przenosinach do Prus wielkiego mistrza Zygfryda von Feuchtwangena, Plötzkau złożył swoją godność i został mianowany wielkim komturem. Nowy wielki komtur miał przemożny wpływ na Feuchtwangena, ciesząc się jednocześnie poważaniem u współbraci; w gruncie rzeczy uważa się, że sprawował wówczas faktyczną władzę nad Zakonem. W kwietniu 1311 Plötzkau zwyciężył wojska księcia litewskiego Witenesa w bitwie pod Wopławkami (Wopławki to obecnie wieś w powiecie kętrzyńskim, w woj. warmińsko-mazurskim). W 1312 został komturem królewieckim i równocześnie marszałkiem Zakonu.
Latem 1313 obległ zamek Biseny, po czym wycofał się. Jesienią ponowił atak; po długotrwałym oblężeniu spalił obydwa przedzamcza zamku. 3 stycznia 1314 w okręgu Miedniki wraz ze swoim wojskiem zabił lub wziął do niewoli 700 Litwinów (według "Kroniki ziemi pruskiej" Piotra z Dusburga). W lutym przypuścił szturm na zamek Sisdity; w walce zginęło 19 Litwinów i 7 Krzyżaków; po odstąpieniu od oblężenia Krzyżacy ograbili i spalili ziemie okręgu Miedniki. We wrześniu zdobył i zniszczył Nowogródek. Zimą 1316 ograbił i spustoszył okręg Postowa; na jego rozkaz wzięto do niewoli i zamordowano 500 Litwinów. Po powrocie do Królewca i ponownym zebraniu wielkiej armii po raz drugi spustoszył okręg Miedniki, biorąc do niewoli i mordując 200 Litwinów; krzyżacy stracili w walce 80 ludzi. W czerwcu 1317 podjął nieudaną próbę zdobycia zamku Giedymina. Jesienią 1318 podszedł pod zamki Junigedę i Pistę, nie mogąc ich zdobyć, spalił ich podzamcza. Wiosną 1319 ponownie spalił podzamcze Pisty.
Należał do zdecydowanych wrogów nowego mistrza Karola z Trewiru i był jednym z przywódców buntu przeciwko niemu w 1317. Był zwolennikiem ekspansji na wschód oraz wojny z Polską.
27 lipca 1320 na czele oddziału liczącego 40 rycerzy zakonnych oraz jednostek pomocniczych został otoczony przez Litwinów i zginął wraz z 29 rycerzami w bitwie pod Miednikami.

</doc>
<doc id="104342" url="https://pl.wikipedia.org/wiki?curid=104342" title="Dolina Dolnej Odry">
Dolina Dolnej Odry

Dolina Dolnej Odry (313.24, niem. "Unteres Odertal") – mezoregion Pobrzeża Szczecińskiego. Zajmuje dolinę rzeki Odry od okolic Cedyni aż po Zalew Szczeciński koło Stepnicy. Jej długość wynosi ok. 95 km, o szerokość od 2 do 12 km.
Charakterystyka.
Dolina Dolnej Odry składa się z następujących fragmentów:
Historia.
Strategiczne położenie (bliskość morza, transport rzeczny, szlaki kupieckie, ośrodki miejskie) już od wczesnego średniowiecza powodowało ścieranie się na tych terenach wpływów pomorskich, polskich i niemieckich (w tym pruskich i brandenburskich), a także w mniejszym stopniu szwedzkich i duńskich. Obszar penetracji przez plemiona słowiańskie głównie Pomorzan i Wkrzan. W 972 r. miała miejsce Bitwa pod Cedynią. Dziesięć wieków później na tym terenie posuwał się front tzw. operacji berlińskiej. Największy wpływ na dzisiejszy kształt i wygląd doliny miał okres Prowincji Pomorze, kiedy przekopano liczne kanały, wybudowano budowle hydrotechniczne i przystosowano część obszaru do celów przemysłowych, rolnictwa, hodowli i żeglugi.
Ochrona przyrody.
Na terenach zalewowych dominują ekosystemy bagien i mokradeł. Na zboczach i na innych terenach niezalewanych wytworzyły się ekosystemy łąkowe (w tym siedliska kserotermiczne) i leśne. Na obszarach przylegających do Doliny duże kompleksy leśne: Puszcza Bukowa, Puszcza Goleniowska, Puszcza Piaskowa i Puszcza Wkrzańska.
Wody śródlądowe, torfowiska, bagna, łąki i zarośla Doliny Dolnej Odry tworzą ciekawą mozaikę siedlisk, będącą ostoją ptaków o randze europejskiej i terenem szczególnie ważnym dla ptaków wodno-błotnych, które występują tu w olbrzymich koncentracjach, np. na jesiennym zlotowisku zbiera się do 9000 żurawi. Jedna z najważniejszych w skali kraju ostoi bielika. Występują tu co najmniej 34 gatunki ptaków z Załącznika I Dyrektywy Ptasiej i 14 gatunków z Polskiej Czerwonej Księgi. Występuje tu również bogata fauna innych zwierząt kręgowych (w tym łosie i bobry).
Jednym z pionierów popularyzacji ochrony przyrody na terenach Doliny był niemiecki przyrodnik Paul Robien.
Obecnie na terenie Doliny utworzono Międzynarodowy Park Dolina Dolnej Odry celem ochrony unikatowej w skali europejskiej fauny i flory rozlewisk Odry. Tworzy go Park Krajobrazowy Dolina Dolnej Odry wraz z niemieckim Parkiem Narodowym Doliny Dolnej Odry (niem. "Nationalpark Unteres Odertal"). W południowej części zlokalizowano Cedyński Park Krajobrazowy.
Dolina Dolnej Odry objęta jest ochroną europejskiej sieci ekologicznej Natura 2000. Wyznaczono tu "obszar specjalnej ochrony ptaków" „Dolina Dolnej Odry” (PLB320003), a także "specjalne obszary ochrony siedlisk": „Dolna Odra” (PLH320037) i „Ujście Odry i Zalew Szczeciński” (PLH320018). Zgodnie z obowiązującą procedurą obydwa obszary posiadają obecnie status "obszarów mających znaczenie dla wspólnoty".
Rezerwaty i pomniki przyrody:
Inne formy ochrony przyrody:
Turystyka.
Obszar rozwoju turystyki wodnej, szczególnie predysponowany do uprawiania żeglarstwa i spływów kajakowych. Na przystaniach organizowane są także rejsy małymi statkami oraz wodolotem na trasie Szczecin – Świnoujście. Liczne szlaki turystyczne i punkty widokowe.
Szlaki turystyczne.
Liczne szlaki turystyczne wyznaczono w obrębie wzgórz i tarasów przylegających do Doliny, zarówno po polskiej jak i niemieckiej stronie.

</doc>
<doc id="104343" url="https://pl.wikipedia.org/wiki?curid=104343" title="Baluchi Hound">
Baluchi Hound



</doc>
<doc id="104344" url="https://pl.wikipedia.org/wiki?curid=104344" title="Zdzisława Janowska">
Zdzisława Janowska

Zdzisława Janowska z domu Chłodzińska (ur. 16 grudnia 1940 w Łodzi) – polska ekonomistka i polityk, wykładowca akademicki, profesor nauk ekonomicznych, senator III i V kadencji Senatu, posłanka na Sejm VI kadencji.
Życiorys.
Ukończyła studia na Wydziale Ekonomiczno-Socjologicznym Uniwersytetu Łódzkiego. Od 1965 pracuje jako pracownik naukowy Uniwersytetu Łódzkiego i wykładowca z dziedziny zarządzania. W 1972 uzyskała stopień doktora nauk ekonomicznych, a w 1986 doktora habilitowanego. W 1990 została profesorem nadzwyczajnym, a w 1997 kierownikiem Zakładu Zarządzania Personelem na Uniwersytecie Łódzkim. W 2002 prezydent Aleksander Kwaśniewski nadał jej tytuł profesora nauk ekonomicznych.
Jest autorką i współautorką kilkunastu monografii i około stu pięćdziesięciu artykułów naukowych, zamieszczanych w prasie specjalistycznej. Jest badaczem, ekspertem, doradcą polityki gospodarczej z dziedziny restrukturyzacji, prywatyzacji, przeciwdziałania bezrobociu i zarządzania zasobami ludzkimi. Prowadzi stałą współpracę z ośrodkami naukowymi: instytutem pracy w Oslo i w Sztokholmie, Uniwersytetem w Örebro w Szwecji i University of Maryland, College Park w Stanach Zjednoczonych oraz Fundacją im. Friedricha Eberta w Polsce. W 1991 organizowała bezpłatne kursy dla bezrobotnych kobiet „Jak założyć własną firmę”. Jest założycielką i prezesem Międzynarodowej Fundacji Kobiet w Łodzi, promującej równość kobiet na rynku pracy. Należy do NSZZ „Solidarność” Uniwersytetu Łódzkiego oraz Stowarzyszenia Ordynacka.
Należy do Towarzystwa Naukowego Organizacji i Kierownictwa, Polskiego Stowarzyszenia Zarządzania Kadrami, Polskiego Towarzystwa Prakseologicznego, Polskiego Komitetu UNICEF. Została członkinią Komitetu Nauk o Zarządzaniu PAN.
W latach 1990–1994 była radną rady miejskiej w Łodzi z ramienia Komitetu Obywatelskiego. Od 1993 do 1997 zasiadała w Senacie III kadencji z ramienia Unii Pracy, sprawowała funkcję wiceprzewodniczącej Parlamentarnej Grupy Kobiet, reprezentowała Senat na sesjach Unii Międzyparlamentarnej. Była wiceprzewodniczącą Komisji Kwalifikacyjnej do Służby Cywilnej. Była wiceprzewodniczącą Parlamentarnej Grupy Kobiet. W latach 1999–2000 brała udział w pracach zespołu ds. monitorowania reformy oświaty przy prezydencie RP. W 2000 należała do honorowego komitetu wyborczego Aleksandra Kwaśniewskiego. Ponownie została wybrana do Senatu V kadencji w 2001. Brała udział w konferencjach organizowanych przez Bank Światowy i Europejskie Forum ds. Ludności i Rozwoju. Była przewodniczącą Polskiego Parlamentarnego Zespołu ds. Ludności i Rozwoju. Pracowała nad ustawą o równym statusie kobiet i mężczyzn.
Należała do Unii Pracy, zasiadała w jej radzie programowej. W 2004 odeszła z partii, przystępując do komitetu założycielskiego Socjaldemokracji Polskiej i obejmując funkcję pełnomocnika wojewódzkiego SDPL. W 2005 bezskutecznie kandydowała do Sejmu z listy tego ugrupowania.
Od 2006 do 2007 sprawowała mandat radnej Lewicy i Demokratów w sejmiku łódzkim. W przedterminowych wyborach parlamentarnych w 2007 kandydowała z 5. miejsca LiD w okręgu łódzkim, uzyskując mandat poselski liczbą 5430 głosów. Od kwietnia 2008 zasiadała w Kole Poselskim SDPL (do września 2009 działającym pod nazwą SDPL-Nowa Lewica). W wyborach samorządowych w 2010 ubiegała się o urząd prezydenta miasta Łodzi, zajmując 5. miejsce spośród 11 kandydatów (otrzymała 5,70% głosów). W kwietniu 2011 przeszła do Klubu Poselskiego Sojuszu Lewicy Demokratycznej, natomiast w wyborach parlamentarnych w październiku 2011 nie uzyskała poselskiej reelekcji.
Odznaczenia.
W 1999 otrzymała Krzyż Kawalerski Orderu Odrodzenia Polski.

</doc>
<doc id="104347" url="https://pl.wikipedia.org/wiki?curid=104347" title="Saarloos Wolfdog">
Saarloos Wolfdog



</doc>
<doc id="104361" url="https://pl.wikipedia.org/wiki?curid=104361" title="Łyżwa">
Łyżwa



</doc>
<doc id="104368" url="https://pl.wikipedia.org/wiki?curid=104368" title="Australijski pies pasterski">
Australijski pies pasterski



</doc>
<doc id="104370" url="https://pl.wikipedia.org/wiki?curid=104370" title="Jan Miodek">
Jan Miodek

Jan Franciszek Miodek (ur. 7 czerwca 1946 w Tarnowskich Górach) – polski językoznawca i gramatyk normatywny, profesor nauk humanistycznych, były dyrektor Instytutu Filologii Polskiej Uniwersytetu Wrocławskiego, członek Komitetu Językoznawstwa Polskiej Akademii Nauk. Jako członek Rady Języka Polskiego przy Prezydium PAN od 1996 r., czyli od początku jej istnienia, jest współodpowiedzialny m.in. za wszystkie uchwały ortograficzne Rady. Popularyzator wiedzy o języku, znany szczególnie jako autorytet normatywny w dziedzinie języka polskiego.
Od 1968 prowadzi cotygodniową rubrykę językową "Rzecz o języku" („Słowo Polskie”, obecnie „Gazeta Wrocławska”). Jest twórcą i prezenterem programów telewizyjnych: "Ojczyzna polszczyzna" (1987–2007, cotygodniowy) i "Słownik polsko@polski" (od 2009, cotygodniowy).
Życiorys.
Wczesne lata.
Urodził się 7 czerwca 1946 w Tarnowskich Górach jako syn Franciszka Miodka (1915–2002) i Janiny z Kowalskich. W 1963 przystąpił do matury w II Liceum Ogólnokształcącym im. Stanisława Staszica w Tarnowskich Górach. Na świadectwie maturalnym miał średnią 4,9. Z wszystkich przedmiotów miał ocenę bardzo dobrą, lecz wyjątkiem była matematyka, z której dostał „4”.
W latach młodości marzył o zawodzie dziennikarza. W 1963 rozpoczął studia na Uniwersytecie Wrocławskim. Po obronie pracy magisterskiej "Nazwy miejscowe kulturalne typu Środa, Piątek, Wola, Osiek" zaproponowano mu staż asystencki w tamtejszej katedrze języka polskiego.
Praca w mediach.
Od 1968 publikuje na łamach wrocławskiego dziennika „Słowo Polskie”, gdzie prowadzi rubrykę "Rzecz o języku", zaś od 1987 do 2007 prowadził w Telewizji Polskiej program "Ojczyzna polszczyzna". Miał też cotygodniowy felieton w „Dzienniku Zachodnim” i comiesięczny w „Śląsku”. Od 1995 prowadzi na żywo we wrocławskim oddziale TVP cykliczny program pt. "Profesor Miodek odpowiada". Publikował również w miesięczniku „Wiedza i Życie”.
Od 2009 roku prowadzi na antenie TVP Polonia program "Słownik polsko@polski", w latach 2009–2013 wraz z Agatą Dzikowską, następnie w okresie wrzesień 2013–czerwiec 2014 wraz z Magdaleną Bober, a od września 2014 roku współprowadzącą program jest dr Justyna Janus-Konarska. Podczas programu widzowie z Polski i zagranicy mogą zadawać pytania dotyczące języka polskiego za pośrednictwem internetowego komunikatora Skype lub wysyłając e-maile.
Od 2015 r. współtworzy cykl programów "Polska z Miodkiem", w których w ciągu kilku minut wyjaśnia pochodzenie nazw polskich miast, regionów, jezior itp. Premierowe emisje odbywają się na antenie TVP Polonia, a wszystkie wydania (122 materiały – sierpień 2018) dostępne są w serwisie TVP VOD.
W swojej działalności reprezentuje preskryptywne podejście do języka.
Proces przeciwko Grzegorzowi Braunowi.
W 2007 r. wytoczył proces o zniesławienie publicyście Grzegorzowi Braunowi, który publicznie oskarżył go o współpracę ze Służbą Bezpieczeństwa. Sąd drugiej instancji prawomocnym wyrokiem nakazał Braunowi przeprosiny i wpłacenie grzywny na cele dobroczynne. W uzasadnieniu sąd stwierdził m.in., że publicysta dopuścił się „rażącego niedbalstwa” i „w znacznym stopniu naruszył dobra osobiste, cześć i dobre imię” Jana Miodka. W 2009 roku wyrok został podtrzymany przez Sąd Najwyższy.
29 maja 2010 Grzegorz Braun złożył skargę do Europejskiego Trybunału Praw Człowieka, powołując się na artykuł 10 (prawo do wolności słowa) Europejskiej Konwencji Praw Człowieka. Postępowanie rozpoczęło się 14 marca 2013 i zakończyło się w listopadzie 2014 wyrokiem Trybunału stwierdzającym, że polskie postępowania sądowe bezspornie naruszyły wolność wypowiedzi i skazującym Polskę na wypłacenie odszkodowania i zadośćuczynienia Grzegorzowi Braunowi.
Działalność naukowo-dydaktyczna.
W 1983 otrzymał stopień naukowy doktora habilitowanego, a także stanowisko docenta Uniwersytetu Wrocławskiego. Podstawę kolokwium stanowiły dwie książki – "Rzecz o języku. Szkice o współczesnej polszczyźnie" oraz "Kultura języka w teorii i praktyce".
Od maja 1989 do sierpnia 2016 był dyrektorem Instytutu Filologii Polskiej Uniwersytetu Wrocławskiego. W 1991 senat tej uczelni przyznał mu stanowisko profesora nadzwyczajnego, a w 1995 Miodek odebrał tytuł profesorski z rąk prezydenta Lecha Wałęsy. 20 października 2005 został doktorem honoris causa Pedagogicznego Uniwersytetu Wileńskiego, a 10 marca 2006 roku otrzymał ten tytuł na Uniwersytecie Opolskim.
Życie prywatne.
W 1968 poślubił Teresę Taczanowską, którą poznał w czasie studiów. W 1976 urodził im się syn Marcin (doktor nauk humanistycznych i pracownik Instytutu Filologii Germańskiej UWr).
Nagrody.
Jest laureatem wielu nagród, m.in. Nagrody im. Wojciecha Korfantego, Śląskiej Nagrody im. Juliusza Ligonia (2006), Nagrody im. Profesora Hugona Steinhausa, Towarzystwa Przyjaciół Śląska w Warszawie, Loży Liderów w Katowicach, Ministra Edukacji Narodowej, rektora Uniwersytetu Wrocławskiego oraz „Złotej Kuli”, przyznawanej przez Wrocławską Izbę Gospodarczą. Dwukrotnie został wybrany najpopularniejszym mieszkańcem Wrocławia; jest również honorowym obywatelem Wrocławia, Tarnowskich Gór i Kalet oraz "singularis incola" wsi Bielice. W 2016 r. otrzymał tytuł Honorowego Obywatela Dolnego Śląska "Civi Honorario".
Jest wielokrotnym laureatem telewizyjnych „Wiktorów” (1988, 1991, 1998) oraz „Superwiktora” za całokształt twórczości w 1998 roku. Znalazł się także na czwartej pozycji w plebiscycie organizowanym przez tygodnik "Polityka" na najwybitniejsze postacie telewizji XX wieku (2000).
W 2019 r. Miodek został wyróżniony przez MPK Wrocław, które zwróciło się do niego o nagranie zapowiedzi przystanku „Uniwersytet Wrocławski”.
Epizod aktorski.
Profesor Jan Miodek w odcinku serialu „Licencja na wychowanie”, wyemitowanym w TVP2 dnia 22 kwietnia 2010 roku, zagrał rolę samego siebie.
W filmie „Wtorek” użyty został fragment programu "Ojczyzna polszczyzna" z udziałem profesora Miodka.

</doc>
<doc id="104372" url="https://pl.wikipedia.org/wiki?curid=104372" title="Roman Kochanowski">
Roman Kochanowski

Roman Kazimierz Kochanowski (ur. 28 lutego 1857 w Krakowie, zm. 3 sierpnia 1945 we Freisingu koło Monachium) – polski malarz i rysownik.
Biografia.
Początków malarstwa uczył się u Maksymiliana Cerchy. Studia malarskie rozpoczął w 1874 w Szkole Sztuk Pięknych w Krakowie (1873/1875) pod kierunkiem Władysława Łuszczkiewicza i Henryka Grabińskiego (rysunek i malarstwo pejzażowe). W 1875 przeniósł się do Wiednia, gdzie studiował na Akademii Sztuk Pięknych, początkowo u Christiana Griepenkerla, a w latach 1876–1878 u Eduarda Peithnera von Lichtenfelsa jako stypendysta na wydziale pejzażu. W okresie wiedeńskim, trwającym do 1881, zaczął odnosić pierwsze sukcesy malarskie: złoty medal Akademii wiedeńskiej, wystawy w krakowskim Towarzystwie Przyjaciół Sztuk Pięknych, warszawskim Towarzystwie Zachęty Sztuk Pięknych i lwowskim Towarzystwie Przyjaciół Sztuk Pięknych. W 1881 przeniósł się do Monachium, gdzie mieszkał i pracował aż do śmierci.
Debiutował w krakowskim Towarzystwie Przyjaciół Sztuk Pięknych w 1877/1878, a w 1878 wystawił swoje prace w warszawskim Towarzystwie Zachęty Sztuk Pięknych i lwowskim Towarzystwie Przyjaciół Sztuk Pięknych. Uczestniczył w wystawach międzynarodowych i salonach: Wiedeń (1886–1899), Monachium (1888–1922), Berlin (1891–1909), Düsseldorf (1902, 1904), Salzburg (1891, 1895), Londyn (1891) gdzie otrzymał dyplom honorowy II klasy. Dużym sukcesem zakończyła się wystawa w Wiedniu (1888), na której cesarz Franciszek Józef I kupił "Zimę w Polsce", a później "Jesień". Ilustrował wespół z innymi malarzami polskimi dzieło "Die österreichisch-ungarische Monarchie in Wort und Bild". Był członkiem monachijskich Kunstverein i Künstlergenossenschaft, a w 1901 został stałym jurorem. W 1906 został członkiem prestiżowego francuskiego Union Internationale des Beaux-Art. Od 1933 miał zakaz wystawiania prac w nazistowskich Niemczech. Od około 1943 przestał malować. Zmarł w sierpniu 1945 i został pochowany na Cmentarzu Leśnym w Monachium. W roku 1951 syn Romana Kochanowskiego przekazał kolekcję jego dzieł Muzeum Narodowemu w Warszawie.
Tematyka prac.
Stałym tematem Kochanowskiego były widoki z okolic podkrakowskich i krajobrazy nadwiślańskie z niewielkim motywem rodzajowym, przedstawiane w różnych porach roku i dnia. Nieliczne datowane prace pochodzą (z paroma wyjątkami) sprzed 1900. Początkowo są to pejzaże malowane na ogół delikatnie i drobiazgowo, z troską o wierne oddanie motywu. Dominujące w nich zielenie, srebrzyste szarości i brązy podkreślają spokój i melancholię rozległych pól ogromem nieba, wierzb przydrożnych, łąk z pasącym się bydłem, zakątków leśnych i cichych wsi ukrytych wśród drzew. Później (po 1900) jego obrazy stawały się coraz bardziej szkicowe i nabierały fakturalnego charakteru, malowane dość szerokim rzutem pędzla, gęstą pastą, często kształtującą szeroki relief powierzchni. Kochanowski potrafił niezwykle sugestywnie oddać nastrój krajobrazu z jego często pochmurnym niebem i naturą przesiąkniętą wilgocią i chłodem, choć nie pozbawionego barwnej intensywności światła. W jego dorobku przeważają miniaturowe pejzaże w różnych porach roku i dnia malowane na deseczkach, małych kawałkach płótna, tekturze, czasami papierze. Są to wycinki krajobrazu z wplecioną nieodłącznie postacią ludzką: babiną opatuloną chustami, albo uginająca się pod ciężarem niesionego w chuście na plecach chrustu, pastuszków pilnujących bydła lub ptactwa. Z rzadka malował również kwiaty i studia portretowe.
Wystawy.
Wystawa poświęcona twórczości Romana Kochanowskiego została otwarta 18 maja 2007 w Muzeum im. Jacka Malczewskiego w Radomiu. Na wystawie pokazano obrazy z kolekcji prywatnych oraz ze zbiorów muzealnych. Zaprezentowano na niej 168 obrazów olejnych, a także rysunki, akwarele i archiwalia. Wystawa była następnie prezentowana między innymi w Muzeum Śląskim w Katowicach, Muzeum Narodowym w Gdańsku, Muzeum Okręgowym w Sandomierzu oraz muzeum miejskim we Fryzyndze. Wystawie towarzyszył bogato ilustrowany katalog, będący kompendium wiedzy o artyście.
29 kwietnia 2009 w Krakowie w Kamienicy Hipolitów (oddział Muzeum Historycznego Miasta Krakowa) odbył się wernisaż dokumentujący życie i twórczość Romana Kochanowskiego. Wystawa pochodzi ze zbiorów prywatnych: obrazy, rysunki, grafiki, dokumenty, pamiątki pochodzące z pracowni udostępniła Barbara Lewkowicz-Odojewska z Monachium, sukcesorka spuścizny po artyście.

</doc>
<doc id="104374" url="https://pl.wikipedia.org/wiki?curid=104374" title="Rottweiler">
Rottweiler

Rottweiler – rasa psa zaliczana do grupy molosów w typie mastifa (typ dogowaty). Zgodnie z klasyfikacją FCI (FCI gr.2, sekcja 2.1, standard 147) należy do grupy psów pracujących.
Rys historyczny.
Rottweiler to rasa psów wykorzystywana dawniej do pilnowania obozów rzymskich w podbitej przez Rzymian Germanii. Psy te pilnowały bydła stanowiącego zapasy żywieniowe legionów oraz ciągnęły ciężkie zaprzęgi z żywnością i amunicją. W średniowieczu rzeźnicy używali rottweilerów do pędzenia bydła, ciągnięcia wózków z towarami i ochrony gospodarstwa. Zapiski z siedemnastowiecznych kronik miejskich określają limit psów trzymanych przez rzeźników na 1 sztukę, a rottweilerów hodowanych przez katów na 4 sztuki.
Niemiecki kynolog R. Streble zalicza rottweilera do gładkowłosych psów zaganiających, wywodzących się z linii psów bawarskich o celtyckim rodowodzie. Kolebką tej rasy są ziemie niemieckie, a dokładniej Szwabia. Pierwszy wzorzec rasy opracowano w roku 1901. Pierwszy Klub Hodowców Rottweilera założono 13 stycznia 1907, a trzy miesiące później Południowoniemiecki Klub Rottweilera. W 1921 roku wszystkie te stowarzyszenia połączyły się, tworząc Ogólnoniemiecki Klub Rottweilera. Nazwa rasy pochodzi od szwabskiej miejscowości Rottweil, założonej w 74 r. przez Rzymian.
Klasyfikacja FCI.
W klasyfikacji FCI rottweiler został zaliczony do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy w typie mastifa. Psy tej rasy podlegają próbom pracy.
Użytkowość.
Dawniej psy te były wykorzystywane jako psy pasterskie, a także jako psy rzeźnickie, czyli pomagające w zaganianiu zwierząt rzeźnych na place targowe. Obecnie rottweiler funkcjonuje głównie jako pies obronny. W 1910 został oficjalnie uznany za psa policyjnego. W czasie I wojny światowej rottweilery wykorzystywano w służbie wojskowej, zwłaszcza jako psy meldunkowe, transportujące, wartownicze i zaopatrzeniowe.
Wygląd.
Wzorzec opisuje rottweilera jako psa średniego do dużego wzrostu, średniej wagi. Jest on harmonijnie zbudowany, przysadzisty i potężny. Sprawia wrażenie silnego, wytrzymałego i zwinnego. Głowę ma dość masywną, czaszkę średniej długości, stop dobrze zaznaczony. Czoło lekko wypukłe, część potyliczną wyraźnie rozwiniętą. Szczęki mocne i szerokie, wargi nie obwisłe, zgryz nożycowy. Owalne, ciemnobrązowe oczy. Nos duży, czarny i szeroki. Uszy średniej wielkości, wysoko osadzone i szeroko rozstawione. Szyja jest mocna, lekko łukowata. Klatka piersiowa szeroka, potężnie umięśniona. Grzbiet mocny, prosty i zwarty. Zad szeroki, lekko zaokrąglony. Ogon zwykle obcinany na wysokości pierwszego lub drugiego kręgu. W krajach, gdzie obcinanie jest prawnie zabronione, ogon jest średniej długości, noszony w linii grzbietu lub wiszący. Kończyny są proste, doskonale umięśnione, świetnie kątowane. Łapy okrągłe, palce wysklepione, zwarte, z krótkimi, czarnymi pazurami. Szata składa się ze średniej długości twardych w dotyku włosów okrywowych oraz podszerstka. Umaszczenie jest zawsze czarne, podpalane w ściśle określonych miejscach: na policzkach, nad oczami, pod szyją i na spodniej stronie klatki piersiowej, pod nasadą ogona i na kończynach.
Zachowanie i charakter.
Rottweiler z natury jest psem obronnym i agresywnym wobec intruzów. Według wzorca jest to pies o zrównoważonej psychice, wymagający odpowiedniego i konsekwentnego podejścia. Pewność siebie jest główną cechą charakteru tej rasy, podobnie jak upór, samodzielność czy skłonność do dominacji (ujawnia się to szczególnie u samców). W rękach osoby brutalnej i niezrównoważonej rottweiler staje się nieprzewidywalny i może stanowić zagrożenie dla otoczenia, z właścicielem włącznie. Pies ten potrzebuje sporej dawki codziennego ruchu: regularnych treningów i szkoleń oraz aktywnych spacerów.
Zdrowie i pielęgnacja.
Rottweiler ma krótką sierść, więc zwiększonej częstotliwości zabiegów pielęgnacyjnych wymaga tylko w okresie linienia.
Dieta psów tej rasy powinna być odpowiednio dobrana i bogata w białko. Żywność zaleca się podawać rozdzieloną i po wysiłku fizycznym.
Podobnie jak u większości psów ras dużych może występować dysplazja stawów biodrowych, jak również dysplazja stawów łokciowych. Ich budowa wpływa również na zwiększenie ryzyka wystąpienia skrętu żołądka. Mają też skłonność do występowania różnych alergii i chorób nowotworowych. Długość życia: 11 do 13 lat.
Prawo.
W Polsce posiadanie rottweilera wymaga zgody urzędu miasta lub gminy, gdyż pies ten został ujęty w wykazie ras psów uznawanych za agresywne.

</doc>
<doc id="104376" url="https://pl.wikipedia.org/wiki?curid=104376" title="Związek Koryncki">
Związek Koryncki

Związek Koryncki, nazywany czasem Związkiem Helleńskim – porozumienie grupy państw greckich, uczestników kongresu w Koryncie w 337 r. p.n.e., zwołanego po wojnie Macedonii z Atenami, Tebami i ich koalicjantami przez zwycięskiego władcę macedońskiego, Filipa II. 
Sygnatariuszami traktatu pokojowego były wszystkie, poza Spartą, poleis Grecji kontynentalnej, na czele z Atenami oraz niektóre państwa wyspiarskie (Chios, Eresos na Lesbos). Ta ugoda weszła do historii pod nazwą Związku Korynckiego, którego rzeczywistym twórcą i hegemonem był król Macedonii - Filip II (który stał się m.in.: przewodniczącym synhedrionu), narzucając w ten sposób państwom greckim tę strukturę polityczną, aby móc skutecznie kontrolować ich poczynania i "de facto" pośrednio mieć wpływ na bieg spraw politycznych w Grecji, nie angażując się w drobiazgowe kwestie sporne między nimi, które miał rozstrzygać właśnie Związek.
Warunkami porozumienia były m.in.: 
Na pierwszym posiedzeniu plenarnym związku (jesienią 337 r. p.n.e.), podjęto również uchwałę o rozpoczęciu wojny z Persją, którą miał poprowadzić Filip II król Macedonii.

</doc>
<doc id="104377" url="https://pl.wikipedia.org/wiki?curid=104377" title="Owczarek francuski briard">
Owczarek francuski briard

Owczarek francuski briard – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Podlega próbom pracy.
Rys historyczny.
Owczarek francuski Briard to stara francuska rasa psów pasterskich. Po raz pierwszy wspomniano o nim na piśmie w 1809 roku.
Wygląd.
Budowa.
Briard jest psem formatu prostokątnego, muskularnym i zwinnym. Posiada on charakterystyczne podwójne ostrogi (wilcze pazury) na tylnych kończynach – specyficzna cecha rasy.
Szata i umaszczenie.
Włos okrywowy powinien mieć suchą, tzw. kozią strukturę (nie miękki i nie jedwabisty) z pewnym podkładem podszerstka. Umaszczenie może być płowe, szare, czarne. Sierść briarda jest długa (minimum 7 cm), lekko pofalowana, włosy na głowie tworzą charakterystyczną: brodę, wąsy i grzywkę.
Zachowanie i charakter.
Briardy są inteligentnymi, pełnymi energii psami o rozwiniętym instynkcie obronnym. Tolerancyjne wobec dzieci oraz innych zwierząt.
Użytkowość.
Briardy są psami pasterskimi. Chętnie stróżują i opiekują się stadem, nawet psy hodowane w domu, czy w bloku, podejmują chętnie pracę psów pasterskich. W czasie wojen briardy wykorzystywano do wyszukiwania rannych spośród poległych na polu bitwy. O kimś poległym w czasie wojny mówiono: "briard się przy nim nie zatrzymał". Wykorzystywane są także do ratowania tonących. W ostatnich latach owczarki francuskie pełnią funkcje głównie psów do towarzystwa. Zaliczany do psów obronnych.
Zdrowie i pielęgnacja.
Owczarek francuski briard wymaga częstego i regularnego czesania włosa, pomimo długiej szaty w zasadzie nie linieje. Cieszy się dobrym zdrowiem. Dopuszczone do hodowli psy muszą mieć wykonane badanie RTG w kierunku dysplazji stawów biodrowych.

</doc>
<doc id="104378" url="https://pl.wikipedia.org/wiki?curid=104378" title="Owczarek kataloński">
Owczarek kataloński

Owczarek kataloński – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Typ wilkowaty. Nie podlega próbom pracy.
Rys historyczny.
Owczarek kataloński jest blisko spokrewniony z owczarkiem pirenejskim. W okolicach północnej Hiszpanii pełnił głównie funkcje pasterskie.
Rasa ta jest zróżnicowana w typie, w zależności z jakiego regionu Katalonii pochodzi. Wzorzec rasy opublikowano w roku 1929 na podstawie psa Taca i suki Iris. Pierwszy klub rasy powstał w roku 1981. Pierwsze owczarki katalońskie w Polsce pojawiły się około roku 2000.
Wygląd.
Szata i umaszczenie.
Wzorzec rasy opisuje umaszczenie jako "...że maść jest skutkiem pomieszania rozmaitych odcieni płowej, czerwonej, szarej, czarnej i białej. Podstawowe kolory jakie z tego powstają to:
Włos jest długi czasem lekko falisty. 
Występuje odmiana "Long-haired" - długowłosa oraz "Smooth-haired" - krótkowłosa, bardzo rzadko spotykana. 
Budowa.
Sylwetka jest solidna, umięśniona o głowie z krótką kufą i prostym grzbietem nosa, który jest duży i ciemny. Oczy są wyraziste, kolor ciemnego bursztynu. Uszy wysoko osadzone, dosyć krótkie, zwisające. Ogon może być długi, krótki lub szczątkowy.
Użytkowość.
Współcześnie jest wykorzystywany, tak jak dawniej, czyli jako pies stróżująco-pasterski.
Zachowanie i charakter.
Owczarek kataloński jest psem zrównoważonym, żywym, wymagającym dostarczenia mu aktywnego zajęcia. Wytrzymałe w trudnych warunkach pogodowych. Silnie przywiązują się do członków rodziny.

</doc>
<doc id="104381" url="https://pl.wikipedia.org/wiki?curid=104381" title="Apercepcja">
Apercepcja

Apercepcja – termin filozoficzny oznaczający postrzeganie samego siebie, świadomość samego siebie, postrzeganie przez umysł jego własnych stanów.
Leibniz wprowadzając to pojęcie odróżniał percepcję – przedstawianie sobie rzeczy – od apercepcji, która oznacza zdawanie sobie sprawy z tego przedstawiania. Krok dalej uczynił Kant, który odróżnił apercepcję empiryczną, czyli introspekcję od transcendentalnej jedności apercepcji, czyli warunku umożliwiającego samo doświadczanie. 
Empiryczna apercepcja polega na wiązaniu ze sobą i zespalaniu różnych elementarnych doznań (różniących się w "czasie i przestrzeni" i pochodzących z różnych zmysłów) w jedną świadomość. Świadomość przedmiotów w przestrzeni, a także np. ich kształtu czy ruchu, ma u Kanta w założeniu empiryczną jedność apercepcji. Natomiast apercepcja transcendentalna polega na, podobnie pojętym, wiązaniu "samoświadomości" (zarówno "przestrzennie", tj. w odniesieniu do różnych jednocześnie istniejących w umyśle spraw, jak i czasowo). Świadomość upływu czasu ma u Kanta w założeniu transcendentalną jedność apercepcji.
Kontynuując ten nurt wprowadzono apercepcję do psychologii jako postrzeganie połączone z odnoszeniem treści spostrzeżenia do tego, co już (uprzednio) znane. Terminem "apercepcja" w tym znaczeniu posługiwał się Herbart. Używał on pojęcia "masy apercepcyjnej": zasobu uprzednich wiadomości i doświadczeń, do których każdorazowo odnoszone są nowe spostrzeżenia. Jeśli są z nim zgodne, są przyswajane i włączane do niego.
Wundt rozróżniał apercepcję bierną oraz czynną. Pierwsza z nich wywoływana jest przez warunki zewnętrzne a jej struktura jest od tych warunków zależna. Druga powstaje w rezultacie funkcjonowania systemu poznawczego człowieka, a więc zależna jest ona od procesów wewnętrznych.

</doc>
<doc id="104384" url="https://pl.wikipedia.org/wiki?curid=104384" title="Piotr Boratyński">
Piotr Boratyński

Piotr Boratyński herbu Korczak (ur. 1509, zm. 15 czerwca 1558 w Krakowie) – syn Jana, kasztelan bełski i przemyski, sekretarz królewski w 1547 i 1549 roku, jeden z przywódców stronnictwa egzekucyjnego, zaufany Zygmunta Augusta. Wsławił się jako znakomity mówca sejmowy.
Nie wiadomo nic o jego młodości, poza tym, że znaczną jej część spędził za granicą. W 1537 został dworzaninem Zygmunta Starego, a następnie sekretarzem królewskim. W latach 1547–1553 posłował na sejm z województwa krakowskiego. Poseł na sejm piotrkowski 1548 roku, sejm piotrkowski 1550 roku, sejm piotrkowski 1552 roku. Poseł na sejm 1553 roku. Popularny wśród szlachty. Na sejmie piotrkowskim 16 października 1548 wygłosił mowę, uważaną współcześnie za wzór krasomówstwa, podczas której izba poselska padła przed królem na kolana błagając by zaniechał ślubu z Barbarą Radziwiłłówną („...prosimy cię Panie, zaniechaj tego, coś wziął przedsię, nie nazywaj tego małżeństwem, co małżeństwem nie jest; niechaj się zdobi czym inszym ta zacna i cnotliwa pani, którą Wasza Królewska Mość chcesz mieć za żonę, niż niesławą, ohydą, zelżeniem i skazą na koniec Waszej Królewskiej Mości i wszytkiego domu Jagiełłowego”). W czasie dysput sejmowych bronił praw protestantów. Od 1551 Boratyński pełnił urząd burgrabiego krakowskiego, w 1554 został kasztelanem przemyskim, a w trzy lata później bełskim. Był także starostą Sambora. Dowodem zaufania króla do Boratyńskiego było powierzenie mu w 1553 roku misji mającej na celu zawarcie traktatu pokojowego z Mołdawią, a także eskorty królowej Bony w jej podróży do Włoch. Żonaty z Barbarą Dzieduszycką, pozostawił jednego syna. Pochowany w katedrze wawelskiej. Na tablicy nagrobkowej widnieje napis:
"Petro Boratinsky castellano Belsin et capitaneo Sambor un nobili ac bellica lande insigni Familia imprimis Patre clarissima procreato, prudentia, eloquentia, animima quitudine ac caeteris omnibus animi ingenisae vertntibus Domi et militiae Publicis et privatis rebus, ac abenadis adexteras nationes legationibus proestanti. Barbara Dzieduszycka marita bene macrenti moeraus – posuit. Vixit annos 49. Obijt anno 1558."
O śmierci swego dalekiego powinowatego pisał Mikołaj Rej:
&lt;poem&gt;
 Kto znał Boratyńskiego onego sławnego,
 Kasztelana bełskiego, z narodu dawnego,
 Kto też słychał o sprawach pierwszych przodków jego,
 Nie zezna, jedno iż by szkoda domu tego,
 Aby nam w Polszcze zejć miał, bo go barzo mało,
 Jedno jednoż gniazdoszę małe nam zostało.
 Ale kiedy zasuszy, znać z młodości jego,
 Że będziem zasię znowu mieć Boratyńskiego.
&lt;/poem&gt;
W filmie "Epitafium dla Barbary Radziwiłłówny" (1982) postać Boratyńskiego zagrał Franciszek Pieczka.

</doc>
<doc id="104391" url="https://pl.wikipedia.org/wiki?curid=104391" title="Bursztynowy niedźwiadek ze Słupska">
Bursztynowy niedźwiadek ze Słupska

Bursztynowy niedźwiadek ze Słupska – neolityczna figurka niedźwiadka znaleziona w 1887 r. w okolicy Słupska podczas kopania torfu. Figurka ma wymiary 10,2 cm długości, 3,5 cm szerokości i 4,2 cm wysokości. Był to prawdopodobnie amulet łowcy niedźwiedzi. Wkrótce po odnalezieniu figurka została przekazana do Szczecina, do kolekcji Pomorskiego Towarzystwa Historii i Starożytności. Jego zbiory zostały włączone do powstałego w 1928 roku Pommersches Landesmuseum w Szczecinie. Pod koniec II wojny światowej wskutek rozśrodkowania cenniejszych zbiorów przez Niemców znalazł się na terenie Niemiec (NRD). Był przechowywany i eksponowany w Kulturhistorisches Museum w Stralsundzie. W 1972 roku dyrektor Muzeum Narodowego w Szczecinie, Władysław Filipowiak, rozpoczął starania o powrót całej przemieszczonej kolekcji wraz z figurką niedźwiadka z powrotem do szczecińskiego muzeum. Zakończyły się one powodzeniem w 2009 roku, na mocy porozumienia rządów Polski i Niemiec. 
W Słupsku niedźwiadek stał się popularnym motywem, a bursztynowe naśladownictwa lokalną pamiątką turystyczną. Kopia figurki znajduje się m.in. w słupskim ratuszu.

</doc>
<doc id="104393" url="https://pl.wikipedia.org/wiki?curid=104393" title="Izabella Scorupco">
Izabella Scorupco

Izabella Scorupco, wł. Izabella Dorota Skorupko (ur. 4 czerwca 1970 w Białymstoku) – polsko-szwedzka aktorka, piosenkarka i modelka. Zagrała m.in. rolę Natalii, dziewczyny Bonda w "GoldenEye" (1995) u boku Pierce’a Brosnana, Heleny Kurcewiczówny w "Ogniem i mieczem" (1999) czy Alex we Władcach ognia (2002) u boku zdobywców Oscara; Matthew McConaughey'a i Christiana Bale'a.
Życiorys.
Wczesne lata.
Urodziła się w Białymstoku jako córka Magdaleny i Lecha Skorupków. Jej matka była lekarką, a ojciec (zm. 1992) - muzykiem jazzowym. Gdy miała rok, jej rodzice się rozwiedli. W 1978 przeprowadziła się z matką do Bredängu na przedmieścia Sztokholmu. W wieku 12-13 lat gościła w klasztorze katolickim, w którym uczyła się języka francuskiego. 
Kariera aktorska.
Mając 17 lat, została zauważona przez szwedzkiego reżysera Staffana Hildebranda, który zaangażował ją do melodramatu "Nikt tak nie kocha jak my" ("Ingen kan älska som vi", 1988).
W 1995 zagrała Natalię Simonową w 17. filmie o przygodach agenta Jamesa Bonda "GoldenEye" z debiutującym w głównej roli agenta 007 Pierce’em Brosnanem. Rola zapewniła jej międzynarodową rozpoznawalność. Kandydowała do roli Lynn M. Bracken w dramacie kryminalnym "Tajemnice Los Angeles" (1997), którą ostatecznie zagrała Kim Basinger. Była też brana pod uwagę do roli Eleny Montero w filmie przygodowym "Maska Zorro" (1998), lecz w końcu obsadzona została Catherine Zeta-Jones. Zagrała Helenę Kurcewiczównę w adaptacji powieści Henryka Sienkiewicza "Ogniem i mieczem" (1999) w reżyserii Jerzego Hoffmana. Następnie wystąpiła w hollywoodzkich produkcjach: filmie sensacyjno-przygodowym "Granice wytrzymałości" ("Vertical Limit", 2000) u boku Chrisa O’Donnella, Robin Tunney, Stuarta Wilsona i Scotta Glenna, thrillerze fantasy sci-fi "Władcy ognia" ("Reign of Fire", 2002) z Christianem Bale, Matthew McConaugheyem i Gerardem Butlerem oraz horrorze "" ("Exorcist: The Beginning", 2004) przy boku Jamesa D’Arcy’ego i Stellana Skarsgårda.
Kariera w modelingu.
W latach 90. XX wieku rozpoczęła europejską karierę modelki. Pracowała dla Ford Modeling. Jej zdjęcia zostały opublikowane we włoskim wydaniu magazynu „Vogue”, a także w innych magazynach takich jak „Frida”, „Cafe”, „Elle”, „Vecko Revyn”, „Tove”, „Plaza Kvinna”, „Glamour” i „Stuff”. W 2001 pozowała nago do polskiej edycji „CKM”. W 1999 została twarzą szwedzkiej firmy kosmetycznej Oriflame. 
W Polsce reklamowała kosmetyki marki Oriflame oraz Irena Eris. Razem z modelką Emmą Wiklund reklamowały koncerny Lindex Lingerie, Åhléns, Tiffany &amp; Co. W 2012 roku przyjęła propozycję prowadzącej w drugim sezonie programu "Top Model: Szwecja", zasiadła również jednocześnie w jury tego show, oceniającym kandydatki na modelki w Szwecji.
Kariera muzyczna.
W 1989 nagrała nową wersję przeboju zespołu ABBA pt. „Substitute”, a wydany z tym utworem singel rozszedł się w nakładzie miliona sprzedanych egzemplarzy i przyniósł jej złotego singla. W 1991 nagrała debiutancki album studyjny, zatytułowany "Iza", który został wydany w 1992 nakładem wytwórni Virgin Records. Płytę promowała singlem „Shame, Shame, Shame”, do którego zrealizowała oficjalny teledysk. W 2011 zaśpiewała gościnnie w utworze „Jag har dig nu” ("Mam ciebie teraz") szwedzkiego piosenkarza Petera Jöbacka, a także wystąpiła w oficjalnym teledysku do piosenki.
Życie prywatne.
14 lipca 1996 wyszła za mąż za hokeistę Mariusza Czerkawskiego, z którym ma córkę Julię (ur. 1997). W 1998 doszło do rozwodu. 30 grudnia 2003 poślubiła amerykańskiego PR-owca Jeffreya Reymonda, z którym ma syna Jacoba Martina (ur. 24 lipca 2003). W 2015 rozwiodła się. 5 października 2019 wyszła za mąż za szwedzkiego biznesmena Karla Rosengrena. Mieszka w Los Angeles.

</doc>
<doc id="104394" url="https://pl.wikipedia.org/wiki?curid=104394" title="Słupski chłopczyk">
Słupski chłopczyk

Słupski chłopczyk (niem. "Stolper Jungchen"), nazwa sera typu Camembert, wytwarzanego w Słupsku przed II wojną światową. W latach 20. i 30. minionego wieku umieszczano np. na widokówkach wizerunek „słupskiego chłopczyka” z podpisem: „Stolp – die Stadt des Stolper Jungchen” (Słupsk – miasto słupskiego chłopczyka).
Koniec wojny w roku 1945 spowodował wstrzymanie miejscowej produkcji. Armia Czerwona rozmontowała i wywiozła wyposażenie mleczarni. W 2004 narodziła się idea wznowienia produkcji w Słupsku. W 2007 udało się uzyskać prawa do nazwy i receptury oraz rozpoczęto produkcję w mleczarni w Zielinie koło Słupska. Produkowało się go według oryginalnej receptury w Bawarii w Niemczech. Pierwsza degustacja i lokalna promocja serka wyprodukowanego znowu w Słupsku odbyła się 18 sierpnia 2007 roku w Parku Kultury i Wypoczynku w Słupsku.
W 2010 roku „słupski chłopczyk” – jeden z produktów znajdujących się w „Słupskim koszyku regionalnym” – zajął pierwsze miejsce w ogólnopolskim konkursie na Najbardziej Oryginalny Gadżet Miejski. Konkurs zorganizowało Stowarzyszenia Wspierania Rozwoju Miast i Regionów "ProRegiona".
W dniach 1-2 maja 2010 roku odbył się w Słupsku Europejski Festiwal Smaków, na którym zorganizowano konkurs na najlepszą potrawę z udziałem słupskiego chłopczyka. Producent serka zbankrutował. Licencja na polską produkcję wygasła w marcu 2014 roku.

</doc>
<doc id="104417" url="https://pl.wikipedia.org/wiki?curid=104417" title="Sage Baluchi">
Sage Baluchi



</doc>
<doc id="104430" url="https://pl.wikipedia.org/wiki?curid=104430" title="Einars Repse">
Einars Repse



</doc>
<doc id="104450" url="https://pl.wikipedia.org/wiki?curid=104450" title="Łękawica (herb)">
Łękawica (herb)



</doc>
<doc id="104451" url="https://pl.wikipedia.org/wiki?curid=104451" title="Biofag">
Biofag

Biofag (łac. "biophaga", z gr. "bíos" – życie, "phageín" – jeść) – organizm odżywiający się żywym pokarmem, zjadający inne organizmy lub ich części.
W zależności od rodzaju pobieranego pokarmu biofagi dzielone są na:
Wśród obydwu grup biofagów wyróżniane są stopnie specjalizacji pokarmowej zależne od różnorodności pobieranego pokarmu przez dany gatunek:

</doc>
<doc id="104452" url="https://pl.wikipedia.org/wiki?curid=104452" title="Związek Peloponeski">
Związek Peloponeski

Związek Peloponeski (Symmachia Spartańska), właśc. Symmachia Lacedemońska – związek miast-państw Peloponezu pod przewodnictwem Sparty, utworzony w II połowie VI wieku p.n.e. jako obronny sojusz wojskowy.
W skład powstałego z inspiracji Spartan Związku Peloponeskiego wchodziły wszystkie krainy Peloponezu z wyjątkiem Achai i północnej Arkadii i Argos. Pierwszymi uczestnikami tej lacedemońskiej symmachii ("oi symmachoi ton Lakedaimonion") były Tegea i Korynt, jako następne przystąpiły do niej miasta Argolidy prowadzące wojnę z Argos, później dołączyły również Megara i Egina.
Członkowie sojuszu corocznie odbywali zebrania na spotkaniu przeglądowym zwanym "syllogos", organizowanym w Sparcie, dokąd wysyłano swych przedstawicieli w Zgromadzeniu Związku. Zachowując niezależność państwa członkowskie powierzały Spartanom kierownictwo działaniami wojennymi wraz z wystawieniem określonego kontyngentu wojskowego bądź też zapłatą odpowiedniego odszkodowania za jego niespełnienie. Wiążące postanowienia podejmowano większością głosów, jednakże pod presją Spartan, którzy mieli prawo zabierania głosu jako pierwsi i zwykle przeforsowywali swe zdanie.
Do czasów wojen grecko-perskich Związek Peloponeski był najsilniejszy ze wszystkich związków helleńskich. W drugiej połowie V wieku p.n.e. współzawodniczył z Ateńskim Związkiem Morskim (zob. wojna peloponeska). Został rozwiązany w 366 p.n.e., po klęskach zadanych Sparcie przez Teby w bitwach pod Leuktrami i Mantineją. 

</doc>
<doc id="104456" url="https://pl.wikipedia.org/wiki?curid=104456" title="Muskazon">
Muskazon

Muskazon – organiczny związek chemiczny należący do grupy alkaloidów. Występuje w śladowych ilościach w muchomorze czerwonym. Wykazuje działanie psychoaktywne i toksyczne.

</doc>
<doc id="104457" url="https://pl.wikipedia.org/wiki?curid=104457" title="Humanistyka">
Humanistyka



</doc>
<doc id="104458" url="https://pl.wikipedia.org/wiki?curid=104458" title="Jan Boratyński">
Jan Boratyński

Jan Boratyński herbu Korczak (zm. 1546) – ojciec Piotra, rotmistrz i dworzanin Zygmunta Starego, żołnierz i poseł na sejm. Imię Jan przyjął za młodu wraz z przejściem na katolicyzm (wcześniej Stieszko właściwie Steczek).
W 1514 roku dowodził mniejszym oddziałem w bitwie pod Orszą. W 1518 roku wsławił się dowodząc, wraz ze Świrszczowskim, obroną Połocka przed przeważającymi siłami moskiewskimi (w szczególności śmiałym nocnym wypadem na pozycje wroga). Następnie brał udział w wojnie polsko-krzyżackiej 1519-1521. Wysłany z kolei przez króla z 400 jazdy na Węgry walczył po stronie Jana Zapolyi z Ferdynandem Habsburgiem (raniony tam w bitwie, od której stoczenia próbował króla odciągnąć, został odnaleziony żywy na placu boju). Za zasługi na Węgrzech król polski mianował go chorążym przemyskim. W 1531 roku osłaniał z 1000 jazdy województwo ruskie z zadaniem obserwowania Wołochów do chwili przybycia hetmana Tarnowskiego, prowadził następnie oddział jazdy w decydującej szarży pod Obertynem. W 1534 roku został starostą rohatyńskim.

</doc>
<doc id="104461" url="https://pl.wikipedia.org/wiki?curid=104461" title="Potęga punktu">
Potęga punktu

Potęga punktu formula_1 względem okręgu formula_2 – liczba równa formula_3 gdzie formula_4 jest środkiem okręgu formula_5 formula_6 jego promienieniem. Z definicji wynika, że
Punkty o stałej potędze względem danego okręgu leżą na jednym okręgu.
Twierdzenie. Niech będzie dany punkt "A".Jeśli punkty formula_17 będą punktami przecięcia dowolnej prostej formula_18 przechodzącej przez punkt formula_1 z okręgiem formula_5 to
Jeśli punkt formula_23 jest punktem styczności prostej formula_18 z okręgiem, to
Dowód. Zgodnie z twierdzeniem o siecznych iloczyn formula_26 jest taki sam niezależnie od wyboru cięciwy wyznaczonej przez formula_27 Jeśli jedną z tych cięciw będzie średnica okręgu, to zajdzie równość formula_28 Stąd teza.
W przypadku punktu leżącego wewnątrz okręgu dowód jest analogiczny.

</doc>
<doc id="104462" url="https://pl.wikipedia.org/wiki?curid=104462" title="Ulster">
Ulster

Ulster (ang. wym. , irl. "Ulaidh" lub "Cúige Uladh", wym. ) – jedna z czterech historycznych prowincji irlandzkich, położona w północnej części wyspy. Większa część prowincji należy współcześnie do Irlandii Północnej, będącej częścią Wielkiej Brytanii, a pozostała do Irlandii.
Powszechne, choć nieprecyzyjne, jest używanie określenia Ulster jako synonimu Irlandii Północnej.
Hrabstwa.
Należące do Irlandii Północnej (części Wielkiej Brytanii):
Należące do Irlandii:
Nazwa.
Nazwa Ulsteru pochodzi od irlandzkiego królestwa Ulaid (Ulaidh lub Uladd). Prawdopodobnie w X-XI wieku, w czasach przybycia wikingów, została do oryginalnej nazwy dodana skandynawska końcówka "-ster", tworząc formę Ulaidhster lub Uladdster. Następnie nazwa została uproszczona jako Ulster.
Miasta z największą liczbą mieszkańców.
W poniższej liście ujęto miasta, które mają ponad 14 000 mieszkańców. W nawiasie podano liczbę mieszkańców danego miasta.
1. Belfast (480 000)
2. Londonderry (105 000)
3. Craigavon (65 000)
4. Bangor (58 400)
5. Ballymena (28 700)
6. Newtownards (27 800)
7. Newry (27 400)
8. Carrickfergus (27 200)
9. Coleraine (24 000)
10. Antrim (20 000)
11. Omagh (19 800)
12. Letterkenny (19 600)
13. Larne (18 200)
14. Banbridge (14 700)
15. Armagh (14 500)

</doc>
<doc id="104468" url="https://pl.wikipedia.org/wiki?curid=104468" title="Nalokson">
Nalokson

Nalokson – organiczny związek chemiczny, lek opioidowy używany głównie w lecznictwie zamkniętym. Jest odwrotnym agonistą wszystkich trzech receptorów opioidowych(µ &gt; κ &gt;= δ). Znosi działanie ośrodkowe i obwodowe zarówno endogennych, jak i egzogennych opioidów takie jak: depresję oddechową, zwężenie źrenic, niedociśnienie, sedację oraz zaparcia. Lek sam w sobie nie wywołuje silnego efektu farmakologicznego. Nie powoduje uzależnienia ani nie wywołuje zjawiska tolerancji lekowej.
Dawkowanie.
Zatrucie opiodiami.
Dorośli.
Zazwyczaj lek podaje się drogą dożylną (w stanach zagrożenia życia jedynie tą drogą). Początkowa dawka to od 400 do 2000 mikrogramów. W razie potrzeby dawkę tę można powtarzać w odstępach od 2 do 3 minut, do momentu gdy pacjent odzyska miarowy oddech oraz świadomość. Jeśli po podaniu 10 mg nie nastąpiła poprawa, prawdopodobnie przyczyna dolegliwości jest inna niż zatrucie substancjami opioidowymi.
Dzieci.
Początkowa jednorazowa dawka dla dzieci wynosi zazwyczaj 10 mikrogramów na kilogram masy ciała. W razie potrzeby możliwe jest podanie dodatkowej, dziesięciokrotnie wyższej dawki, wynoszącej 100 mikrogramów na kilogram masy ciała.
W przypadku gdy niemożliwe jest podanie leku dożylnie, należy go stosować domięśniowo lub podskórnie w dawkach podzielonych.
Wyprowadzanie ze znieczulenia wywołanymi opioidami.
Dorośli.
Zazwyczaj podaje się od 100 do 200 mikrogramów drogą dożylną (czyli od 1,5 do 3 mikrograma na kilogram masy ciała). Niekiedy potrzebne jest podanie dodatkowej dawki leku w ciągu 1–2 godzin drogą domięśniową. Nalokson można też podawać we wlewie dożylnym.
Dzieci.
Zwykle dawka dla dzieci wynosi 10 mikrogramów na kilogram masy ciała. Podobnie jak przy zatruciu opioidami można w razie potrzeby podać dodatkową dawkę w ilości 100 mikrogramów na kilogram masy ciała. Można podawać domięśniowo i podskórnie w razie niemożności uzyskania drogi dożylnej.
Znoszenie depresji ośrodka oddechowego u noworodków, spowodowanej podaniem rodzącej opioidowych leków przeciwbólowych podczas porodu.
Przed podaniem niezbędne jest upewnienie się, czy zachowana jest drożność dróg oddechowych.
Podaje się domięśniowo, dożylnie lub podskórnie 10 mikrogramów na kilogram masy ciała. W razie potrzeby dawkę można powtórzyć po 2–3 minutach.
Możliwe jest również podanie jednorazowej dawki 200 mikrogramów (to jest ok. 60 mikrogramów na kilogram masy ciała).
Różnicowanie zatrucia opioidami.
Zazwyczaj na stwierdzenie, czy źródłem dolegliwości, z którymi zgłosił się pacjent, jest zatrucie opioidem, jest możliwe po podaniu 0,5 mikrograma na kilogram masy ciała dożylnie.
Leczenie substytucyjne uzależnienia od opioidów.
Dawka ustalana indywidualnie.
Farmakokinetyka.
Efekty pojawiają się zazwyczaj w ciągu od 0,5 do 2 minut po podaniu dożylnym lub 3 minut po podaniu domięśniowy. Czas półtrwania wynosi 1-1,5/64 ±12 min u osoby dorosłej oraz 3,1 ±0,5 h u noworodka.
Po podaniu doustnym lub podjęzykowym stężenie naloksonu we krwi jest niemal niewykrywalne. Wynika to z bardzo silnego efektu pierwszego przejścia.
Metabolizm leku zachodzi w wątrobie. Większość wydalana jest w moczu w ciągu 72 godzin.
Lek ten przenika z krążenia matczynego do krążenia płodowego.
Przeciwwskazania.
Nadwrażliwość na którykolwiek ze składników produktu leczniczego, w którego składzie jest nalokson
Niewydolność serca, nerek lub wątroby oraz zespół odstawienia
Działania niepożądane.
W dużych dawkach (rzędu kilku mg) istnieje możliwość wystąpienia drgawek, gdyż nalokson hamuje przekaźnictwo GABA-ergiczne powodując obniżenie progu drgawkowego. Może wyzwalać objawy abstynencyjne u osób uzależnionych. W okresie pooperacyjnym mogą wystąpić: niedociśnienie lub nadciśnienie tętnicze, częstoskurcz komorowy, migotanie komór, duszność, obrzęk płuc, zatrzymanie czynności serca, lub przy podaniu zbyt dużej dawki leku pobudzenie oraz nasilenie odczuwania bólu. W przypadku nagłego odwrócenia depresji wywołanej opioidami mogą wystąpić: nudności, wymioty, tachykardia, nadmierna potliwość, drżenia, drgawki, wzrost ciśnienia tętniczego, częstoskurcz komorowy, migotanie komór, obrzęk płuc, zatrzymanie czynności serca. Działania niepożądane mogą również wystąpić u noworodków matek, które były uzależnione. Są to drgawki, uporczywy płacz, nasilenie odruchów (rzadko obserwowano pobudzenie i parestezje).

</doc>
<doc id="104490" url="https://pl.wikipedia.org/wiki?curid=104490" title="Sznaucer miniaturowy biały">
Sznaucer miniaturowy biały



</doc>
<doc id="104495" url="https://pl.wikipedia.org/wiki?curid=104495" title="Arginuzy">
Arginuzy

Arginuzy, grupa wysp na Morzu Egejskim. W roku 406 p.n.e., w czasie wojny peloponeskiej, w ich pobliżu Ateńczycy odnieśli zwycięstwo nad Spartanami. Wyspy te były bogate w złoża kreatyny.

</doc>
<doc id="104498" url="https://pl.wikipedia.org/wiki?curid=104498" title="Powiat zgorzelecki">
Powiat zgorzelecki

Powiat zgorzelecki – powiat w Polsce (w zachodniej części województwa dolnośląskiego, tuż przy granicy polsko-niemieckiej), utworzony w 1999 roku w ramach reformy administracyjnej. Jego siedzibą jest miasto Zgorzelec.
Największą rzeką przepływającą przez powiat jest Nysa Łużycka.
W skład powiatu wchodzą:
Przed 1 stycznia 1999 r. wszystkie gminy powiatu należały do województwa jeleniogórskiego.
Demografia.
Według danych z 31 grudnia 2019 roku powiat zamieszkiwało 89 188 osób. Natomiast według danych z 30 czerwca 2020 roku powiat zamieszkiwało 88 770 osób.
Gospodarka.
W końcu września 2019 roku liczba zarejestrowanych bezrobotnych w powiecie obejmowała około 1,4 tys. mieszkańców, co stanowiło stopę bezrobocia na poziomie 5% do aktywnych zawodowo.
Transport.
Transport drogowy.
Przez teren powiatu przebiegają:
Transport kolejowy.
Na obszarze powiatu przebiegają linie kolejowe: 274, 282 (magistrala E30), 279, 282, 290 i 295.

</doc>
<doc id="104505" url="https://pl.wikipedia.org/wiki?curid=104505" title="Morze Marmara">
Morze Marmara

Morze Marmara (, ; w starożytności: "Propontyda", "Propontis") – morze śródlądowe we wschodniej części Morza Śródziemnego.
Charakterystyka.
Znajduje się między Półwyspem Bałkańskim a Azją Mniejszą; przez cieśninę Bosfor (na północy) łączy się z Morzem Czarnym, przez Dardanele (na południowym zachodzie) – z Morzem Egejskim.
Morze Marmara zajmuje powierzchnię 11 472 km², a jego maksymalna głębokość wynosi 1355 m.
Temperatura wód powierzchniowych wynosi zimą +8 do +9 °C, latem +23 do +24 °C, a lokalnie do +29 °C.
Zasolenie wynosi od 20 do 26‰.
W południowo-zachodniej części morza leży wyspa Marmara (), znana z bogatych złóż marmuru (); od niej pochodzi nazwa całego morza. Inne wyspy: Avsa, Paşalimanı (w starożytności Aloni), Adalar, İmralı, Kalolimui, Kulali i Türkeli.
Na morzu Marmara rozwinięte jest rybołówstwo. Biegnie tędy międzynarodowa droga morska o dużym znaczeniu gospodarczym i politycznym, łącząca Morze Czarne (przez Morze Śródziemne) z Oceanem Atlantyckim. Marmara wyznacza część umownej granicy między Europą i Azją. Największym miastem i portem morskim jest Stambuł (Turcja). Na wschód od Morza Marmara znajduje się duże jezioro İznik Gölü.

</doc>
<doc id="104514" url="https://pl.wikipedia.org/wiki?curid=104514" title="Cząstka alfa">
Cząstka alfa



</doc>
<doc id="104517" url="https://pl.wikipedia.org/wiki?curid=104517" title="Mścisław">
Mścisław



</doc>
<doc id="104518" url="https://pl.wikipedia.org/wiki?curid=104518" title="Mostek (anatomia)">
Mostek (anatomia)

Mostek () – twór chrzęstny lub kostny, położony w części brzusznej, spotykany u kręgowców z wyjątkiem ryb. Jest elastycznie połączony z częścią żeber oraz obręczą barkową.
Mostek ogranicza klatkę piersiową od strony brzusznej. U płazów ogoniastych ma postać chrzęstnej płyty, u płazów bezogonowych występuje w postaci częściowo skostniałego pręta i składa się z dwóch elementów, które zrastają się z obręczą barkową. Żebra u nich nie sięgają mostka i brak u nich klatki piersiowej. U płazów i gadów beznogich mostek zanika, nie występuje również u żółwi. U pozostałych gadów mostek jest zazwyczaj chrzęstny o kształcie czworoboku lub okrągłej płyty.
U ptaków pojawia się mostek mocno skostniały. Jest duży i masywny, zwłaszcza u ptaków latających (ptaki grzebieniowe), u których dodatkowo pojawia się wyrostek zwany grzebieniem ("carina sterni"). U wszystkich czworonogów (prócz ssaków) mostek łączy się z obręczą barkową poprzez kości przedkrucze. U ssaków łączy się z obojczykami, a kości krucze i przedkrucze zanikają (wyjątek – stekowce). U ssaków mostek składa się ze skostniałych członów ("sternebrae"), które łączą się chrząstkozrostem, w miejsca te dołączają się żebra. Chrząstki żebrowe ("cartilago costalis") są dopasowane do wcięć żebrowych ("incisurae sternales"). U pancerników człony te łączą się stawowo, dzięki czemu zwierzęta te mogą się zwijać. U nietoperzy na rękojeści występuje grzebień. U konia występuje przedłużenie chrząstki rękojeści mostka również nazywane grzebieniem mostka ("crista sterni"). U kopytnych mostek jest spłaszczony. U mięsożernych ma kształt cylindryczny. 
Mostek człowieka.
U człowieka mostek przyjmuje kształt nieparzystej i spłaszczonej kości. Łączy się z siedmioma, czasem ośmioma parami żeber. Składa się z trzech części:

</doc>
<doc id="104519" url="https://pl.wikipedia.org/wiki?curid=104519" title="Awdaniec">
Awdaniec



</doc>
<doc id="104520" url="https://pl.wikipedia.org/wiki?curid=104520" title="Limfocyty grasicozależne">
Limfocyty grasicozależne



</doc>
<doc id="104521" url="https://pl.wikipedia.org/wiki?curid=104521" title="Neoplatonizm">
Neoplatonizm

Neoplatonizm – filozofia powstała w II wieku n.e. w Aleksandrii pod wpływem myśli Platona oraz politeizmu grecko-rzymskiego. Najwybitniejszymi przedstawicielami neoplatonizmu byli Plotyn, Porfiriusz (III wiek n.e.), Syryjczyk Jamblich (IV wiek n.e.) i przywódca ateńskiej szkoły neoplatońskiej Proklos (V wiek n.e.). Pod wpływem neoplatonizmu tworzyli również chrześcijańscy filozofowie starożytni i średniowieczni: Orygenes, Pseudo-Dionizy Areopagita, Augustyn z Hippony, Eriugena, Anzelm z Canterbury czy Mikołaj z Kuzy.
Geneza i przedstawiciele.
Plotyn był najbardziej uzdolnionym filozofem neoplatońskim, Porfiriusz — logikiem, Proklos — systematyzatorem i komentatorem neoplatonizmu; wyłożył on teorię Plotyna w formie dialogu. Plotyn wyłożył swoje poglądy w rozprawach, zebranych następnie w "Enneady". Był on początkowo platonikiem, ale przeszedł do budowania własnej teorii bytu, odmiennej od platońskiej. Oprócz Platona inspirowała go myśl pitagorejczyków, stoików i Filona z Aleksandrii. Filozofia Plotyna została dobrze przyjęta przez elity podupadającego starożytnego Rzymu. Uczniem Plotyna był m.in. cesarz Galien. Neoplatonizm wyłonił z siebie sześć szkół:
Neoplatonizm w wersji Jamblichosa i Proklosa stawał się w jeszcze większym stopniu niż u Plotyna systemem religijnym, czy też raczej filozoficznym uzasadnieniem politeizmu i dlatego był wspierany przez pogańskie elity starożytnego Rzymu. Porfiriusz był zaciekłym krytykiem chrześcijaństwa, a do myśli Jamblichosa nawiązywał cesarz Julian Apostata, który próbował odrodzić pogaństwo w wersji neoplatońskiej. Symbolicznym kresem tej walki i porażki neoplatonizmu była śmierć filozofki Hypatii z Aleksandrii, zamordowanej przez tłum podburzonych aleksandryjskich chrześcijan.
Poglądy.
Neoplatonizm postrzegał świat jako hierarchię bytów, które wyłaniają się (emanują) z absolutu – bytu doskonałego, niepoznawalnego rozumowo, który nie jest ani duchem, ani ideą, ale czystą jednością. Z absolutu emanują kolejno coraz mniej doskonałe hipostazy:
Światy te są wzajemnie ze sobą powiązane, dzięki czemu możemy odgadnąć ziemską przyszłość za pomocą astrologii i wróżb. Można też poprzez magię wpływać na procesy w wyżej położonych światach.
Schemat emanacyjny Plotyna był uszczegółowiony przez następnych filozofów neoplatońskich: Jamblich opracował szczegóły procesu emanacyjnego, do którego włączył jako nowe hipostazy mitologicznych bogów, aniołów, demonów i herosów. Do spekulacji religijnych dodano nowy wątek: zmuszania bogów za pomocą odpowiednio sprowokowanych zdarzeń do działania. Sztukę tę określano jako teurgię.
Neoplatonizm wywiódł nową etykę, która opiera się na myśli, że jak dusza ludzka zmuszona jest przez wcielenie, to znaczy narodziny w ciele, zejść do najniższego świata, popadając w grzech, tak może ona przebyć drogę powrotną w kierunku absolutu. Do tego celu służyły specjalne rodzaje cnoty: oczyszczające i upodabniające dusze do Boga (uświęcające). Jamblichos dodał do nich cnoty kontemplacyjne i paradygmatyczne. Syntezę etyki neoplatońskiej dał Proklos w nauce o Erosie, Prawdzie i Wierze. Eros – miłość do wyższego bytu – przygotowuje do poznawania Prawdy, Prawda doprowadza duszę do Wiary, a Wiara kończy wszelkie poznanie: dusza staje się pochłonięta przez to, co najdoskonalsze i w tym stanie spoczywa w milczeniu. To jest kres wszelkiego wysiłku i wszelkiego poznania.

</doc>
<doc id="104522" url="https://pl.wikipedia.org/wiki?curid=104522" title="Limfocyty szpikozależne">
Limfocyty szpikozależne



</doc>
<doc id="104523" url="https://pl.wikipedia.org/wiki?curid=104523" title="Park Krajobrazowy Dolina Słupi">
Park Krajobrazowy Dolina Słupi

Park Krajobrazowy Dolina Słupi – park krajobrazowy położony w okolicach miasta Słupska, obejmujący dolinę rzeki Słupi.
Park utworzony został w 1981 r., w celu ochrony szczególnie cennych walorów krajobrazowych Doliny Słupi i okolicznych wzgórz morenowych. Jest jedynym w województwie pomorskim parkiem typu dolinnego. Powierzchnia parku wynosi 370,40 km², natomiast jego otulina zajmuje 831,70 km². Ponad 70% obszaru stanowią lasy liściaste i mieszane. W niedużych wsiach leżących na tym terenie zachowane zostały zabytki architektoniczne, głównie sakralne, oraz zespoły pałacowo-parkowe.
W parku znajdują się trzy spośród czterech elektrowni stanowiących tak zwany System Energetyczny Słupi. Powstał on w latach 1904–1925. Tu także występują naturalne stanowiska rzadkich roślin i miejsca gniazdowania ptaków chronionych, między innymi bielika. W 2003 r. żyła tu co najmniej jedna rodzina wilków, a przed rokiem 1900 spotykano niedźwiedzie. 
Geografia.
Położenie.
Według regionalizacji fizycznogeograficznej Jerzego Kondrackiego Park Krajobrazowy Dolina Słupi leży na obszarze megaregionu Pozaalpejska Europa Środkowa, prowincji Nizina Środkowoeuropejska, dwóch podprowincji: Pobrzeży Południowobałtyckich, na obszarze których park położony jest w granicach makroregionu Pobrzeże Koszalińskie, mezoregionu Równina Słupska i Pojezierzy Południobałtyckich, na terenie których park znajduje się w granicach makroregionu Pojezierze Zachodniopomorskie i dwóch mezoregionów: Wysoczyzna Polanowska i Pojezierze Bytowskie.
Park położony jest w zachodniej części województwa pomorskiego, na obszarze 3 gmin powiatu słupskiego (Kobylnica, Dębnica Kaszubska i Słupsk) i 4 gmin powiatu bytowskiego (Czarna Dąbrówka, Borzytuchom, Kołczygłowy, Bytów). Zajmuje strefę środkowego i dolnego biegu rzeki Słupia i jej dorzecza od wsi Soszyca do drogi gminnej Krępa Słupska – Łosino. Granice obszaru chronionego na znacznych odcinkach wyznaczają drogi: krajowa nr 21 od zachodu, wojewódzkie nr 210 i nr 212 od północy, nr 209 od południa, powiatowa nr 1334G (Oskowo – Pomysk Wielki) od wschodu. 4 km w kierunku północnym od parku położone jest byłe miasto wojewódzkie Słupsk. Przy granicy północnej leży duża wieś gminna Dębnica Kaszubska. W wewnętrznych granicach parku znajdują się dwie wsie gminne: Kołczygłowy i Borzytuchom.
Rzeźba terenu.
Obszar parku w głównej mierze został ukształtowany w wyniku ostatniego zlodowacenia obecnego terenu Polski, nazywanego zlodowaceniem północnopolskim. Konsekwencją tego jest zróżnicowanie wysokościowe obszaru i oraz rozmaitość form terenu. Przeważają pofałdowane powierzchnie wysoczyzn morenowych, poprzecinane dolinami rzek oraz siecią rynien, które współcześnie wypełniają wody jezior. Oś parku stanowi dolina Słupi. Wody rzeki, w wyniku zróżnicowania genetycznego odcinków doliny, płyną albo szerokim, płaskim korytem albo przełomowymi, wąskimi fragmentami o górskim charakterze.
Flora.
Na terenie parku rozpoznano 476 gatunków roślin naczyniowych, w tym 24 podlegające całkowitej ochronie i 9 ochronie częściowej. Obszar cechuje wysoka lesistość. Lasy pokrywają 72% jego powierzchni. Znaczący w tym udział mają bory sosnowe świeże, w których przeważającym gatunkiem jest sosna zwyczajna, pochodząca w głównej mierze z nasadzeń. Dodatkowo spotkać można drzewa nie występujące pierwotnie na tym obszarze, jak: świerk pospolity, daglezja, jodła pospolita, sosna wejmutka i sosna smołowa. Bory sosnowe parku są zróżnicowane pod względem wiekowym, jednak w większości nie przekraczają 120 lat. Najstarsze drzewostany, których wiek szacuje się na 160 lat, znajdują się m.in. w rejonie wsi Jutrzenka.
Ochrona przyrody na obszarze Parku.
Projektowane rezerwaty przyrody.
Wyznaczono tu też obszar Natura 2000 „Dolina Słupi” PLB220002.
W granicach parku (według stanu na marzec 2020) istnieje także około 70 pomników przyrody. Wśród pomnikowych drzew dominują dęby szypułkowe i buki pospolite, rzadziej sosny zwyczajne (m.in. „Księżna Anna”) i lipy drobnolistne. Nielicznie reprezentowane są klon jawor, jesion wyniosły, brzoza brodawkowata, jodła pospolita, lipa srebrzysta, klon srebrzysty, jabłoń dzika. Jedynym pomnikiem przyrody nieożywionej jest głaz narzutowy „Smocze jajo”.

</doc>
<doc id="104528" url="https://pl.wikipedia.org/wiki?curid=104528" title="Thar">
Thar

Thar (znana również jako Wielka Pustynia Indyjska) – pustynia położona w zachodnich Indiach oraz południowo-wschodnim Pakistanie. Thar jest głównie położona w indyjskim stanie Radżastan, choć rozciąga się ona również w południowych częściach stanów Hariana oraz Pendżab, jak również w północnej części stanu Hariana. W Pakistanie pustynia pokrywa wschodni fragment prowincji Sindh oraz południowo-wschodnią część prowincji Pendżab, gdzie jest znana pod nazwą pustyni Cholistan. Położona na osłoniętej przez Wyżynę Dekan części Niziny Indusu, w jej lewobrzeżnej części. Rozciąga się z kierunku północno-wschodniego na południowy zachód, na długości ok. 850 km. W większości pokryta piaszczystymi równinami z barchanami.
Powierzchnia pustyni Thar wynosi 238 700 km².

</doc>
<doc id="104530" url="https://pl.wikipedia.org/wiki?curid=104530" title="Wojny indochińskie">
Wojny indochińskie

Wojny indochińskie – seria wojen toczonych na Półwyspie Indochińskim w latach 1946–1979, zamykająca okres kolonialny historii tego obszaru i ustalająca obecny kształt byłych kolonii francuskich: Kambodży, Laosu i Wietnamu.

</doc>
<doc id="104534" url="https://pl.wikipedia.org/wiki?curid=104534" title="Wołyńska Brygada Kawalerii">
Wołyńska Brygada Kawalerii

Wołyńska Brygada Kawalerii (Woł. BK) – wielka jednostka kawalerii Wojska Polskiego II RP.
Utworzenie i skład.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej Brygadzie Kawalerii „Równe” nazwę „Wołyńska Brygada Kawalerii”. Pierwszym dowódcą Wołyńskiej BK został dotychczasowy dowódca BK „Równe”, płk dypl. Adam Korytowski, który w marcu 1938 awansował na generała brygady. W czerwcu 1939 na stanowisko dowódcy brygady został wyznaczony płk dypl. Julian Filipowicz, dotychczasowy dowódca 3 Pułku Strzelców Konnych w Wołkowysku. 
Organizacja pokojowa w latach 1937–1939
Udział w wojnie obronnej 1939.
Wołyńska Brygada Kawalerii pod dowództwem płk. dypl. Juliana Filipowicza wchodziła w skład Grupy Operacyjnej „Piotrków” w Armii „Łódź”. Dowódcy brygady podporządkowano 12 pułk Ułanów Podolskich ze składu Kresowej Brygady Kawalerii, którego pokojowym garnizonem była Białokrynica k. Krzemieńca.
1 września udanie broniła się w lasach na północ od Kłobucka pod wsiami Mokra, Mokra II i Mokra III przed natarciem niemieckiej 4 Dywizji Pancernej gen. por. Georga Hansa Reihardta (bitwa pod Mokrą). Tego dnia brygada straciła ok. 400 ludzi i 5 dział, niszcząc około 150 pojazdów nieprzyjaciela, w tym 76 czołgów. Walka ta uchroniła czasowo 7 Dywizję Piechoty od jej okrążenia od strony północnej przez niemiecką 4 Dywizję Pancerną. 
2 września – po wycofaniu się – Brygada stawiła całodzienny opór niemieckiej 4 Dywizji Pancernej pod Ostrowami, znów ponosząc duże straty. 
3 września wycofała się na główną linie obrony do obszaru Łękińsko – Łękawa – Janów, skąd w nocy z 3 na 4 września wykonała udany wypad siłami 2 Pułku Strzelców Konnych na Kamieńsk, gdzie zniszczono kilkanaście cystern niemieckiej 1 Dywizji Pancernej i zabito około 100 żołnierzy wroga. 
5 września oddziały Brygady zdobyły Wolę Krzysztoporską po dojściu do Jeżowa, ale wobec przewagi niemieckiej musiały się wycofać. 
7 września Brygada wyparta została z bronionych przez nią pozycji pod Zamościem i Żerominem przez oddziały niemieckiej 18 Dywizji Piechoty gen. mjr. Friedricha Carla Cranza. Następnie rozpoczęła odwrót na Andrespol. 
8 września otrzymała zadanie osłony Armii pod Wolą Cyrusową, gdzie stoczyła całodzienny, ciężki bój z nacierającymi oddziałami niemieckimi. Brygada powoli ustępowała, raz po raz kontratakując. 
9 września stanęła w lasach pod Chlebowem. Następnie, nie chcąc zostać okrążoną, samowolnie (bez informowania gen. Thommée) wycofała się przez Miedniewice, Szymanów i Kampinos do Puszczy Kampinoskiej, gdzie dotarła 10 września. 
11 września bez walki przekroczyła Wisłę pod Nowym Dworem Mazowieckim.
13 września razem z Nowogródzką Brygadą Kawalerii ruszyła do natarcia na Mińsk Mazowiecki. Wstępnym bojem zdobyła wieś Cyganka i obsadziła linię Cyganka – Choszczówka. Gdy napór nieprzyjaciela wzmógł się, atak Brygady nie tylko został zatrzymany, ale i utraciła ona wieś Cygankę. Było to ostatnia bitwa, w której Wołyńska Brygada Kawalerii występowała jako zwarta jednostka. Dalej część 12 pułku ułanów i 21 pułku ułanów wzięła udział w obronie Warszawy w ramach Zbiorczej Brygady Kawalerii do kapitulacji stolicy 28 września. 
Pozostałe oddziały Brygady weszły w skład Frontu Północnego gen. Stefana Dęba-Biernackiego. 22 września weszły na niemiecką 68 Dywizję Piechoty płk. Georga Brauna pod Suchowolą. Następnie walczyły pod Krasnobrodem i Hutą Różaniecką.
Organizacja wojenna brygady we wrześniu 1939 roku.
Pododdziały przydzielone:
Obsada personalna Kwatery Głównej.
Obsada personalna Kwatery Głównej Wołyńskiej Brygady Kawalerii
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="104538" url="https://pl.wikipedia.org/wiki?curid=104538" title="Kefir">
Kefir

Kefir – musujący napój z mleka fermentowanego zawierający charakterystyczną mikroflorę ziaren kefirowych, zaliczany do produktów mleczarskich o najwyższych właściwościach odżywczych i najstarszych w grupie mlecznych napojów fermentowanych. Jest naturalnym probiotykiem. W przemyśle mleczarskim ziarna kefirowe zastępowane są kulturami bakteryjnymi, w wyniku czego uzyskiwany jest produkt zmieniony w stosunku do tradycyjnego.
Pochodzenie kefiru.
Napój pochodzi prawdopodobnie z Kaukazu. Przyjmuje się, że został wynaleziony przez starożytnych owczarzy kaukaskich. Przez długi czas był produkowany w tradycyjny sposób w workach skórzanych lub beczkach dębowych. Worki z kefirem były wieszane w pobliżu drzwi tak, aby przechodzące osoby potrącały worek, co pozwalało utrzymać mleko i ziarna kefirowe dobrze wymieszane. Ormianie już we wczesnej starożytności pijali specjalnie przygotowane sfermentowane mleko. Ormiańska nazwa kefiru to macun (մածուն).
Nazwa "kefir" pochodzi rzekomo od tureckich słów "keyif" – oznaczającego „radość, przyjemność” – i "kopur" – „pianka” (mleczna). Legenda głosi, że kefir przez wieki był chroniony przed obcymi.
Produkcja na świecie.
W początkach XX wieku Rosjanie otrzymali ziarna kefirowe od księcia kaukaskiego i rozpoczęli produkcję kefiru w Moskwie. W ciągu ostatnich kilku dekad napój rozprzestrzenił się w krajach Zachodu. Współcześnie jest bardzo popularnym napojem mlecznym na obszarze od Europy Wschodniej po Mongolię. Znany jest w wielu krajach świata, pod nazwami "kephir", "kiaphur", "kefer", "knapon", "kepi" i "kippi". Inne nazwy tego wyrobu to "kefīrs", "keefir", "kewra", "talai", "mudu kekiya", "milkkefir" i "búlgaros".
Największymi producentami kefiru są Rosja i Polska.
Surowiec.
Kefir można uzyskać stosując mleko większości ssaków. W przemyśle mleczarskim jest tradycyjnie wytwarzany z mleka krowiego. Na mniejszą skalę stosuje się również mleko owiec, kóz, wielbłądów i bawołów, a także mleko kokosowe, ryżowe i sojowe.
Fermentacja.
Proces fermentacji mleka prowadzony jest przez zespół specyficznych mikroorganizmów, koegzystujących w postaci tak zwanych ziaren kefirowych (grzybki kefirowe, nazywane również grzybkiem tybetańskim oraz grzybkiem jogów hinduskich) o wymiarach od 5 do 35 mm średnicy i nieregularnym kształcie, często porównywanych do rozgotowanego ryżu lub małych różyczek kalafiora.
Grzybki kefirowe to symbiotyczny układ bakterii paciorkowców mlekowych, bakterii pałeczek mlekowych i drożdży fermentujących laktozę, lub – w przypadku biokefirów – także bifidobakterii. Substancją utrzymującą strukturę ziarna kefirowego jest polisacharyd (glukozo-galaktan), zwany kefiranem. Ziarna są symbiotycznym zespołem mikroorganizmów o unikatowym składzie, zachowującym się jak jeden organizm.
Grzybki kefirowe powodują fermentację mlekową i alkoholową. W zależności od czasu dojrzewania wyróżnia się kefir jedno-, dwu- lub trzydniowy.
Zawartość etanolu zależy od warunków i długości fermentacji. W dawnych procedurach stosowanych w Rosji w latach 20. XX w. kefir zawierał 1–2% alkoholu, natomiast współczesne kefiry produkowane w Niemczech zawierają go 0,002–0,005%. Zależy to od pH, ilości drożdży w ziarnach i długości fermentacji – większość alkoholu powstaje w końcowych etapach procesu.
W warunkach przemysłowych kefir produkowany jest metodą termostatową lub zbiornikową.
Właściwości.
Smak, lepkość oraz skład mikrobiologiczny i chemiczny kefiru są zależne od typu użytego mleka, wielkości kultury startowej (proporcji objętości ziaren kefirowych do objętości mleka), temperatury, czasu fermentacji produktu (1 do 3 dni) oraz czasu chłodzenia i dojrzewania po fermentacji. Kefir ma wartość odżywczą zbliżoną do jogurtu. Zawiera białko, tłuszcz mlekowy, około 1% kwasu mlekowego, znaczne ilości dwutlenku węgla, 0,002–0,005% etanolu (wg współczesnych technologii produkcji w Niemczech), wiele witamin (B2, B12, K, A i D), minerałów (wapń, fosfor, magnez), aminokwasów (tryptofan) i enzymów. Zawartość i etanolu jest zależna od stosowanej technologii.
Kefir ma podobne do jogurtu działanie pobudzające apetyt i zwiększające wydzielanie enzymów trawiennych, przez co usprawnia trawienie pokarmów.
Badania wpływu kefiru na zdrowie przynoszą różne wyniki. Potwierdzenie wielu stawianych tez wymaga dalszych testów. Wstępne dane potwierdzają hipotezę, że regularne picie kefiru jest korzystne dla organizmu na wiele sposobów.
Kefir reguluje procesy przemiany materii, przyczynia się do usprawnienia procesów przyswajania białka i wapnia, powoduje obniżenie ciśnienia tętniczego i poziomu cholesterolu we krwi. Ponadto kefir ma zdolność rozkładania związków rakotwórczych przyswajanych przez organizm wraz z żywnością, dzięki dużej zawartości węglowodanów wspomaga transportowanie i absorbowanie cukrów złożonych i prostych np. laktozy u osób o złej wchłanialności tego cukru. Dzięki substancjom antybiotycznym hamuje też rozwój chorobotwórczych bakterii występujących w przewodzie pokarmowym oraz dostarcza organizmowi witamin, głównie z grupy B.

</doc>
<doc id="104539" url="https://pl.wikipedia.org/wiki?curid=104539" title="Zatopienie brytyjskich krążowników przez U-9">
Zatopienie brytyjskich krążowników przez U-9

Zatopienie brytyjskich krążowników przez U-9 – epizod podczas walk morskich I wojny światowej, w czasie którego 22 września 1914 r. trzy brytyjskie krążowniki pancerne zostały zatopione przez niemiecki okręt podwodny U-9 podczas jednego ataku.
Niemiecki okręt podwodny (U-Boot) U-9 pod dowództwem porucznika Otto Weddigena wyszedł w morze z Helgolandu 19 września 1914 i 22 września około godz. 6 rano natknął się na wodach Hoofden (na północny zachód od Scheveningen) na trzy brytyjskie okręty – krążowniki pancerne HMS "Aboukir", "Hogue" i "Cressy" (wszystkie typu "Cressy"). Okręty należały do 7. Eskadry Krążowników, w skład której oprócz nich wchodziły trzy pozostałe jednostki typu "Cressy" i poprzednio patrolowały na Dogger Bank, a od 21 września patrolowały wody u brzegów Holandii. Osłaniające wcześniej krążowniki brytyjskie niszczyciele zostały 17 września odesłane do portu z uwagi na silny sztorm. Flagowym okrętem zespołu był "Aboukir", dowodzony przez komandora Johna E. Drummonda. Brytyjczycy nie spodziewali się obecności niemieckich okrętów podwodnych na tych wodach i płynęli stałym kursem z prędkością 10 węzłów bez zygzakowania. 
U-Boot w zanurzeniu wyszedł na pozycję do strzału i o 7.20 z odległości 500 m wystrzelił torpedę do krążownika "Aboukir", który został trafiony w lewą burtę i zaczął się przechylać (godziny według czasu niemieckiego, czas brytyjski GMT wcześniejszy o godzinę). Nie znając przyczyny wybuchu, dowódca zasygnalizował do pozostałych okrętów natknięcie się na minę i wezwał je do przybycia na pomoc. Pozostałe krążowniki zbliżyły się i spuściły szalupy, wkrótce jednak "Aboukir" zatonął, w rejonie pozycji .
U-9, którego obecność nie została wykryta, ustawił się w dogodnej pozycji i o 7.55 z odległości 350 m odpalił 2 torpedy do nieruchomego krążownika "Hogue", który został trafiony obiema torpedami w prawą burtę i o 8.15 zatonął. Dowódca krążownika "Cressy" komandor R.W. Johnson zdawał sobie już sprawę z zagrożenia, jednak okręt stał nieruchomo i kontynuował ratowanie rozbitków, a jego działa ostrzeliwały domniemane pozycje okrętu podwodnego. O 8.20 U-9 z odległości 1 km wystrzelił dwie torpedy w kierunku ostatniego z krążowników, z których obie trafiły. O 8.35 z odległości 500 m U-9 wystrzelił ostatnią z posiadanych torped, po czym "Cressy" przewrócił się do góry dnem i zatonął.
Na miejsce zatopienia krążowników przybyły holenderskie statki "Flora" i "Titan", które uratowały z wody 433 ludzi, a następnie brytyjski trawler rybacki "Corianda", który uratował 120 ludzi. Dopiero o 10.30 czasu brytyjskiego dopłynęły na miejsce brytyjskie niszczyciele komandora Tyrwhitta, które podniosły 284 rozbitków w szalupach. Łącznie uratowano 60 oficerów i 777 podoficerów i marynarzy. Zginęło 1443 ludzi, w tym dowódca "Cressy" komandor R.W. Johnson. Dowódcy pozostałych krążowników zostali uratowani, jednakże w stosunku do komandora Drummonda wyciągnięto konsekwencje służbowe, zarzucając mu brak zygzakowania i przywołanie pozostałych okrętów po trafieniu pierwszego. Marynarze uratowani przez holenderskie statki zostali 26 września odesłani do Anglii, co spowodowało protest Niemiec (Holandia jako kraj neutralny winna ich internować).
Por. Weddigen został po powrocie za swój spektakularny sukces odznaczony Krzyżem Żelaznym I klasy, jak również odznaczeniem sojuszniczych Austro-Węgier. Cesarz Wilhelm II odznaczył też Krzyżem Żelaznym banderę okrętu U-9.
Zatopienie trzech krążowników uświadomiło Brytyjczykom zagrożenie płynące ze strony okrętów podwodnych i zmusiło do zmiany taktyki działania i podjęcia różnych działań zaradczych.
U-9 dowodzony przez por. Weddigena niecały miesiąc później – 15 października 1914 – zatopił kolejny duży okręt – krążownik pancernopokładowy HMS "Hawke". Tym razem towarzyszące mu dwa krążowniki oddaliły się, unikając niebezpieczeństwa, lecz z załogi "Hawke" liczącej 544 ludzi uratowano tylko 70.

</doc>
<doc id="104541" url="https://pl.wikipedia.org/wiki?curid=104541" title="Iva Majoli">
Iva Majoli

Iva Majoli, zamężna Marić (ur. 12 sierpnia 1977 w Zagrzebiu) – chorwacka tenisistka, występująca na światowych kortach od 1991 do 2004 roku, mistrzyni French Open 1997 w grze pojedynczej, półfinalistka Mistrzostw WTA 1996 w grze pojedynczej, klasyfikowana w rankingu WTA na 4. miejscu w grze pojedynczej (1996) i na 24. miejscu w grze podwójnej (1995), reprezentantka Chorwacji w Pucharze Federacji, Pucharze Hopmana i na letnich igrzyskach olimpijskich (1996, 2000). Tenisistka praworęczna z oburęcznym backhandem. Od 2012 kapitan reprezentacji Chorwacji w Pucharze Federacji.
Kariera tenisowa.
W ciągu kariery zawodowej (1991-2004) wygrała osiem turniejów w grze pojedynczej i jeden w deblu, legitymując się bilansem singlowym 316 wygranych – 225 przegranych meczów. W lutym 1996 osiągnęła pozycję nr 4 na liście rankingowej WTA, w sierpniu 1995 była klasyfikowana na pozycji nr 24 w grze podwójnej. Kilkakrotnie występowała w turnieju Masters, osiągając półfinał w 1996 i ćwierćfinał w 1997.
Jej największym sukcesem była wygrana French Open w 1997. Niepodziewanie pokonała w finale Szwajcarkę Martinę Hingis 6:4, 6:2, dla której była to jedyna porażka w turniejach wielkoszlemowych w sezonie. Miesiąc po sukcesie na kortach Rolanda Garrosa osiągnęła swój jedyny ćwierćfinał na Wimbledonie, w którym uległa Rosjance Annie Kurnikowej. Ćwierćfinały w turniejach wielkoszlemowych osiągnęła ponadto trzykrotnie na French Open (1995, 1996, 1998) i raz na Australian Open (1996). Na US Open dotarła najwyżej do IV rundy (1/8 finału) w 1994.
W latach 1994, 1997-2000, 2002 i 2004 była członkinią reprezentacji narodowej w Pucharze Federacji. Występowała także na igrzyskach olimpijskich w 1996 i 2000. Zdobyła dwie prestiżowe nagrody przyznawane przez stowarzyszenie tenisistek zawodowych WTA – dla najlepszej młodej zawodniczki sezonu w 1993 oraz za udany powrót do czołówki światowej w 2000.
Krótko po sukcesie wielkoszlemowym przestała osiągać dobre rezultaty. Z powodu kontuzji w 1998 wypadła po raz pierwszy od czterech lat z czołowej dwudziestki rankingu światowego, a rok później nawet z pierwszej setki. Podjęła próbę powrotu do czołówki światowej i rok 2000 zakończyła na miejscu 73, 2001 na miejscu 42, a 2002 na miejscu 32. Wkrótce jednak ponownie utraciła miejsce w czołowej setce i w listopadzie 2004 zakończyła karierę zawodniczą.
9 września 2006 roku została żoną biznesmena Stipe Maricia. 31 października 2006 urodziła swoją pierwszą córkę, Mię.
W 2007 roku wystąpiła w chorwackiej edycji Tańca z gwiazdami, w którym zajęła 6. miejsce. Partnerował jej Marko Herceg.
Pod koniec 2015 roku zdecydowała się powrócić do zawodowego tenisa. Wraz z Anastasiją Buchanko otrzymały dziką kartę do zawodów deblowych podczas turnieju w Moskwie.

</doc>
<doc id="104544" url="https://pl.wikipedia.org/wiki?curid=104544" title="Gnostycy">
Gnostycy



</doc>
<doc id="104545" url="https://pl.wikipedia.org/wiki?curid=104545" title="Gleby brunatne">
Gleby brunatne

 
Gleby brunatne — ogólna nazwa, na ogół żyznych, gleb o trójdzielnej budowie profilu: pod poziomem próchnicznym leży wietrzeniowy poziom brunatnienia, pod którym leży skała macierzysta. Są one charakterystyczne dla klimatu umiarkowanie ciepłego, wilgotnego.
Wraz z rozwojem wiedzy gleboznawczej pojęcie to ewoluowało i w różnych okresach określano nim podobne, lecz nieco różne gleby.
Charakterystyka.
Ujęcie historyczne z polskiej perspektywy.
Na samym początku gleby brunatne (ang. Brown soils/Brown earth, fr. Sols bruns, niem. Braunerden, ros. Бурозёмные почвы) utożsamiano jedynie z występującymi pod lasami liściastymi i mieszanymi, odpornymi na zakwaszenie (obojętnymi lub zasadowymi) glebami o sekwencji poziomów glebowych: A1-(B)-C, tj. poziom próchniczny-poziom brunatnienia-skała macierzysta. Gleby kwaśne, nawet mimo braku poziomu wymywania, były klasyfikowane jako gleby bielicowe.
Gleby brunatne, podążając za trendami z Europy zachodniej, już rozszerzone również o gleby kwaśne, zostały na stałe wprowadzone do polskiego gleboznawstwa wraz z opublikowaniem systematyki gleb Polski w 1956 r. Nazywano wtedy tak wszystkie gleby o budowie profilu glebowego: A1-(B)-C, bez względu na ich genezę. Utworem macierzystym mogły być wszystkie skały sypkie, od piasków po iły, poza utworami aluwialnymi (→mady) i zwietrzelinami skał węglanowych (→rędziny). Skały macierzyste mogły być zasobne w węglan wapnia, pozbawione go w procesie pedogenezy, albo mogły go nie zawierać od początku.
Wyznacznikiem gleb brunatnych był poziom brunatnienia barwy brunatnej lub rdzawej, często strukturalny, położony poniżej powierzchniowego poziomu próchnicznego, a także brak morfologicznie widocznego poziomu wymywania (eluwialnego, co prowadziło by do klasyfikacji takich gleb jako bielicowe). Barwa brunatna na ogół wynikała z nagromadzenia się związków żelaza. Geneza poziomu mogła być różna, zarówno wietrzenie i przemiany materiału "in situ", jak i takie zniszczenie lub wymieszanie wierzchnich poziomów przez erozję lub zabiegi agrotechniczne, że nie dało się już morfologicznie zaobserwować poziomu wymywania, a poziom wmywania (iluwialny) znajdował się bezpośrednio pod poziomem próchnicznym (orno-próchnicznym). Takie poziomy wtedy również nazywano poziomami brunatnienia i gleby takie klasyfikowano jako gleby brunatne. Możliwe było również brunatne/brązowe zabarwienie całego materiału pod dobrze wykształconym poziomem próchnicznym, bez możliwości wydzielenia poziomu brunatnienia, co nadal klasyfikowało daną glebę do typu brunatnego.
Gleby brunatne mogły posiadać odczyn od zasadowego po silnie kwaśny, co było podstawą do wydzielenia podtypów. W zależności od odczynu i uziarnienia przedstawiały one bardzo różną przydatność rolniczą — mogły być bonitowane od klasy I do VI. Porastały je również bardzo różne typy lasów, od lasów liściastych po bory iglaste.
Wraz z rozwojem wiedzy gleboznawczej na świecie na początku lat 70. XX w. w Polsce doprecyzowano genezę gleb brunatnych i za takie uważano już jedynie te, które powstały przy udziale procesu brunatnienia, tj. wietrzenia biochemicznego "in situ" tworzącego m.in. związki kompleksowe żelazisto-próchniczne lub żelazisto-próchniczno-ilaste różnej trwałości. Były to gleby biologicznie czynne o typie próchnicy mull lub mull-moder, szerokim zakresie pH, powstałe z różnych utworów (od piasków gliniastych po iły). Nie zaliczano już do gleb brunatnych najuboższych gleb piaszczystych (które wydzielono jako gleby rdzawe).
Ujęcie współczesne.
Skałami macierzystymi gleb brunatnych mogą być bardzo różne utwory, lecz często zawierają one w swoim składzie węglan wapnia.
Profil gleby brunatnej najczęściej składa się z trzech lub czterech części (nie biorąc pod uwagę poziomów mieszanych, przejściowych lub podpoziomów, które czasem również występują): w naturalnych glebach na powierzchni występuje płytki (1-2 cm) poziom organiczny (O), pod nim (lub na powierzchni, w przypadku braku O) znajduje się zazwyczaj kilkunastocentymetrowy, ciemny poziom próchniczny (A), poniżej występuje brunatny poziom wzbogacenia (B), zaś najniżej w profilu znajduje się nie przekształcona przez procesy glebotwórcze skała macierzysta (C).
Poziom próchniczny (lub orno-próchniczny w przypadku gleb użytków rolnych) zazwyczaj nie przekracza 30 cm miąższości, ma ciemną barwę i zawiera 2-4% próchnicy (typu mull lub moder-mull). Poziom wzbogacenia (brunatnienia) — "cambic", powstaje za przyczyną procesu brunatnienia. Jego brunatna barwa pochodzi od związków żelaza oraz próchnicy, które w postaci cienkich otoczek powlekają ziarna glebowe. Minerały pierwotne ulegają przemianą we wtórne minerały ilaste (illit, montmorylonit) i uwalniają jony metali, nie dochodzi jednak do przemieszczenia produktów wietrzenia w dół profilu (brak zatem wyraźnie widocznych poziomów wymywania i wmywania). Powodem tego jest intensywny obieg biologiczny pierwiastków zasadowych charakterystyczny dla lasów liściastych i przewaga kwasów huminowych nad fulwowymi co sprzyja unieruchomieniu wodorotlenków glinu i żelaza i innych produktów wietrzenia.
Gleby brunatne mają wysoką pojemność sorpcyjną (zawartość próchnicy i minerałów ilastych) i na ogół kompleks sorpcyjny w znacznym stopniu wysycony kationami o charakterze zasadowym (głównie wapnia i magnezu). Odczyn na ogół jest obojętny lub słabo kwaśny, lecz bywają również gleby kwaśne. Wspomniane cechy oraz intensywny obieg biologiczny powodują, że są to gleby żyzne, przez co gleby te są na ogół wykorzystywane rolniczo. Roślinnością naturalną dla gleb brunatnych są lasy liściaste i mieszane.
Systematyka.
Na świecie.
Systematyka gleb jest sztucznym tworem stworzonym przez człowieka by uporządkować realnie istniejące przyrodnicze byty (gleby). Z tego powodu pojęcie gleb brunatnych, które przyjęło się do nazywania podobnych gleb o podobnej genezie, stosuje się w różnych klasyfikacjach narodowych na całym świecie. W szczegółach jednak różnią się one od siebie.
W brytyjskiej klasyfikacji gleb (Soil Classification System for England and Wales, 1980, 1984) "brown soils" obejmuje różne gleby o brązowym lub rdzawym poziomie podpowierzchniowym: węglanowe i niewęglanowe, piaszczyste i o drobniejszym uziarnieniu, powstałe jedynie przez proces brunatnienia i z wyraźnym przemieszczeniem iłu w głąb profilu, także gleby aluwialne. W obrębie "bown soils" wyróżnia się: "brown calcareous earths", "brown calcareous sands", "brown calcareous alluvial soils", "brown earths", "brown sands", "brown alluvial soils", "argillic brown earths" i "paleo-argillic brown earths". Znaczenie najbardziej odpowiadające polskiemu znaczeniu gleb brunatnych, mają "brown earths" obejmujące nie aluwialne, nie węglanowe w obrębie poziomów wzbogacenia, gleby o drobnym uziarnieniu bez widocznego przemieszczenia iłu w obrębie profilu. W klasyfikacji gleb obowiązującej w Niemczech (Bodensystematik), inaczej niż w angielskiej, w obrębie klasy "Braunerden" jest tylko jeden typ "Braunerde" obejmujący, piaszczyste oraz powstałe z drobniejszego materiału, gleby z brązowym lub rdzawym poziomem wietrzeniowym. W stosunku do angielskich "brown soils" nie obejmują one gleb w których zachodzi proces płowienia, które w Niemczech zostały wydzielone jako osobny typ "Parabraunerde" (historycznie jednak powiązany z "Braunerden"). Wprawdzie amerykańska Soil Taxonomy zerwała z tradycją geograficzno-genetyczną, lecz wiele jej jednostek taksonomicznych (opierających się na diagnostycznych poziomach i materiałach) odpowiada typom gleb definiowanym na podstawie procesów glebotwórczych. Tak rozumiane gleby brunatne zawierają się w rzędzie "Inceptisols", który jednak obejmuje gleby z wietrzeniowym poziomem "cambic" występujące w różnych strefach klimatyczno-wilgotnościowych. Glebom brunatnym (a także madom brunatnym, rędzinom brunatnym) powstającym w klimacie umiarkowanym ciepłym, wilgotnym w przybliżeniu odpowiadają wielkie grupy (ang. Great Group) Eutrudepts i Dystrudepts. W świetle międzynarodowej systematyki gleb FAO/UNESCO, a później WRB gleby brunatne zawierają się w głównej grupie glebowej "Cambisols". Cambisols zawierają wietrzeniowy poziom "cambic" i odpowiadają glebom brunatnym, ale także madom brunatnym, niektórym rędzinom, brunisolom, glebom cynamonowym i szarocynamonowym.
Systematyka gleb Polski.
Ujęcie historyczne.
Gleby brunatne były wydzielane w ramach typu w pierwszych trzech wydaniach systematyki gleb Polski. Początkowo dzielono je na trzy podtypy w zależności od odczynu poszczególnych części profilu: gleby brunatne właściwe — zasadowe, obojętne lub lekko kwaśne w całym profilu, gleby brunatne wyługowane — kwaśne w górnej części, lekko kwaśne lub obojętne w dolnej części profilu, gleby brunatne kwaśne — kwaśne lub obojętne w górnej, kwaśne w dolnej części profilu. Na początku lat 70. zaczęto gleby brunatne dzielić na pięć podtypów: dodatkowo wyróżniono gleby brunatne bielicowane (z początkowymi stadiami bielicowania) i gleby szarobrunatne (o miąższym poziomie próchnicznym).
Czwarte wydanie systematyki gleb Polski obowiązujące w latach 1989-2011 wyróżniało już, w ramach rzędu gleb brunatnoziemnych, dwa typy i siedem podtypów:
Rząd IIB. Gleby brunatnoziemne
Ujęcie współczesne.
Piąte wydanie systematyki gleb Polski z 2011 r. gleby brunatne, wraz z innymi glebami posiadającymi diagnostyczny poziom "cambic", grupuje w postaci dwóch typów w rzędzie gleb brunatnoziemnych:
Rząd 3. Gleby brunatnoziemne ("B")
Oprócz gleb brunatnych w rzędzie występują również inne gleby z poziomem "cambic": 
Gleby brunatne eutroficzne.
Powstają ze skał osadowych różnej genezy i o różnym uziarnieniu, najczęściej zawierających węglany. Przez to same gleby zazwyczaj również zawierają węglany (do 100 cm głębokości), nasycenie kompleksu sorpcyjnego kationami o charakterze zasadowym wynosi &gt;60% (na głębokości 25-75 cm lub w warstwie korzenienia się roślin). Naturalną roślinnością porastającą te lasy są wielogatunkowe lasy liściaste lub mieszane. Typowa sekwencja poziomów glebowych: O-A-Bw-Ck lub Ap-Bw-Ck.
Gleby brunatne dystroficzne.
Powstają ze skał kwaśnych różnej genezy. Nie zawierają węglanów do głębokości 100 cm, nasycenie kompleksu sorpcyjnego kationami o charakterze zasadowym wynosi &lt;60% (na głębokości 25-75 cm). W kompleksie sorpcyjnym dominują jony wodoru i glinu. Naturalnie posiadają typ próchnicy leśnej moder lub modermor. Typowa sekwencja poziomów glebowych: O-A-Bw-C lub Ap-Bw-C.
Występowanie.
Gleby brunatne należą do gleb strefowych klimatu umiarkowanie ciepłego, umiarkowanie wilgotnego (wraz z glebami płowymi, rdzawymi i bielicowymi). Największe obszary ich występowania obejmują Europę zachodnią i środkową, północno-wschodnie stany i północno-zachodnie wybrzeże USA, północno-wschodnie Chiny i północną Japonię, południowe Chile i fragmenty Nowej Zelandii.

</doc>
<doc id="104547" url="https://pl.wikipedia.org/wiki?curid=104547" title="HMS Good Hope">
HMS Good Hope

HMS „Good Hope” – nazwa noszona przez trzy okręty brytyjskiej Royal Navy, oznaczająca „dobrą nadzieję”:

</doc>
<doc id="104549" url="https://pl.wikipedia.org/wiki?curid=104549" title="Ojcowie aleksandryjscy">
Ojcowie aleksandryjscy



</doc>
<doc id="104551" url="https://pl.wikipedia.org/wiki?curid=104551" title="Ojcowie kapadoccy">
Ojcowie kapadoccy

Ojcowie kapadoccy – określenie wczesnochrześcijańskich teologów, Ojców Kościoła, pochodzących z Kapadocji. Do ojców kapadockich zalicza się: świętego Grzegorza z Nyssy, świętego Grzegorza z Nazjanzu, w tradycji prawosławnej zwanego "teologiem", i świętego Bazylego. Ich nauczanie było kontynuacją szkoły Orygenesa, który znalazł w nich "obrońców, którzy znając zasługi i skrajności mistrza, mimo iż czasem się z nim nie zgadzali, zachowali jego ducha"
W pismach Ojców kapadockich można znaleźć tematykę grzechu pierworodnego. Kontynuowali oni także zasadnicze linie mariologii Atanazego Wielkiego na temat nieustającego dziewictwa Marii z Nazaretu, jej tytułu Theotokos, oraz jej oczyszczenia i uświęcenia przy Wcieleniu Słowa.

</doc>
<doc id="104552" url="https://pl.wikipedia.org/wiki?curid=104552" title="Długowłosy owczarek francuski briard">
Długowłosy owczarek francuski briard



</doc>
<doc id="104553" url="https://pl.wikipedia.org/wiki?curid=104553" title="Hot Bird">
Hot Bird

Hot Bird – seria satelitów telekomunikacyjnych należących do konsorcjum Eutelsat znajdujących się na orbicie geostacjonarnej (nad równikiem). Satelity, których czas pracy dobiegł końca przesunięte zostały na tzw. orbitę cmentarną, znajduje się ona ponad orbitą geostacjonarną.
Satelity Hot Bird nadają sygnały stacji telewizyjnych i radiowych oraz świadczą szeroki zakres usług telekomunikacyjnych dla odbiorców głównie w Europie, Afryce Północnej i w zachodniej części Azji.
Od 1995 roku na orbicie znalazło się 10 satelitów nazwanych „Hot Bird”, jeden ("Hot Bird 7") został zniszczony podczas nieudanego startu.
Satelity Hot Bird wielokrotnie zmieniały swoje nazwy oraz położenie na orbicie geostacjonarnej, czasami były również dzierżawione przez Eutelsat innym operatorom satelitarnym.
Kanały autorskie satelity Hot Bird.
Hot Bird 4k Test – kanał nadawany od 23 lutego 2015 prezentujące materiały promocyjne w jakości 2160 z wykorzystaniem kodeka HEVC. W 2016 wystartował 2 kanał w rozdzielczości 4k.
Odbiór w Polsce.
Obecnie na pozycji 13°E znajdują się trzy aktywne satelity. Są to: "Hot Bird 6" ("Eutelsat Hot Bird 13A"), "Hot Bird 8" ("Eutelsat Hot Bird 13B") i "Hot Bird 9" ("Eutelsat Hot Bird 13C"). Transpondery tych satelitów nadają bardzo silny sygnał i w normalnych warunkach (przy dobrej pogodzie) do ich odbioru w Polsce wystarcza antena o średnicy ok. 60 centymetrów. Większość polskojęzycznych satelitarnych stacji telewizyjnych i radiowych jest nadawana z tych satelitów. Satelity z serii Hot Bird obecnie nie nadają żadnych programów telewizyjnych w systemie analogowym PAL, nadawane są jedynie programy cyfrowe.
Kąty ustawienia anteny:
Platformy cyfrowe.
Wśród programów polskojęzycznych na satelitach Hot Bird znajdują się również programy platform cyfrowych:
Platformy zagraniczne:
Częstotliwości używane przez polskich nadawców:
Do 21.11.2001 na częstotliwości 11516 w PAL nadawany był polski Canal+.
Do 03.2002 na częstotliwości 11492 w PAL nadawany był TVN 7 (wcześniej też RTL 7).
Od 1.01.2009 do 1.04.2009 platforma N używała tp. 53 o częstotliwości 11,785 pracujący w DVB-S2.

</doc>
<doc id="104557" url="https://pl.wikipedia.org/wiki?curid=104557" title="Lomé">
Lomé

Lomé – stolica Togo, państwa w zachodniej Afryce. Miasto położone na Wybrzeżu Niewolniczym, nad Zatoką Gwinejską; ośrodek administracyjny regionu Marirtime.
Ludność.
Populacja w 1998 r. wynosiła ok. 466 tys. mieszkańców, zaś w 2003 osiągnęła wartość ok. 750 tys. Miasto rozrosło się na tyle, że tworzy konurbację z miastem Aflao znajdującym się po drugiej stronie granicy z Ghaną
Znaczenie.
Lomé jest głównym ośrodkiem administracyjnym i przemysłowym oraz najważniejszym portem Togo. 
Historia i współczesność.
Miasto zostało założone w XVIII wieku przez lud Ewe. Zdobyte przez niemieckich kolonizatorów w latach 70. XIX wieku, należało do niemieckiej kolonii Togoland, a w roku 1897 stało się stolicą tej kolonii. Swój gwałtowny rozwój miasto przeżyło w drugiej połowie XX wieku. Na początku XX wieku liczyło zaledwie 2000 mieszkańców, w tym 30 białych. W 1950 miasto miało już 30 tys. mieszkańców. W momencie odzyskania przez Togo niepodległości w 1960 liczyło już 80 tys. mieszkańców, wzrastając do 750 tys. w 2003. 
Mimo rozwoju dominuje zabudowa 1-2 piętrowa. Strefa kolejowa rozdziela miasto na dwie części: zachodnią, reprezentacyjną, rządową i hotelową oraz wschodnią, handlowo-finansową, z bazarem, częścią willową i najbardziej na wschód wysuniętymi slumsami w rejonie portu, którego budowę finansowo wspomagała RFN.
Obiekty i osobliwości.
W mieście znajdują się:

</doc>
<doc id="104558" url="https://pl.wikipedia.org/wiki?curid=104558" title="Lome">
Lome



</doc>
<doc id="104559" url="https://pl.wikipedia.org/wiki?curid=104559" title="AST">
AST



</doc>
<doc id="104562" url="https://pl.wikipedia.org/wiki?curid=104562" title="Pan Twardowski (postać)">
Pan Twardowski (postać)

Pan Twardowski, Mistrz Twardowski, zwany polskim Faustem – postać szlachcica polskiego, który, wedle podania, zaprzedał duszę diabłu. Jest głównym bohaterem kilku baśni i legend, z których niemal każda przedstawia odmienną historię. Jedna z najbardziej znanych głosi, że obecnie przebywa on na Księżycu.
Legenda o Twardowskim.
Wedle legendy Twardowski był szlachcicem, zamieszkującym Kraków w XVI wieku. Zaprzedał duszę diabłu w zamian za wielką wiedzę i znajomość magii. Chciał jednakże przechytrzyć diabła, więc do podpisanego z nim cyrografu dodał paragraf mówiący o tym, że diabeł może zabrać jego duszę do piekła jedynie w Rzymie, do którego wcale nie planował się udawać.
Z pomocą czarta Twardowski zyskał bogactwo i sławę, w końcu stając się dworzaninem króla Zygmunta Augusta. Król ów po śmierci swej małżonki otoczył się astrologami, alchemikami i magami. Jak głoszą legendy, Twardowskiemu udało się wywołać ducha zmarłej Barbary dzięki zastosowaniu magicznego Lustra Twardowskiego.
Po wielu latach, w karczmie pod nazwą "Rzym", bies dopadł w końcu Twardowskiego. W czasie uprowadzenia tenże miał modlić się do Marii (lub według innej wersji śpiewać kościelną pieśń), przez co diabeł zgubił go po drodze. Twardowski wylądował na Księżycu, gdzie przebywa po dziś dzień, obserwując poczynania ludzi na Ziemi. Inna z legend mówi, że diabeł uwolnił Twardowskiego, gdyż w cyrografie zawarte było, że może zabrać jego duszę, gdy ten w Rzymie wypowie jego imię. A jak głosi legenda – imienia tego nikt nie znał. Twardowski zwrócił na to diabłu uwagę, gdy ten zabierał go ze sobą. Puścił więc diabeł Twardowskiego, on zaś zamiast spaść na ziemię, wylądował na księżycu. Jest tam do dzisiaj.
Postać Twardowskiego wykazuje szereg paraleli z pochodzącą z niemieckojęzycznego kręgu kulturowego postacią Fausta, znaną m.in. z dzieł Goethego, Thomasa Manna czy średniowiecznych ksiąg jarmarcznych.
Postać autentyczna.
Postać Pana Twardowskiego wzorowana jest prawdopodobnie na jednym z czarnoksiężników króla Zygmunta Augusta, Janie Twardowskim. Tenże miał rzeczywiście istnieć i przypisywane by mu było wywołanie ducha zmarłej Barbary Radziwiłłówny. Z kolei niektórzy badacze za pierwszą historyczną wzmiankę o Twardowskim uznają dokument znaleziony w Archiwum Diecezjalnym w Płocku z 1495 roku wspominający o czarnoksiężniku nazwiskiem Twardosky.
Niemieccy badacze uważają, że Jan Twardowski był Niemcem i studiował w Wittenberdze. Wysuwają przypuszczenia, że naprawdę nazywał się Laurentius Dhur, z łaciny Durentius, co oznacza tyle co „twardy”, skąd miało się pojawić jego spolszczone nazwisko.
Jan Twardowski pozostawił po sobie dwie księgi, pracę o magii oraz encyklopedię nauk, z których żadna jednak nie przetrwała do dnia dzisiejszego. Przedmiotem utożsamianym z postacią Twardowskiego jest zwierciadło magiczne tzw. "Lustro Twardowskiego" przechowywane w zakrystii kościoła parafialnego w Węgrowie.
Miejsca związane z Twardowskim.
Kraków.
Jako że Twardowski miał pochodzić z Krakowa lub jego okolic, w mieście tym można znaleźć szereg miejsc, o których uważa się, że tu znajdował się dom szlachcica (np. Kamienica Pod św. Janem Kapistranem).
W Krakowie niedaleko Wisły koło Pychowic znajdują się skałki zwane dziś Skałkami Twardowskiego, gdzie jakoby Twardowski miał mieć swoją pracownię w Jaskini Twardowskiego. W rzeczywistości pracownia Twardowskiego, zwana Katedrą Twardowskiego mieściła się w skałkach Krzemionek Podgórskich na Podgórzu. Istniejącemu tam dawniej kamieniołomowi nadano nazwę Szkoła Twardowskiego. Jaskinia, która zawierała ślady prac alchemicznych została odkryta i niestety zniszczona w czasie budowy Kościoła św. Józefa pod koniec XIX w.
Zobacz też: ulica Twardowskiego w Krakowie
Bydgoszcz.
Według legendy w 1560 roku zawitał do Bydgoszczy, gdzie odmłodził burmistrza...
Na pamiątkę wizyty Pana Twardowskiego w Bydgoszczy ufundowano jego figurę, która pojawia się w oknie jednej z kamienic na Starym Rynku codziennie, punktualnie o godzinie 13:13 oraz 21:13. Pan Twardowski ukazuje się przy akompaniamencie specjalnie na tę okazję skomponowanej muzyki, kłania się zebranym gapiom i macha do nich, po czym ze złowieszczo brzmiącym diabelskim śmiechem wraca do swego ukrycia za oknem.
Karczma „Rzym”.
Tam bies chciał przywłaszczyć duszę Pana Twardowskiego. Za miejsce to uważa się zabytkową karczmę "Rzym" w Suchej Beskidzkiej.
Inną lokalizację słynnej austerii utożsamia się z miejscowością Mystki-Rzym, która w okresie ostatnich Jagiellonów położona była na trakcie do Knyszyna. W całym kraju znajduje się szereg karczem i zajazdów również o nazwie "Rzymska".
Nekla.
W okolicach Nekli znajduje się tzw. grobla Twardowskiego, którą według legendy usypał diabeł na żądanie czarnoksiężnika, by umożliwić mu przejazd przez podmokły obszar. Grobla, w istocie będąca ozem polodowcowym, jest obecnie elementem Szlaku Osadnictwa Olęderskiego i biegnie nią granica między gminami Nekla i Kostrzyn. Cztery morenowe pagórki w gminie Kostrzyn nazywane są Diablimi Sakiewkami, a zgodnie z legendą powstały, gdy diabeł nie zdążył przed pierwszym pianiem kura zrzucić ich na groblę.
Sandomierz.
Jeszcze inna legenda głosi, że Twardowski został porwany przez diabła w karczmie Rzym w Sandomierzu.
Twardowski w kulturze.
Podanie o panu Twardowskim zainspirowało wielu polskich, ukraińskich, rosyjskich i niemieckich twórców do tworzenia dzieł jemu poświęconych.
Prawdopodobnie najbardziej znaną pracą podejmującą temat jest ballada Adama Mickiewicza pod tytułem "Pani Twardowska", pochodząca z pierwszej połowy 1820 roku, gdzie motyw z podania rozszerzony jest o postać żony Twardowskiego, z którą Mefistofeles winien spędzić rok, aby Twardowski zezwolił mu zabrać swoją duszę. Diabeł poddaje się – woli uciec. Do niemieckiego przekładu wiersza Mickiewicza dokonanego przez Carla von Blankensee napisał muzykę w roku 1835 kompozytor Carl Loewe tworząc pieśń pt. "Pani Twardowska" ("Frau Twardowska") z cyklu "Ballady polskie" ("Polnische Balladen"). Do tej samej ballady muzykę napisał również Stanisław Moniuszko (w roku 1869), a w 1987 roku tekst ballady ukazał się w formie komiksowej.
Inne dzieła podejmujące temat Twardowskiego:

</doc>
<doc id="104563" url="https://pl.wikipedia.org/wiki?curid=104563" title="Twardowski">
Twardowski



</doc>
<doc id="104565" url="https://pl.wikipedia.org/wiki?curid=104565" title="TVN 24">
TVN 24



</doc>
<doc id="104566" url="https://pl.wikipedia.org/wiki?curid=104566" title="Awerroes">
Awerroes

Awerroes, Ibn Ruszd (pełne imię: Abu al-Walid Muhammad ibn Ahmad ibn Muhammad ibn Ahmad ibn Ahmad ibn Ruszd, ) (ur. 1126, zm. 10 grudnia 1198) – arabski uczony: filozof, teolog, lekarz, prawnik, polityk i matematyk z Kordowy, wygnany za „nieprawowierne” poglądy filozoficzne; zmarł na wygnaniu w Marrakeszu.
Poglądy.
Awerroes był zafascynowany filozofią Arystotelesa, którego uważał za największego człowieka w dziejach i którego dzieła komentował. Jest jednym z twórców bardzo popularnej w okresie późniejszym nauki o „podwójnej prawdzie”. W jednym ze swoich najważniejszych tekstów, "Traktacie rozstrzygającym", Awerroes podkreśla, iż filozofia nie jest sprzeczna z przekazem koranicznym, a co więcej, jest ona lepszym od teologii narzędziem do odkrywania prawdziwego znaczenia Objawienia.
Najbardziej znana są także jego poglądy na duszę ludzką. Uważał on, że jest ona nieśmiertelna tylko jako jedna dusza ludzkości, a indywidualne dusze giną po śmierci ciała. Awerroes starał się uzgodnić swoje poglądy filozoficzne z ortodoksyjną teologią islamską, twierdząc, że prawdy religijne są inną (bardziej dostępną) interpretacją prawd, które odkrywa filozofia, ale nie ma między nimi sprzeczności.
Awerroes pisał komentarze na temat dzieł Arystotelesa oraz encyklopedię medyczną. Jacob Anatoli przetłumaczył jego prace na język hebrajski w roku 1200.
Jego najważniejszą pracą w dziedzinie filozofii było "Rozproszenie rozproszenia" ("Tahafut al-tahafut"), w którym bronił arystotelesowskiego punktu widzenia, sprzeciwiając się argumentom Al-Ghazalego zamieszczonym w "Rozproszeniu filozofów" ("Tahafut al-falasifa"), według którego arystotelizm jest sprzeczny sam ze sobą oraz dodatkowo stanowi zniewagę dla samego islamu.
Za pośrednictwem Awerroesa zachodni uczeni poznali większość dzieł Arystotelesa, a razem z nimi klasyczną logikę. Jego przekłady na arabski zostały przez hiszpańskich i sycylijskich uczonych przełożone na łacinę, co miało ogromne znaczenie dla studiów scholastycznych.
Jego komentarze były tak trafne, że za Tomaszem z Akwinu Awerroes był nazywany po prostu Komentatorem. Tomasz z Akwinu przeciwstawiał się jednak w kilku istotnych kwestiach Awerroesowi i jego uczniom, np. co do twierdzenia, że można dowieść wieczności świata. Akwinata bronił twierdzenia, że świat został stworzony przez Boga z niczego ("creatio ex nihilo"). Polemizował z tymi poglądami w dziełku "O wieczności świata przeciw szemrzącym" ("De aeternitate mundi contra murmurantes") oraz w "Sumie przeciw poganom" II, 31-38. Tomasz bronił też nieśmiertelności i indywidualności duszy ludzkiej.
Oddziaływały także jego poglądy: Siger z Brabancji był założycielem szkoły filozoficznej określanej jako awerroizm łaciński.
Życiorys.
Awerroes pochodził z rodziny, która była dobrze znana w mieście ze swojej służby publicznej, zwłaszcza na polu prawnym i religijnym; jego dziadek Abu ِِal-Walid Muhammad (zm. 1126) był sędzią najwyższym Kordowy w czasie rządów Almorawidów. Jego ojciec, Abu al-Qasim Ahmad, zajmował takie samo stanowisko aż do nadejścia dynastii Almohadów w roku 1146.
Filozof i lekarz Ibn Tufail (lepiej znany Zachodowi pod zlatynizowanym imieniem Abubacer), wezyr kalifa Jakuba Jusuffa al-Mansura, przedstawił Awerroesa na dworze kalifa oraz poznał go z Awenzoarem (Ibn Zuhr), wielkim lekarzem islamskim; obydwaj szybko się zaprzyjaźnili. W 1169 roku Awerroes stał się kadim Sewilli i w czasie swej kariery służył w wielu spotkaniach dworu w Sewilli i Kordowie, a także w Maroku.
Wraz z falą fanatyzmu, która zalała Andaluzję pod koniec XII wieku, nawet szerokie powiązania nie uchroniły Awerroesa od kłopotów na tle politycznym, wskutek czego został wygnany do żydowskiego miasta Erlisana (obecnie Lucena), gdzie był uważnie obserwowany. Zrehabilitowany, został wezwany na dwór w Marrakeszu, gdzie wkrótce zmarł. Wiele z jego prac na temat logiki oraz metafizyki zostało bezpowrotnie straconych w wyniku działań ówczesnej cenzury.
Kariera.
Według tradycyjnych biografów, wykształcenie Awerroesa było, jak to określają: „doskonałe”. Zaczynając od studiów nad hadisami (tradycja proroka Mahometa), fiqh (prawoznawstwo), medycyną i teologią. Nauczył się prawoznawstwa szkoły Maliki pod kierunkiem al-Hafiz Abu Muhammad ibn Rizq oraz hadisów od Ibn Bashkuwala, ucznia jego dziadka. Jego ojciec także uczył go prawoznawstwa.
W 1153 roku Awerroes był w Marrakeszu (Maroko), stolicy kalifatu Almohadów, aby przeprowadzić obserwacje astronomiczne i wspierać projekt dotyczący budowy nowych kolegiów. Miał nadzieję znaleźć fizyczne prawa ruchów astronomicznych, a nie tylko prawa matematyczne znane w tym czasie. Badanie te jednak zakończyły się niepowodzeniem. Podczas pobytu w Marrakeszu prawdopodobnie spotka Ibn Tufayla, znanego filozofa, który był również nadwornym lekarzem w Marrakeszu. Awerroes i ibn Tufayl zostali przyjaciółmi pomimo różnic w wyznawanych filozofiach.
W roku 1169 Ibn Tufayl przedstawił Awerroesa kalifowi Almohadów Abu Yaqub Yusufowi. Zadano mu wtedy pytanie czy niebiosa istniały od wieczności, czy też miały swój początek. Awerroes wiedząc, że jest to pytanie kontrowersyjne i obawiając się, że zła odpowiedź może narazić go na niebezpieczeństwo, nie odpowiedział na to pytanie. Potem kalif i Ibn Tufaylem zaczęli rozwijać poglądy Platona, Arystotelesa i filozofów muzułmańskich, a pokaz ten uspokoił Awerroesa, który wyjaśnił swoje własne poglądy na ten temat. Poglądy te zrobiły na kalifie ogromne wrażenie.
Szerokie rozważania na temat Arystotelesa zapoczątkowała prośba kalifa, by ten popracował nad wyjaśnieniem jednego z jego dzieł, bo kalif nie mógł go zrozumieć. Pierwsze prace i obszerne komentarze Awerroesa na temat Arystotelesa pojawiły się w 1169 roku. Filozof został na dworze kalifa aż do jego śmierci w 1184.
W 1169 roku Awerroes został mianowany qadi (sędzią) w Sewilli. W 1171 został sędzią w swoim rodzinnym mieście Kordobie. Awerroes zaczął więcej podróżować i pisać, a w drodze prowadził badania astronomiczne. W 1182 zastąpił swojego przyjaciela Ibn Tufayla na stanowisku nadwornego lekarza, a później, w tym samym roku został mianowany naczelnym qadi w Kordobie. Objął prestiżowe stanowisko, które niegdyś piastował jego dziadek.
W 1195 roku Awerroes popadł w niełaskę. Postawiono mu różne zarzuty i był sądzony przez trybunał w Kordobie. Trybunał potępił jego nauki i nakazał spalenie jego dzieł. Wygnano Awerroesa do pobliskiej Luceny. Powodem popadnięcia w niełaskę jest prawdopodobnie obraza kalifa w jego pismach, ale współcześni uczeni przypisują to względom politycznym. mówi, że kalif zdystansował się od Awerroesa, aby uzyskać wsparcie od bardziej ortodoksyjnych "ulemów", którzy sprzeciwiali się Awerroesowi i których wsparcie al-Mansur potrzebował w swojej wojnie z królestwami chrześcijańskimi. Historyk filozofii islamu Majid Fakhry napisał również, że pewną rolę odegrała presja publiczna ze strony tradycyjnych prawników Maliki, którzy byli przeciwni Awerroesowi.
Po kilku latach Awerroes powrócił na dwór w Marrakeszu pod skrzydła kalifa. Zmarł wkrótce potem 11 grudnia 1198 roku. Początkowo został pochowany w Afryce Północnej, ale jego ciało zostało później przeniesione do Kordoby.

</doc>
<doc id="104567" url="https://pl.wikipedia.org/wiki?curid=104567" title="Patrul Rinpocze">
Patrul Rinpocze

Patrul Rinpocze (tyb.: དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ, Wylie: "rdza dPal-sprul O-rgyan 'Jigs-med dbang-po"; 1808-1887) – najsławniejszy buddyjski nauczyciel linii Ningmapa XIX stulecia, . Całe swoje życie spędził jako skromny, często nierozpoznawany wędrowny mnich, z dala od przepychu klasztorów. Znalazło to odzwierciedlenie w jego licznych pismach, które dzięki prostocie i przystępności stylu, zostały szeroko rozpowszechnione.
Jego najbardziej znane dzieło nosi tybetański tytuł "Kun Bzan bla ma'i zal lun", w języku angielskim zostało wydane jako "The Words of My Perfect Teacher" (m.in. wyd. Shambhala, 1998), natomiast po polsku jako "Słowa Mistrza Samantabhadry" (wyd. Mandala, 1996).
W języku polskim zostały wydane również inne książki Patrula Rinpocze: "Demony umysłu albo jak postępować z przeszkodami" (wyd. Amdo, 2002), "Skarb Serca Buddów" (wyd. Rogaty Budda, 2013).

</doc>
<doc id="104568" url="https://pl.wikipedia.org/wiki?curid=104568" title="Cyfra+">
Cyfra+

Cyfra+ (zapis stylizowany: CYFRA+) – polska telewizyjno-radiowa satelitarna platforma cyfrowa istniejąca w latach 1998–2013. Jej operatorem była spółka Canal+ Cyfrowy. Docierała do ponad 1,5 miliona abonentów w Polsce. 1 marca 2002 Cyfra+ połączyła się z konkurencyjną platformą cyfrową Wizja TV. Zmieniła wtedy nazwę na Nowa Cyfra+, lecz później powróciła do poprzedniej nazwy.
21 marca 2013 roku w wyniku fuzji z konkurencyjną platformą satelitarną n, marka Cyfra+ zniknęła z rynku na rzecz nc+, a 2 czerwca 2014 operator Canal+ Cyfrowy został wykreślony z rejestru przedsiębiorców.
Historia.
Należąca do spółki Canal+ Cyfrowy platforma cyfrowa Cyfra+ zainaugurowała działalność w 1998 roku. Była to wiodąca platforma cyfrowa na polskim rynku, dająca abonentom dostęp do wielu kanałów telewizyjnych w cyfrowej jakości, w tym po raz pierwszy w Europie do dwóch ofert typu premium (Canal+ i HBO). Cyfra+ oferowała ponad 100 programów telewizyjnych i radiowych, w tym ponad 80 po polsku oraz dostęp do kilkuset innych cyfrowych kanałów z satelity Hot Bird. Programy platformy docierały do ponad 1,5 miliona abonentów.
Canal+ Cyfrowy.
Canal+ Cyfrowy to spółka istniejąca w latach 1998–2014 będąca nadawcą kanałów telewizyjnych, operatorem platformy cyfrowej Cyfra+, a do 2 czerwca 2014 roku także i nc+. Spółka należała do Groupe Canal+ (75%) i LGI Ventures B.V. (25%). Kanały nadawcy dystrybuowane były w ponad 350 sieciach telewizji kablowej oraz na platformie Cyfra+. Nadawca rozbudowywał bazę abonencką oraz wprowadza usługi w oparciu o nowe technologie, takie jak DSL, HDTV, PVR czy VoD.
Od 30 listopada 2012 Grupa Canal+ i Grupa ITI współpracują wobec strategicznego partnerstwa na rynku telewizji w Polsce będąc wspólnie właścicielami TVN i połączonej platformy cyfrowej nc+.
2 czerwca 2014 zarejestrowano połączenie obu spółek będących właścicielami platformy nc+ Canal+ Cyfrowy i ITI Neovision. W efekcie wszelkie prawa i obowiązki spółki Canal+ Cyfrowy S.A., w tym wynikające z zawartych przez nią umów wykonuje ITI Neovision, przez co jest jedynym operatorem platformy nc+, a spółka Canal+ Cyfrowy S.A. została wykreślona z Krajowego Rejestru Sądowego. Pomimo tego Groupe Canal+ jest głównym akcjonariuszem połączonej spółki (posiada w niej 51% udziałów), zaś Grupa TVN 32%, a Liberty Global 17%.
Platforma Cyfra+.
W dniu rozpoczęcia działalności platforma miała w swojej ofercie 7 kanałów: Canal+, Polsat, Polsat 2, Eurosport, Planète, MCM i Muzzik. Pierwotnie w ofercie miały się znaleźć kanały Cine Cinemas, Cine Classics i Seasons, jednak Seasons dołączył dopiero w grudniu 1999, a Cine Cinemas i Cine Classics nie wystartowały na platformie. Kolejno 15 listopada dołączył Canal+ Żółty, 1 grudnia Canal+ Niebieski. 11 grudnia dołączono kanały TVP1, TVP2, Nasza TV i TMT, TV Polonia. 18 kwietnia 1999 dołączono kanał dla dzieci MiniMax oraz filmowy Ale Kino!, 1 sierpnia kanał o grach komputerowych Game One, 1 października dołączył Marcopolo, a 1 grudnia kanał Seasons. 1 kwietnia 2000 dołączył kanał TV4 (ten kanał zastąpił Naszą TV). Później dołączyły kanały TVN, RTL 7, a kanały Polsat i Polsat 2 zostały wycofane. 9 sierpnia 2001 dołączył kanał informacyjny TVN 24 następnie 1 września dołączył kanał Hyper (ten kanał zastąpił Game One). 1 marca 2002 dołączył kanał TVN 7 (ten kanał zastąpił RTL 7) i Tele 5 (ten kanał zastąpił Super 1). Następnie dołączyły kanały Fox Kids, TCM, Cartoon Network, Hallmark Channel, HBO, MTV, MTV Classic, Club TV, Fashion TV, Reality TV, Animal Planet, Discovery Channel, National Geographic Channel, Extreme Sports Channel wycofane zostały kanały TMT, Seasons, Marcopolo. W 2003 roku dołączyły kanały HBO2, Pilot TV, TVN Meteo, Mango 24, ITV, wycofano Avante. 20 grudnia 2003 dołączyły kanały MiniMini i Kino Polska. W 2004 dołączyły TVP3, TVN Style, TVN Turbo, TV Biznes, Podróże TV, Canal+ Sport 2, TV4. W 2005 r. platforma dołączyła następujące kanały Eurosport 2 (kanał zastąpił Eurosport News), Cinemax, TVN Gra, ESPN Classic Sport, VH1 Polska (zastąpił MTV Classic), TVP Kultura i Trace TV. Wyłączono zaś kanały Pilot TV i TV Centrum. Później dołączono kanały Polsatu na satelitę Hot Bird w tym Polsat i Polsat 2.
W związku z włączeniem w lutym 2002 roku przedsiębiorstwa Wizja TV do Canal+ Cyfrowy, nastąpiło przejęcie praw i obowiązków Wizji TV, wskutek czego doszło do fuzji obydwu platform.
Platforma nadawała z satelity Eutelsat Hot Bird 13° E w standardzie DVB-S oraz DVB-S2. Większość jej kanałów jest kodowanych z pomocą systemu Nagra Media Access – S4. Cyfra+ miała około 100 polskojęzycznych stacji telewizyjnych, kilkanaście radiowych oraz pakiet kilku kanałów interaktywnych oraz kanałów niekodowanych (FTA). Od grudnia 2006 roku w swojej ofercie posiada kanały w technologii HD.
Prawie żaden dekoder Cyfry+ nie używał protokołu DiSEqC i nie potrafił bezpośrednio obsługiwać anten z kilkoma konwerterami oraz obrotowych (wyjątek stanowią dekodery Strong 6880, Philips HD, Philips PVR HD, Pace PVR HD oraz Sagemcom DSI87/DSI83). Były one jednak tak zaprogramowane, że po podłączeniu sygnału z satelitów Astra na pozycji 19,2° E można było odbierać z tych satelitów kanały niekodowane z numerami od 650 wzwyż (obecnie). Umożliwiało to dostęp do kanałów takich jak np. TV Trwam.
30 kwietnia 2009 Cyfra+ udostępniła swoim abonentom możliwość odbioru próbnych przekazów Naziemnej Telewizji Cyfrowej (DVB-T) bez konieczności kupowania dodatkowego sprzętu. Programy odbierane z NTC umiejscowiono w spisie kanałów od pozycji 980 w górę.
12 sierpnia 2009 firma wprowadziła usługę Cyfra+ Multiroom, która umożliwiała niezależny odbiór dwóch różnych kanałów na dwóch różnych odbiornikach jednocześnie w ramach jednego abonamentu.
1 września 2010 do oferty Cyfry+ dołączyło siedem kanałów konkurencyjnej platformy Cyfrowy Polsat (Polsat, Polsat 2, Polsat News, Polsat Play, Polsat Café, Polsat JimJam oraz Polsat Film).
1 listopada 2011 grupa ITI ogłosiła strategiczne partnerstwo z grupą Canal+.
19 grudnia 2011 doszło do podpisania umowy dotyczącej fuzji platform n i Cyfry+. 14 września 2012 Urząd Ochrony Konkurencji i Konsumentów wydał zgodę na fuzję obu platform. Zgodnie z zapowiedziami fuzja nastąpiła 21 marca 2013 roku. Od tego dnia nowa platforma cyfrowa występuje pod nazwą nc+.
W ofercie platformy znajdowały się także dwa kanały 3D: Canal+ 3D oraz Hustler HD 3D.
Cyfra+ istniała 14 lat, 4 miesiące i 5 dni, co czyni ją najdłużej istniejącą polską platformę cyfrową w historii polskiej telewizji satelitarnej.
Siedziba nadawcy.
Ostateczna siedziba spółki Canal+ Cyfrowy mieściła się przy alei gen. Władysława Sikorskiego 9 w Warszawie. Pięciokondygnacyjny gmach powstał na planie znaku plusa. Budynek ma nowoczesną i prostą bryłę, o lekkiej konstrukcji, z dominacją szkła, stali i betonu jako elementów wykończenia elewacji. Powierzchnia użytkowa wynosi 7600 m². Poza powierzchniami biurowymi w obiekcie mieści się nowoczesne studio telewizyjne z zapleczem technicznym, a na najniższej kondygnacji punkt obsługi abonentów. Jednym z najdroższych elementów obiektu jest nowoczesne satelitarne centrum nadawcze, którego koszt wyniósł około 4,5 mln zł. Budynek został oddany do użytku w I kwartale 2008 roku. Wcześniej siedziba Canal+ Cyfrowego mieściła się przy ul. Kawalerii 5 w Warszawie (w dawnej siedzibie Ambasady Socjalistycznej Republiki Wietnamu). Obecnie w siedzibie Canal+ Cyfrowy mieści się Canal+ Polska S.A..
Transpondery.
Cyfra+ zarządzała następującymi transponderami na satelitach Hot Bird:

</doc>
<doc id="104569" url="https://pl.wikipedia.org/wiki?curid=104569" title="Eriugena">
Eriugena



</doc>
<doc id="104570" url="https://pl.wikipedia.org/wiki?curid=104570" title="Michał Czajkowski">
Michał Czajkowski

Michał Czajkowski (pisał się: Czaykowski), vel Sadyk Pasza herbu Jastrzębiec (ur. 29 września 1804 w Halczyńcu, zm. 4 stycznia 1886 w Borkach) – działacz niepodległościowy, pisarz i poeta zaliczany do szkoły ukraińskiej polskiego romantyzmu. Ojciec Władysława Czajkowskiego (Muzeffera Paszy), który został gubernatorem Libanu.
Życiorys.
Polska i Francja.
Był synem Stanisława Czajkowskiego, podkomorzego żytomierskiego, i Petroneli z Głębockich. Pochodził z rodziny Czajkowskich osiadłej od XVII w. na Ukrainie, wywodzącej się ze wsi Czajki. Ukończył szkołę w Berdyczowie, w 1828 rozpoczął studia prawnicze na Królewskim Uniwersytecie Warszawskim. Brał udział w powstaniu listopadowym jako dowódca oddziału kozaków w regimencie kawalerii swojego szwagra Karola Różyckiego. Po upadku powstania wyemigrował do Francji. W Paryżu związał się najpierw z Konfederacją Narodu Polskiego, a od 1838 ze stronnictwem Adama Czartoryskiego (tzw. Hotelem Lambert). W 1837 debiutował poetyckimi "Powieściami kozackimi", wydanymi w Paryżu.
Turcja.
W 1841 Czajkowski przybył nad Bosfor do Konstantynopola, mianowany przez księcia Adama Czartoryskiego szefem Agencji Głównej Misji Wschodniej Hotelu Lambert. Jej celem było przeciwstawianie się rosyjskim wpływom w Turcji. W tym samym czasie w Turcji przebywało wielu emigrantów, byłych uczestników powstania listopadowego, którzy często nie mieli co z sobą począć i nie mieli środków do życia. Z inicjatywy ks. Czartoryskiego zakupił w okolicach położonych ok. 30 km od ówczesnego Stambułu nieuprawiane tereny, na których księża lazaryści zaczęli tworzyć wieś. W dniu 19 marca 1842 poświęcono pierwszą chatę, a wieś nazwano Adampolem na cześć Adama Czartoryskiego. Oprócz powstańców listopadowych Czajkowski osiedlał we wsi także wykupionych z niewoli tureckiej i czerkieskiej jeńców-Polaków przymusowo wcielonych do armii rosyjskiej na Kaukazie.
W 1850 przeszedł na służbę turecką i przyjął islam. Jako "Mehmed Sadyk Effendi" nadal działał dla sprawy polskiej i bałkańskiej. Podczas wojny krymskiej zorganizował formację kozaków sułtańskich, którymi dowodził w czasie kampanii w 1854 oraz po wojnie do 1870. Po śmierci żony, Ludwiki Śniadeckiej, zaczął ulegać ideom panslawizmu. Zdymisjonowany w końcu 1872 roku, przeszedł na przyznaną mu przez sułtana emeryturę.
Powrót do kraju.
Uzyskawszy amnestię carską w 1872 opuścił Turcję i w towarzystwie nowej żony, Greczynki Ireny Teoscolo, udał się do Kijowa. Nawoływał do pojednania z Rosją i zjednoczenia wszystkich Słowian pod berłem Aleksandra II, ale nie zdołał osiągnąć na Ukrainie żadnych wpływów. Po roku starań osiadł w zakupionej z carskiego daru wiosce Borki i przestał zajmować się aktywnie polityką. Po wcześniejszej konwersji na islam ze względów politycznych, powrócił do chrześcijaństwa, przechodząc na prawosławie. Odebrał sobie życie strzałem z pistoletu.
Twórczość.
Charakterystyka.
W swojej twórczości poetyckiej Czajkowski opiewał żywioły rządzące duszą Kozaka, a więc popęd ku skrajności, umiłowanie wolności, namiętny temperament i odrębna kulturowo od tradycji polskiej etyka ahistoryczności. Dzięki temu poezja Czajkowskiego bliższa była duchowi byronizmu niż twórczość wieszczów.
Emigracyjne powieści historyczne Czajkowskiego stanowiły prozatorski odpowiednik poezji tzw. szkoły ukraińskiej polskiego romantyzmu. Przenikały je tendencje polonofilskie. Zdaniem autora przeznaczeniem Ukraińców jest współpraca z Polską, oparta na wspólnym historycznym dziedzictwie oraz istnieniu tego samego wroga, Rosji, pragnącej podporządkować obydwa narody. W "Wernyhorze" rzeź humańska ukazana jest jako wynik rosyjskiej manipulacji. Tytułowy mędrzec Wernyhora uosabia wspólnotę polsko-ukraińską, daremnie próbując przeciwstawić się krwawemu rozwojowi wydarzeń.
Podobny obraz Kozaków zawarty jest w powieści "Stefan Czarnecki", rozgrywającej się na Kresach w czasie potopu szwedzkiego. Silniej jednak podkreślone jest przywiązanie Kozaków do Rzeczypospolitej, stonowany także został ich pociąg do zła. Utwór pomija bunt Chmielnickiego, skupiając się na walkach ze Szwedami i wspólnym ratowaniu ginącej ojczyzny. Dwie główne tezy powieści to jedność w walce jako szansa ocalenia i rola króla, będącego symbolem wolnej ojczyzny. Oba te twierdzenia bliskie były przekonaniom Hôtelu Lambert. Późniejsza Trylogia Sienkiewicza kontynuuje tematykę oraz wymowę powieści kresowych Czajkowskiego.
Czajkowski wniósł także wkład do rozwoju polskiej techniki powieściopisarskiej. Szeroko wykorzystywał niespodziewane zwroty akcji, porwania, tajemnicze i opętane przez zło postaci, wyrazistych bohaterów (np. łgarz Żytkiewicz w "Czarneckim", w pewnym stopniu protoplasta Zagłoby), koloryt lokalny i językowy (rutenizmy leksykalne i składniowe).
Mniej typowa dla Czajkowskiego była powieść "Kirdżali". Co prawda akcja dzieje się, podobnie jak w innych utworach, w czasach burzliwych wydarzeń historycznych (walki Słowian z Turkami w latach 20. XIX w.), ale większy nacisk położony jest na historię miłości i namiętności oraz studium człowieka owładniętego dumą, pychą i żądzą sławy. "Kirdżali" zbliża się do powieści psychologicznej, kreując rzadki w polskiej prozie typ bohatera bajronicznego, targanego pasjami i namiętnościami.
Pamiątki po Michale Czajkowskim.
Muzeum Narodowe Ziemi Przemyskiej w Przemyślu posiada pamiątki po Michale Czajkowskim: meble, portret.

</doc>
<doc id="104571" url="https://pl.wikipedia.org/wiki?curid=104571" title="Jan Szkot Eriugena">
Jan Szkot Eriugena

Jan Szkot Eriugena (ur. ok. 810 w Irlandii, zm. ok. 877 we Francji) – irlandzki uczony działający we Francji; filozof, teolog chrześcijański i tłumacz, dworzanin króla Franków Karola II Łysego.
Magisterium Kościoła skrytykowało część poglądów Eriugeny jako niezgodne z wiarą chrześcijańską.
Życie i działalność naukowa.
Imię Eriugeny to pleonazm, który brzmi dosłownie „Jan Szkot urodzony w Irlandii”. W jego czasach Szkotami nazywano mieszkańców zarówno Szkocji jak i Irlandii, zaś „Eriugena” oznacza „urodzony w Ériu”, czyli Irlandii.
Od ok. 845 r. działał na dworze Karola II Łysego, na którym kierował szkołą teologiczną. Oprócz łaciny, doskonale znał język grecki, co było w jego czasach umiejętnością rzadką choć cenioną. Był to okres tzw. Renesansu karolińskiego.
Ok. 851 r. opublikował traktat "De divina predestinatione", który jest pierwszą poświadczoną w dokumentach wiadomością o nim. W dziele tym krytykował pojęcie "podwójnej predestynacji" nauczane przez saksońskiego mnicha Gottschalka.
Na zalecenie cesarza Karola II Łysego przetłumaczył z greckiego na łacinę „Corpus Dionysiacum” – zbiór pism teologicznych i mistycznych Pseudo-Dionizego Areopagity, nieznanego z imienia autora, który podpisał się imieniem nawróconego przez świętego Pawła wysokiej rangi urzędnika korynckiego (por. Dz 17,34). We Francji był on również kojarzony ze świętym Dionizym Męczennikiem, pierwszym biskupem Paryża. Cesarz bizantyjski Michał II podarował te pisma jeszcze ojcu Karola II Łysego, cesarzowi Ludwikowi I Pobożnemu, z zachętą by je przetłumaczyć, argumentując ich pochodzeniem od ucznia św. Pawła. Także na Zachodzie pisma te, ze względu na domniemanego autora i wartość merytoryczną, spotkały się z powszechnym przyjęciem, wyznaczając nowe kierunki myśli zachodniej.
Poglądy.
Na światopogląd Eriugeny siłny wpływ wywarła idealistyczna filozofia neoplatonizmu.
Kosmologia.
Eriugena był wykształcony na pismach Augustyna i Boecjusza, a także Ojców greckich, szczególnie Grzegorza z Nyssy, Grzegorza z Nazjanzu, Jana Chryzostoma czy późniejszego Maksyma Wyznawcy, którzy przejęli, odpowiednio adaptując do kosmologii zgodnej z Objawieniem, neoplatońską metafizykę.
W dziele "De divisione naturae" Eriugena przedstawił następujący metafizyczny podział bytów:
Ten klasyczny podział natury Eriugena przejął od Maksyma Wyznawcy.
Eriugena zdefiniował naturę jako „to co jest i to, co nie jest” – byt i niebyt. Jako niebyt należy rozumieć m.in. Boga, który jest kimś istniejącym ponad bytem (zob. teologia negatywna). Karoliński scholastyk stawiał tezę, że ta sama rzeczywistość może być widziana z jednej perspektywy jako byt, a z innej jako nie-byt. Różnica między bytem a nie-bytem, a więc między światem a Bogiem staje się przy takim podejściu kwestią punktu, z którego się obserwuje rzeczywistość raczej niż kwestią różnicy substancji. Niweluje to metafizyczną granicę między Stwórcą a stworzeniem, co jest klasycznym panteizmem.
Niebyt można interpretować także w kontekście etycznym – człowiek, który popada w grzech niejako staje się niebytem.
Rozwój świata dokonuje się zgodnie z neoplatońskim schematem "wyjścia" ("processio") stworzeń od Boga i ich "powrotu" ("reditus"). Przy czym proces ten nie dokonuje się zgodnie z następstwem czasowym, raczej obydwa kierunki, "wyjścia" i "powrotu", dokonują się równolegle i wzajemnie oddziałują na siebie. Poprzez "wyjście" stworzeń dokonuje się objawienie ("teofania") Boga, którego Eriugena utożsamia z Chrystusem (Księga 2, 526). Karoliński myśliciel rozumiał ten schemat na sposób panteistyczny, zacierając różnicę ontyczną między Bogiem a stworzeniem.
Eschatologia ciała.
Eriugena głosił, że w przyszłym świecie ciało przemieni się tak, że będzie miało naturę rozumną, identyczną do duszy. I dzięki temu człowiek, zatraciwszy cechy płciowe, fizyczne, będzie jednością:
Pisał, że gdy spotyka u Ojców Kościoła twierdzenia, że podobnie jak Chrystus zachował swoje ciało, w którym się ukazywał po zmartwychwstaniu, tak i wszyscy ludzie będę mieli w raju swoje fizyczne ciała, "osłupiały, przejęty największą zgrozą traci mowę". Zdecydowanie nie zgadzał się z uwagami Augustyna z Hippony:
Według Johna J. O’Meara, Eriugena sądził, że Augustyn naucza o ciele Chrystusa dla prostego ludu, podczas gdy dla bardziej intelektualnie nastawionych przyjąłby taki pogląd, jaki miał on sam. Mógł też źle zrozumieć rozważania biskupa Hippony z jego dzieła "Komentarz słowny do Księgi Rodzaju", XII, 24.51
Inne poglądy.
Eriugena zabrał głos w dyskursie o predestynacji. Uznał doktrynę wolnej woli za konieczną dla filozofii chrześcijańskiej. Uzasadnił, że gdyby ludzie jej nie posiadali, na piekło skazywałby ich Bóg, a więc nie można by Go określić jako dobrego.
Jako filozof zapoczątkował scholastykę, głosząc że między wiarą i rozumem nie ma sprzeczności i rozumowi przypada zadanie wyjaśnienia sensu objawienia. Kryterium prawidłowej interpretacji "Pisma świętego" jest rozum. Twierdził też, że rozum jest wyższą instancją niż autorytet Ojców Kościoła.
Recepcja.
Poglądy przedstawione w "De divisione naturae" spotkały się pośmiertnie z kilkakrotnym sprzeciwem ze strony Magisterium Kościoła, które dostrzegło w nich zagrożenie panteizmem i racjonalizmem. Pierwszy raz stało się to na synodzie paryskim w 1210 r. Następnie potępiło je dwóch papieży: Honoriusz III (1225 r.) i Grzegorz IX (1241 r.). Pierwsze wydanie tego dzieła drukiem w 1684 r. trafiło do indeksu ksiąg zakazanych przez Kościół.

</doc>
<doc id="104572" url="https://pl.wikipedia.org/wiki?curid=104572" title="Papież Sekstus II">
Papież Sekstus II



</doc>
<doc id="104574" url="https://pl.wikipedia.org/wiki?curid=104574" title="Papież Sekstus I">
Papież Sekstus I



</doc>
<doc id="104576" url="https://pl.wikipedia.org/wiki?curid=104576" title="Mehmed Sadyk Effendi">
Mehmed Sadyk Effendi



</doc>
<doc id="104577" url="https://pl.wikipedia.org/wiki?curid=104577" title="Sadyk Pasza">
Sadyk Pasza



</doc>
<doc id="104578" url="https://pl.wikipedia.org/wiki?curid=104578" title="Ada Rusowicz">
Ada Rusowicz

Ada Rusowicz, właśc. Adrianna Rusowicz (ur. 8 września 1944 w Wilnie, zm. 1 stycznia 1991 w Poznaniu) – polska piosenkarka, wokalistka zespołu Niebiesko-Czarni.
Życiorys.
Urodziła się 8 września 1944 w Wilnie, ale dzieciństwo spędziła w Dzierzgoniu. W 1962 ukończyła liceum w Zespole Szkół w Sztumie. Następnie w Olsztynie podjęła naukę zawodu nauczycielki, jednocześnie zainteresowała się muzyką i rozpoczęła współpracę ze studenckimi grupami muzycznymi. W 1963 zdobyła wyróżnienie na II Festiwalu Młodych Talentów w Szczecinie, a w następnym roku wzięła udział w przesłuchaniu do chórku Czesława Niemena "Błękitne Pończochy" (lub "Niebieskie Pończochy"), który towarzyszył zespołowi Niebiesko-Czarni.
W 1968 zdobyła tytuł najpopularniejszej wokalistki roku. W latach 1968–1970 wraz z Niebiesko-Czarnymi koncertowała we Francji, Belgii, Jugosławii, Finlandii i RFN. Z zespołem występowała aż do jego rozwiązania w 1976, przy czym od 1967 była jego solistką. Następnie występowała z Wojciechem Kordą w duecie Ada i Korda, ale zespół nie odniósł sukcesu. W 1980 wycofała się z pracy estradowej i na kilka lat poświęciła życiu rodzinnemu.
Życie prywatne.
W okresie współpracy z zespołem Błękitne Pończochy nawiązała romans z Czesławem Niemenem. Jej mężem był gitarzysta z zespołu Wojciech Korda, z którym miała dwoje dzieci: Bartłomieja (ur. 1977) i Annę (ur. 1983).
1 stycznia 1991 wracała z mężem i nowo poznanymi znajomymi z koncertu w Warszawie. W wyniku wypadku samochodowego pod Poznaniem zginęła, przeżył tylko Wojciech Korda. Została pochowana na cmentarzu Miłostowo w Poznaniu (pole 44, kwatera 3, rząd A1, grób 15).
Upamiętnienie.
W 2012 w Dzierzgoniu, w Parku Miejskim została nazwana jej imieniem aula koncertowa oraz odsłonięta tablica upamiętniająca wokalistkę.
Uchwałą podjętą na sesji Rady Miasta Poznania 12 lipca 2016 skwerowi położonemu pomiędzy ulicami Bolesława Krzywoustego, Pleszewską, Brneńską i Anny Jantar w pobliżu centrum handlowego "Posnania" na obszarze Osiedla Rataje w Poznaniu nadano imię Ady Rusowicz.

</doc>
<doc id="104579" url="https://pl.wikipedia.org/wiki?curid=104579" title="Protagoras">
Protagoras

Protagoras z Abdery (gr. "Protagoras ho Abderites", ur. ok. 480 p.n.e., zm. ok. 410 p.n.e.) – grecki filozof, zaliczany do sofistów.
Niewiele wiadomo o Protagorasie. Najważniejszym źródłem mówiącym o tym filozofie, które dotrwało do naszych czasów, jest dialog Platona "Protagoras".
Życie.
Protagoras urodził się w Abderze w Tracji. Uczył się razem z Demokrytem. Większość swojego dorosłego życia spędził najprawdopodobniej jako podróżujący po Grecji nauczyciel filozofii. Ok. 444 roku p.n.e. Perykles zaprosił go do wspólnego ustalania konstytucji jednej z nowo założonych kolonii Aten - prawdopodobnie Turioj, cieszył się więc sporym szacunkiem. Legenda mówiąca o tym, że za swój ateizm został skazany i/lub wygnany z Aten, jest najprawdopodobniej wymysłem późnostarożytnych autorów.
Filozofia.
W swoim dziele "O bogach" wypowiedział zdanie: "O bogach nie mogę wiedzieć ani czy istnieją, ani czy nie istnieją, ani też jaka jest ich istota i jak się pojawiają. Wiele bowiem rzeczy stoi na przeszkodzie, aby można było coś o tym wiedzieć; niemożliwość odpowiedniego doświadczenia zmysłowego i krótkość życia człowieka". Charakterystyczna postawa Protagorasa, z której wynika przekonanie o niemożności poznania natury bogów, zyskała później nazwę agnostycyzmu. Sformułowanie „niemożliwość odpowiedniego doświadczenia zmysłowego” kieruje naszą uwagę na subiektywizm doznań ludzkich, któremu Protagoras poświęcił wiele uwagi.
Hasłem przewodnim Protagorasa było „uczyń słabszy argument silniejszym”. W przeciwieństwie do innych filozofów starożytnych, Protagoras nie popisywał się wiedzą encyklopedyczną. Interesował się sztuką, przemówieniami, aby zyskać sympatię ludu w polityce. Protagoras bardziej niż sprawami kosmosu, interesował się zgłębianiem natury człowieka.
Najtrwalej zapisanym w naszej tradycji zdaniem Protagorasa jest słynne: „Człowiek jest miarą wszechrzeczy”; Protagoras był zwolennikiem relatywizmu poznawczego: głosił, iż nasz ogląd rzeczywistości zależy od tego, kim jesteśmy. Przypisuje się mu również przekonanie, iż z relatywizmu poznawczego można korzystać w życiu publicznym, przekonując do rzeczy, które wydają się niegodne lub w które się po prostu nie wierzy - tłumacząc to właśnie względnością wszelkich racji. 
Drugą istotną sferę działalności tego filozofa była sztuka poprawnego wysławiania się - orthoepeia. Protagoras, udzielając lekcji młodym Grekom, zwracał ponoć szczególną uwagę na poprawne stosowanie słów i skłaniał ich do bacznego przyglądania się kształtowi wypowiedzi. Przypisywano mu napisanie pierwszego podręcznika gramatyki (pierwsze podręczniki gramatyki powstały w rzeczywistości w starożytnych Indiach). 
Sofista jest bohaterem Platońskiego dialogu "Protagoras", w którym m.in. opowiada słynny mit mówiący o rozwoju cywilizacji, a także przedstawia interpretację wersetów zaczerpniętych z Symonidesa (339b n.).
Wpływ na filozofię i kulturę.
Wpływ Protagorasa wyrażał się w dużym stopniu przez polemikę z jego relatywizmem, np. platońskie poszukiwanie elementu niezmiennego i obiektywnego - „idei”. Zamiłowanie do teorii języka zainteresowało Protagorasem wielkich pisarzy: Eurypidesa i Sofoklesa, a jego badania były kontynuowane przez następców. W szerszym kontekście na poglądy sofistów powoływali się w XIX wieku pozytywiści, a w XX - pragmatyści.

</doc>
<doc id="104580" url="https://pl.wikipedia.org/wiki?curid=104580" title="Julian Ignacy Nowak">
Julian Ignacy Nowak



</doc>
<doc id="104583" url="https://pl.wikipedia.org/wiki?curid=104583" title="Gosławice (Opole)">
Gosławice (Opole)

Gosławice (niem. "Goslawitz", od 1936 "Ehrenfeld") - stara osada, obecnie dzielnica Opola; historyczny obszar Gosławic częściowo jest zabudowany przez os. mieszkalne im. Armii Krajowej, największą opolską "betonową sypialnię"; 1764 mieszkańców (nie wliczając mieszkańców osiedla). Leży częściowo u wylotu traktu z Opola w kierunku Łodzi, Olesna oraz popularnego miejsca wypoczynku - Jezior Turawskich. Graniczy z Kolonią Gosławicką, Osiedlem Malinka, centralnymi dzielnicami Opola, wsią Zawada w gminie Turawa oraz na małym odcinku z Zakrzowem (w okolicach kąpieliska Silesia).
Do Opola włączone 1 października 1974.
W Gosławicach wyróżnia się też sioło Grobla (tuż przy trasie ku Olesnu), gdzie niegdyś przy grobli stał młyn.
Nazwa.
Nazwa należy do grupy nazw patronomicznych i pochodzi od staropolskiego męskiego imienia założyciela miejscowości Gosława. Niemiecki językoznawca amator Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Gosławice" podając jej znaczenie "Dorf des Gosław" czyli po polsku "Wieś Gosława".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Goslawice" oraz niemiecką "Goslawitz". Wymienia on również jako część wsi parcelę "Miechulla". Ze względu na polskie pochodzenie nazwy nazistowska administracja III Rzeszy zmieniła w 1936 roku nazwę dzielnicy na nową, całkowicie niemiecką - "Ehrenfeld"
Historia.
Zanim w wyniku procesów urbanizacyjnych miejscowość stała się częścią miasta Opole była już notowana jako osobna wieś w XIII w. (1254: "Goslavitz", 1301: "villa Goslavici"). W 1303 roku wspomniano Gosławice jako wieś płacącą biskupowi dziesięciny z czterech zbóż. Dziesięciny te biskup odstąpił cesarzowi za 12 talarów. Kolejna wzmianka o tychże dziesięcinach z tej wsi pochodzi z 1686 roku, kiedy to otrzymywali je opolscy wikarzy. W 1307 roku opolska kaplica zamkowa otrzymała 5,5 łanów frankońskich od księcia Bolesława, który zakupił je w swojej wsi "Goslawicz" od tamtejszego sołtysa i kmieci. Z całą pewnością w 1399 roku istniał w Gosławicach młyn, do którego połowy w tymże roku a także i w 1466 miał prawo wójt opolski.
Urbarz z 1534 roku podaje, że Gosławice, które zawsze były wsią książęcą, zamieszkiwało 32 ludzi. Według tegoż źródła Gosławice posiadały wtedy 17 i 3/4 łanów,z czego 4 i 3/4 łanów były puste. Liczba mieszkańców wsi rosła systematycznie. Spis jaki wykonano w Gosławicach w 1925 roku, mówił o 377 budynkach mieszkalnych, 2806 mieszkańcach: 403 z polskim językiem ojczystym, 156 z językiem niemieckim, 2246 dwujęzycznych. Z kolei tuż przed wybuchem wojny w 1939 roku, wieś zamieszkiwały 4260 osoby, a powierzchnia gruntów zajmowanych przez wieś wynosiła 1465,87 ha. W roku 1960 wieś zamieszkiwały 1861 osoby (1046 kobiet), zamieszkujące w 369 budynkach.
W połowie XIX wieku na gruntach wsi powstała kolonia, nazwana Kolonią Gosławicką. W 1936 roku nazwa wsi została zmieniona przez nazistów na "Ehrenfeld"; do nazwy Gosławice powrócono po włączeniu Śląska Opolskiego do Polski w 1945. W latach 1945-54 siedziba gminy Gosławice. W latach 1954–1961 wieś należała i była siedzibą władz gromady Gosławice, po jej zniesieniu w gromadzie Luboszyce. 
Podczas zajmowania Gosławic czerwonoarmiści zastrzelili 40 kobiet, które wcześniej zgwałcili, a także które broniły się przed gwałtem. W 1974 Gosławice zostały włączone do Opola.
Z życiem tutejszej społeczności wiąże się wydarzenie pielgrzymki do Lędzin w 1858 roku. W tymże roku podczas klęski suszy, mieszkańcy Gosławic przybyli do kościoła w pobliskich Lędzinach by tu pomodlić się do obrazu Matki Boskiej o poprawę pogody. Już w drodze powrotnej miał spaść rzęsisty deszcz. Na pamiątkę tego wydarzenia rokrocznie odbywają się piesze pielgrzymki do Lędzin z parafii Gosławice i Kolonia Gosławicka.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="104587" url="https://pl.wikipedia.org/wiki?curid=104587" title="Powiat wrocławski">
Powiat wrocławski

Powiat wrocławski – powiat w Polsce (województwo dolnośląskie), utworzony w 1999 roku w ramach reformy administracyjnej. Jego siedzibą jest miasto Wrocław. Obejmuje obszar wokół Wrocławia, na wschód i południe od miasta, zaś sam Wrocław jest oddzielnym miastem na prawach powiatu.
Skład powiatu.
W skład powiatu wchodzą:
Przed 1 stycznia 1999 r. wszystkie gminy powiatu należały do województwa wrocławskiego.
Demografia.
Według danych z 31 grudnia 2019 roku powiat zamieszkiwało 151 385 osób. Natomiast według danych z 30 czerwca 2020 roku powiat zamieszkiwało 153 876 osób.
Gospodarka.
W końcu września 2019 roku liczba zarejestrowanych bezrobotnych w powiecie obejmowała około 1,2 tys. mieszkańców, co stanowiło stopę bezrobocia na poziomie 1,7% do aktywnych zawodowo.

</doc>
<doc id="104601" url="https://pl.wikipedia.org/wiki?curid=104601" title="Manewr Merrimac">
Manewr Merrimac

Manewr Merrimac (także "Merrimac Coup") to manewr obrońcy polegający na poświęceniu własnej figury w celu odcięcia rozgrywającego od potencjalnego źródła lew (longera).
 ♠ 4 3
 ♥ 5 4 2
 ♦ A 3
 ♣ K D W 10 9 3
 ♠ W 10 9 8 7 ♠ A 5 2
 ♥ K 10 6 ♥ D 9 8 7
 ♦ 10 9 8 4 ♦ K 7 2
 ♣ 6 ♣ A 5 4
 ♠ K D 6
 ♥ A W 3
 ♦ D W 6 5
 ♣ 8 7 2
S rozgrywa 3BA po wiście ♠W. Obrońca E widzi groźbę wyrobienia lew treflowych, nawet jeżeli przepuści trefle dwa razy, to po trzecim zagraniu w ten kolor rozgrywający będzie miał dojście do dobrego już koloru asem karo. Przejmuje więc waleta pik asem i wychodzi w ręki królem karo odcinając kolor treflowy w dziadku - teraz już tylko wystarczy, że przepuści trefle 2 razy i rozgrywający nie weźmie więcej lew w tym kolorze.
Nazwa tego manewru pochodzi od statku o tej samej nazwie który został zatopiony przy wejściu do portu w czasie wojny amerykańsko-hiszpańskiej w celu zablokowania w nim floty hiszpańskiej.

</doc>
<doc id="104612" url="https://pl.wikipedia.org/wiki?curid=104612" title="Midazolam">
Midazolam

Midazolam – organiczny związek chemiczny, lek psychotropowy z rodziny benzodiazepin. Wykazuje szybkie i bardzo silne działanie nasenne i uspokajające, w dużych dawkach anestetyczne (znieczulające ogólnie), ponadto działa przeciwlękowo, przeciwdrgawkowo; jest też środkiem rozluźniającym mięśnie. W dużych dawkach dożylnych indukuje znieczulenie ogólne. Charakteryzuje się szybkim początkiem i krótkim czasem działania. Po podaniu doustnym działa on ok. 4 h, a po podaniu dożylnym ok. 1 h. Podlega efektowi pierwszego przejścia przez wątrobę, dlatego jego biodostępność przy podaniu doustnym nie przekracza około trzydziestu procent. Wykazuje znaczny potencjał uzależniający (w Polsce sklasyfikowany jest w grupie IV-P środków odurzających i substancji psychotropowych). 
Działanie i zastosowania.
Dominuje efekt nasenny, amnestyczny, działa również rozluźniająco na mięśnie, przeciwdrgawkowo i anksjolitycznie. Działaniem przypomina estazolam, działa jednak krócej i silniej. Podawany doustnie jako lek nasenny oraz premedykacja przed zabiegami chirurgicznymi. Stosowany też w ciężkich przypadkach bezsenności. W anestezjologii stosowany dożylnie jako składnik znieczulenia złożonego, TIVA lub jako lek w sedacji na oddziałach intensywnej terapii. Podany domięśniowo wykazuje skuteczność w leczeniu stanu padaczkowego. W medycynie paliatywnej używany do zwalczania lęku u pacjentów umierających, zalecany do tego celu w Szwecji przez szwedzki ogólnokrajowy program leczenia paliatywnego. W epilepsji stosowany jest do hamowania drgawek u dzieci i młodzieży.
Działania niepożądane.
Midazolam powoduje depresję krążenia, działając bezpośrednio na mięsień sercowy. W hipowolemii, ukrytej jak i jawnej, szybkie podanie pełnej dawki może spowodować istotny spadek ciśnienia. Lek powoduje zależną od dawki depresję oddechową, której stopień zależy od drogi podawania (najsilniejsza jest po podaniu dożylnym) i dawki. Depresja oddechowa jest łatwo odwracalna przez podanie flumazenilu. Rzadko opisywano wystąpienie splątania i niepamięci.
Dawkowanie.
Dawka doustna w postaci tabletek wynosi 7,5–15 mg. Dawka dożylna dla dorosłych wynosi:
W leczeniu epilepsji u dzieci i młodzieży stosuje się dawkę 2,5–10 mg doustnie w postaci roztworu chlorowodorku lub maleinianu midozalamu.
Dawka podskórna (w medycynie paliatywnej) to 1–2,5 mg w jednorazowej iniekcji lub 0,4 mg/h we wlewie podskórnym przy pomocy pompy strzykawkowej; według innego źródła 2,5 mg w jednorazowej iniekcji (producent leku w charakterystyce produktu leczniczego nie przewiduje podawania podskórnego ani nie podaje dawek do podawania podskórnego).
Preparaty dostępne w Polsce.
W Polsce dostępny jest pod nazwami "Dormicum" (tabletki na receptę) oraz "Midanium", "Midazolam Accord" i "Sopodorm 2" (roztwory w leczeniu zamkniętym).

</doc>
<doc id="104613" url="https://pl.wikipedia.org/wiki?curid=104613" title="Bromazepam">
Bromazepam

Bromazepam – organiczny związek chemiczny, lek psychotropowy, pochodna benzodiazepiny, otrzymana przez Leona Sternbacha i współpr. w 1961 r. w laboratoriach firmy "Hoffmann-La Roche". Wprowadzony do lecznictwa w 1970 r..
Działanie.
Działa przeciwlękowo i nasennie przez pobudzanie receptorów benzodiazepinowych. W konsekwencji, poprzez nasilenie działania GABA, następuje otwarcie sprzężonych z receptorem GABAA kanałów chlorkowych co w ostateczności skutkuje przechodzeniem jonów chlorkowych do wnętrza neuronów, ich hiperpolaryzację i zahamowanie aktywności. W większych dawkach zmniejsza napięcie mięśni, wykazuje działanie uspokajające i właściwości przeciwdrgawkowe. Jego czas półtrwania w organizmie wynosi 10–20 godzin.
Wskazania do stosowania.
Wymagające leczenia farmakologicznego:
Interakcje.
Bromazepam i jednocześnie stosowane leki działające na ośrodkowy układ nerwowy (np. neuroleptyki, leki uspokajające, przeciwdepresyjne, nasenne, narkotyczne leki przeciwbólowe, preparaty do znieczulenia ogólnego, leki przeciwhistaminowe) mogą wzajemnie nasilać swoje działanie. Alkohol może zaburzać działanie bromazepamu w trudny do przewidzenia sposób i nasilać jego działanie. Przy jednoczesnym stosowaniu opioidowych leków przeciwbólowych może wystąpić stan euforii zwiększający ryzyko uzależnienia psychicznego. Interakcje leku mogą wystąpić nawet po zakończeniu jego stosowania.
Działania niepożądane.
Często, zwłaszcza pierwszych dniach podawania leku: uczucie zmęczenia, senność, osłabienie, złe samopoczucie i nadmierne uspokojenie w ciągu dnia, wydłużony czas reakcji, zaburzenia koncentracji, ból głowy, depresja, niepamięć następcza.
Rzadko: ataksja, biegunka, zawroty głowy, niedociśnienie tętnicze, suchość błony śluzowej jamy ustnej, zwiększenie łaknienia, zmniejszenie lub zwiększenie libido.
Nagłe odstawienie bromazepamu po długotrwałym stresowaniu może powodować zaburzenia snu i zwiększać częstość występowania snów. Nasila się niepokój, napięcie, podniecenie i uczucie zmęczenia. Mogą wystąpić takie objawy jak drżenie i zlewne poty, aż do objawów somatycznych i psychicznych, np. napadów drgawkowych, psychozy (majaczenia).
Długotrwałe stosowanie preparatu (nawet w dawkach terapeutycznych) może powodować uzależnienie fizyczne i (lub) psychiczne. Przerwanie leczenia może wywołać zespół abstynencyjny: ból głowy, ból mięśni, zwiększony lęk, napięcie, niepokój, dezorientacja, drażliwość; w ciężkich przypadkach: derealizacja, depersonalizacja, nadwrażliwość na dźwięki, światło, hałas, kontakt fizyczny, uczucie drętwienia i mrowienia kończyn, omamy, napady padaczkowe. Po przerwaniu leczenia może też wystąpić nasilenie bezsenności „z odbicia”.
Dawkowanie.
Dawkę leku i czas podawania należy ustalać indywidualnie, należy stosować najmniejszą skuteczną dawkę przez możliwie jak najkrótszy czas. Bromazepamu nie powinno się podawać dłużej niż 8–12 tygodni, wliczając w to okres stopniowego odstawiania leku.
Leczenie ambulatoryjne: początkowo 3 mg podawane 1 h przed snem, w razie potrzeby dawkę można zwiększyć do 6 mg na dobę.
Leczenie szpitalne: w przypadkach ciężkich stanów lękowych dawkę leku można stopniowo zwiększać do 18 mg na dobę. Na początku leczenia pacjent powinien być obserwowany pod kątem objawów przedawkowania.
U pacjentów w podeszłym wieku, osłabionych, z organicznym uszkodzeniem mózgu, niewydolnością krążenia, niewydolnością oddechową oraz zaburzoną czynnością wątroby lub nerek leczenie należy zaczynać od połowy wyżej opisanych dawek (1,5 mg).
Przedawkowanie.
W przypadku przedawkowania zawsze należy brać pod uwagę możliwość zatrucia wieloma substancjami, np. zażycia w celu samobójczym kilku leków. Podobnie, jak w przypadku innych benzodiazepin, celowe lub przypadkowe przedawkowanie bromazepamu rzadko może stanowić zagrożenie dla życia, z wyjątkiem przypadków, gdy został on zażyty jednocześnie ze środkami hamującymi czynność ośrodkowego układu nerwowego (w tym z alkoholem).
Do częstych objawów przedawkowania należą: senność, zaburzenia koordynacji, zaburzenia mowy oraz oczopląs. Pacjentom z objawami lekkiego zatrucia powinno się zapewnić możliwość dostatecznie długiego snu pod opieką lekarską. Po doustnym przyjęciu większych ilości leku wskazane jest jak najszybsze wykonanie płukania żołądka lub podanie węgla aktywnego aby zapobiec dalszemu wchłanianiu leku. W przypadku silnego zahamowania czynności ośrodka oddechowego można rozważyć podanie flumazenilu, który jest antagonistą receptora benzodiazepinowego. Należy jednak pamiętać, że flumazenil może być stosowany jedynie pod ścisłym nadzorem medycznym, ze względu na krótki okres półtrwania i możliwość nawrotu objawów przedawkowania oraz działanie wywołujące drgawki.
Preparaty.
Dostępne w Polsce preparaty proste (2020): "Bromox", "Lexotan" i "Sedam".

</doc>
<doc id="104614" url="https://pl.wikipedia.org/wiki?curid=104614" title="Manewr Deschapelles">
Manewr Deschapelles

Manewr Deschapelles – manewr obrońcy polegający na poświęceniu własnej figury w celu wyrobienia dojścia do ręki partnera w kolorze, w którym poświęcono figurę. Manewr ten został po raz pierwszy zastosowany przez francuskiego szachistę A. L. H. Lebreton Deschapelles.
 ♠ W 4 2
 ♥ A 8
 ♦ A D 10 6 2
 ♣ K 7 6
 ♠ 10 9 6 5 3 ♠ A K 8
 ♥ D 4 3 2 ♥ K 6 5
 ♦ 5 4 ♦ K W 3
 ♣ 9 8 ♣ W 10 5 4
 ♠ D 7
 ♥ W 10 9 7
 ♦ 9 8 7
 ♣ A D 3 2
W wistuje w ♠10 przeciwko 2BA, obrońca E bije pierwszą lewę i gra piki jeszcze dwa razy. Rozgrywający impasuje teraz karo, a E po wzięciu tej lewy wychodzi królem kier wyrabiając w tej sposób dojście do fort pikowych w ręce partnera.

</doc>
<doc id="104615" url="https://pl.wikipedia.org/wiki?curid=104615" title="Adam Jarzębski">
Adam Jarzębski

Adam Jarzębski, Jarzembski, Harzebski, Harzebsky (ur. prawd. pod koniec XVI w. w Warce, zm. prawd. pod koniec 1648 lub na początku 1649 w Warszawie) – polski kompozytor wczesnego baroku.
Był serwitorem królewskim, muzykiem kapeli królewskiej w Warszawie, także poetą epoki baroku, budowniczym i administratorem królewskim, wójtem wsi Piaseczno.
Życiorys.
Pierwsze informacje o Jarzębskim pochodzą z września 1612, kiedy jako skrzypek zostaje członkiem kapeli Jana Zygmunta, elektora brandenburskiego w Berlinie. 30 kwietnia 1615 otrzymuje od elektora zezwolenie na roczny pobyt we Włoszech, zapewne dla dalszego doskonalenia się jako kompozytor i dla lepszego poznania muzyki włoskiej. Do Berlina prawdopodobnie już nie wraca, trafia za to na dwór Zygmunta III Wazy w Warszawie, gdzie do końca życia będzie muzykiem kapeli królewskiej. Stało się to zapewne w 1616 lub 1617 (choć dawniejsze opracowania opowiadają się za rokiem 1619). Cieszył się wielkim uznaniem Zygmunta III, który obdarzył go szeregiem nadań z racji „singulari in arte musicae peritia”. Poza działalnością muzyczną Jarzębski uczy dzieci senatorów (u Stanisława Lubomirskiego prawdopodobnie pełni przez pewien czas funkcję nauczyciela muzyki jego synów, wśród których znajduje się późniejszy rokoszanin Jerzy Sebastian Lubomirski); od 1635 dogląda budowy królewskiego pałacu w Ujazdowie (odtąd używał tytułu „muzyk J.K.M. i budowniczy ujazdowski”). Zajęcia te czynią z Jarzębskiego osobę zamożną: poza licznymi kadukami, otrzymuje on prawo do dzierżawy różnych dóbr królewskich, a także wójtostwo wsi Piaseczno (dzisiejsze województwo kujawsko-pomorskie).
W 1630 ożenił się z Elżbietą z majętnego rodu Siennickich Cybulską, i miał z nią dwóch synów: Szymona (zmarł przed 1679), od 1654 (lub nieco wcześniej) wiolistę kapeli królewskiej, i Władysława, konstruktora instrumentów, oraz córkę Mariannę. W 1648 zostaje wpisany do rejestru patrycjuszy miasta Warszawy jako szanowany długoletni jej mieszkaniec, właściciel dwóch kamieniczek w obrębie jej murów. Słyszymy o nim po raz ostatni 26 grudnia 1648, kiedy to w obliczu przybliżającej się śmierci spisuje ostatnią wolę. Umiera prawdopodobnie w kilka dni później. Pochowany zostaje w podziemiach kościoła świętego Marcina w Warszawie.
Lansowana w literaturze (Tomkiewicz) opinia, jakoby Jarzębski odznaczał się szczególną obrotnością w sprawach finansowych, jest najzupełniej dowolna. Nadania, jakie otrzymywał od Zygmunta III, aczkolwiek dość liczne, były finansowo skromne i stanowiły prawdopodobnie dorywcze wynagrodzenia za twórczość kompozytorską, do której jako skrzypek kapeli Jarzębski nie był obowiązany.
W historii literatury polskiej Jarzębski znany jest jako autor poematu "Gościniec, abo krótkie opisanie Warszawy", wydanego w 1643, zapewne w drukarni Elerta, pod patronatem Adama Kazanowskiego) („abo” w tytule to staropolska postać dzisiejszego spójnika „albo”). Jest to pierwszy w Polsce przewodnik po stolicy, na którego podstawie, na równi z obrazami Canaletta, rekonstruowano po II wojnie światowej wygląd Starego Miasta. "Gościniec" to zarazem barwna opowieść epicka o życiu miasta; zawiera opis słynnego teatru dworskiego króla Władysława IV.
"Gościniec" zawiera też kilka niejasnych wzmianek, które można odnieść do życiorysu samego Jarzębskiego. Pisząc o siedzibie Radzimińskich (ww. 3167-70) i Wołuckich (ww. 3437-42) Jarzębski podaje, iż tam „kiedyś chleb jadał”, co interpretowano (Dunicz, Tomkiewicz) jako świadectwo zatrudnienia w tych domach w charakterze nauczyciela (może muzyki) młodych nobilów. Ze względu na przyjętą konwencję opisu (fikcyjna wędrówka po mieście wieśniaka, który zresztą co chwila zapomina o swojej kondycji) oraz wypełnianie wierszy błahym słownictwem dla potrzeb wersyfikacyjnych, nie można tych wzmianek traktować literalnie; nawiasem mówiąc, odnoszą się one do poprzednich właścicieli owych nieruchomości, a nie do Radzimińskich i Wołuckich, jak przyjmują Dunicz i Tomkiewicz; natomiast „panięta ruskie”, u których miał bywać Jarzębski, a „których nam teraz ubyło” (ww. 3443-44), to raczej nie Lubomirscy, cieszący się w 1643 dobrym zdrowiem, lecz Daniłowiczowie: Jan (zmarły 1628), w latach 1613-28 wojewoda ruski i jego syn Stanisław (zmarły 1636). Nie można wykluczyć, że Jarzębski jako młody muzyk (jeszcze przed pobytem na dworze brandenburskim) sługiwał na pańskich dworach; możliwe jest również, że owe wzmianki w "Gościńcu" są echem sporadycznych występów muzycznych Jarzębskiego w domach szlacheckich, podobnie jak bardziej jednoznaczne wzmianki o muzykowaniu w dworku S. Warszyckiego (ww. 3519-24) czy u królewny Anny Katarzyny (ww. 3590-96).
Jarzębski jako pierwszy użył słowa „koncert” do określenia utworów ściśle instrumentalnych, przedtem bowiem nazywano „koncertem” zespoły wokalno-instrumentalne o znamionach koncertowego współzawodniczenia.
Utwory.
Jedyną kompozycją Jarzębskiego wydaną za jego życia był kanon "More veterum", opublikowany w dziele Marka Scacchiego – "Cribrum musicum" w 1643 roku. W okresie powojennym, w trakcie badania zbiorów klasztornych i kościelnych, odnaleziono szereg nieznanych wcześniej canzon i koncertów skomponowanych przez tego artystę, których odkrycie postawiło autora w gronie najwybitniejszych kompozytorów polskiej instrumentalnej muzyki barokowej.
Najbardziej znanym, zachowanym w rękopisie, dziełem Jarzębskiego jest zbiór "Canzoni e concerti" z 1627 roku, zawierający 27 utworów (jest pośród nich popularna "Tamburetta"). Składa się nań 12 utworów na 2 instrumenty, 10 utworów na 3 instrumenty, i 5 utworów na 4 instrumenty. Melodie wszystkich utworów są bogato zdobione i interesujące harmonicznie.
Na "Canzoni e concerti" składa się pięć ksiąg (zeszytów głosowych):
Jarzębski przeważnie nie określa instrumentów, dla których przeznaczone są poszczególne głosy. Wymienione są tylko – sporadycznie – bastarda, trombone i fagotto.
Kompozycje dwugłosowe z incipitami łacińskimi wykorzystują materiał prekompozycyjny od twórców takich jak Giovanni Gabrieli, Orlando di Lasso, Merulo i Palestrina. Jarzębski ogranicza zapożyczenia do zarysu ogólnej konstrukcji i materiału tematycznego, który poddaje w swoich utworach przeobrażeniom za pomocą techniki wariacyjnej i dodając nowe elementy. Oryginalność i inwencja kompozycyjna czynią z Jarzębskiego twórcę o kluczowym znaczeniu dla rozwoju muzyki kameralnej w Europie środkowej.
Choć znamy jedną jego mszę, a w zasadzie tylko jej głos basowy, Jarzębski postrzegany jest głównie jako twórca muzyki kameralnej czy instrumentalnej. Jego canzony wykorzystują najnowsze ówcześnie zdobycze włoskie na tym gruncie.
Wszystkie kompozycje Jarzębskiego mają konstrukcję wieloodcinkową. Poszczególne odcinki wyróżniają się dzięki kontrastom metrum parzyste/trójdzielne (a więc i tempa - zgodnie z ówczesną konwencją wykonawczą metrum trójdzielne wskazywało też na szybsze tempo w odpowiedniej proporcji do metrum parzystego) i materiału tematycznego.
Dzieła muzyczne.
Zachowane w rękopisie:
Upamiętnienie.
Od 24 listopada 1961 ulica w Warszawie, znajdująca się na terenie obecnej dzielnicy Bielany, nosi nazwę ulicy Adama Jarzębskiego.
Bibliografia.
Materiał źródłowy

</doc>
<doc id="104616" url="https://pl.wikipedia.org/wiki?curid=104616" title="Przymus komunikacyjny">
Przymus komunikacyjny

Przymus komunikacyjny (ang. "entry squeeze") to odmiana przymusu, w której jeden lub obaj obrońcy zmuszeni są do odrzucenia pozornie nieistotnej karty (lub kart), odrzucenie których daje jednak rozgrywającemu dodatkowe wejście do stołu bądź do ręki. "Przymus komunikacyjny" został po raz pierwszy opisany przez znakomitego teoretyka Gezę Ottlika w 1967 r., rok później został on uhonorowany nagrodą za najlepszy brydżowy artykuł roku. Poniższe przykłady pochodzą z tego artykułu:
 ♠ W 10 8 4
 ♥ 8 4 2
 ♦ K 6 5 2
 ♣ 6 4
 ♠ 9 6 5 2 ♠ D 7 3
 ♥ 9 7 5 2 ♥ A W 10
 ♦ W ♦ 9 8 7 3
 ♣ W 10 9 7 ♣ K D 3
 ♠ A K
 ♥ K D 6
 ♦ A D 10 4
 ♣ A 8 5 2
E otworzył licytację 1♣ i S rozgrywa 3BA po wiście waletem trefl. Rozgrywający przepuszcza dwa trefle i bije trzeciego trefla asem. Gra teraz asa i damę karo dowiadując się o podziale kar 4-1 i singletonie walecie u W. Wpuszcza teraz gracza W treflem i w tej lewie gracz E staje w przymusie - nie może on sobie pozwolić na odrzucenie pika (rozgrywający zagra piki z góry i wejdzie do dziadka karem aby skorzystać z dobrych pików), nie może odrzucić kiera (rozgrywający przejdzie do dziadka karem i podegra kiery tylko raz, w następnej lewie przepuście kiera do asa obrońcy), musi więc odrzucić karo które wygląda na nieistotna kartę. W rzeczywistości, zrzutka ta wyrabia rozgrywającemu dwa wejścia do dziadka (może przejąć dziesiątkę karo królem, a później czwórkę szóstką) i umożliwi mu podwójne podegranie kierów. E zrzucając karo nie podarował rozgrywającemu żadnej lewy bezpośrednio (S miał zawsze cztery lewy karowe), ale dał mu możliwość takiego rozegrania koloru, które stworzyło dodatkowe wejście do stołu.
 ♠ A 6 4
 ♥ 10 6 5
 ♦ W 8 7 4
 ♣ 9 4 2
 ♠ W 10 8 ♠ 9 7 5 2
 ♥ D 7 4 2 ♥ K 8 3
 ♦ 10 6 5 2 ♦ D 9 3
 ♣ 7 6 ♣ 10 8 5
 ♠ K D 3
 ♥ A W 9
 ♦ A K
 ♣ A K D W 3
S rozgrywa 6BA po wiście ♠W. Rozgrywający bije pierwszą lewę damą i gra cztery trefle zrzucając ze stołu kiera.
 ♠ A 6
 ♥ 10 6
 ♦ W 8 7 4
 ♠ 10 8 ♠ 9 7 
 ♥ D 7 4 ♥ K 8 3
 ♦ 10 6 5 ♦ D 9 3
 ♠ K 3
 ♥ A W 9
 ♦ A K
 ♣ 3
Ostatni trefl (ze stołu karo) stawia gracza W w przymusie, jeżeli będzie miał mniej niż 3 kiery to rozgrywający może zagrać jednego kiera z ręki i później wyrobić jedną lewę w tym kolorze, a jeżeli będzie miał mniej niż trzy kara to rozgrywający odegra kara i piki kończąc w stole i zaimpasuje kiera, po wzięciu lewy na damę W będzie zmuszony zagrać w kiera impasując króla partnera. W musi więc pozbyć się małego pika.
E także staje w przymusie po zagraniu ostatniego trefla - musi on trzymać w ręce trzy kiery i trzy kara, zmuszony jest więc do odrzucenia dwóch pików, a to pozwoli rozgrywającemu na wyjście z ręki królem pik i przejęcie go asem, aby później wejść do stołu szóstką pik w celu powtórnego impasu kier. Rozgrywający nie uzyskał dodatkowej lewy po odrzuceniu przez przeciwników ich pików, ale pozwoliło mu to na zyskanie dodatkowego wejścia do stołu w celu zaimpasowanie lewy w innym kolorze.

</doc>
<doc id="104617" url="https://pl.wikipedia.org/wiki?curid=104617" title="Obwód chersoński">
Obwód chersoński

Obwód chersoński () – jeden z 24 obwodów Ukrainy ze stolicą w Chersoniu. Leży w południowej części Ukrainy, nad Dnieprem, na Nizinie Czarnomorskiej. Od 2 marca 2022 całkowicie lub częściowo okupowany przez Federację Rosyjską, która ogłosiła aneksję obwodu, nieuznawaną międzynarodowo.
Obwód na północnym zachodzie graniczy z obwodem mikołajowskim, na północy z dniepropietrowskim, na wschodzie z zaporoskim, a na południu z Autonomiczną Republiką Krymu.
Geografia.
Obwód chersoński położony jest na Nizinie Czarnomorskiej nad dolnym odcinkiem Dniepru przy jego ujściu do Morza Czarnego, u nasady półwyspu Krym. Graniczy z obwodami: mikołajowskim, dniepropietrowskim, zaporoskim i Republiką Autonomiczną Krymu oraz z Morzem Czarnym i Morzem Azowskim. Na terenie obwodu znajduje się Zbiornik Kachowski na Dnieprze, stepowy rezerwat Askania Nowa i częściowo zalesiony, rozległy półpustynny obszar zwany Dolnodnieprowskie Piaski.
Ludność.
Według ukraińskiego spisu powszechnego 1 stycznia 2021 roku obwód liczył 1 016 707 mieszkańców. W tym 624 661 w to ludność miejska, 392 046 – mieszkańcy wsi.
Skład narodowościowy obwodu w 2001 roku:
Historia.
Obwód utworzono 30 marca 1944 z połączenia części obwodów mikołajowskiego i zaporoskiego. W latach 1802–1921 istniała gubernia chersońska z centrum w Chersoniu.
W początkowej fazie inwazji Rosji na Ukrainę, począwszy od 24 lutego 2022 cały obwód wraz z Chersoniem został zajęty przez wojska rosyjskie i znalazł się pod okupacją. 30 września prezydent Rosji Władimir Putin, po pseudoreferendum, ogłosił włączenie do Rosji obwodu chersońskiego, nieuznane przez społeczność międzynarodową. Po wyparciu Rosjan z Chersonia, od 12 listopada 2022 rosyjską siedzibą władz obwodu został ogłoszony Geniczesk.
Miasta.
Największe miasta obwodu według danych z 2016 roku:

</doc>
<doc id="104618" url="https://pl.wikipedia.org/wiki?curid=104618" title="Helena Majdaniec">
Helena Majdaniec

Helena Majdaniec (ur. 5 października 1941 w Mylsku, zm. 18 stycznia 2002 w Szczecinie) – polska wokalistka bigbitowa, nazywana „królową twista”; od 1968 mieszkała we Francji.
Życiorys.
Urodziła się w Mylsku na Wołyniu, w rodzinie prawosławnej, jako córka Filemona i Lidii Majdańców. Od 1946 mieszkała w Szczecinie, gdzie w 1960 ukończyła I Liceum Ogólnokształcące im. Marii Skłodowskiej-Curie i szkołę muzyczną II stopnia. Debiutowała w 1962 w Szczecinie w klubie studenckim „Pinokio”. W 1962 wystąpiła na II MFP w Sopocie, a w 1963 FPP w Opolu. Od 1963 nagrywała płyty. W latach 60 XX w. występowała m.in. w paryskiej „Olympii” oraz w Szwajcarii, Jugosławii, na Węgrzech i w Polsce.
Współpracowała z takim zespołami jak Radiowy Zespół M-2 oraz Czerwono-Czarni (1962) i Niebiesko-Czarni (1964), Ricercar 64, Studio Rytm oraz kompozytorami Piotrem Figlem i Bogusławem Klimczukiem. Wystąpiła też w filmach polskich (Janusza Nasfetera, Kazimierza Kutza) i niemieckich.
W 1968 wyemigrowała do Francji i zamieszkała w Paryżu, gdzie śpiewała w kabaretach „Raspoutine” i „Shéhérazade”. Pracowała też dla radia i telewizji francuskiej. Występowała także w Kanadzie, Kuwejcie, Maroku. W 1970 wzięła udział w koncercie „50 lat polskiej piosenki” w Polsce i USA.
16 stycznia 2002 wzięła udział wraz z Karin Stanek w nagraniu "Rozmów w toku". Dwa dni później zmarła nagle, w swoim rodzinnym domu w Szczecinie. 24 stycznia 2002 urnę z prochami piosenkarki złożono w rodzinnym grobie na Cmentarzu Centralnym w Szczecinie (kwatera 24 A). Jej imię nosi Teatr Letni w Szczecinie.
W 2012 dawni sąsiedzi artystki nie zgodzili się na umieszczenie poświęconej jej tablicy pamiątkowej na kamienicy, w której wspólnie mieszkali. 12 lipca 2013 odsłonięto tablicę pamiątkową, jako jeden z etapów cyklu „Niezwykli szczecinianie i ich kamienice”.
30 lipca 2022 nastąpiło odsłonięcie pomnika Heleny Majdaniec w Teatrze Letnim w Szczecinie. Autorką rzeźby jest Dorota Dziekiewicz-Pilich i przedstawia postać wokalistki z mikrofonem w ręku stojącej na płycie winylowej zawierającej tytuły piosenek.

</doc>
<doc id="104619" url="https://pl.wikipedia.org/wiki?curid=104619" title="Przymus ruchomy">
Przymus ruchomy

Przymus ruchomy (ang. "entry shifting squeeze") to odmiana przymusu w której rozgrywający ma przynajmniej dwie karty w kolorze karty prowadzącej i w zależności od zrzutek obrońcy (lub obrońców) kolor w którym zagrał kartę prowadząca zapewnia dalszą komunikację w przymusie. Poniższy przykład dobrze ilustruje tę zasadę:
 ♠ 5 4
 ♦ -
 ♣ A 7
 ♠ A K ♠ 8
 ♥ A K ♥ -
 ♦ - ♦ 42
 ♣ - ♣ D
 ♥ 7 6
 ♣ K 6
Powyższy "przymus ruchomy" to odmiana przymusu atutowego. Atu to trefle i S gra króla trefl. Jeżeli W odrzuci kiera to rozgrywający przebije kiera w dziadku i wróci do ręki przebitką pik, a jeżeli W pozbędzie się pika to rozgrywający przejmie króla trefl asem, przebije w ręce pika i wejdzie do dziadka przebitką kier.

</doc>
<doc id="104621" url="https://pl.wikipedia.org/wiki?curid=104621" title="Géza Ottlik">
Géza Ottlik

Géza Ottlik, węg. Ottlik Géza (ur. 9 maja 1912 w Budapeszcie, zm. 9 października 1990 tamże) – węgierski pisarz, tłumacz literatury oraz teoretyk brydża, współautor książki "Adventures in Card Play".

</doc>
<doc id="104622" url="https://pl.wikipedia.org/wiki?curid=104622" title="HMS Cressy (1899)">
HMS Cressy (1899)

HMS Cressy – brytyjski krążownik pancerny, pierwsza jednostka typu "Cressy".
Zwodowany 4 grudnia 1899 roku, wszedł do służby 28 maja 1901 roku.
W czasie I wojny światowej służy w 7. Eskadrze Krążowników Morza Północnego, 28 sierpnia 1914 roku w siłach zabezpieczających w Bitwie pod Helgolandem.
Zatopiony 22 września 1914 przez niemiecki okręt podwodny U-9, razem z bliźniaczymi krążownikami HMS "Aboukir" i HMS "Hogue".

</doc>
<doc id="104623" url="https://pl.wikipedia.org/wiki?curid=104623" title="Cyfrowy Polsat">
Cyfrowy Polsat

Cyfrowy Polsat — polska spółka akcyjna, w 2010 awansował na największy w Europie Środkowo-Wschodniej i czwarty pod względem liczby abonentów w całej Europie operator telewizji satelitarnej. Jest właścicielem platformy Polsat Box. W listopadzie 2009 roku będąc 10 lat na rynku platforma posiadała 3 545 000 abonentów (+600 tys. użytkowników prepaid).
Działalność firmy obejmuje także oferowanie usług: PPV, VOD Domowej Wypożyczalni Filmowej, TV online, catch-up TV, TV Mobilnej w technologii DVB-T, a także dostępu do szerokopasmowego Internetu w bezprzewodowych technologiach LTE i HSPA+. W październiku 2015 r. platforma przeszła na najnowszy system kompresji sygnału w wersji MPEG-4.
Spółka jest także producentem dekoderów telewizyjnych, zarówno satelitarnych dla oferowanych przez siebie usług, jak również dla naziemnej telewizji cyfrowej.
Operator korzysta z zespołu satelitów telekomunikacyjnych Hot Bird krążących po orbicie okołoziemskiej na 13. stopniu długości geograficznej wschodniej. Obecnie wszystkie jego stacje są kodowane w systemie Nagra Media Access (w skrócie: Nagra MA).
Grupa Polsat Plus, której nadrzędną spółką jest Cyfrowy Polsat, jest jedną z największych grup medialno-telekomunikacyjnych w Europie, do której należą także: Polkomtel, operator sieci komórkowej Plus i dostawca Internetu w technologii LTE, Telewizja Polsat – najstarszy polski prywatny nadawca telewizyjny, oferujący ponad trzydzieści kanałów telewizyjnych oraz serwis wideo online Polsat Box Go.
We wrześniu 2015 roku Grupa Cyfrowego Polsatu została wyróżniona w prestiżowym rankingu brytyjskiego magazynu finansowego Euromoney, „Best Managed Companies in Central &amp; Eastern Europe 2015”, zajmując 8 miejsce w regionie Europy Środkowo-Wschodniej.
Od maja 2008 roku Cyfrowy Polsat jest notowany na Giełdzie Papierów Wartościowych w Warszawie.
1 września 2021 roku Cyfrowy Polsat zmienił swoją nazwę handlową na Polsat Box.
Historia.
6 maja 2008 Cyfrowy Polsat debiutuje na Giełdzie Papierów Wartościowych w Warszawie. W lipcu spółka posiadała blisko 10 000 punktów sprzedaży w całej Polsce i umożliwiała korzystanie z usług prepaid i postpaid Rodzinnej Telefonii Komórkowej Cyfrowego Polsatu.
W listopadzie 2010 roku Cyfrowy Polsat ogłosił, że kupuje 100% akcji Telewizji Polsat. Rok 2010 to także finalizacja transakcji zakupu spółki M.Punkt Holdings Ltd., będącej właścicielem dystrybutora usług telefonii komórkowej. W 2010 roku spółka uruchamia usługę szerokopasmowego dostępu do internetu w technologii HSPA+ i wprowadza na rynek pierwszy dekoder HD własnej produkcji.
Akcjonariat.
Kapitał Cyfrowego Polsatu podzielony jest na 639 546 016 akcji, nad którymi kontrolę sprawują:
TV Mobilna.
W czerwcu 2012 roku Cyfrowy Polsat wprowadził do swojego portfolio usługę pod nazwą „TV Mobilna” którą to stanowi zestaw płatnych kanałów telewizyjnych i radiowych nadających w ramach czwartego multipleksu naziemnej telewizji cyfrowej, emitowanego w technologii DVB-T.
W ramach usługi „TV Mobilna” oferowany jest dostępny za dodatkową opłatą „Pakiet Ekstra” składający się z 24 kanałów kodowanych – 12 telewizyjnych i 12 radiowych. Ofertę programową „TV Mobilnej” kanały z pięciu kategorii, z czego w przeważnej części są to kanały sportowe i filmowe. Prócz nich dostępne są też dwa inne kanały telewizyjne – jeden dziecięcy a drugi informacyjny. Dodatkowo a ramach „TV Mobilna” znaleźć można także rozgłośnie radiowe. 27 czerwca 2022 zaprzestano świadczenia usługi, a od 14 lipca 2022 dostępna jest nowa oferta usługi, tym razem jako Polsat Box.
Programy radiowe znajdujące się w ofercie TV Mobilnej.
 – kanał zakodowany
Pakiet Ekstra dostępny jest także dla posiadaczy dekoderów do odbioru naziemnej telewizji cyfrowej T-HD 1000,T-HD 210, a także T-HD 200.
Odbiór telewizji w czasie rzeczywistym, w ramach usługi TV MOBILNA, jest możliwy na urządzeniach przenośnych – za pośrednictwem mobilnego dekodera M-T 5000, łączącego się siecią Wi-Fi z urządzeniem końcowym, np. smartfonem, tabletem lub laptopem. Usługa jest realizowana w technologii DVB-T. Do korzystania z niej nie jest potrzebne połączenie z Internetem, co oznacza, że nie generuje ona transferu danych i związanych z tego tytułu opłat.
LTE.
16 marca 2011 Cyfrowy Polsat rozpoczął testy konsumenckie Internetu LTE, superszybkiego internetu mobilnego, który podobnie jak inne technologie mobilne wykorzystuje do łączenia fale radiowe. 25 maja 2011, dzięki zmianie szerokości pasma transmisji danych z 10 MHz na 20 MHz LTE Cyfrowego Polsatu przyspieszył do 100 Mb/s. 31 sierpnia 2011, po zakończeniu testów konsumenckich, Cyfrowy Polsat rozpoczął sprzedaż usług internetu LTE.
smartDOM.
W lutym 2014 roku wystartował program smartDom, oferta usług zintegrowanych przygotowana wspólnie przez Cyfrowy Polsat i sieć Plus.
Usługa PPV.
Od 30 listopada 2009 nadawca oferuje usługę "VOD Domowa Wypożyczalnia Filmowa "umożliwiającą zamówienie pojedynczego tytułu za jednorazową opłatą. Od 2011 roku Operator okazjonalnie udostępnia usługę PPV, w ramach której, za jednorazową opłatą Abonent może zamówić dostęp do audycji na żywo. Pierwszym udostępnionym w ten sposób przez Cyfrowy Polsat wydarzeniem był przekaz na żywo z Gali Boksu zawodowego we Wrocławiu, pokazujący walkę Tomasza Adamka z Witalijem Kliczką o tytuł Mistrza Świata wagi ciężkiej WBC, która odbyła się 10 września 2011 roku.
Spory sądowe.
W latach 2003–2009 Cyfrowy Polsat był w sporze z TVP. Stało się tak z powodu reemisji programów telewizji publicznej na platformie. Na podstawie wyroku sądu Cyfrowy Polsat był zmuszany zaprzestać nadawania programów telewizji poprzez swoją platformę w maju 2003 roku z wyjątkiem TVP Polonia. TVP zarzucała Polsatowi niepodpisanie konkretnej umowy, dotyczącej retransmisji programów TVP. Polsat zaprzeczał, tłumacząc że odpowiednia zgoda na retransmisję została podpisana przez prezesa TVP w 1998 roku. 19 marca 2009 podpisano umowę z TVP, która traktuje o udostępnieniu kanałów TVP Sport i TVP Info, a także reguluje prawnie obecność podstawowych kanałów TVP1 i TVP2 na platformie Cyfrowy Polsat.
2 stycznia 2017 Cyfrowy Polsat ulokował kanał Super Polsat na pozycji 84, przenosząc tym samym kanał TV Puls na pozycję 157. Kierownictwo TV Puls wyraziło oburzenie sytuacją zarzucając Cyfrowemu Polsatowi nadużycie pozycji dominującej. Sprawa pozycji kanału TV Puls trafiła do KRRiT. W marcu 2017 Telewizja Puls wystąpiła do KRRiT o unieważnienie koncesji kanału Super Polsat, co groziło jej uchyleniem i zakończeniem nadawania kanału.

</doc>
<doc id="104624" url="https://pl.wikipedia.org/wiki?curid=104624" title="Anna German">
Anna German

Anna Wiktoria German-Tucholska (ur. 14 lutego 1936 w Urgenczu, zm. 25 sierpnia 1982 w Warszawie) – polska piosenkarka i kompozytorka, aktorka, z wykształcenia geolog.
Laureatka festiwali m.in. w Monte Carlo, Wiesbaden, Bratysławie, San Remo, Neapolu, Viareggio, Cannes, Ostendzie, Sopocie, Opolu, Kołobrzegu, Zielonej Górze. Była pierwszą Polką, która wystąpiła w San Remo. Dwukrotnie uznana za najpopularniejszą polską piosenkarkę wśród Polonii amerykańskiej (1966, 1969). Zdobywczyni złotej płyty za longplay "Człowieczy los" nagrany w 1970 roku.
Występowała w Stanach Zjednoczonych, Kanadzie, Wielkiej Brytanii, Australii, Francji, Portugalii, Włoszech, na Węgrzech, w Mongolii, NRD, RFN, CSRS oraz ZSRR. Śpiewała w siedmiu językach: polskim, rosyjskim, niemieckim, włoskim, hiszpańskim, angielskim i po łacinie, wydała płyty w języku polskim, rosyjskim i włoskim.
Życiorys.
Ojcem Anny German był Eugen Hörmann (pol. "Eugeniusz German") (ur. 1910, zm. 1938), księgowy urodzony w Łodzi, miał ośmioro rodzeństwa (w tym brata Artura, który po latach opisał dzieje rodziny). Przodkowie od strony ojca pochodzili z Niemiec, mieli korzenie mennonickie. Na przełomie XVIII i XIX w. osiedlili się na Ukrainie. W 1819 pradziadek Anny założył wieś Hoffnung (lub Neuhoffung, pol. "Nadzieja", obecnie Olhyne, ukr. "Ольгине", niedaleko Berdiańska, na wybrzeżu Morza Azowskiego), gdzie urodził się Friedrich Hörmann (Hermann). Friedrich był pastorem baptystów, studiował w Baptystycznym Seminarium Teologicznym w Łodzi. Tam ożenił się z Anną Balach i w 1910 przyszedł na świat jego syn Eugen. Po ukończeniu studiów wraz z rodziną wrócił na Ukrainę. W 1929 w wyniku represji został aresztowany i z wyrokiem 5 lat zesłany do obozu pracy (rejon Plesieck w regionie archangielskim), gdzie po 2 latach zmarł. Eugen postanowił uciec z ZSRR, najpierw przez Donbas, gdzie pracował jako księgowy w fabryce kopalni, potem nadal zagrożony zostawił pierwszą żonę Almę z czteroletnim synem, uciekał przez Środkową Azję i Iran, gdzie na granicy irańskiej poznał matkę Anny.
Matka, Irma German, secundo voto Berner (właśc. Gerner) z domu Martens (ur. 1909, zm. 30 stycznia 2007 w Warszawie), wywodziła się z holenderskich mennonitów, których do Rosji sprowadziła caryca Katarzyna II (dokładniej z rygorystycznego odłamu nowomennonitów, z pochodzenia Fryzowie; babcia Anny, Anna Friesen, zmieniła wyznanie zostając adwentystką). Zamieszkiwali w dobrze zorganizowanej, kilkunarodowej (w tym m.in. Polacy i Żydzi) społeczności w osadzie Wielikokniażeskoje (niem. "Wohldemfuerst") na Kubaniu. W domu rodzinnym Anny mówiło się po fryzyjsku, niemiecku i rosyjsku. Irma German po wojnie przez wiele lat była wykładowcą języka niemieckiego na Akademii Rolniczej we Wrocławiu, w rozmowach z Holendrami posługiwała się językiem staroholenderskim ("pladiets").
Babka Anny German przeniosła się z rodzinnego Kubania do Fergany w Uzbekistanie, gdzie jej córka Irma poznała swego męża. Uciekając przed NKWD przenieśli się do Urgencza, tam też urodziła się Anna, a sytuacja rodziny ustabilizowała się, wybudowali dom. Potem rodzina przeniosła się do Taszkentu, mała Ania w tym czasie ciężko chorowała na dur rzekomy. W 1937, gdy Irma była po raz drugi w ciąży, jej mąż pojechał do Urgencza. Tam został aresztowany 26 września 1937 pod zarzutem szpiegostwa i w 1938 rozstrzelany, o czym Irma dowiedziała się dopiero w 1956 Po aresztowaniu męża Irmy rodzina została wysiedlona z Fergany i zesłana do Kirgistanu. W tym samym roku urodził się brat Anny Fryderyk, który w wieku dwóch lat zmarł na szkarlatynę. W 1942 Irma, przebywając w Orłowce w Kirgistanie, wyszła za mąż za Hermana Gernera (używającego po wojnie imienia i nazwiska Henryk Krzeczkowski). Z niewyjaśnionych względów zmieniła pierwszą literę nazwiska (z Gerner na Berner) i utrzymywała, że nigdy więcej go nie spotkała, mimo iż widziała się z nim w Polsce w 1946. W życiorysach Anny German, często pojawia się błędna informacja, że jej ojczym, jako oficer ludowego Wojska Polskiego, zginął w bitwie pod Lenino. W 1946 Irma, jako żona Polaka, złożyła dokumenty repatriacyjne i razem z córką i matką wyjechały do Polski. Początkowo mieszkały w Nowej Rudzie. W 1949 przeprowadziły się do Wrocławia i zamieszkały przy ulicy Trzebnickiej. Anna uczęszczała do VIII Liceum Ogólnokształcącego im. Bolesława Krzywoustego we Wrocławiu, które ukończyła w 1955. W styczniu 1962 uzyskała tytuł magistra geologii na Uniwersytecie Wrocławskim na podstawie pracy magisterskiej „Zdjęcie geologiczne okolic Zatonia (Ustronie)”. Studia ukończyła z wyróżnieniem. Była członkiem i uczestnikiem wypraw jaskiniowych wrocławskiej Sekcji Grotołazów.
23 maja 1982 przyjęła chrzest adwentystyczny. Chrztu udzielał Konstanty Bulli.
Kariera artystyczna.
Jako piosenkarka debiutowała w 1960 we wrocławskim „Kalamburze”. W 1963 wzięła udział w III Międzynarodowym Festiwalu Piosenki w Sopocie, gdzie zdobyła II nagrodę w dniu polskim za utwór „Tak mi z tym źle”. Natomiast w 1964 zdobyła drugą nagrodę na Festiwalu Piosenki w Opolu śpiewając piosenkę „Tańczące Eurydyki”. Następnie zdobyła dwie nagrody za „Tańczące Eurydyki” podczas Międzynarodowego Festiwalu Piosenki w Sopocie w 1964: I (w dniu polskim) i III (w dniu międzynarodowym).
Podczas III Festiwalu Piosenki w Opolu w 1965 zdobyła I nagrodę za piosenkę „Zakwitnę różą”. W tym okresie spotkała przyszłego męża – Zbigniewa Tucholskiego. Została także zaproszona przez włoską firmę fonograficzną „Company Discografica Italiana” (CDI) do Włoch. W 1966 podpisała trzyletni kontrakt z CDI. W tym samym roku wystąpiła na scenie paryskiej Olimpii. W 1967 jako pierwsza i jedyna w historii polska artystka zaśpiewała na XVII Festiwalu w San Remo, a także jako pierwsza cudzoziemka na XV Festiwalu Piosenki Neapolitańskiej. Na festiwalu w San Remo Anna German otrzymała od publiczności włoskiego Oscara Della Simpatia (Oscara Sympatii).
W 1973 na Festiwalu Piosenki w Opolu otrzymała wyróżnienie za piosenkę „Ballada o niebie i ziemi”.
W 1978 na cześć pierwszego Polaka lecącego w kosmos, Mirosława Hermaszewskiego nagrała utwór „W wielkiej kosmicznej rodzinie”. Artystka wielokrotnie występowała na Festiwalu Piosenki Żołnierskiej w Kołobrzegu, gdzie w 1979 zdobyła Złoty Pierścień za piosenkę „O czym Bałtyk opowiada” i Złoty Kord (honorową nagrodę tygodnika „Żołnierz Polski”) oraz na Festiwalu Piosenki Radzieckiej w Zielonej Górze (ostatni raz w 1979).
Jej ostatnia polska płyta została zarejestrowana w 1979, a ostatnia w języku rosyjskim w 1980.
Kariera we Włoszech i wypadek.
Została zaproszona przez włoską firmę fonograficzną „Company Discografica Italiana” (CDI) do Włoch. W 1966 podpisała trzyletni kontrakt z CDI. W 1967 jako pierwsza i jedyna w historii polska artystka zaśpiewała na XVII Festiwalu w San Remo, a także jako pierwsza cudzoziemka na XV Festiwalu Piosenki Neapolitańskiej.
W 1967 wracając z koncertu we Włoszech, uległa wypadkowi samochodowemu na Autostradzie Słońca. Są jednak źródła, które podają inną wersję: „Początkowo Renato jechał drogą publiczną, bo oszczędzał na opłatach autostradowych. W końcu jednak wybrał autostradę. Wbrew jednak temu, co piszą biografowie Anny German, nie słynną Autostradę Słońca, czyli A-1, lecz A-14 z Rimini, która dopiero na północny zachód od Bolonii łączy się z A-1”.
Powracała do zdrowia przez trzy lata. Podczas rekonwalescencji napisała książkę biograficzną "Wróć do Sorrento?", w której wspominała swoją karierę oraz pracę artystyczną we Włoszech. W 1968 otrzymała Nagrodę Komitetu ds. Radia i TV za wybitne osiągnięcia w dziedzinie polskiej piosenki popularyzowanej w radiu i telewizji.
Powrót na scenę.
Na scenę powróciła w 1970. Nagrała trzecią płytę po polsku "Człowieczy los". W czerwcu 1970 pojawiła się ponownie na Festiwalu Piosenki w Opolu. Zdobyła tam nagrodę za piosenkę „Człowieczy los” oraz „Być może”. W 1971, także na festiwalu w Opolu, otrzymała nagrodę publiczności za „Cztery karty”. W maju 1971 brała udział w gali podczas otwarcia katowickiego Spodka przy 12 tys. publiczności. Również w 1971 otrzymała Nagrodę Miasta Warszawy za wybitne osiągnięcia w dziedzinie upowszechniania kultury. Wiosną 1972 roku odbyły się pierwsze po wypadku samochodowym trasy po Polsce.
Kariera w ZSRR.
We wrześniu 1972 Anna odbyła trasę po ZSRR, występowali z nią młodzi polscy śpiewacy. Popularność piosenkarki w ZSRR rosła.
W 1975 roku, będąc w ciąży, wyjechała na kolejne tournee po ZSRR.
W lutym 1976 roku Anna German przyjechała do Moskwy, aby wziąć udział w programie telewizyjnym „Dzwonki przyjaciół”.
W 1977 roku zaproponowano jej wykonanie piosenki „Echo miłości” w filmie Eugeniusza Matwiejewa „Los”. Ta piosenka stała się również popularna.
Eugeniusz Matwiejew potem wspominał, że podczas nagrywania skrzypaczki cichutko płakały, patrząc na stan zdrowia Anny German.
11 grudnia 1977 odbył się debiutancki występ Anny German w finale festiwalu „Piosenka-77”. Po wykonaniu piosenki „Kiedy kwitły sady” widzowie dziękowali tak burzliwą i długą owacją, że organizator festiwalu musiał wyjść poza sztywne ramy TV, i piosenka została wykonana „na bis” (rzadki przypadek w historii „Piosenki roku”). Niestety, to nagranie zostało bezpowrotnie utracone – nie ma go w telewizji, a prawdopodobnie i w innych archiwach. Zachowało się tylko nagranie innej piosenki, wykonanej na festiwalu – duet z Lwem Leszczenką „Echo miłości”.
14-15 października 1978 odbyły się koncerty w moskiewskim kinie „Warszawa”. Po raz pierwszy piosenkarka występowała bez orkiestry.
W maju 1979 odbyły się występy w Azji Środkowej. Przez tydzień Anna German dała 14 koncertów. W czerwcu 1979 w Moskwie w holu hotelu German straciła przytomność. Przewieziono ją do szpitala, a następnie wróciła do Polski. Występy zostały odwołane.
Życie prywatne.
23 marca 1972 w Zakopanem zawarła związek małżeński ze Zbigniewem Tucholskim, huczne wesele odbyło się w willi Obrochtówka. 27 listopada 1975 urodził się ich syn Zbigniew. Z powodu macierzyństwa German na rok zawiesiła swoją działalność artystyczną.
W połowie lat 70. wykryto u niej chorobę nowotworową. Jesienią 1980, po jej powrocie z koncertów w Australii, nastąpił nawrót choroby zdiagnozowanej jako mięsak kości. Będąc w zaawansowanym stadium choroby komponowała psalmy i pieśni poświęcone Bogu. Wtedy też wzięli ślub kościelny z mężem. Wykonywane utwory zapisywała na domowym magnetofonie. Odeszła wieczorem 25 sierpnia 1982 w warszawskim Szpitalu Klinicznym przy ulicy Szaserów po dwóch latach walki z ciężką chorobą. Pogrzeb Anny German odbył się 30 sierpnia 1982. Artystka została pochowana na cmentarzu ewangelicko-reformowanym w Warszawie (kw. 3, rząd 4, grób 8a); na tablicy nagrobnej umieszczono cytat z Psalmu 23: „Pan jest pasterzem moim”.
Książki o Annie German.
Iwan Illczew przygotowuje się do wydania nowej książki „Azja Środkowa – ojczyzna Anny German”, gdzie szczegółowo będzie opowiadał o pierwszych dziesięciu latach życia Anny w ZSRR w latach 1936–1946.
Filmografia.
Filmografia:

</doc>
<doc id="104629" url="https://pl.wikipedia.org/wiki?curid=104629" title="Wizja TV">
Wizja TV

Wizja TV (zapis stylizowany: WIZJA TV) – pierwsza polska telewizyjno-radiowa satelitarna platforma cyfrowa, która rozpoczęła nadawanie 18 września 1998.
Historia.
Testowe emisje programu telewizyjnego Wizji TV ze studia w podlondyńskim Maidstone trwały od września 1997 r.. 1 kwietnia 1998 oficjalnie rozpoczęła nadawanie pierwsza stacja tej platformy – Wizja Jeden. 2 kwietnia 1998 Centrum Nadawcze w Maidstone było już w pełni gotowe do uruchomienia pierwszej w Polsce satelitarnej telewizji cyfrowej, a kilka dni później w Katowicach otwarto Telefoniczne Centrum Obsługi Klienta Wizji TV. Platforma miała wystartować 18 kwietnia 1998, jednak na skutek podpisania listu intencyjnego przez Canal+ Polska w sprawie opóźnienia startu Wizji TV jej inauguracja została opóźniona o pół roku. Pomimo tego, w czerwcu 1998 r. wprowadzono 12 zagranicznych kanałów tematycznych w języku polskim Wizji TV do pakietu podstawowego Polskiej Telewizji Kablowej (600 tysięcy abonentów). 1 lipca 1998 rozpoczęła się dystrybucja indywidualnych zestawów odbiorczych (dekoderów) dla osób zapisanych na listę rezerwacji. Rzeczywisty i oficjalny start projektu miał miejsce 18 września 1998, a Wizja TV oferowała 18 kanałów tematycznych, w tym 16 w języku polskim. Założycielem była amerykańska spółka At Entertainment Inc., wkrótce potem przejęta przez operatora telewizji kablowej UPC. W projekcie Wizja TV uczestniczył również Philips, który dostarczał indywidualne zestawy odbiorcze, tworząc sieć dystrybucyjną w oparciu o autoryzowane punkty sprzedaży oraz Astra (operator satelitarny). 1 marca 2002 nastąpiła fuzja Wizji TV z konkurencyjną platformą Cyfra+, w wyniku której utworzona została Nowa Cyfra+. Wizja TV nadawana była z satelity Astra 19,2°E, kodowana w systemie CryptoWorks.
Pakiet cyfrowy programów Wizja TV był adresowany zarówno do odbiorców indywidualnych (DTH), jak i abonentów sieci kablowych. Programy otrzymały koncesję od Independent Television Commission (angielskiego organu koncesyjnego dla telewizji komercyjnej), dzięki czemu korzystały z ochrony Europejskiej Konwencji o Telewizji Ponadgranicznej. Wizja TV była nadawana z użyciem najnowszej wtedy cyfrowej technologii zwanej DVB MPEG-2. Korzystała ze stacji dosyłowej do satelity w Maidstone i była retransmitowana z pozycji 19,2 E (Astra), skąd trafiała do abonentów sieci kablowej PTK oraz odbiorców indywidualnych. Wizja TV była pierwszym w Europie przypadkiem, gdy platformę cyfrową dla danego kraju tworzył w całości podmiot zagraniczny i emitował programy spoza granic państwa dla którego były one przeznaczone.
Oferta programowa.
Wszystkie programy, oprócz CNN International, Bet on Jazz i MTV, były prezentowane w polskiej wersji językowej, choć nie od razu przez cały czas emisji. Odbiorcy indywidualni, którzy zakupili zestawy cyfrowe do odbioru Wizji TV, mieli również dostęp do ponad 40 innych niekodowanych programów telewizyjnych i 30 stacji radiowych, nadawanych za pośrednictwem satelity Astra. Odbiór odbywał się za pośrednictwem terminali Philips DSB3010, a w późniejszym okresie Philips DSX6010, wyposażonych w system kontroli dostępu CryptoWorks.
Pierwotnie w ofercie Wizji TV miały się również znaleźć kanały takie jak Knowledge TV (popularnonaukowy) czy też Shopping TV (telezakupowy), oraz Sci-Fi Channel (filmowy), jednak przez opóźnienie startu platformy finalnie te kanały nie pojawiły się w ofercie.
Później w ofercie Wizji TV znalazły się również polskie stacje telewizyjne: TVN, Nasza TV (później TV4), Polsat, Polsat 2, RTL 7, TVP1, TVP2, Super 1, Polonia 1, TV Niepokalanów (później TV Puls) i nowe kanały tematyczne:
Oferta platformy Wizja TV była skierowana do odbiorców indywidualnych, którzy zakupią zestaw do odbioru satelitarnego oraz abonentów sieci kablowych (programy Wizji TV dostępne były w największej w Polsce sieci telewizji kablowej, UPC Telewizja Kablowa). Abonenci sieci telewizji kablowych nie potrzebowali do odbioru programów z pakietu Wizji TV dodatkowego sprzętu (poza HBO, kanałem dodatkowo płatnym). Wystarczyło być abonentem pełnego pakietu programów oferowanych w sieciach UPC Telewizji Kablowej. Przez krótki okres Wizja TV oferowała także satelitarny dostęp do Internetu, tzw. Chello satelitarne. Kanałem zwrotnym w tym przypadku był zwykły modem telefoniczny.

</doc>
<doc id="104631" url="https://pl.wikipedia.org/wiki?curid=104631" title="Ostrokrzew">
Ostrokrzew

Ostrokrzew ("Ilex" L.) – rodzaj roślin z rodziny ostrokrzewowatych ("Aquifoliaceae" Bartl.). Liczy ponad 600 gatunków. Występują głównie w subtropikalnych strefach obydwu półkul na wszystkich kontynentach, przy czym centra zróżnicowania mają w Ameryce Południowej i Azji Południowo-Wschodniej. W Chinach występuje ponad 200 gatunków (w tym 170 endemitów), w Europie trzy gatunki (żaden z nich naturalnie nie rośnie w Polsce), 15 gatunków jest w Ameryce Północnej, a dwa w Australii. W naturze rośliny te zasiedlają najczęściej podmokłe lasy, często mokradła. Ich kwiaty zapylane są przez owady. Liczne gatunki zostały rozpowszechnione jako uprawne. W strefie klimatu umiarkowanego uprawianych jest ponad 50 gatunków i liczne ich kultywary. 
Popularnie uprawianym gatunkiem w Polsce jest ostrokrzew kolczasty "I. aquifolium" i jego mieszaniec z "I. rugosa" – ostrokrzew Meservy "I. ×meserveae", w uprawie jest też ostrokrzew bukszpanowy "I. crenata". Do popularnych roślin ozdobnych w świecie z tego rodzaju należą także: "I. verticillata", mieszaniec "I. aquifolium" z "I. perado" – "I. ×alttaclarensis", "I. opaca", "I. mucronata", "I. purpurea".
Ważne znaczenie użytkowe ma ostrokrzew paragwajski "I. paraguariensis", z którego zaparza się napój zwany mate. Napary sporządza się także z liści innych gatunków np. "I. cassine", "I. guayusa", "I. kaushue". Białe i twarde drewno ostrokrzewu kolczastego było wykorzystywane przez dentystów. Generalnie twarde drzewo ostrokrzewów cenione jest do zastosowań budowlanych i stolarskich.
Systematyka.
"Agrifolium" J. Hill, "Aquifolium" Mill.
"Ilex" Mill.

</doc>
<doc id="104632" url="https://pl.wikipedia.org/wiki?curid=104632" title="Przyroda">
Przyroda



</doc>
<doc id="104633" url="https://pl.wikipedia.org/wiki?curid=104633" title="Ostrokrzew kolczasty">
Ostrokrzew kolczasty

Ostrokrzew kolczasty ("Ilex aquifolium" L.) – gatunek krzewu z rodziny ostrokrzewowatych. Występuje w stanie dzikim w Europie i Afryce. Rośnie jako roślina podszytowa różnych drzewostanów liściastych. Jest szeroko rozpowszechniony w uprawie w Europie Zachodniej i w Ameryce Północnej jako roślina ozdobna.
W liściach zawarte są garbniki, kwasy fenolowe, saponiny trójterpenowe i alkaloidy purynowe. Nowe badania nie potwierdziły obecności związków cyjanogennych w liściach. Owoce ostrokrzewu kolczastego należy stosować ostrożnie, bo mogą spowodować wymioty i biegunkę.
Uprawa.
Gatunek cienioznośny, wymaga lekkich, świeżych gleb i dużej wilgotności powietrza. 

</doc>
<doc id="104636" url="https://pl.wikipedia.org/wiki?curid=104636" title="Strom Thurmond">
Strom Thurmond

James Strom Thurmond (ur. 5 grudnia 1902 w Edgefield w stanie Karolina Południowa, zm. 26 czerwca 2003 tamże) – amerykański dowódca wojskowy, generał major United States Army, nauczyciel, prawnik i polityk, gubernator stanu Karolina Południowa (1947−1951), najdłużej żyjący i drugi pod względem długości urzędowania senator USA. W Senacie zasiadał w latach 1954–2003 (do 1964 jako demokrata, a następnie jako republikanin).
Życiorys.
Urodził się 5 grudnia 1902 w Edgefield w stanie Karolina Południowa, jako syn Johna Williama Thurmonda (1862−1934) i Eleonory Gertrudy Strom (1870−1958). Uczęszczał do Clemson Agricultural College (obecnie Clemson University), gdzie był członkiem korporacji akademickiej Pi Kappa Alpha (ΠΚΑ). W 1923 ukończył studia ogrodnicze, a następnie
prawnicze. W latach 1930–1938 pracował jako adwokat.
Podczas II wojny światowej służył w Europie i na Pacyfiku, m.in. brał udział w alianckiej inwazji we Francji. W okresie służby wojskowej otrzymał 18 odznaczeń i nagród, m.in. dwukrotnie Legię Zasługi, Brązową Gwiazdę, Purpurowe Serce oraz francuski Krzyż Wojenny. W latach 1954–1955 był prezesem Związku Oficerów Rezerwy. Wycofał się ze służby wojskowej w randze generała majora.
W latach 1947–1951 pełnił urząd gubernatora stanu Karolina Południowa. W 1948 został kandydatem prosegregacyjnej, południowej frakcji demokratów (Demokraci Praw Stanowych, Dixiecrat) na prezydenta. Uzyskał wówczas 1.169.021 głosów (2,4%) i wygrał wybory w czterech stanach południowych (Luizjana, Karolina Południowa, Missisipi, Alabama, przypadł mu też głos jednego z demokratycznych elektorów w Tennessee). Wybory wygrał wówczas urzędujący prezydent Harry Truman, pokonując nie tylko Thurmonda i kandydata progresywistów (liberalnego skrzydła demokratów) Henry’ego Wallace’a, ale i nominata republikanów Thomasa Deweya.
W 1954 Thurmond został wybrany senatorem. Jest to pierwszy przypadek w historii, gdy senator zdołał zdobyć swój mandat w wyborach jako tzw. kandydat dopisany do listy, tj. nie figurujący na liście kandydatów, ale wpisywany w wolne miejsce na karcie do głosowania.
W 1957 zasłynął jako autor najdłuższej mowy blokującej ("Filibuster"). W Senacie zasiadał przez dziewięć kadencji. W latach 1981–1987, 1995 oraz 2001 (z przerwą) pełnił funkcję prezydenta "pro tempore" Senatu.
W 1964, w ramach protestu przeciwko popieranej przez prezydenta Lyndona Johnsona Ustawie o Prawach Obywatelskich i postawie popierającej ją większości demokratów, zmienił przynależność partyjną (mimo iż ustawę poparło proporcjonalnie więcej republikanów).
W 1997 został najdłużej żyjącym i urzędującym senatorem USA.
Strom Thurmond był jednym z najbardziej kontrowersyjnych senatorów w ostatnim stuleciu i opinie o nim są ostro podzielone. Nie da się zaprzeczyć, że w pierwszej części swojej kariery politycznej Thurmond był zagorzałym rasistą i zwolennikiem separacji między białymi i czarnymi. Jednak w późniejszej części swojej długiej kariery Thurmond powoli zaczął przyjmować bardziej postępowe poglądy. Z nadejściem lat 70. stał się nawet zwolennikiem integracji między rasami, wcześniej niż inni senatorowie z Południa. Thurmond zatrudnił Afroamerykanów w swoim sztabie, wysłał córkę do mieszanej szkoły publicznej i popierał kandydatury afroamerykańskich sędziów. Niektórzy posądzali go o zrobienie tego zwrotu tylko ze względów politycznych.
Niedługo po śmierci Thurmonda Essie Mae Washington-Williams wyjawiła, że jest jego nieślubnym dzieckiem. Jej matką była afroamerykańska pokojówka. Washington-Williams urodziła się w 1925, kiedy jej matka miała lat 16, a Thurmond lat 22. Thurmond, choć ze względów politycznych nie przyznawał się do ojcostwa, utrzymywał z nią bliskie kontakty przez całe życie.
12 czerwca 2010 jego rekord długości senackiej kariery (ale nie wieku) pobił demokrata Robert Byrd.

</doc>
<doc id="104638" url="https://pl.wikipedia.org/wiki?curid=104638" title="Świniary (województwo świętokrzyskie)">
Świniary (województwo świętokrzyskie)

Świniary – wieś w Polsce położona w województwie świętokrzyskim, w powiecie buskim, w gminie Solec-Zdrój.
Historia wsi.
Świniary jako osada otwarta powstały od przełomu VIII i IX do X w. W 1326 r. wieś jest już siedzibą parafii rzymskokatolickiej której plebanem jest ks.Mikołaj. W 1827 r. miejscowość administracyjnie należała do powiatu stopnickiego województwa krakowskiego, i liczyła 38 domów i 306 mieszkańców. Obecnie liczy 351 mieszkańców, 88 posesji, w tym 76 gospodarstw rolnych.
W latach 1975–1998 miejscowość położona była w województwie kieleckim.
Urodził się tu Kazimierz Juszczyk (ur. 23 lutego 1894, zm. wiosną 1940 w Katyniu) – podporucznik rezerwy Wojska Polskiego, kawaler Krzyża Niepodległości, ofiara zbrodni katyńskiej.
Położenie.
Świniary leżą w obrębie Niecki Nidziańskiej, w jej południowej części zwanej Niecką Solecką. Wchodzą również w skład Solecko-Pacanowskiego Obszaru Chronionego Krajobrazu. Obok wsi, stanowiąc jednocześnie jej obwodnicę przebiega droga krajowa nr 79 Kraków – Sandomierz.

</doc>
<doc id="104640" url="https://pl.wikipedia.org/wiki?curid=104640" title="Nowy Korczyn">
Nowy Korczyn

Nowy Korczyn – miasto w Polsce położone w województwie świętokrzyskim, w powiecie buskim, siedziba gminy Nowy Korczyn. Liczy ok. 1000 mieszkańców.
Miasto królewskie w powiecie wiślickim województwa sandomierskiego w drugiej połowie XVI wieku. Prawa miejskie w latach 1258–1869 oraz ponownie od 1 stycznia 2019.
Położenie.
Nowy Korczyn położony jest na Ponidziu, w otulinie Nadnidziańskiego Parku Krajobrazowego. Przez miasto przepływa rzeka Nida, która uchodzi do Wisły, ok. 3 km na wschód od miejscowości. Około 1 km na południe od centrum Nowego Korczyna, w miejscu dawnej przeprawy promowej przez Wisłę, zbudowano w 2020 r. nowy most żelbetowy. Miasto usytuowane jest w odległości ok. 65 km na południowy wschód od Kielc, 22 km od Buska-Zdroju i ok. 35 km od Tarnowa. W odległości ok. 10 km na północny wschód od Nowego Korczyna znajduje się miejscowość uzdrowiskowa Solec-Zdrój.
Przez miejscowość przebiega droga krajowa nr 79 z Bytomia do Warszawy oraz droga wojewódzka nr 973 z Tarnowa do Buska-Zdroju.
W miejscowości znajduje się przystań kajakowa, należąca do Oddziału PTTK z Buska-Zdroju. Przez miasto przechodzi zielony szlak turystyczny z Wiślicy do Grochowisk.
Historia.
Początki Nowego Korczyna.
Pierwotnie osada handlowa położona na szlaku prowadzącym z Krakowa na Ruś Kijowską. W 1258 książę Bolesław Wstydliwy lokował tu miasto, nazwane dla odróżnienia od sąsiedniego Korczyna (obecnie Stary Korczyn) "Nowym Miastem Korczynem". Przywilej dany został Hince, synowi Henryka – wójtowi nowomiejskiemu. Dokument lokacyjny Nowego Miasta stał się wzorem dla niektórych miast założonych później. Na prawie korczyńskim ("ius Corcinense") lokowany był m.in. Skaryszew. Rok przed lokacją miasta książę Bolesław, wraz ze swoją żoną Kingą, ufundowali w Korczynie klasztor oo. franciszkanów. Położenie na skrzyżowaniu szlaków handlowych z Krakowa na Ruś, oraz z węgierskich Koszyc do Sandomierza przyczyniło się do szybkiego rozwoju miasta. Bliskość dworu książęcego, który często tu przebywał, a także położenie w pobliżu dwóch spławnych rzek (Nidy i Wisły) sprawiało, że osiedlali się tu kupcy i rzemieślnicy.
W 1300 wojska ruskie zniszczyły klasztor i miasto. Spaleniu uległ między innymi drewniany zamek książęcy. Na jego miejsce w połowie XIV wieku, król Kazimierz III Wielki wzniósł zamek królewski, który stał się jedną z najważniejszych siedzib monarszych w Polsce. Miasto zostało otoczone obronnymi murami i zabezpieczone dodatkowo sztucznie utworzonym jeziorem "Czartoria". Na nowokorczyńskim zamku przebywał często dwór królewski. Dzięki centralnemu położeniu w Małopolsce Korczyn stał się miejscem zjazdów politycznych i zgromadzeń szlacheckich. W mieście rozwijały się handel i rzemiosło. W 1383 przebywał tu przez pewien czas, naradzając się ze swoim stronnikami, książę mazowiecki Siemowit IV, który poprzez małżeństwo z Jadwigą pragnął zdobyć koronę Polski.
Do 2. połowy XIX w. miejscowość nosiła nazwę "Nowe Miasto Korczyn". Był miastem królewskim Korony Królestwa Polskiego.
Rozkwit miasta.
Podczas panowania Władysława Jagiełły zamek w Nowym Korczynie był ulubioną rezydencją tego monarchy, który przebywał w nim w sumie 83 razy. W 1404 odbył się tu zjazd rycerstwa Korony zwołany przez Władysława Jagiełłę. Celem zjazdu było ustalenie podatku na wykupienie z rąk krzyżaków ziemi dobrzyńskiej. 14 sierpnia 1409 Jagiełło przyjął w Korczynie posłów krzyżackich, którzy wręczyli mu akt wypowiadający wojnę Królestwu Polskiemu (wielka wojna z zakonem krzyżackim). W 1438 w Korczynie miał miejsce walny zjazd, na trakcie którego obradowano w sprawie przyjęcia przez króla Władysława korony czeskiej. Ostatecznie koronę przyjęto, ale dla królewskiego brata Kazimierza. 25 kwietnia 1438 sprzeciwiający się sojuszowi z czeskimi husytami kardynał Zbigniew Oleśnicki zawiązał w Korczynie konfederację.
W 1439 w Nowym Mieście Korczynie zawiązano z kolei konfederację polskich husytów pod wodzą Spytka z Melsztyna. Konfederacja ta skupiła opozycję przeciwną faktycznym rządom Oleśnickiego w Polsce. Kardynał przebywał w tym czasie z małoletnim królem Władysławem na nowokorczyńskim zamku.
Wojska husyckie zebrały się w pobliskim Piasku Wielkim, skąd wyruszyły w kierunku Nowego Miasta. Konfederaci zatrzymali się na zakolu Nidy pod Grotnikami. Spytko zamierzał umocnić się tu taborem na wzór czeski, jednak nie zdążył się przygotować. 4 maja 1439 wojska królewskie pod dowództwem kardynała rozbiły konfederatów w bitwie pod Grotnikami.
W 1461 król przyjął w Korczynie poselstwa od Jerzego z Podiebradów, chana tatarskiego oraz margrabiego branderburskiego. W 1465 zjazd szlachty małopolskiej i delegatów wielkopolskich obradował tu w sprawie środków na prowadzenie wojny z Krzyżakami. W czasie zjazdu uchwalono także statut nowokorczyński. W 1470 Kazimierz Jagiellończyk przyjął w Korczynie legata papieskiego oraz Rafała Leszczyńskiego, przybywającego z misją od cesarza Fryderyka III. 9 października 1479 wielki mistrz krzyżacki Martin Truchsess von Wetzhausen złożył na zamku w Korczynie hołd lenny polskiemu królowi.
Tradycja zjazdów rycerskich sprawiła, że w Nowym Mieście Korczynie odbywały się sejmiki generalne Prowincji Małopolskiej. Na trzy tygodnie przed sejmem walnym zbierali się tu posłowie i senatorowie z województw: sandomierskiego, lubelskiego, krakowskiego, wołyńskiego i podolskiego, aby porównać i połączyć uchwały i żądania sejmików wojewódzkich i ziemskich. Miasto było siedzibą starostwa grodowego, jednego z sześciu w województwie sandomierskim. W Korczynie od przełomu XIV i XV w. aż do upadku I Rzeczypospolitej, odbywały się sądy grodzkie dla powiatów wiślickiego i pilźnieńskiego, a po 1764 r. na przemian z Pilznem.
W 1474 w mieście miał miejsce wielki pożar, po którym Korczyn zwolniono na 12 lat z wszelkich czynszów, robocizn i danin. W XVI wieku miasto nawiedziły kolejne dwa pożary. W 1531 r. król Zygmunt I zezwolił na pobieranie na rzecz miasta cła mostowego i grobelnego. W 1549 Zygmunt II August wyposażył szpital miejski. W korczyńskim rzemiośle dominowało w tym czasie piwowarstwo, a także związane z nim młynarstwo. W 1564 miasto posiadało 24 łany. Istniało tutaj 19 warzelni piwa i 22 słodownie. Znajdowało się tu 148 domów mieszczańskich, 3 młyny oraz 7 jatek rzeźniczych. W mieście znajdowały się także domy wzniesione przez senatorów dla wygody na czas zjazdów sejmikowych. Nowe Miasto miało w tym czasie 57 rzemieślników i 6 kramarzy. Korczyn posiadał własne wodociągi i łaźnie, na których budowę zezwolił w 1578 król Stefan Batory. Osiem razy do roku w mieście odbywały się wielkie jarmarki zbożowe. Zakupione w Korczynie zboże spławiane było Wisłą do Gdańska. W mieście powstawały liczne spichlerze. Posiadało ono także własną wagę ze specjalną, uznawaną w całej Polsce, miarą nowokorczyńską. W 1566 wybudowano nowy ratusz. W 1568 wykopano kanał zasilający sztuczne jezioro wodą z Nidy. W 1569 król Zygmunt August potwierdził prawa miejskie Nowego Korczyna. Pierwotny przywilej lokacyjny uległ zniszczeniu w trakcie jednego z pożarów. Od 1589 w mieście działała wytwórnia rusznic, dział oraz prochu. Przywilej na wyrabianie prochu otrzymał puszkarz Kraska pod warunkiem dostarczania bezpłatnie 2 kamieni prochu do zamku, a także wyrabiania w razie potrzeby prochu w cenie 20 groszy od kamienia. Przed zniszczeniem miasta przez Szwedów w 1657, liczba domów wzrosła do 266.
Upadek.
Korczyn podupadł w XVII wieku. Po przeniesieniu dworu królewskiego z Krakowa do odległej Warszawy, rola polityczna małopolskiej szlachty osłabła, a wraz z nią znaczenie korczyńskich sejmików. W 1606 Korczyn zajęli i złupili rokoszanie Mikołaja Zebrzydowskiego. W 1607 pożar zniszczył niemal całe miasto. Ogromne zniszczenia przyniosły wojny, a szczególnie potop szwedzki oraz najazd Rakoczego. W 1657 miasto zostało spalone i splądrowane. Zniszczeniu uległy archiwa grodzkie i miejskie. Korczyn został ponownie zajęty i zniszczony przez Szwedów w 1702 w trakcie III wojny północnej. W mieście w 1701 i 1707 wybuchały zarazy.
W podźwignięciu miasta, nie pomogły nowe przywileje Augusta III Sasa z 1748 oraz Stanisława Augusta Poniatowskiego z 1773. Na skutek rozbiorów Polski Nowy Korczyn znalazł się na granicy państw, co spowodowało zatamowanie stosunków handlowych z terenami położonymi za Wisłą.
W 1794 przez Nowe Miasto przemaszerowały wojska Tadeusza Kościuszki obozujące w pobliskich Winiarach. 30 kwietnia 1794 szlachta sandomierska ogłosiła tu przystąpienie do powstania.
W XIX wieku w mieście miały miejsce trzy wielkie pożary, w 1811, 1855 i 1857. Miasto było też często zalewane przez Nidę i Wisłę. W 1860 Nowy Korczyn miał 3319 mieszkańców, w tym 2370 Żydów zamieszkujących głównie dzielnicę nad Nidą, na zachód od Rynku. Ludność Korczyna prowadziła jeszcze w XIX wieku handel zbożem i produktami rolniczymi, w głównej mierze utrzymywała się jednak z rolnictwa. W 1869 Korczyn utracił prawa miejskie.
Gmina żydowska w Nowym Korczynie.
Pierwsi Żydzi pojawili się w mieście już na początku XVI wieku, pierwszy raz ich obecność w Nowym Korczynie jest poświadczona w 1530. Nieco później powstał kahał. W 1659 król Jan Kazimierz Waza nadał przywilej nowokorczyńskim Żydom, a miejscowy rabin był nawet faktorem Augusta III. W latach 1823–1867 Rosjanie ograniczyli osadnictwo żydowskie w mieście, ze względu na jego przygraniczne położenie. W 1921 w Nowym Korczynie było 2478 Żydów (67,3% ludności). Niemcy założyli tu getto, w którym zamknęli około 4 tys. osób. Jesienią 1942 wszyscy zostali wywiezieni do obozu zagłady w Treblince.
Nowy Korczyn w XX wieku.
Między 15–24 września 1914 toczyły się na tych terenach ciężkie walki formującego się dopiero I Pułku Piechoty Legionów Polskich dowodzonego przez Józefa Piłsudskiego. Na tym ważnym dla trwałości frontu austriackiego odcinku legioniści prowadzili działania obronne powstrzymujące postępy ofensywy rosyjskiego korpusu kawalerii gen. Aleksandra Nowikowa.
W czasie kampanii wrześniowej w 1939 Nowy Korczyn znalazł się na trasie przemarszu wycofującej się Armii „Kraków”, a miejscowy klasztor gościł przez noc dowódcę armii, gen. Antoniego Szyllinga.
W 1944 miejscowość znalazła się w granicach partyzanckiej Republiki Pińczowskiej. W nocy z 24 na 25 lipca doszło do ataku oddziału Armii Krajowej na posterunek żandarmerii w Nowym Korczynie. Walka trwała przeszło dwadzieścia godzin. Żandarmi zabarykadowali się w piętrowym budynku, zamienionym w obronny bunkier. Mimo przewagi liczebnej, kolejne ataki partyzantów załamywały się. Do przełomu doszło gdy do walki włączył się oddział Batalionów Chłopskich pod dowództwem Jana Pszczoły "Wojnara". Na jego rozkaz budynek został oblany naftą przy pomocy ręcznej sikawki straży pożarnej, a następnie podpalony. Partyzanci ujęli i stracili 12 żandarmów oraz 8 policjantów granatowych.
W 1960 osada miała 1712 mieszkańców. W latach 1975–1998 Nowy Korczyn administracyjnie należał do województwa kieleckiego.
Konsultacje lokalne w sprawie nadania statusu miasta (2018).
W efekcie rozmów i spotkań z mieszkańcami Nowego Korczyna, którzy wstępnie przychylnie odnieśli się do planów samorządu, w ciągu roku miały zostać przeprowadzone formalne konsultacje. Rada Gminy Nowy Korczyn przyjęła 26 lutego 2018 uchwałę (w formie apelu) w sprawie przywrócenia praw miejskich miejscowościom, które zostały ich pozbawione w wyniku represji carskich. Apel ten zakłada pominięcie wszystkich obowiązujących w tym względzie procedur w celu „"upamiętnienia bohaterskiej walki polskich powstańców, zadośćuczynienie dotychczas wyrządzonym krzywdom oraz uczczenia 100 rocznicy odzyskania przez państwo polskie niepodległości i 155 rocznicy wybuchu Powstania Styczniowego"”. Apel trafił do MSWiA, w związku z czym minister podjął decyzję o wszczęciu procedury odnośnie do nadania statusu miasta Nowemu Korczynowi, występując do Rady Gminy o przedstawienie opinii poprzedzonej przeprowadzeniem konsultacji z mieszkańcami. Konsultacje odbyły się w terminie od 9 lipca do 10 sierpnia 2018. Za przywróceniem Nowemu Korczynowi praw miejskich opowiedziało się 995 osób, czyli 85,6% mieszkańców biorących udział w głosowaniu. Na „nie” było 115 osób, a 63 osoby wstrzymały się od głosu. Licząc na odzyskanie praw miejskich „skróconą” ścieżką legislacyjną (patrz niżej), t.zn. 1 stycznia 2019, wójt Nowego Korczyna złożył 31 sierpnia 2018 wniosek w MSWiA. 1 stycznia 2019 status miasta został przywrócony.
Sport.
W mieście, od 1933 roku, działa klub piłki nożnej, "Wisła Nowy Korczyn", grający w A klasie.

</doc>
<doc id="104642" url="https://pl.wikipedia.org/wiki?curid=104642" title="Posejdonios z Rodos">
Posejdonios z Rodos

Posejdonios z Apamei (lub z Rodos, gr. , ur. ok. 135 p.n.e. w Apamei, zm. ok. 51 p.n.e.) – starogrecki uczony: filozof mediostoicki, astronom, geodeta, geograf, historyk i badacz kultury, nauczyciel Cycerona.
Z jego dorobku zachowały się jedynie fragmenty, na podstawie których z trudnością można zrekonstruować jego myśl. W studiach nad religią, kulturą i wychowaniem używał pojęć przyrodniczych.

</doc>
<doc id="104643" url="https://pl.wikipedia.org/wiki?curid=104643" title="Poseidonios">
Poseidonios



</doc>
<doc id="104646" url="https://pl.wikipedia.org/wiki?curid=104646" title="Dobrosz">
Dobrosz



</doc>
<doc id="104650" url="https://pl.wikipedia.org/wiki?curid=104650" title="Dobroch">
Dobroch



</doc>
<doc id="104652" url="https://pl.wikipedia.org/wiki?curid=104652" title="Milet">
Milet

Milet ( ) – miasto jońskie na wybrzeżu Karii przy ujściu rzeki Meander do Zatoki Latmijskiej, współcześnie stanowisko archeologiczne w pobliżu miejscowości Balat w Turcji.
Starożytne miasto zostało założone pod koniec drugiego tysiąclecia p.n.e. Było ojczyzną filozofów: Talesa, Anaksymandra, Anaksymenesa oraz geografa i historyka Hekatajosa oraz pisarza Arystydesa, któremu przypisuje się autorstwo opowiadań erotycznych.
Od VIII do VI wieku p.n.e. Milet skolonizował kilka miast nad Propontydą (m.in. Abydos i Kyzikos), Morzem Czarnym (m.in. Antheia, Olbia i Synope), a w połowie VI w. p.n.e. – nad Nilem (Naukratis). Był potęgą morską. Jego żeglarze docierali aż do Gibraltaru. Był centrum handlowym rywalizującym z Tyrem i Kartaginą. Słynął z wyrobu doskonałych tkanin z wełny frygijskiej i purpury milezyjskiej. Potęga gospodarcza Miletu i kontakty kulturowe z Azją przyczyniły się do powstania w tej polis jońskiej filozofii przyrody, zaczątków greckiej filozofii i nauki reprezentowanych przez Talesa, Anaksymenesa i Anaksymandra.
Podbity przez Persów, był jednym z organizatorów powstania państw jońskich w 499 p.n.e. Zdobyty i spalony w 494 p.n.e., odbudowany na planie Hippodamosa z Miletu w 479 p.n.e., odgrywał już mniejszą rolę. Był członkiem Ateńskiego Związku Morskiego.
W 440 roku p.n.e. uwikłał się w konflikt z Samos o Priene, w który włączyły się też Ateny. Zburzony ponownie za panowania Aleksandra Macedońskiego, odzyskał dawne znaczenie w czasach rzymskich. Miasto upadło na skutek zamulenia portu.
Według 20 rozdziału Dziejów Apostolskich w Milecie w I wieku przebywał apostoł Paweł wraz z Łukaszem Ewangelistą.
Wykopaliska z 1899-1914 odsłoniły m.in. resztki wielu budowli hellenistycznych i rzymskich: teatru, buleuterionu, gimnazjonu, świątyni, term, dwóch agor i bramy.
W berlinskim Muzeum Pergamońskim znajduje się odnaleziona i zrekonstruowana przez Thomasa Wieganda miejska brama targowa zbudowana najprawdopodobniej w II w. n.e. Brama jest w formie dwupoziomowych propylei. Na piętrze niższym znajdują trzy otwory podkreślone pilastrami podtrzymującymi półkoliste łuki. Na wyższym piętrze odpowiadają im trzy mniejsze łuki.

</doc>
<doc id="104654" url="https://pl.wikipedia.org/wiki?curid=104654" title="Ciechan (imię)">
Ciechan (imię)



</doc>
<doc id="104655" url="https://pl.wikipedia.org/wiki?curid=104655" title="Roger Bacon">
Roger Bacon

Roger Bacon (wym. ; ur. ok. 1214 w Ilchester, zm. 1292 w Oksfordzie) – angielski franciszkanin, zwany "doctor mirabilis" (łac. dosł. „wspaniały nauczyciel”); filozof średniowieczny, uznawany za skrajnego empirystę. Czasem opisywany jako jeden z najwcześniejszych europejskich zwolenników nowoczesnej metody naukowej, zainspirowany pracami islamskich naukowców.
Życiorys.
Pochodził prawdopodobnie z rodziny drobnoszlacheckiej, sam wspomina brata, możliwe, że miał więcej rodzeństwa. Nie ma zgodności w kwestii daty jego narodzin, w zależności od interpretacji wypowiedzi Bacona na temat jego edukacyjnej przeszłości przyjmuje się około 1214 lub 1219 r. Około 1227 r. rozpoczął naukę w Oksfordzie, ukończył trivium i quadrivium, około 1240 r. uzyskał tytuł magister artium. W pierwszej połowie lat czterdziestych XIII w. zaczął wykładać na uniwersytecie w Paryżu, na fakultecie sztuk wyzwolonych, omawiał dzieła Arystotelesa "Metafizykę" i "Fizykę". Do Oksfordu powrócił około 1247 r. lub 1250 r., do dzieł wcześniejszych Rogera można zaliczyć "Summulae dialectices", "Summa grammatica" i "Summa de sophismatibus et distincionibus", ich datacja wpływa na poglądy w dacie powrotu do Oksfordu i odwrotnie. W kilka lat po przybyciu do Oksfordu (ok. 1252-1257) został franciszkaninem, może w nadziei uzyskania wsparcia dla swych badań, a może ze względu na innych uczonych tego czasu, którzy wybierali taką drogę. Około 1257 r. został przeniesiony do Paryża, prawdopodobnie z powodu konfliktu ze zwierzchnikami, spędził tam kolejnych 10 lat. W 1260 r. generałem zakonu został św. Bonawentura, który zabronił członkom zakonu przedkładania spraw i pism papieżowi bez pozwolenia generała lub prowincjałów. Bacon mimo to poszukiwał poparcia u legata Guy le Gros de Foulque, również po wyborze tegoż na papieża Klemensa IV. Na jego prośbę przysłał napisane specjalnie w tym celu dzieło "Opus maius", a następnie w ciągu roku "Opus minus" i "Opus tertium". Prawdopodobnie po napisaniu tych prac powrócił do Oksfordu, tam skończył "Communia naturalium". Został potępiony pod koniec lat siedemdziesiątych XIII w., prawdopodobnie skazany na areszt domowy w Paryżu i uwolniony w 1290 r. przez nowego generała zakonu Rajmunda z Gaufredi. W 1292 r. ukończył "Compendium studii theologiae", umarł prawdopodobnie w Oksfordzie.
Studiował zakazanego czasowo Arystotelesa, ze względu na zainteresowania naukowe – co jednak mieszało się z fascynacją neoplatonizmem, okultyzmem i magią.
Poglądy.
Był przeciwnikiem spekulatywnego rozstrzygania problemów filozoficznych. Za ważne uważał eksperymentalne badanie zjawisk z wykorzystaniem matematyki. Sam dokonywał licznych eksperymentów i budował w tym celu przyrządy. Przewidział wiele wynalazków, które dopiero po wiekach zostały skonstruowane (np. pojazdy mechaniczne, urządzenia optyczne), dostrzegając przy tym rolę ludzkiej wynalazczości. Zgodnie jednak ze swoją epoką do doświadczenia zaliczał doświadczenie mistyczne oraz "praobjawienie", które zostało udzielone patriarchom żydowskim, a potem filozofom greckim.
Roger Bacon był podejrzewany przez członków swojego zakonu o kontakty z siłami nieczystymi. Podejrzewano, że wszystkie przepowiednie zostały podyktowane przez znajdującą się w jego domu miedzianą głowę zamieszkiwaną przez diabła. Po jego zniknięciu miedziana głowa spłonęła, co wskazywało na śmierć filozofa. Trudno się temu dziwić, skoro opisywał swe niezwykłe wizje odkryć i wynalazków, daleko wyprzedzających epokę średniowiecza, jak np. w poniższym wyjątku z jego dzieła:
"Mogą być zbudowane okręty poruszające się bez wioślarzy, mogące żeglować zarówno po rzekach, jak i po morzu, prowadzone przez jednego człowieka, z większą prędkością niż gdyby były pełne wioślarzy. Podobnie można skonstruować wozy jeżdżące bez użycia zwierząt pociągowych, napędzane niewiarygodną energią, tak jak podobno jeździły uzbrojone w kosy rydwany starożytnych. Mogą być zbudowane maszyny latające, takie że człowiek siedzący wewnątrz maszyny będzie nią kierował za pomocą pomysłowego mechanizmu i leciał przez powietrze jak ptak. Ponadto można sporządzić przyrządy, które choć same niewielkie, wystarczą, aby podnieść lub przytłoczyć największe ciężary... Mogą też być skonstruowane przyrządy podobne do tych, które wykonano na rozkaz Aleksandra Wielkiego), służące do chodzenia po wodzie lub do nurkowania".
Wkład do optyki.
Kontynuował badania Roberta Grosseteste. Zmierzył rozwartość kątową tęczy za pomocą astrolabium. Uważał, inaczej niż większość uczonych przed nim, że prędkość światła jest skończona. Wcześniej taki pogląd głosili tylko Anaksymander i Alhazen, a udowodnili go wieki później Ole Rømer i James Bradley.
Odkrył też aberrację sferyczną oraz powiększenie soczewki.
Dzieła.
Przypisywane jest mu też napisanie (jako jednemu z wielu) Manuskryptu Wojnicza oraz "Speculum Alchemiae".

</doc>
<doc id="104656" url="https://pl.wikipedia.org/wiki?curid=104656" title="Chocian">
Chocian



</doc>
<doc id="104657" url="https://pl.wikipedia.org/wiki?curid=104657" title="Bożysław">
Bożysław



</doc>
<doc id="104659" url="https://pl.wikipedia.org/wiki?curid=104659" title="Bojan (imię)">
Bojan (imię)

Bojan – derywat od staropolskich imion męskich z członem "-boj" – oznaczającym „bój, bicie, walkę” – takich jak Budziboj lub Przyboj.
Imię używane przede wszystkim w krajach południowosłowiańskich, szczególnie w krajach byłej Jugosławii.
Żeński odpowiednik: Bojana
Znane osoby o imieniu Bojan:

</doc>
<doc id="104660" url="https://pl.wikipedia.org/wiki?curid=104660" title="Albert Wielki">
Albert Wielki

Albert Wielki, Albert z Kolonii, Albert z Lauingen, Albert von Bollstädt, łac. "Albertus Magnus" (ur. 1193/1205? w Lauingen (Donau), zm. 15 listopada 1280 w Kolonii) – niemiecki duchowny katolicki oraz uczony; dominikanin, teolog i filozof scholastyczny, pierwszy wybitny przedstawiciel scholastycznego arystotelizmu. Znany także z obszernej wiedzy przyrodniczej, przypisuje mu się także zajmowanie się alchemią. Święty Kościoła katolickiego, doktor Kościoła (znany jako "doctor universalis" lub "doctor expertus").
Albert jako jeden z pierwszych w systematyczny sposób łączył filozofię Arystotelesa z teologią katolicką – w Arystotelesie dostrzegł możliwość pogodzenia wiedzy przyrodniczej i wiary. Jako jeden z pierwszych głosił też odrębność metody teologii od metody nauk przyrodniczych oraz inny charakter prawd wiary i prawd naukowych. Te podstawy metodologiczne umożliwiły mu znaczne poszerzenie wiedzy w dziedzinie botaniki. Wszystkie te założenia przejął jego największy uczeń, Tomasz z Akwinu.
Albert pozostaje pod wpływem Awicenny, któremu zawdzięcza zbliżoną do emanacyjnej koncepcję stworzenia i pojęcie Boga jako pierwszej przyczyny stwarzającej hierarchię bytów, a także – przy całym swoim głębokim arystotelizmie – pewne skłonności neoplatońskie.
Życie.
Urodzony w bawarskiej miejscowości Lauingen (Donau) w rodzinie rycerskiej. Prawdopodobnie był najstarszym synem hrabiego von Bollstädt. Większość historyków uznaje za rok jego urodzenia 1205 lub 1206, chociaż niektórzy przesuwają go aż na 1193. Przydomek "Wielki" nie ma charakteru nadanego przez potomnych wyrazu uznania, ale jest tłumaczeniem jego nazwiska (de Groot).
Nie wiadomo nic pewnego co do tego, gdzie pobierał pierwsze nauki – prawdopodobnie w domu rodzinnym lub pobliskiej szkole. Wyższe nauki pobierał najpierw w Padwie, gdzie zapoznał się z pismami Arystotelesa. Miasto to zostało wybrane ze względu na to, że mieszkał tam wuj Alberta, być może także dla tego, że już wtedy Albert żywił zainteresowanie bujnie rozwijającą się na włoskich uniwersytetach wiedzą przyrodniczą. Nie znamy dokładnej daty jego udania się do Padwy. Prawdopodobnie studiował też tam prawo.
Gdy – jak głosi podanie – objawiła mu się Maryja, wstąpił do zakonu dominikańskiego (1223), w ramach którego studiował teologię (prawdopodobnie w Bolonii i w innych miastach): do zakonu przyciągnęły go kazania bł. Jordana z Saksonii, drugiego przełożonego dominikanów. Następnie od 1233 nauczał w Kolonii (gdzie wcześniej odbywał nowicjat i przyjął święcenia kapłańskie), Ratyzbonie, Fryburgu (bryzgowijskim), Strasburgu i Hildesheim jako lektor przy miejscowych konwentach zakonnych. Gdy przebywał w Kolonii i komentował Piotra Lombarda zakon polecił mu przenieść się do Paryża (1245), gdzie otrzymał tytuł doktora teologii i przez pewien czas nauczał, z wielkim powodzeniem. Właśnie w okresie nauczania w Kolonii i w Paryżu znalazł się wśród jego słuchaczy Tomasz z Akwinu, wtedy jeszcze cichy, zamyślony młodzieniec – którego geniusz św. Albert rozpoznał i któremu przepowiedział wielką przyszłość. Uczeń towarzyszył nauczycielowi w Paryżu, a w 1248 powrócił razem z nim do Kolonii, gdzie wspólnie zakładali studium generale, późniejszy Uniwersytet Koloński: Albert objął funkcję regenta, a Tomasz drugiego profesora i "magistri studentium". Wspólnie pracowali do 1252 roku. Św. Albert cieszył się już wówczas znacznym autorytetem, gdyż wybrano go na arbitra w sporze między arcybiskupem Konradem von Hochstaden a mieszkańcami Kolonii.
W 1254 Albert został wybrany prowincjałem Zakonu Dominikańskiego na terenie Niemiec (prowincja Teutonia), spełniając swoje obowiązki skutecznie i z wielkim oddaniem. W 1256, wraz ze św. Bonawenturą, odbył podróż do Rzymu, gdzie bronił sprawy zakonów żebraczych przed atakami Wilhelma z Saint-Amour, którego dzieło "De novissimis temporum periculis" zostało potępione przez papieża Aleksandra IV 5 października 1256. Podczas pobytu w Rzymie Albert pełnił funkcję magistra pałacu świętego (ustanowioną w czasach św. Dominika) i głosił kazania w duchu Ewangelii św. Jana i Listów Apostolskich. W czasie pełnienia funkcji prowincjała pisał komentarz do św. Jana i polemiki z arabskim filozofem Awerroesem. W 1257 zrezygnował z funkcji prowincjała i powrócił do Kolonii, by móc w pełni poświęcić się studiom i nauczaniu. Na zgromadzeniu generalnym swojego zakonu w Valenciennes w 1250 razem ze św. Tomaszem z Akwinu i Piotrem z Tarentasii (późniejszym papieżem Innocentym V) opracował nowy program studiów dominikańskich – za jego staraniem wprowadzono do niego obowiązkowe nauczanie filozofii. W 1258 ponownie występował jako pośrednik w sporze między mieszkańcami a arcybiskupem Konradem.
W 1260 papież Aleksander IV powierzył mu biskupstwo Ratyzbony. Humbert z Romans, przełożony zakonu dominikańskiego, w obawie przed utratą pomocy wielkiego uczonego dla zakonu próbował wstrzymać tę nominację, lecz bezskutecznie. Albert zarządzał diecezją do 1262 kiedy udało mu się doprowadzić do przyjęcia rezygnacji przez papieża Urbana IV – w zamian za to musiał jednak jako legat papieski głosić w Niemczech niemieckojęzyczne kazania nawołujące do krucjaty. W 1263 przebywał jeszcze na dworze papieża Urbana IV w Orvieto i Viterbo, gdzie nawiązał kontakt z Wilhelmem z Moerbeke, poprawiającym wtedy swoje przekłady Arystotelesa. W latach 1264–1270 przebywał kolejno w Würzburgu i Strasburgu. W Strasburgu gościł u swego ucznia Ulrycha ze Strasburga. W czasie gdy głosił kazania zaznajomił się z joannitami. Mediował dlatego w sporze między nimi a Barnimem I księciem zachodniopomorskim. Podjął się tego zadania otrzymując mandat papieża Klemensa IV. Po rozsądzeniu sprawy wrócił do Strasburga. Następnie dobrowolnie powrócił do obowiązków profesora kolońskiego "Studium". Wtedy dowiedział się, iż wydany przez niego werdykt nie był przestrzegany przez księcia. Nałożył więc na Barnima klątwę i wysłał do niego posłów. Delegaci Alberta zostali jednak pojmani, obrabowani, zelżeni i wtrąceni do więzienia. Dlatego w 1271 nałożył na księstwo Barnima interdykt. Pozostałą część życia spędził w Kolonii, z rzadka tylko wyjeżdżając. Odmówił też prośbie akademików paryskich objęcia katedry teologii.
W 1270 pomagał św. Tomaszowi w zwalczaniu poglądów Sigera z Brabancji i awerroistów. Uczynił to wysyłając do Paryża swój drugi traktat przeciw awerroizmowi (pierwszy powstał w 1256 i nosił tytuł "De Unitate Intellectus Contra Averroem"). W 1270 propagował w Austrii ósmą krucjatę. Jego stan zdrowia się pogarszał i prawdopodobnie tracił wzrok. Mimo to odpowiedział w 1274 na wezwanie papieża Grzegorza X do uczestnictwa w drugim soborze w Lyonie, w którego obradach odgrywał aktywną rolę.
W czasie obrad soboru dowiedział się o śmierci św. Tomasza, która była dla niego wielkim ciosem – Albert ogłosił, że „zgasło światło Kościoła”. Legendy mówią, że od tego czasu nie mógł wstrzymać łez za każdym razem, kiedy mówiono o Tomaszu. Jednym z jego ostatnich działań była obrona prawowierności ucznia – w 1277 Stephan Tempier próbował doprowadzić do potępienia pism Tomasza argumentując, że są one zbyt bliskie pogańskim filozofom (uczeni kwestionują jednak osobisty pobyt Alberta w Paryżu). Po pogorszeniu stanu zdrowia w 1278, zmarł 15 listopada 1280 w Kolonii. Jego grób znajduje się w krypcie kolońskiego kościoła dominikanów pw. św. Andrzeja.
Św. Alberta często przywołuje Dante, który uczynił z jego ujęcia problemu wolnej woli podstawę własnego systemu przekonań moralnych. W "Boskiej komedii" Dante umieszcza św. Alberta w Niebie Słońca, razem z jego uczniem św. Tomaszem – pośród wielkich miłośników mądrości ("Spiriti Sapienti").
Albert został beatyfikowany w 1622, kanonizowany i ogłoszony doktorem Kościoła w 1931 przez papieża Piusa XI. Jego święto obchodzi się 15 listopada.
Filozofia.
Albert górował nad swoimi współczesnymi wielką erudycją. Był on zaznajomiony z literaturą grecko-rzymską, patrystyczną, arabską, żydowską. Jednakże jego wiadomościom daleko było do dokładności. Na przykład Sokratesa i Platona nazywał on stoikami, Empedoklesa i Anaksagorasa zaliczał do epikurejczyków, mylil Zenona z Elei z Zenonem-stoikiem. Zasadnicza zasługa Alberta polega na tym, że operuje on obszernym materiałem filozoficznym i z nie spotykanym dotąd rozmachem wykorzystuje wszystkie działy nauki Arystotelesa.
Św. Albert bardziej niż jakikolwiek inny wielki filozof scholastyczny poprzedzający św. Tomasza przyczynił się do nadania chrześcijańskiej filozofii i teologii tej formy i metody, jaką ma po dziś dzień. Przede wszystkim był nauczycielem i poprzednikiem Tomasza, który go przewyższył – we współczesnej historii filozofii panuje jednak tendencja do dostrzegania w rozległej i wielowątkowej nauce św. Alberta samodzielnej i systematycznej całości. Podstawową treść filozofii Alberta stanowi nauka Arystotelesa, przystosowana do potrzeb chrześcijańskiej religii, podobnie jak Majmonides przystosował ją do potrzeb religii żydowskiej. Jako ten, który wytyczył drogę nowej scholastycznej filozofii Albert dzieli sławę z Aleksandrem z Hales (zm. 1245), którego "Summa Theologiae" sprawiła, że filozofia Arystotelesa stała się powszechnie znana na Uniwersytecie Paryskim. Ich zastosowanie arystotelesowskich metod i zasad do wykładu świętej doktryny dało światu system scholastyczny dążący do pogodzenia rozumu i objawionej wiary. Obok Awerroesa Albert był najważniejszym komentatorem dzieł Arystotelesa, którego zasady przyjął aby usystematyzować teologię, przez co rozumiał wykład zasad wiary chrześcijańskiej dokonany według zasad rozumu.
Wybór właśnie Arystotelesa jako przewodnika nowej filozofii wywołał silną opozycję. Żydowscy i arabscy komentatorzy pism Stagiryty w ciągu wielu setek lat zajmowania się jego pismami wprowadzili do dyskursu o nim tak wiele elementów niezgodnych z nauką Kościoła, że w świecie chrześcijańskim wytworzyła się przeciwna Arystotelesowi atmosfera, co skutkowało zakazem czytania jego "Fizyki" i "Metafizyki" na Uniwersytecie Paryskim w latach 1210–1225. Albert sądził jednak, że niechęć do Arystotelesa uzasadniona jest tylko przez niezgodne z nauczaniem Kościoła poglądy wcześniejszych arystotelików (Awerroesa, Abelarda, Amalryka), a „czysta” nauka Arystotelesa jest od ich błędów wolna. Uznając też, że nie jest możliwe zatrzymanie panującego w XIII w. entuzjazmu dla studiów filozoficznych, postanowił oczyścić arystotelizm z wszelkich niezgodności z nauczaniem Kościoła. Chodziło przede wszystkim o interpretacje szkoły awerroistów, panteizm, skrajny racjonalizm rozumiany jako przekonanie o możliwości racjonalnego wytłumaczenia wszelkich "prawd wiary", a więc odrzucenie konieczności objawienia. Albert dążył do tego, by zaprzęgnąć dziedzictwo filozofii pogańskiej w służbę chrześcijańskiej prawdzie objawionej. W postawie tej naśladował kanon stworzony przez św. Augustyna, który sądził, że prawdy zawarte w dziełach pogańskich filozofów mogą być pożyteczne o tyle, o ile nie stanowią przeszkody w dochodzeniu do wyższych rzeczywistości, „których zdobyciu powinny służyć” ("ad quas adipiscendas servire debent", zob. "O nauce chrześcijańskiej" II,26.40; por. św. Tomasz z Akwinu, "Summa theologiae" I, q. 84, a. 5.). Według Alberta, wszystkie nauki będące owocem ludzkiego wysiłku poznawczego powinny być „służebnicami” ("ancillae") teologii, która jest wyższa od nich i jest ich „panią”. Sprzeciwiając się radykalnemu racjonalizmowi Abelarda i jego uczniów, Albert podkreślał różnicę pomiędzy prawdami, które mogą być poznane za pomocą naturalnego rozumu, i tajemnicami wiary (np. Trójcy Świętej, wcielenia), których nie można poznać bez pomocy objawienia.
Przeciw awerroizmowi.
Jak powiedziano wyżej, napisał dwa traktaty przeciw awerroizmowi, który występował przeciw nieśmiertelności duszy indywidualnej i przeciw indywidualnej odpowiedzialności przez tezę, że dla wszystkich ludzi istnieje tylko jedna dusza rozumna. Panteizm odpierał przez głoszenie arystotelesowskiej umiarkowanej doktryny co do istnienia uniwersaliów, zwanej umiarkowanym realizmem pojęciowym, przyjętej następnie przez filozofów scholastycznych ze św. Tomaszem na czele. Naukę tę Albert oparł na rozróżnieniu pomiędzy uniwersaliami "ante rem" (idea lub archetyp w umyśle Boga), "in re" (istniejącymi lub mogącymi istnieć w wielu indywiduach) i "post rem" (jako abstrakcyjne pojęcie istniejące w umyśle i zestawione z indywiduami z których może być wyprowadzone): "Universale duobus constituitur, natura, scilicet cui accidit universalitas, et respectu ad multa. qui complet illam in natura universalis" ("Met.", lib. V, tr. vi, cc. v, vi).
Inspiracje pozaarystotelesowskie.
To że Albert chciał być wiernym uczniem Arystotelesa, nie znaczy jeszcze, że lekceważył Platona: "Scias quod non perficitur homo in philosophia, nisi scientia duarum philosophiarum, Aristotelis et Platonis" ("Met.", lib. I, tr. v, c. xv). Nazywanie Alberta „małpą (simius) Arystotelesa” jest więc tylko o tyle słuszne, o ile nie zarzuca się Albertowi radykalnego odrzucenia całej nie-arystotelesowskiej tradycji filozoficznej czy jakiegoś rodzaju fanatyzmu w byciu arystotelikiem. Co do wiedzy o sprawach bożych, wiara poprzedza rozumienie prawdy, a autorytet poprzedza rozum – ale co do wiedzy o świecie przyrodzonym jest inaczej – filozof nie może żywić przekonań, których nie można dojść za pomocą rozumu. Logika jest według Alberta przygotowaniem do filozoficznej wiedzy o tym, jak używamy rozumu przechodząc od nieznanego do znanego: "Docens qualiter et per quae devenitur per notum ad ignoti notitiam" ("De praedicabilibus" I,4).
Filozofia może mieć charakter teoretyczny lub praktyczny. Filozofia teoretyczna obejmuje fizykę, matematykę i metafizykę, filozofia praktyczna (moralna) obejmuje sprawy jednostki, rodziny i państwa lub społeczeństwa. Z wyłączeniem fizyki, która stała się osobną nauką filozoficzną, wielu współczesnych filozofów w jakiejś formie podtrzymuje stary scholastyczny podział nauk filozoficznych.
Teologia.
W historii teologii Albert, zwany „doktorem powszechnym” (łac. "doctor universalis") odegrał rolę pośrednią między Piotrem Lombardem, określanym jako „mistrz sentencji”, a św. Tomaszem z Akwinu. W systematyczności i porządku, w dokładności i jasności wyprzedził Piotra Lombarda. A jego uczeń, Tomasz, zwany doktorem anielskim, z kolei prześcignął swego mistrza. "Summa Theologiae" Alberta była postępem w porównaniu z dziełami ówczesnej teologii: co do naukowego porządku, eliminacji niepotrzebnych problemów, ograniczenia ilości argumentów i kontr-argumentów. Pozostało w niej jednak wiele trudności i niejasności, które św. Tomasz uznał za wystarczająco poważne, aby głosić konieczność powstania nowego elementarnego podręcznika teologii "ad eruditionem incipientium" (dla początkujących). Umysł Doktora Uniwersalnego był do tego stopnia przepełniony wieloma różnorodnymi zagadnieniami, że nie mógł się przystosować do potrzeby objaśniania prawdy z uwzględnieniem zdolności nowicjuszy. Mimo tej słabości, to właśnie Albert pokierował uczniem, który dał światu najdoskonalszą wykładnię nauczania Kościoła – można powiedzieć więc, że w takim rozumieniu "Sumę teologiczną" św. Tomasza zawdzięczamy Albertowi Wielkiemu.
Sztuki wyzwolone.
Św. Albert żywo interesował się każdą dostępną w jego czasach dziedziną wiedzy przyrodniczej, dzięki czemu stał się (obok Rogera Bacona) najbardziej uczonym człowiekiem swoich czasów – ze względu na tę rozległość zainteresowań potomni nadali mu tytuł "Doctor Universalis". Mimo tego część tej wiedzy jest w typowy dla jego czasów sposób zepsuta – wydaje się nawet, że uważał Platona i Speuzypa za stoików.
Większość swojej wiedzy w zakresie sztuk wyzwolonych zaczerpnął z naukowych pism Arystotelesa, stanowiących fundament wiedzy przyrodniczej jego czasów. Nie oznacza to jednak – wbrew potocznym sądom żywionym nieraz o Średniowieczu – że jest bezkrytyczny. Mówi np., że „Celem nauk przyrodniczych nie jest proste przyjmowanie wyników ["narrata"] uzyskanych przez innych, ale poszukiwanie przyczyn które działają w naturze” ("De Miner.", lib. II, tr. ii, i). W swoim traktacie o roślinach głosi zasadę, że "experimentum solum certificat in talibus" [w badaniach jedynym bezpiecznym przewodnikiem jest doświadczenie]
Szczególnie interesował się botaniką i chemią. W 1250 otrzymał arszenik. Współcześni oskarżali go o uprawianie magii, częściowo na skutek zazdrości, częściowo na skutek niezrozumienia jego nieraz bardzo nowatorskich idei (stworzył np. androida, maszynę o postaci człowieka). Przypisywane mu często grymuary mają jednak – mimo czarnej legendy jaka je otacza – wyjątkowo niewinny charakter. W swym dziele "Compositium de compositis" opisał m.in. że związek otrzymany z rozpuszczenia srebra w kwasie azotowym „... barwi ręce ludzkie na czarno, ciężką do pozbycia się farbą...” zauważając tym samym zjawisko światłoczułości związku srebra, co zbadane zostało dokładniej dopiero kilkaset lat później...
Muzyka.
Św. Albert jest znany w historii muzyki jako autor jednego z niewielu komentarzy o praktyce muzycznej swoich czasów. Większość jego uwag o muzyce zawarta jest w komentarzu do "Poetyki" Arystotelesa. Odrzucił ideę muzyki sfer uznając ją za śmieszną: sądził, że ruch ciał niebieskich nie może wytworzyć dźwięków. Pisał także o proporcjach w muzyce i o trzech różnych subiektywnych poziomach, na których śpiew oddziałuje na ludzką duszę: oczyszczaniu tego, co nieczyste, oświeceniu prowadzącym do kontemplacji i doskonałości osiąganej przez kontemplację. Szczególne zainteresowanie dwudziestowiecznych teoretyków muzyki budzi jego podejście do ciszy, którą uznawał za integralną część muzyki.
Znaczenie.
Św. Albert był jednym z najbardziej wpływowych filozofów XIII w. Swoją sławę zawdzięcza w znacznej części temu, że był poprzednikiem, opiekunem i nauczycielem św. Tomasza, co jednak nie znaczy, że jego samego można lekceważyć jako teologa i uczonego. Trzeba zauważyć, że pomimo swoich licznych i pracochłonnych zajęć – jako kapłana, prowincjała swojego zakonu, biskupa i legata papieskiego, kaznodziei krucjatowego, mimo wypełnionych pracą podróży do Paryża, Kolonii, Rzymu i wielu miejsc w Niemczech – był zdolny ułożyć ogromną encyklopedię obejmującą naukowe traktaty dotyczące prawie każdej dziedziny wiedzy oraz uzyskać wgląd w naturę i wiedzę teologiczną która zdumiewała jego współczesnych i wzbudza podziw uczonych naszych czasów.
Obok św. Tomasza Albert wychował wielu innych uczniów (Hugo Ripelin, Ulrich ze Strasburga, Dietrich z Freibergu), którzy często (głównie w Kolonii) odchodzili od tomizmu chcąc głosić „czyste” nauki św. Alberta – rozwijali jednak głównie jego wątki neoplatońskie. Filozofię tę nazywamy albertyzmem.
Pisma.
Opublikowano dwa wydania zbiorowe pism św. Alberta (Opera Omnia): pierwsze w Lyonie w 1651, w 21 tomach in folio, przez o. Petera Jammy'ego, O.P. Drugie w Paryżu (Louis Vivès), 1890-99, w 38 tomach in quarto, pod redakcją Auguste'a Borgneta.
Pisma Alberta zgromadzone w wydaniu zbiorowym z 1899 składające się z 38 tomów ukazują jego wielką pracowitość i dosłownie encyklopedyczną wiedzę, obejmującą m.in. logikę, teologię, botanikę, geografię, astronomię, mineralogię, chemię, zoologię, fizjologię, fizjologię i frenologię. Był najszerzej znanym autorem swoich czasów. W zgodzie z nauczaniem Kościoła zebrał i usystematyzował całość pism Arystotelesa w łacińskich przekładach i komentarzach arabskich. Był tak przywiązany do Arystotelesa, że nazywano go nawet „małpą Arystotelesa”.
Działalność św. Alberta ma jednak charakter bardziej filozoficzny niż teologiczny. Poświęcone są przede wszystkim arystotelejskiemu schematowi podziału nauk i zawierają interpretacje i rozważania nad dziełami Arystotelesa, z dodatkowymi rozważaniami wobec zagadnień filozoficznych szczególnie aktualnych w czasach św. Alberta i pewnymi zmianami wobec opinii Filozofa.
Wydanie zbiorowe obejmuje następujące pisma:
Największe znaczenie mają komentarze do "Sentencji" Piotra Lombarda i do „Sumy Teologicznej”, stanowiące ich powtórzenie w bardziej dydaktycznej formie.
Od 1951 wychodzi przygotowywane przez Instytut Alberta Wielkiego w Kolonii edycja krytyczna dzieł św. Alberta ("Editio Coloniensis"), planowana na 40 tomów ("Sancti Doctoris Ecclesiae Alberti Magni, Ordinis Fratrum Praedicatorum, Opera omnia, ad fidem codicum manuscriptorum edenda, apparatu critico, notis prolegomenis, indicibus instruenda curavit Institutum Alberti Magni Coloniense Bernhardo Geyer praeside (ab 1978 Wilhelmo Kübel praeside)") – Dotychczas ukazało się 13 tomów, w tym 9 dwuczęściowych.
Wspomnienie.
W Kościele katolickim wspominany jest w dzienną rocznicę śmierci.

</doc>
<doc id="104661" url="https://pl.wikipedia.org/wiki?curid=104661" title="Bodzanta (imię)">
Bodzanta (imię)



</doc>
<doc id="104662" url="https://pl.wikipedia.org/wiki?curid=104662" title="Żelisława">
Żelisława

Żelisława – staropolskie imię żeńskie; żeński odpowiednik imienia Żelisław. Znaczenie imienia: "pragnąca sławy".
Żelisława imieniny obchodzi 29 stycznia, 23 lipca, 24 listopada.

</doc>
<doc id="104663" url="https://pl.wikipedia.org/wiki?curid=104663" title="Duns Szkot">
Duns Szkot



</doc>
<doc id="104664" url="https://pl.wikipedia.org/wiki?curid=104664" title="Wieńczysława">
Wieńczysława

Wieńczysława – żeński odpowiednik imienia Wieńczysław, utworzonego w nowszych czasach na wzór imion staropolskich.
Wieńczysława imieniny obchodzi 25 marca i 16 maja.

</doc>
<doc id="104665" url="https://pl.wikipedia.org/wiki?curid=104665" title="Trzebiesława">
Trzebiesława

Trzebiesława, Trzebosława – staropolskie imię żeńskie, złożone z członów "Trzebie-" ("czyszczenie, trzebienie", "ofiara") i "-sława" ("sława"). Mogło oznaczać "tę, która niszczy sławę (wrogów)" lub może "tę, która sławi ofiarę". Męskie odpowiedniki: Trzebiesław, Trzebisław.
Trzebiesława imieniny obchodzi 12 lutego.

</doc>
<doc id="104666" url="https://pl.wikipedia.org/wiki?curid=104666" title="Tolisława">
Tolisława

Tolisława – staropolskie imię żeńskie. Składa się z członów "Toli-" ("toliti" – "uspokajać", też: "tulić"), i "-sława" ("sława"). Znaczenie imienia: "wyciszająca sławę", "skromna". Męski odpowiednik – Tolisław. W źródłach polskich poświadczone w XIV wieku (1333 rok).
Tolisława imieniny obchodzi 25 lutego i 25 czerwca.

</doc>
<doc id="104667" url="https://pl.wikipedia.org/wiki?curid=104667" title="Trzebosław">
Trzebosław



</doc>
<doc id="104668" url="https://pl.wikipedia.org/wiki?curid=104668" title="Ottokar Brzoza-Brzezina">
Ottokar Brzoza-Brzezina

Ottokar Wincenty Brzoza-Brzezina, niem. "Ottokar Březina" (ur. 3 marca 1883 w Protivínie w Czechach, zm. 30 sierpnia 1968 w Zielonce pod Warszawą) – pułkownik artylerii Wojska Polskiego, pośmiertnie awansowany na generała brygady.
Życiorys.
Był Czechem. Ukończył cztery klasy szkoły realnej i następnie jeden rok Wyższej Szkoły Przemysłowej w Pilźnie. Wstąpił do Szkoły Kadetów Artylerii w Wiener Neustadt, którą ukończył w sierpniu 1903 i został wcielony do c. i k. 31 pułku artylerii dywizyjnej w Stanisławowie, który w 1908 został przemianowany na c. i k. 31 pułk armat polowych. W 1909 został przeniesiony do rezerwy i przydzielony w rezerwie do 31 pułku armat polowych.
W 1911 wstąpił do Związku Walki Czynnej, a następnie do Związku Strzeleckiego, w którym sprawował funkcję komendanta na miasto Stanisławów. Po wybuchu I wojny światowej, od sierpnia 1914 służył w Legionach Polskich. Uczestniczył m.in. w bitwie pod Krzywopłotami, gdzie wsławił się skutecznym ogniem jedynej baterii artylerii, którą dowodził. Do marca 1917 był organizatorem i dowódcą 1 pułku artylerii, a do lipca 1917 sprawował funkcje dowódcy baterii i dywizjonu w c. i k. 28 pułku armat polowych. Po kryzysie przysięgowym został wcielony do armii austriackiej i został dowódcą baterii zapasowej w c. i k. 1 pułku artylerii górskiej. Bohater wiersza Jana Lechonia „"Polonez artyleryjski"” z tomu "Karmazynowy poemat" ze znaną strofą "To major Brzoza kartaczami w moskiewskie pułki wali". Do 1918 jego oddziałem macierzystym w c. i k. Armii był 31 pułk armat polowych, przemianowany kolejno na 30 pułk armat polowych i 30 pułk artylerii polowej.
W listopadzie 1918 wstąpił do odrodzonego Wojska Polskiego. Do grudnia 1918 był dowódcą Podhalańskiego Okręgu Wojskowego w Nowym Targu oraz czasowo szefem i dowódcą Okręgu Generalnego Kraków. W kwietniu 1919 został dowódcą 1 pułku artylerii polowej Legionów. Od kwietnia do czerwca 1920 pełnił funkcję szefa sekcji amunicji w Departamencie Artylerii Ministerstwa Spraw Wojskowych, po czym został inspektorem artylerii Armii Rezerwowej. W czerwcu 1920 objął dowództwo 6 Dywizji Piechoty, z którą walczył krótko w wojnie polsko-bolszewickiej. Już w sierpniu 1920 został zastępcą dowódcy artylerii obrony Warszawy. W okresie od stycznia do czerwca 1921 był oficerem inspekcyjnym artylerii przy szefie Sztabu Generalnego. Do września 1922 sprawował funkcję oficera sztabu w Dowództwie Okręgu Korpusu Nr I w Warszawie. 5 września 1922 został przeniesiony z Rezerwy Oficerów Sztabowych DOK I do Dowództwa Okręgu Korpusu Nr VIII w Toruniu na stanowisko szefa Artylerii i Służby Uzbrojenia. Służbę na tym stanowisku pełnił do listopada 1925 roku, a następnie znajdował się w dyspozycji dowódcy Okręgu Korpusu Nr VIII w Toruniu. 31 sierpnia 1927 roku został przeniesiony w stan spoczynku. Zamieszkał w Zielonce pod Warszawą, gdzie za zasługi otrzymał grunty i folwark nazwany „Brzoza”.
1 września 1939 zgłosił się do służby wojskowej. 22 września objął dowództwo nad improwizowanym zgrupowaniem „Brzoza”, które zorganizował z różnych oddziałów zapasowych w rejonie Małoryty. 25 lub 26 września wraz ze swoim zgrupowaniem podporządkował się dowódcy Samodzielnej Grupy Operacyjnej „Polesie” gen. Franciszkowi Kleebergowi. 28 września po włączeniu w jego skład zgrupowania „Drohiczyn Poleski” całość została formalnie nazwana 50 Dywizją Piechoty Rezerwowej. Dowodził tą dywizją w czasie bitwy pod Kockiem. Po kapitulacji SGP „Polesie” wzięty do niewoli niemieckiej, z których został rychło zwolniony, ze względu na swoje czeskie pochodzenie. W połowie października powrócił do Zielonki.
W czasie okupacji prowadził firmę budowlaną. Od listopada 1939 nawiązał kontakt z Komendą Główną SZP. Jego majątek pełnił rolę konspiracyjnego ośrodka Okręgu Warszawskiego SZP, a następnie ZWZ-AK. W 1943 powstała w nim baza szkoleniowa dla podoficerów batalionu terytorialnego AK „Dęby”. Ottokar Brzoza-Brzezina czynnie współpracował z wywiadem AK. W swoim folwarku ukrywał także grupę Żydów. W 1944 został aresztowany przez Niemców i wywieziony do Oflagu IIC Woldenberg.
Po uwolnieniu z niewoli, powrócił do Polski. Ponownie zamieszkał w Zielonce, gdzie zmarł. Został pochowany na cmentarzu Bródnowskim w Warszawie (kwatera 110-O-IV-13). Jego imieniem nazwano ulicę znajdującą się w Zielonce na tzw. Bankówce. 5 maja 2018 jego szczątki zostały przeniesione z honorami wojskowymi na warszawski Cmentarz Wojskowy na Powązkach (kwatera 18A-3-30).

</doc>
<doc id="104669" url="https://pl.wikipedia.org/wiki?curid=104669" title="Wzwód">
Wzwód



</doc>
<doc id="104670" url="https://pl.wikipedia.org/wiki?curid=104670" title="Rekoncyliacja">
Rekoncyliacja

Rekoncyliacja (łac. "reconciliatio" – przywrócenie, od "reconciliare" – przywrócić, pozyskać na nowo).

</doc>
<doc id="104671" url="https://pl.wikipedia.org/wiki?curid=104671" title="Rebeliant">
Rebeliant

Rebeliant – partyzant, powstaniec, członek oddziałów paramilitarnych, osoba występująca zbrojnie przeciwko zastanemu porządkowi. 
W historii wiele różnych grup było nazywanych rebeliantami, zwłaszcza podczas wojen.
Różnica między rebeliantem a terrorystą jest subiektywna. Podczas gdy "rebeliant" może mieć pozytywne konotacje, "terrorysta" jest postrzegany wyłącznie destrukcyjnie.

</doc>
<doc id="104673" url="https://pl.wikipedia.org/wiki?curid=104673" title="Disciplina arcani">
Disciplina arcani

Disciplina arcani (łac. "nakaz tajemnicy") – zwyczaj w początkowym okresie rozwoju chrześcijaństwa polegający na zatajaniu przed poganami i katechumenami niektórych tajemnic wiary, w obawie przed niezrozumieniem i profanacją.
Historia.
Pochodzenia tego zwyczaju należy doszukiwać się w początkach chrześcijaństwa, w okresie prześladowań. Po VI wieku, kiedy religia ta była już ugruntowana, "disciplina arcani" przestała istnieć. Zwyczaj ten polegał na tym, że dopiero przed samą uroczystością chrztu ujawniano katechumenom obrzędy sakramentalne i znaczenie symboli chrześcijańskich. Dotyczyło to szczególnie dogmatu o Trójcy św., Eucharystii czy wyznania wiary. Było to spowodowane obawą przed profanacją praktyk religijnych. Wywoływało też tęsknotę za poznaniem tajemnic wiary.

</doc>
<doc id="104675" url="https://pl.wikipedia.org/wiki?curid=104675" title="Nosorożec indyjski">
Nosorożec indyjski

Nosorożec indyjski, nosorożec pancerny ("Rhinoceros unicornis") – gatunek nosorożca o długości ciała dochodzącej do 4 m i wysokości w kłębie ok. 1,7 m. Waga ok. 2000 kg. Maksymalnie do 3000 kg. Na pysku ma tylko jeden róg. U osobników w niewoli zwykle starty i z tego powodu niewielki. U dorosłych samców w naturalnym środowisku może dorastać do 57,2 cm. Gruba skóra zwierzęcia tworzy charakterystyczne fałdy przypominające tarcze pancerza. Zamieszkuje podmokłe leśne obszary Nepalu i północno-wschodnich Indii.
W 1513 pierwszy nosorożec indyjski popłynął do Europy jako prezent dla króla portugalskiego. Okaz ten wzbudził prawdziwą sensację i został uwieczniony przez sławnego niemieckiego malarza Albrechta Dürera.
W krajach południowej Azji panuje przekonanie, że wszystko co pochodzi od nosorożca, ma właściwości cudowne i lecznicze, w szczególności jego róg i krew. W Nepalu w czasie wypełniania obrzędów religijnych składano dawniej ofiary z krwi i mięsa nosorożców. W Indiach istniał zwyczaj wypijania jego krwi podczas pewnych uroczystości świątecznych lub przynajmniej picia wody i mleka z kubków wyrzeźbionych z rogu tego zwierzęcia. Kto chciał się zabezpieczyć od złośliwości złych duchów i chorób, wieszał u wejściowych drzwi domu ampułkę z moczem nosorożca.
W 1961 roku w Azji żyło tylko 600 okazów tego gatunku (440 na terenie Indii i 160 w Nepalu). W związku z wprowadzoną ochroną, w roku 2006 populacja wynosiła 2575 okazów i wciąż wzrastała.

</doc>
<doc id="104677" url="https://pl.wikipedia.org/wiki?curid=104677" title="SM U-9 (1910)">
SM U-9 (1910)

SM U-9 − niemiecki okręt podwodny (U-Boot) z okresu I wojny światowej.
Okręt podwodny U-9 został zamówiony przez Kaiserliche Marine w Stoczni Cesarskiej w Gdańsku w 1908 roku, jako jedna z czterech jednostek typu "U-9". Wodowanie odbyło się 22 lutego 1910 roku, zaś podniesienie bandery wojennej 18 kwietnia tegoż roku. Okręty typu U-9, wraz z czterema podobnymi, należącymi do typu "U-5", tworzyły pierwszy trzon powstających sił podwodnych Cesarskiej Marynarki Wojennej.
W sierpniu 1914 roku dowódcą okrętu został "Kapitänleutnant" Otto Weddigen. Pod jego komendą załoga U-9 wsławiła się zatopieniem trzech brytyjskich krążowników pancernych 22 września 1914 roku. Za ten wyczyn okręt i jego dowódca zostali odznaczeni Krzyżami Żelaznymi przez cesarza Wilhelma II. 15 października 1914 roku, podczas kolejnego patrolu, U-9 zatopił krążownik pancernopokładowy HMS "Hawke", co przyniosło Ottonowi Weddigenowi odznaczenie orderem Pour le Mérite.
Pod komendą następnego dowódcy, "Kapitänleutnanta" Johannesa Spießa, U-9 odnosił sukcesy w ciągu kolejnych patroli na Morzu Północnym i Bałtyku w 1915 roku, by od kwietnia 1916 roku zostać, jako przestarzały, przesunięty do zadań treningowych. Po rozejmie w Compiègne został poddany aliantom. Przeznaczony do złomowania, został rozebrany w Morecambe w 1919 roku.
Opis techniczny.
SM U-9 miał kadłub o długości całkowitej 57,4 m, szerokości 6 m i zanurzeniu w położeniu nawodnym 3,1 m. Napęd podczas pływania na powierzchni zapewniały cztery silniki gaźnikowe Körtinga, napędzane naftą, dwa o mocy 350 i dwa 250 KM (łącznie 1200 KM), zaś w zanurzeniu dwa silniki elektryczne o mocy po 580 KM. Prędkość maksymalna w położeniu nawodnym wynosiła 14,2 węzła, w zanurzeniu 8,1 węzła. Zapas 52 ton paliwa pozwalał przepłynąć 3250 mil morskich przy prędkości ekonomicznej 9 węzłów lub 1800 mil morskich przy prędkości maksymalnej. W zanurzeniu okręt miał zasięg 80 mil morskich przy prędkości 5 węzłów.
Uzbrojenie U-9 stanowiły cztery wyrzutnie torpedowe kalibru 450 mm, umieszczone po dwie w części dziobowej i na rufie. Okręt przenosił również dwie torpedy zapasowe dla wyrzutni dziobowych.

</doc>
<doc id="104679" url="https://pl.wikipedia.org/wiki?curid=104679" title="Berger Blanc Suise">
Berger Blanc Suise



</doc>
<doc id="104680" url="https://pl.wikipedia.org/wiki?curid=104680" title="Owczarek amerykańsko-kanadyjski">
Owczarek amerykańsko-kanadyjski



</doc>
<doc id="104683" url="https://pl.wikipedia.org/wiki?curid=104683" title="Krąpiel">
Krąpiel



</doc>
<doc id="104685" url="https://pl.wikipedia.org/wiki?curid=104685" title="Lipnik">
Lipnik



</doc>
<doc id="104686" url="https://pl.wikipedia.org/wiki?curid=104686" title="Stargard (gmina wiejska)">
Stargard (gmina wiejska)

Stargard – gmina wiejska w woj. zachodniopomorskim, położona jest w zachodniej części powiatu stargardzkiego.
Siedzibą gminy jest miasto Stargard, które nie wchodzi w skład gminy, jest osobną gminą miejską.
Gmina składa się z dwóch części, oddzielonych od siebie obszarem miasta Stargardu, gminy Kobylanka i gminy Warnice.
1 stycznia 2016 gmina zmieniła nazwę ze Stargard Szczeciński na Stargard z siedzibą w Stargardzie.
Miejsce w województwie (na 114 gmin):
powierzchnia: 20., ludność: 33.
Położenie.
Według danych z 1 stycznia 2010 r. powierzchnia gminy wynosiła 318,88 km². Gmina stanowi 21,0% powierzchni powiatu.
Sąsiednie gminy:
Do 31 XII 1998 r. wchodziła w skład województwa szczecińskiego.
Przyroda i turystyka.
Gmina leży na równinach: Pyrzyckiej i Nowogardzkiej. Po włączeniu wsi Burzykowo, Słotnica oraz lotniska w Kluczewie w granice Stargardu, obszar gminy został podzielony na dwie części. W zachodniej części znajduje się większość jeziora Miedwie. Przez wschodnią część przepływają rzeki Ina oraz jej dopływy: Krąpiel i Mała Ina. W okolicach Stargardu znajduje się rezerwat przyrody Ozy Kiczarowskie. Tereny leśne zajmują 12%, a użytki rolne 72%.
Historia.
W lutym 2011 r. władze gminy wyraziły negatywną opinię ws. zmiany nazwy miasta Stargard Szczeciński na Stargard, a tym samym swojej siedziby.
Demografia.
Dane z 30 czerwca 2004:
Gminę zamieszkuje 9,4% ludności powiatu.
Transport.
Przez gminę prowadzą drogi krajowe nr 10 łącząca Stargard przez Kobylankę (12 km) ze Szczecinem (24 km do autostrady A6) i z Suchaniem (20 km, kier. Bydgoszcz) oraz nr 20 do Chociwla (26 km, kier. Gdynia). Przez gminę prowadzą także drogi wojewódzkie nr 144 przez Warnice (11 km) do Pyrzyc (28 km) i przez wieś Łęczycę (13 km) i Darż (18 km) do Maszewa (20 km), nr 142 łącząca wieś Sowno z Łęczycą (11 km) i Rzęśnicą (10 km) oraz nr 141 z Sowna do wsi Darż (13 km).
Siedziba gminy, Stargard uzyskał połączenie kolejowe w 1846 r., po wybudowaniu torów ze Szczecina, 2 lata później ukończona była już cała linia do Poznania. W 1859 r. powstał odcinek do Koszalina, 10 lat później przedłużony do Gdańska. W 1882 r. otwarto linię do Pyrzyc, a w 1895 odcinek do Kalisza Pomorskiego (ostatni na linii do Piły). Także w 1895 r. zbudowano linię Stargardzkiej Kolei Wąskotorowej (rozstaw szyn 1000 mm) do Dobrej Nowogardzkiej. Po ostatnim kwartale XX wieku dwie najważniejsze linie zostały zelektryfikowane: ze Szczecina do Poznania do 1978 r., a do Gdańska do 1989 r. Po 2000 r. niezelektryfikowane linie zostały zamknięte: w 2000 r. do Piły (później jeszcze kilkakrotnie ruch pasażerski na odcinku do Kalisza Pomorskiego był przywracany, obecnie reaktywowana), w 2001 r. linię wąskotorową do Dobrej, a w 2003 r. odcinek do Pyrzyc. Obecnie w gminie czynnych jest 5 stacji: Grzędzice Stargardzkie, Ulikowo, Witkowo Pyrzyckie, Pęzino i Barzkowice.
W gminie czynny jest 1 urząd pocztowy: Pęzino (nr 73-131). Gminę obsługują także urzędy pocztowe w Stargardzie.
Oświata.
Na terenie gminy funkcjonuje 5 szkół podstawowych w: Grzędzicach, Małkocinie, Pęzinie, Strachocinie i Sownie.
Administracja.
W 2016 r. wykonane wydatki budżetu gminy wiejskiej Stargard wynosiły 40,8 mln zł, a dochody budżetu 44,7 mln zł. Zobowiązania samorządu (dług publiczny) według stanu na koniec 2016 r. wynosiły 11,9 mln zł, co stanowiło 26,6% poziomu dochodów.
Wójtem gminy jest Jerzy Makowski, jego zastępcą Dorota Mazur, a sekretarzem Jadwiga Michalska. W Radzie Gminy zasiada 15 radnych, przewodniczącym Rady jest Sebastian Janiak. Na terenie gminy znajduje się 30 jednostek pomocniczych – sołectw.

</doc>
<doc id="104687" url="https://pl.wikipedia.org/wiki?curid=104687" title="Stara Dąbrowa">
Stara Dąbrowa



</doc>
<doc id="104688" url="https://pl.wikipedia.org/wiki?curid=104688" title="Otmuchów (gmina)">
Otmuchów (gmina)

Otmuchów – gmina miejsko-wiejska w województwie opolskim, w powiecie nyskim.
Siedziba gminy to Otmuchów.
Według danych z 30 czerwca 2004 gminę zamieszkiwało 14 338 osób, a według spisu powszechnego z 2011 r. 14 124. Według danych GUS w 2014 roku gminę zamieszkiwało 13 853 mieszkańców. W latach 2002 - 2015 liczba mieszkańców zmalała o 4,5%. Według danych z 31 grudnia 2019 roku gminę zamieszkiwało 13 501 osób.
Historia podziału administracyjnego.
Gmina należy do województwa opolskiego od momentu utworzenia go. W latach 1945-1975 gmina należała do powiatu grodkowskiego. Po likwidacji gminy Kałków w 1975, przejmuje większość sołectw zlikwidowanej gminy, rozszerzając swe terytorium o obszar położony na południe od Nysy Kłodzkiej.
Struktura powierzchni.
Według danych z roku 2002 gmina Otmuchów ma obszar 188,23 km², w tym:
Gmina stanowi 15,38% powierzchni powiatu.
Sołectwa.
Broniszowice,
Buków,
Goraszowice,
Grądy (przysiółki Laskowice, Pasieki),
Janowa,
Jarnołtów,
Jasienica Górna,
Jodłów,
Kałków,
Kijów,
Kwiatków,
Lasowice,
Ligota Wielka,
Lubiatów,
Łąka,
Maciejowice,
Malerzowice Małe,
Meszno,
Nadziejów (przysiółek Kamienna Góra),
Piotrowice Nyskie (przysiółek Krakówkowice),
Ratnowice,
Rysiowice,
Siedlec, Suszkowice,
Starowice, Ulanowice,
Wierzbno (przysiółek Zwierzyniec),
Zwanowice.
Części miasta Otmuchów.
Nieradowice,
Sarnowice,
Śliwice, 
Wójcice.
Sąsiednie gminy.
Głuchołazy, Kamiennik, Nysa, Paczków, Pakosławice, Ziębice. Gmina sąsiaduje z Czechami.

</doc>
<doc id="104690" url="https://pl.wikipedia.org/wiki?curid=104690" title="Kosmki jelitowe">
Kosmki jelitowe

Kosmki jelitowe ("villi intestinales") – małe wypustki umieszczone na powierzchni błony śluzowej jelita cienkiego, mające na celu zwiększenie powierzchni chłonnej. Kosmek jelita cienkiego ma od 0,3 do 1,5 mm długości, a na jeden mm² jelita jest ich od 10 do 40, a ich gęstość zmniejsza się w kierunku końca jelita cienkiego. Liczba kosmków wynosi ok. 10 milionów. Zwiększa to powierzchnię jelita cienkiego prawie 23 razy, tak więc powierzchnia chłonna jelita cienkiego osiąga wymiary do 200 m². Tkanka jest unerwiona. Tkanka nabłonkowa kosmka jest tkanką nabłonkową włoskowatą, co dodatkowo zwiększa powierzchnię – pojedyncze włoski nazywamy mikrokosmkami. W każdym kosmku jelitowym znajdują się naczynia krwionośne i limfatyczne. Naczynia limfatyczne transportują kwasy tłuszczowe, a naczynia krwionośne transportują aminokwasy, niewielkie peptydy i cukry, które trafiają do wątroby żyłą wrotną. W dwunastnicy są one niższe i mają kształt liściasty lub grzebieniowaty, natomiast w niższych odcinkach jelita cienkiego są cylindryczne lub buławowate.
Pomiędzy kosmkami znajdują się ujścia gruczołów jelitowych.

</doc>
<doc id="104691" url="https://pl.wikipedia.org/wiki?curid=104691" title="Signaling System 7">
Signaling System 7

Signaling System 7 ( – SS7, CCS7 lub C7) – zbiór protokołów stosowanych w sieciach telekomunikacyjnych. Architektura systemu sygnalizacji została określona przez CCITT w 1981 i zdefiniowana jest w zaleceniach ITU-T serii Q.7xx.
Standard SS7 identyfikuje i określa, jaką funkcjonalność musi posiadać cyfrowa sieć sygnalizacyjna oraz jakich protokołów należy użyć, aby umożliwić jej poprawne działanie. Możliwe jest także tworzenie wariantów (rozszerzeń), takich jak standard ETSI lub ANSI. System sygnalizacji SS7 jest szeroko wykorzystywany w sieciach telekomunikacyjnych, zarówno w sieciach PSTN jak i GSM.
Cyfrowa sieć sygnalizacyjna.
Zdefiniowana została cyfrowa sieć sygnalizacyjna, w której węzłami są punkty sygnalizacyjne połączone łączami sygnalizacyjnymi. Za pomocą tej sieci, węzły sieci sygnalizacyjnej (PSTN – "Public Switched Telephone Network", lub PLMN – "Public Land Mobile Network") wymieniają informacje sygnalizacyjne, umożliwiające sterowanie połączeniami telefonicznymi.
Łącza sygnalizacyjne są tworzone w oparciu o dupleksowe kanały cyfrowe o przepustowości 64 kb/s (choć dopuszcza się łącza o innych przepływnościach). Łącza te służą tylko i wyłącznie do przesyłania danych sygnalizacyjnych, stąd też ten typ sygnalizacji określany jest jako sygnalizacja wydzielona lub pozapasmowa ('out-of-band'). Przeciwieństwem jej jest sygnalizacja wewnątrzpasmowa ('in-band', np. "R2"), która wykorzystuje kanały rozmówne. Sygnalizacja wydzielona posiada szereg zalet:
Architektura sieci.
System sygnalizacji SS7 jest zorganizowany warstwowo, podobnie jak model OSI. Istnieją cztery warstwy tej sieci które odpowiadają siedmiu warstwom modeli ISO/OSI. Trzy pierwsze warstwy tej sieci to:
Pierwsze trzy warstwy tworzą część transferu wiadomości MTP ("Message Transfer Part"). Związane są z niezawodnością transmisji i rozdziałem wiadomości sygnalizacyjnej pomiędzy punktami sygnalizacyjnymi SS7. Łącze sygnalizacyjne ("Signaling Data Link") odpowiada warstwie fizycznej modelu ISO/OSI, więc określa ona fizyczne parametry łącza pomiędzy punktami sygnalizacyjnymi a sąsiadującymi punktami transferu danych. Przęsło sygnalizacyjne odpowiada za zarządzanie sposobami wymiany informacji za pomocą szeregowania wiadomości. Wiadomości mają przypisane szeregowe wartości i ponumerowane sekwencje oraz posiadają detekcję błędów w odebranych pakietach. Warstwa trzecia – sieć sygnalizacyjna zajmuje się dystrybucją wiadomości pomiędzy punktami sygnalizacyjnymi w sieci sygnalizacyjnej. MTP wraz z częścią sterującą połączeniami sygnalizacyjnymi SCCP ("Signaling Connection Control Part") stanowią część usługową sieci "Network Service Part" i odpowiadają za zestawienia połączeń sygnalizacyjnych.
Adresacja węzłów.
Jak w każdej innej sieci, także w sieci SS7 każdy węzeł musi posiadać jednoznacznie go identyfikujący adres, określany także jako kod punktu (ang. "Signaling Point Code" – SPC). Adresy punktów źródłowych (OPC – "Originating Point Code") i docelowych (DPC – "Destination Point Code") są przesyłane w nagłówku każdej z wiadomości.
Adres w sieci SS7 ma, według standardów ITU-T, długość 14 bitów i jest unikatowy w danej sieci sygnalizacyjnej (NAT0, NAT1, INAT0 lub INAT1).

</doc>
<doc id="104695" url="https://pl.wikipedia.org/wiki?curid=104695" title="Sakralizacja">
Sakralizacja



</doc>
<doc id="104696" url="https://pl.wikipedia.org/wiki?curid=104696" title="Caproni Ca-3">
Caproni Ca-3



</doc>
<doc id="104697" url="https://pl.wikipedia.org/wiki?curid=104697" title="Caproni Ca-5">
Caproni Ca-5



</doc>
<doc id="104701" url="https://pl.wikipedia.org/wiki?curid=104701" title="Alan Shepard">
Alan Shepard

Alan Bartlett Shepard Jr. (ur. 18 listopada 1923 w Derry, zm. 21 lipca 1998 w Monterey) – pierwszy amerykański astronauta, kontradmirał United States Navy. Piąty człowiek który stanął na powierzchni Księżyca.
Życiorys.
Urodził się 18 listopada 1923 roku w Derry. Po ukończeniu nauki w Pinkerton Academy w Derry w roku 1941 postanowił kontynuować naukę w Akademii Morskiej w Annapolis, a po jej ukończeniu uzyskać przydział do lotnictwa marynarki USA. W grudniu 1941 Japończycy zaatakowali i niemal zniszczyli amerykańską Flotę Pacyfiku zgrupowaną w Pearl Harbour. Wydarzenia te odbiły się bezpośrednio na studiach Sheparda. Okres nauki skrócono z czterech lat do trzech. W 1944 roku otrzymał promocję i pierwszy przydział do Stacji Lotnictwa Marynarki Wojennej w Jacksonville na Florydzie. Wkrótce opuścił stację i rozpoczął służbę na pokładzie niszczyciela „Cogswell” operującego na Pacyfiku. Na pokładzie tego okrętu brał udział w ostatnich zwycięskich bitwach z flotą japońską. W lutym 1945 roku powrócił do kraju. 
We wrześniu 1945 roku podporucznik Shepard rozpoczął służbę w bazie Corpus Christi w Teksasie. W trakcie pobytu w bazie brał prywatne lekcje latania i na kilka miesięcy przed końcem pobytu uzyskał licencję pilota cywilnego. Następnie uzyskał złote skrzydełka pilota wojskowego i rozpoczął morsko-lotniczą służbę na pokładzie lotniskowca „Franklin D. Roosevelt”, a później na lotniskowcu „Midway”. W 1950 roku został wysłany do Szkoły Pilotów Doświadczalnych w bazie Patuxent River, w hrabstwie St. Mary’s w stanie Maryland.W roku 1955 komandor podporucznik Shepard przeniósł się na stałe, wraz z rodziną, do bazy w Patuxent River, tym razem jako instruktor oblatywacz. Rozpoczął studia w Akademii Wojennej Marynarki USA, które ukończył w 1958. W 1957 roku, gdy studiował w Akademii, nastał początek ery kosmicznej.
Astronauta.
Był jednym z siedmiu uczestników programu Mercury, wybranych w kwietniu 1959. 5 maja 1961 rakieta Redstone wyniosła pojazd „Freedom 7” z Shepardem na pokładzie, na suborbitalną wysokość 116 mil (ok. 187 km). Na krótko przed startem misji Mercury 3 („Freedom 7") miał powiedzieć: "Please, dear God, don't let me fuck up".
Następnie został wyznaczony do pilotowania pojazdu „Freedom 7-II” w ramach misji Mercury 10, planowanej na trzy dni w październiku 1963, którą jednak odwołano 13 czerwca 1963. W rezultacie powierzono mu funkcję pilota-dowódcy pierwszej załogowej misji w ramach programu Gemini. Jako drugi pilot miał lecieć Thomas Stafford. Niestety na początku 1964 u Sheparda stwierdzono chorobę Ménière’a, powodującą narastanie ciśnienia w uchu wewnętrznym, skrajną nadwrażliwość zmysłu równowagi, a w konsekwencji dezorientację i mdłości. Dolegliwość ta była przyczyną wykluczenia go z lotów niemal do końca lat 60. XX wieku. Natomiast misję Gemini 3 wypełnili Virgil Grissom i John Young.
W 1963 Shepard został mianowany szefem Biura Astronautów ("Chief of the Astronaut Office"), do jego obowiązków należały:
Shepard powrócił do korpusu astronautów w maju 1969 po przebytej uprzednio operacji korygującej i zastosowaniu nowo opracowanej wówczas metodzie leczenia choroby Ménière’a.
W wieku 47 lat, jako najstarszy astronauta w ówczesnym programie, Shepard po raz drugi wziął udział w locie kosmicznym, jako dowódca statku Apollo 14. Misja trwała od 31 stycznia do 9 lutego 1971. Jego partnerami w trzeciej wizycie człowieka na Księżycu byli: Stuart Roosa – pilot modułu dowodzenia i Edgar Mitchell – pilot lądownika. Shepard i Mitchell po wylądowaniu na Księżycu modułem „Antares”, uruchomili wiele urządzeń pomiarowych, wykonali szereg doświadczeń i zebrali około 45 kg próbek z powierzchni.
Inne dokonania misji Apollo 14:
Życie prywatne.
Alan Shepard w lutym 1945 zawarł związek małżeński z Louise Brewer, znajomą jeszcze z czasów Akademii w Annopolis. Zmarł na białaczkę w Community Hospital on the Monterey Peninsula w Kalifornii. Jego żona, Louise Brewer, zmarła pięć tygodni później. Małżeństwem byli 53 lata.

</doc>
<doc id="104703" url="https://pl.wikipedia.org/wiki?curid=104703" title="Gorzejowa">
Gorzejowa

Gorzejowa – wieś w Polsce położona w województwie podkarpackim, w powiecie dębickim, w gminie Brzostek. Leży na pograniczu Pogórza Ciężkowickiego i Strzyżowskiego.
W latach 1975–1998 miejscowość administracyjnie należała do województwa tarnowskiego.
Miejscowość jest siedzibą rzymskokatolickiej parafii pw. św. Grzegorza Papieża należącej do dekanatu Pilzno w diecezji tarnowskiej.

</doc>
<doc id="104708" url="https://pl.wikipedia.org/wiki?curid=104708" title="Kazimierz Koźniewski">
Kazimierz Koźniewski

Kazimierz Koźniewski (ur. 26 lipca 1919 w Warszawie, zm. 15 kwietnia 2005 tamże) – historyk harcerstwa, prozaik, publicysta, eseista, reportażysta, harcerz z pokolenia Kolumbów, wieloletni tajny współpracownik SB. Autor scenariuszy do kilku filmów fabularnych.
Życiorys.
Maturę zdał w 1938 roku w gimnazjum im. Stanisława Staszica w Warszawie. Studia polonistyczne odbył na Uniwersytecie Warszawskim, najpierw jawne, później tajne w konspiracji. Debiutował w czasopismach młodzieżowych, szkolnych, harcerskich, akademickich – m.in. „Kuźnia Młodych”, „Nowa Kuźnia Młodych”, „Orka na Ugorze”, „Na Tropie”, „W Kręgu Wodzów” i inne.
W latach 1939–1940 jeden z założycieli i członek konspiracyjnego PLAN-u. Od kwietnia 1940 roku do lutego 1941 roku służył w Wojsku Polskim we Francji i w Szkocji. W 1941 roku został wysłany jako kurier rządu polskiego do kraju, podczas wykonywania tej misji w sierpniu 1941 roku został aresztowany w Budapeszcie, gdzie był więziony aż do roku 1942. W czerwcu 1943 roku powrócił nielegalnie do kraju. W latach 1943–1945 był pracownikiem Departamentu Informacji Delegatury Rządu RP na Kraj, pracował w konspiracji. Był współpracownikiem pism konspiracyjnych oraz członkiem Naczelnictwa Szarych Szeregów.
Od jesieni 1945 roku był członkiem redakcji „Przekroju”, a od roku 1957 do śmierci członkiem zespołu redakcyjnego „Polityki”. W latach 1957–1982 był redaktorem naczelnym „Magazynu Polskiego”, a w latach 1982–1985 – tygodnika „Tu i Teraz”. Współpracował z wieloma pismami i gazetami. Autor ok. 50 książek i co najmniej 6000 artykułów w prasie periodycznej.
Od lat 40. XX wieku był tajnym współpracownikiem Ministerstwa Bezpieczeństwa Publicznego, Komitetu do spraw Bezpieczeństwa Publicznego i Służby Bezpieczeństwa PRL o kryptonimie 33. Należał do najbardziej aktywnych i szkodliwych konfidentów w środowisku literackim. Donosił na każdy temat, na wielu pisarzy, m.in. na Kisiela, Pawła Hertza, Antoniego Słonimskiego, także i na swoich – np. na organizację partyjną literatów, której był członkiem. Od 1956 roku należał do PZPR. Był świadkiem w pokazowym procesie Melchiora Wańkowicza w 1964 roku, który sam go powołał, nie spodziewając się nielojalności osoby, którą uważał za przyjaciela. Tymczasem Koźniewski obciążył go, powtarzając informacje zawarte w jego donosach – o kontaktach Wańkowicza z Radiem Wolna Europa.
Członek Rady Krajowej PRON w 1983 roku.
W okresie PRL został odznaczony m.in.: Krzyżem Komandorskim, Oficerskim i Kawalerskim (1955) Orderu Odrodzenia Polski, Złotym Krzyżem Zasługi, Medalem 10-lecia Polski Ludowej, Medalem 30-lecia Polski Ludowej i Krzyżem „Za Zasługi dla ZHP”. Postanowieniem prezydenta RP Aleksandra Kwaśniewskiego z 4 marca 2002 został odznaczony Krzyżem Komandorskim z Gwiazdą Orderu Odrodzenia Polski.
Jego tekst, popierający wprowadzenie stanu wojennego, władze rozpowszechniały na plakatach.
Jego żoną była Leona (1921–1997), córka Stanisławy i ppłk. Leona Winiarskiego.
Kazimierz Koźniewski pochowany został na Cmentarzu Wojskowym na Powązkach w Warszawie 26 kwietnia 2005 roku w grobowcu rodziny Winiarskich (kwatera A16-1-3). Żegnała go 16. Warszawska Drużyna Harcerzy im. Zawiszy Czarnego, z którą był związany.
Twórczość.
Pisał powieści autobiograficzne i wspomnieniowe, a także poruszające problematykę społeczną ("Piątka z ulicy Barskiej"). Swoje reportaże i recenzje wydał w dwóch tomach pt „Historia co tydzień” (1976–1977).
W 1958 roku, pod pseudonimem Antoni Armand, opublikował jedyną w swoim dorobku powieść fantastycznonaukową – "Człowiek z lustra". Była to sensacyjna opowieść o genetycznym eksperymencie pewnego profesora, który stworzył niezwykle inteligentnych „ludzi z probówki”. Książkę napisał we współpracy z Grażyną Terlikowską-Woysznic. W 1952 roku otrzymał nagrodę państwową III stopnia.

</doc>
<doc id="104713" url="https://pl.wikipedia.org/wiki?curid=104713" title="Inhibitory zwrotnego wychwytu serotoniny i noradrenaliny">
Inhibitory zwrotnego wychwytu serotoniny i noradrenaliny

Inhibitory wychwytu zwrotnego serotoniny i noradrenaliny (, SNRI) – grupa leków przeciwdepresyjnych hamujących reabsorpcję przez neurony dwóch neuroprzekaźników, serotoniny i noradrenaliny. W efekcie tego zwiększa się ich stężenie w szczelinie synaptycznej pomiędzy neuronami, co skutkuje wzrostem neuroprzekaźnictwa z jednej komórki nerwowej do drugiej. Działanie SNRI jest zbliżone do działania selektywnych inhibitorów zwrotnego wychwytu serotoniny (SSRI).
Wskazania.
Leki z tej grupy są wskazane w leczeniu:
Oprócz wyżej wymienionych SNRI mogą być stosowane u dorosłych pacjentów z ADHD jako alternatywna dla stymulantów, nie jest to jednak oficjalnie zatwierdzone wskazanie.
Mechanizm działania.
Serotonina i noradrenalina są neuroprzekaźnikami wydzielanymi przez neurony. Wzrost ich stężenia w szczelinie synaptycznej skutkuje zwiększeniem neuroprzekaźnictwa. Procesem odwrotnym jest wychwyt zwrotny tych neuroprzekaźników przez neurony, co powoduje obniżenie neuroprzekaźnictwa. SNRI działają poprzez inhibicję (hamowanie) drugiego z tych procesów, tj. wychwytu zwrotnego. Konsekwencją jest znaczne zwiększenie stężenia serotoniny oraz noradrenaliny we wszystkich obszarach układu nerwowego, w których występują transportery serotoninowe oraz transportery noradrenaliny. Z punktu widzenia terapii zaburzeń nastroju najistotniejsze jest oddziaływanie leków na mózgowie, a zwłaszcza na
SNRI wpływają także na transmisję dopaminergiczną w korze przedczołowej. Wynika to z tego, że zahamowanie wychwytu zwrotnego noradrenaliny hamuje też wychwyt zwrotny dopaminy w tym obszarze przodomózgowia. Ma to znaczne konsekwencje kliniczne, poprawiając działanie antydepresyjne preparatów z tej grupy.
Zwiększenie stężenia serotoniny oraz noradrenaliny w obwodowym układzie nerwowym jest przyczyną, dla której leki z tej grupy mają także istotne, wykorzystywane klinicznie, działanie przeciwbólowe.
Działania uboczne.
Zależne od działania serotoninergicznego.
Objawy uboczne zależne od działania serotoninergicznego są zbliżone do działań niepożądanych SSRI.
Pobudzenie receptorów serotoninowych 5-HT2A i 5-HT2C w szlaku nerwowym prowadzącym z jądra szwu do ciała migdałowatego i układu limbicznego może wywołać:
Pobudzenie receptorów 5HT2A w zwojach podstawy mózgu może spowodować zahamowanie transmisji dopaminergicznej w tym obszarze, czego efektem może być
Pobudzenie receptorów 5HT2A w pniu mózgu może wywołać
Pobudzenie receptorów 5HT2A oraz 5HT2C w rdzeniu kręgowym może zaburzyć odruchy rdzeniowe orgazmu i ejakulacji; pobudzenie receptorów 5HT2A w układzie nagrody prowadzi z kolei do spadku libido prowadząc do
Pobudzenie receptorów 5-HT3 w podwzgórzu oraz w pniu mózgu może prowadzić do
Pobudzenie receptorów 5-HT3 oraz 5-HT4 w układzie pokarmowym może powodować
Zależne od działania noradrenergicznego.
Oddziaływanie na receptory noradrenergiczne β1 oraz β2 w móżdżku może wywołać
Oddziaływanie na transmisję noradrenergiczną w ciele migdałowatym może wywołać
Oddziaływanie na transmisję noradrenergiczną w pniu mózgu może wywołać
Oddziaływanie na receptory noradrenergiczne β1 w sercu może wywołać
Oddziaływanie na receptory noradrenergiczne w obrębie autonomicznego układu nerwowego może wywołać tak zwany „zespół pseudoantycholinergiczny”, kiedy to nadmierne pobudzenie receptorów noradrenergicznych α1 w układzie współczulnym wywołuje znaczne względne obniżenie napięcia układu przywspółczulnego; efektem może być:
mimo tego, że SSRI nie oddziałują bezpośrednio na receptory muskarynowe
Dynamika działań niepożądanych.
U większości pacjentów działania niepożądane pojawiają się w pierwszej dobie leczenia. W trakcie leczenia z reguły stają się coraz łagodniejsze by po około tygodniu terapii ustąpić całkowicie. Niekiedy utrzymują się ze znacznym nasileniem przez cały okres leczenia co jest wskazaniem do przerwania leczenia stosowanym preparatem.
Zatrucia.
Zatrucia SNRI są wynikiem celowego działania pacjenta lub efektem interakcji lekowych. Zatrucie lekami z tej grupy jest bardzo niebezpieczne i potencjalnie śmiertelne.
W wyniku zatrucia SNRI mogą rozwinąć się następujące objawy:
Preparaty.
Leki z grupy SNRI

</doc>
<doc id="104715" url="https://pl.wikipedia.org/wiki?curid=104715" title="Wibault 70">
Wibault 70

Wibault 70C1 (czasami używana jest nazwa "PZL Wibault 7") – francuski samolot myśliwski budowany w Polsce na licencji.
Historia.
W połowie lat dwudziestych XX wieku francuski inż. Marcel Wibault rozpoczął pracę nad samolotem o konstrukcji całkowicie metalowej. Pierwszy taki samolot został zbudowany przez niego we własnej wytwórni lotniczej "Avions M. Wibault" w Billancourt koło Paryża w 1925 roku.
Oblot samolotu, który został oznaczony jako "Wibault 7", nastąpił w dniu 7 lipca 1925 roku. W czasie prób stwierdzono, że samolot nie osiąga założonych osiągów, niezbyt dobre były jego właściwości pilotażowe. Po dokonaniu kilku zmian konstrukcyjnych samolot, oznaczony jako "Wibault 7C1", w 1927 roku został przedstawiony na Salonie Lotniczym w Paryżu.
Samolotem "Wibault 7C1" zainteresowała się polska delegacja na czele z gen. Ludomiłem Rayskim, gdyż była to nowatorska konstrukcja. W związku z tym wytwórnia "Avions M. Wibault" złożyła w polskim Ministerstwie Spraw Wojskowych ofertę na dostawę tego samolotu. Pierwsza propozycja dotyczyła dostawy 36 samolotów w wersji "Wibault 70C1", która różniła się tylko zastosowaniem silnika "Gnôme-Rhône Jupiter 9 Ad", a później 7 samolotów w wersji "Wibault 73C1" z silnikiem rzędowym "Lorraine-Dietrich" o mocy 450 KM (331 kW).
Ministerstwo Spraw Wojskowych odrzuciło jednak te oferty, natomiast w 28 stycznia 1928 roku podpisała z firmą "Avions M. Wibault" umowę o zakupie licencji na budowę samolotu w wersji "Wibault 70C1" w Polsce. Produkcję miała rozpocząć nowo powstała polska wytwórnia lotnicza Państwowe Zakłady Lotnicze w Warszawie. Ta decyzja przyczyniła się do rozwoju przemysłu lotniczego w Polsce.
Na początku 1928 roku do wytwórni "Avions M. Wibault" skierowano dwóch młodych inżynierów z wytwórni PZL: Zygmunta Puławskiego i Jerzego Dąbrowskiego po odbiór dokumentacji i zapoznania się z jego produkcją na miejscu. Francuska wytwórnia przekazała im dokumentację samolotu w wersji "Wibault 70C1", który mógł być napędzany dowolnym silnikiem gwiazdowym o mocy 500 KM (368 kW) oraz w wersji "Wibault 73C1" z silnikiem rzędowym "Lorraine-Dietrich". Wraz z dokumentacją przekazano również dwa samoloty jako egzemplarze wzorcowe. Ponadto w wytwórni francuskie przeszkolono grupę polskich fachowców w zakresie technologii obróbki stopów lekkich, a także ich zastosowania w konstrukcji samolotów. Przeszkolenie to w znacznym stopniu przyczyniło się do rozwoju polskiego przemysłu lotniczego, gdyż pozwalał na budowę samolotów o konstrukcji metalowej.
Pod koniec 1929 roku w wytwórni "PZL" podjęto decyzję o rozpoczęciu produkcji serii samolotów "Wibault 70C1" z silnikiem gwiazdowym "Gnôme-Rhône Jupiter". Po uzgodnieniu z dowództwem lotnictwa zdecydowano się na produkcję 25 samolotów tego typu, przy czym 3 z nich miały zostać wyposażone w silniki gwiazdowe "Wright Cyclone" o takiej samej mocy. Samoloty produkowane na licencji w Polsce czasami są oznaczone jako "PZL Wibault 7".
Pierwszy samolot "Wibault 70C1" wyprodukowany na licencji zbudowano w kwietniu 1929 roku, a następnie poddano go próbom w Instytucie Badań Technicznych Lotnictwa w Warszawie. Badania te trwały do października 1929 roku, a prowadził jej płk Jerzy Kossowski. Według badań samolot ten miał nie najlepsze właściwości pilotażowe i można było go w zasadzie używać tylko do szkolenia i treningu pilotów jako maszynę przejściową.
Zgodnie jednak z postanowieniami w 1929 roku wyprodukowano 25 samolotów tego typu, po czym zakończono ich produkcję.
Budowa tych samolotów pozwoliła na opracowanie przez inż. Zygmunta Puławskiego nowego polskiego samolotu myśliwskiego, w którym wykorzystano technologię stosowaną przy budowie samolotu "Wibault 70C1". Samolot otrzymał oznaczenie "PZL P.1" i był pierwszym polskim całkowicie metalowym samolotem myśliwskim, który dał początek rodzinie maszyn pościgowych z "mewim płatem"; ponadto poszczególne rozwiązania techniczne "Wibault 70C1", takie jak konstrukcja poszycia skrzydeł, stosowano w wielu późniejszych projektach, w tym w "Łosiu".
Użycie w lotnictwie polskim.
Wyprodukowane w Polsce samoloty "Wibault 70C1" oraz egzemplarz wzorcowy w 1930 roku skierowano do eskadr myśliwskich 1 i 2 pułku lotniczego, gdzie do końca 1931 roku stosowano je jako samoloty myśliwskie, a potem skierowano je do eskadr treningowych. W pułkach lotniczych zostały zastąpione przez samoloty PZL P.7.
W 1933 roku zaczęto je wycofywać z pułków lotniczych i przekazywać do Centrum Wyszkolenia Lotnictwa w Dęblinie, gdzie wykorzystywano je do 1935 roku jako samoloty szkolne typu III.
Opis konstrukcji.
Samolot "Wibault 70C1" był jednomiejscowym samolotem myśliwskim, górnopłatem zastrzałowym o konstrukcji całkowicie metalowej.
Kadłub miał konstrukcję półskorupową, metalową, nitowaną, składającą się z profilów wzdłużnych, pokrytych pasami z blachy duralowej z odgiętymi brzegami. Poprzecznie kształt kadłuba był usztywniony ramkami blaszanymi. W przedniej części kadłuba umieszczony był silnik gwiazdowy, za nim znajdował się zbiornik paliwa. Za zbiornikiem znajdowała się odkryta kabina pilota z kompletem urządzeń sterowniczych i przyrządów pokładowych. Na końcu kadłuba przytwierdzono metalowe usterzenie klasyczne pokryte blachą drobnożłobkowaną.
Płat miał konstrukcję dwudźwigarową, metalową i przymocowany był do kadłuba za pomocą zastrzałów z rur stalowych. Pokrycie płata stanowiła blacha duralowa żłobkowana nitowana do żeberek metodą opatentowaną przez inż. M. Wibaulta. Lotki o dużym wydłużeniu spełniały także funkcję klap.
Podwozie klasyczne dwugoleniowe, o osi łamanej, było wyposażone w amortyzatory olejowo-powietrzne.
Napęd samolotu stanowił silnik gwiazdowy, śmigło dwułopatowe, metalowe.

</doc>
<doc id="104719" url="https://pl.wikipedia.org/wiki?curid=104719" title="50 Dywizja Piechoty (II RP)">
50 Dywizja Piechoty (II RP)

50 Dywizja Piechoty, Dywizja „Brzoza”, 50 DP (rez.) – wielka jednostka piechoty Wojska Polskiego II RP improwizowana w kampanii wrześniowej 1939.
Formowanie i walki.
50 Dywizja Piechoty (Rezerwowa) pod dowództwem płk. w st. sp. Ottokara Brzozy-Brzeziny wchodziła w skład Samodzielnej Grupy Operacyjnej „Polesie” gen. Franciszka Kleeberga. Powstała ze zgrupowania „Brzoza”, sformowanego przez płk Brzozę-Brzezinę w rejonie Małoryty, które 26 września weszło w skład „Grupy Poleskiej”, oraz dołączonego do niego 28 września zgrupowania „Drohiczyn Poleski” ppłk Kazimierza Gorzkowskiego. Tego dnia rozkazem dowódcy SGO „Polesie” została dokonana jej reorganizacja i właśnie wtedy formalnie utworzono 50 DP. Uczestniczyła we wszystkich walkach SGO „Polesie”: 1 października obsadziła Kock oraz wsie Talczyn, Annopol i Posmugi, a następnie walczyła pod Serokomlą, 3 października uderzyła na Stoczek, jednak wskutek słabego wsparcia artylerii natarcie załamało się w silnym ogniu artylerii niemieckiej, dywizja otrzymała rozkaz przesunięcia się w nocy do rejonu Adamów – Burzec, 5 października brała udział w zaciętych walkach z niemiecką 13 DP Zmot. z rozkazem utrzymania Adamowa i Krzywdy. Następnego dnia skapitulowała wraz z resztą zgrupowania.
Organizacja i obsada personalna.
Organizacja i obsada personalna
Dowództwo 50 Dywizji Piechoty

</doc>
<doc id="104726" url="https://pl.wikipedia.org/wiki?curid=104726" title="Śmierć lorda Edgware’a">
Śmierć lorda Edgware’a

Śmierć lorda Edgware'a (ang. Lord Edgware Dies lub Thirteen at Dinner) – powieść detektywistyczna Agathy Christie napisana w roku 1933. Na podstawie książki stworzono jeden film kinowy (w roku 1934) i dwa filmy telewizyjne (w latach 1985 i 2000).
Opis fabuły.
Zostaje zamordowany baron Edgware. Podejrzenia o dokonanie zbrodni padają na żonę, Jane Wilkinson, która od dłuższego czasu próbowała namówić męża na rozwód, aby poślubić księcia Merton. Sekretarka i lokaj barona Edgware'a potwierdzają, że Jane Wilkinson przyszła o 22.00 i poszła porozmawiać z mężem. Okazuje się jednak, że baron Edgware zgodził się wreszcie na rozwód, a jego żona cały wieczór spędziła na balu w towarzystwie dwunastu godnych zaufania osób, które potwierdzają jej alibi. Kto w takim razie zabił barona Edgware'a? Herkules Poirot wraz ze swoim przyjacielem, Arthurem Hastingsem, i inspektorem Jappem rozpoczynają śledztwo.
Rozwiązanie.
Zbrodni dokonała jednak Jane Wilkinson. Wbrew pozorom cały czas miała silny motyw do zabicia męża, ponieważ nie satysfakcjonował jej nawet rozwód, jej nowy wybranek ich bowiem nie uznawał. Jane do spółki namówiła nieświadomą niczego Carlottę Adams – doskonałą aktorkę, która wcieliła się w jej rolę na przyjęciu mającym zapewnić alibi morderczyni. Tymczasem prawdziwa Wilkinson poszła zabić męża. Później zginąć musiała również Carlotta, która mogłaby pójść na policję, kiedy już zorientowałaby się, w czym naprawdę pomogła. Jane Wilkinson zabiła też jednego z członków przyjęcia, na którym rzekomo była, ponieważ przy kolejnej okazji rozpoznał on, że ma do czynienia z inną kobietą. Kiedy wszystko wychodzi na jaw, sprawczyni trafia na szubienicę. Jeszcze przed egzekucją pisze list do Poirota, w którym wyjaśnia szczegóły popełnianych morderstw.

</doc>
<doc id="104728" url="https://pl.wikipedia.org/wiki?curid=104728" title="Ostrokrzew paragwajski">
Ostrokrzew paragwajski

Ostrokrzew paragwajski ("Ilex paraguariensis" A.St.-Hil.) – gatunek drzewa z rodziny ostrokrzewowatych ("Aquifoliaceae" Bartl.). Występuje w stanie dzikim w Ameryce Południowej (Brazylia, Argentyna, Paragwaj, Urugwaj. Nazwę (Ilex paraguarensis) tej roślinie nadał francuski botanik Auguste de Saint Hilaire w 1822 roku. Hiszpańska nazwa potoczna to "yerba mate", a portugalska "erva-mate".
Obecność w kulturze i symbolice.
W różnych częściach świata ostrokrzew paragwajski służy ludziom do nawiązywania więzi o charakterze nieformalnym opartej na wspólnym rytualnym piciu yerba mate.

</doc>
<doc id="104729" url="https://pl.wikipedia.org/wiki?curid=104729" title="Świat Nauki">
Świat Nauki

Świat Nauki – miesięcznik popularnonaukowy ukazujący się od roku 1991 jako polska edycja "Scientific American".
Artykuły umieszczane w "Świecie Nauki" poświęcone są najnowszym metodom badawczym, teoriom i odkryciom naukowym z dziedzin nauk przyrodniczych, ekonomii, medycyny, antropologii i informatyki, rzadziej także można znaleźć w miesięczniku informacje dotyczące innych dziedzin nauki. Obecnie najbardziej popularne tematy związane są z odkryciami w biotechnologii, astronomii, fizyce materii skondensowanej, kosmologii, neurobiologii i przemyśle informatycznym. Autorami artykułów często są naukowcy prowadzący badania w opisywanych dziedzinach.
Pierwszym wydawcą miesięcznika była firma Science Press. W latach 1993-2002 tytuł należał do wydawnictwa Prószyński i S-ka. Do końca 2005 roku wydawcą były Wydawnictwa Szkolne i Pedagogiczne. W grudniu 2005 roku licencję na wydawanie czasopisma wraz z witryną internetową oraz prawa do kwartalnika "Umysł" zostały przekazane spółce Prószyński Media, a od 2021 r. wydawanie pisma przejęła Spółka wydawnicza Polityka. Redaktorem naczelnym czasopisma wówczas była Elżbieta Wieteska. Od 2022 internetowe wydania „Świata Nauki” i „Wiedzy i Życia” zostały włączone do firmowanego przez Politykę wortalu popularnonaukowego Pulsar.

</doc>
<doc id="104732" url="https://pl.wikipedia.org/wiki?curid=104732" title="Antynorma">
Antynorma

Antynorma albo "kontranorma" norma będąca w sprzeczności wobec normy istniejącej i dominującej w społeczeństwie lub w węższym zakresie w grupie społecznej. Antynormy wprowadzane są do grupy społecznej najczęściej przez jednostki działające w klikach.

</doc>
<doc id="104734" url="https://pl.wikipedia.org/wiki?curid=104734" title="Klonowanie ludzi">
Klonowanie ludzi

Klonowanie ludzi – tworzenie genetycznie identycznej kopii jednostki ludzkiej lub w drugim znaczeniu, hodowanie wybranych tkanek ludzkich z pojedynczych komórek somatycznych. Termin klonowanie odnosi się w tym kontekście tylko do sztucznego powielania ludzi. Z technicznego punktu widzenia, naturalnie urodzone bliźnięta jednojajowe są klonami, można więc powiedzieć, że już obecnie ludzkość w ok. 0,2% składa się z klonów (ok. 10 milionów bliźniąt jednojajowych).
Sztuczne techniki klonowania ludzi, jak i podstawowe problemy techniczne, w zasadzie nie odbiegają od technik i problemów istniejących przy klonowaniu innych ssaków. Są one opisane w hasłach klonowanie i metody klonowania (techniki).
Praktyczne powody aktualnych badań nad klonowaniem ludzi.
Powody, dla których aktualnie prowadzi się badania nad klonowaniem ludzi, są następujące:
Przyszłe możliwości klonowania ludzi.
Skrajnymi, ale potencjalnie wykonalnymi celami technik klonowania ludzi są:
Obecny stan badań nad klonowaniem ludzi.
Klonowanie embrionów w celach leczniczych.
W 1998 r. naukowcy z Korei Południowej ogłosili, że udało im się sklonować ludzki embrion, ale rezultaty prac nie zostały nigdy opublikowane w żadnym poważnym czasopiśmie naukowym.
W listopadzie 2001 ukazała się publikacja w „Journal of Regenerative Medicine” autorstwa naukowców pracujących w amerykańskim przedsiębiorstwie Advanced Cell Technology, opisem sposobu otrzymania sklonowanego embrionu ludzkiego. Według wiceprezesa przedsiębiorstwa Roberta Lanzy, celem badań było uzyskanie komórek macierzystych (które nie są jeszcze zróżnicowane i z których potencjalnie można wyhodować każdy rodzaj tkanek ludzkich). Cel ten jednak nie został osiągnięty, ze względu na to, że embriony ginęły w bardzo wczesnej fazie rozwoju, po 2–3 cyklach podziału komórkowego.
W 2004 r. kolejna grupa badawcza z Korei Południowej, kierowana przez Hwang Woo-suka z Seoul National University, ogłosiła, że zdołała sklonować 30 ludzkich embrionów i utrzymać je przy życiu przez tydzień, a następnie z sukcesem uzyskać z nich znaczące ilości komórek pierwotnych. Badania te zostały opublikowane w prestiżowym czasopiśmie – „Science”. Rok później, dokładne sprawdzenie wyników zespołu Hwang Woo-suka wykazało, że badania te były sfałszowane i sklonowano nie człowieka, ale psa.
W styczniu 2008 grupa naukowców z kierowanego przez Samuela Wooda Stemagen Corporation w La Jolla opublikowała w czasopiśmie "Stem Cells" artykuł "Development of Human cloned Blastocyst Following Somatic Cell Nuclear Transfer (SCNT) with Adult Fibroblasts", w którym poinformowali o uzyskaniu zarodków będących klonami dorosłych mężczyzn. Badania prowadzone pod kątem uzyskania komórek macierzystych, polegały na wprowadzeniu DNA pobranego z komórek skóry mężczyzn, do komórek jajowych, w miejsce DNA dawczyń. Uzyskano pięć zarodków, z których co najmniej jeden był genetycznie identyczny z dawcą DNA. Zarodki zostały zniszczone podczas badań, potwierdzających ich charakter klonów.
Doniesienia o klonowaniu, które wyszło poza etap embrionalny.
Jak dotąd brak jest wiarygodnych, dobrze udokumentowanych doniesień naukowych o klonowaniu ludzi, które faktycznie wyszły poza wczesny etap embrionalny.
Severino Antinori, kontrowersyjny naukowiec pochodzący z Włoch, ogłosił w listopadzie 2002 r., że udało mu się wyhodować sklonowany embrion ludzki, który następnie wprowadził do macicy kobiety-ochotniczki, której danych nie ujawnił, gdyż chciała ona zachować anonimowość. Poród klonu był zaplanowany na styczeń 2003, jednak z nieznanych przyczyn nigdy do niego nie doszło, Antinori nigdy nie wyjaśnił dlaczego.
W grudniu 2002 r. Clonaid, kontrowersyjne przedsiębiorstwo zarejestrowane w Las Vegas, finansowane przez równie kontrowersyjną sektę Raelian, która m.in. głosi, że życie na Ziemi zostało zapoczątkowane przez pozaziemską cywilizację, ogłosiło, że udało się jej sklonować człowieka. Przedstawiciele przedsiębiorstwa ogłosili, że wiedza o tym jak tego dokonać została im przekazana przez obcą cywilizację. Jako dowód na to, że rzeczywiście doszło do sklonowania, zaproponowali oni wykonanie testów genetycznych na rzekomym klonie – dziewczynce o imieniu Eve. Przedsiębiorstwo udostępniło zdjęcia i film wideo pokazujący dziewczynkę, jednak w momencie gdy kilka laboratoriów genetycznych zaproponowało wykonanie tych testów, przedsiębiorstwo odmówiło im dostępu do dziecka i nigdy nie ujawniła jej nazwiska, twierdząc, że jej rodzice odmówili zgody na ich wykonanie.
Clonaid mimo to wciąż się reklamuje w prasie, proponując klonowanie noworodków ze śmiertelnymi wadami porodowymi. Istnieje kilka małżeństw, które oficjalnie przyznały się, że zapłaciły przedsiębiorstwu 500 000 dolarów i obecnie oczekują w kolejce na wykonanie klonowania.
Panos Zavos, naukowiec pochodzenia greckiego, pracujący w Południowej Afryce, ogłosił, że 17 stycznia 2004 udało mu się otrzymać sklonowany dwutygodniowy embrion, który został wszczepiony do macicy 35-letniej kobiety. Jednakże embrion został odrzucony w macicy i kobieta nie zaszła w ciążę.
Kwestie etyczne i społeczne.
Genetyczne klonowanie ludzi jest często opacznie rozumiane jako kopiowanie identycznych pod każdym względem ludzi. Identyczność genetyczna nie jest równoważna całkowitej identyczności ludzi. Najlepszym przykładem są pary bliźniaków jednojajowych, które mimo posiadania identycznego genotypu, posiadają często bardzo różne osobowości. Klony będą miały to samo DNA, ale będą się wychowywały w różnych środowiskach i będą posiadały różne doświadczenia życiowe, które w różny sposób ukształtują ich osobowości.
W zasadzie, odpowiedź na pytanie na ile osobowości klonów będą do siebie podobne, wynika wprost z zagadnienia w jakim stopniu cechy psychiczne ludzi są determinowane genetycznie, a w jakim środowiskowo. Aktualnie zagadnienie to stanowi pole ciągłych dyskusji i badań.
Jakkolwiek technicznie sztuczne ludzkie klony nie różniłyby się niczym od bliźniaków jednojajowych, klonowanie prowadzące do tworzenia dorosłych jednostek ludzkich rodzi szereg problemów etycznych, prawnych, religijnych i społecznych.
Zagadnienia prawne.
Aktualnie w większości krajów wysoko uprzemysłowionych istnieje zakaz prowadzenia badań nad klonowaniem ludzi w celu ich powielania, zezwalają one jednak, w mniejszym lub większym stopniu, na badania z klonowaniem tkanek i embrionów ludzkich w celach medycznych.
W wielu krajach, ze względu na to, że sprawa ta zaistniała stosunkowo niedawno, nie ma jeszcze żadnych regulacji prawnych na ten temat.
Karta praw podstawowych Unii Europejskiej zabrania klonowania ludzi w celach reprodukcyjnych (art. 3).
W USA kilkakrotnie (w 1998, 2001 i 2003) rząd, z inicjatywy prezydenta Busha, próbował przeforsować w Kongresie ustawę o całkowitym zakazie jakiegokolwiek klonowania ludzi i ich tkanek. Za każdym razem jednak ustawa była odrzucana przez Senat. Powoduje to, że każdy ze stanów USA może uchwalać własne prawo w tym zakresie. Część stanów (zazwyczaj tych, w których legislaturach stanowych większość ma Partia Republikańska) wprowadziła pełny zakaz klonowania, z kolei inne mają mniej lub bardziej liberalne prawo w tym zakresie. W Nevadzie nie istnieją żadne regulacje w tej dziedzinie, co powoduje, że wszystkie przedsiębiorstwa zajmujące się badaniami nad klonowaniem ludzi (takie jak np. Clonaid) mają siedziby właśnie tutaj.
Rząd USA wprowadził zakaz finansowania jakichkolwiek badań nad klonowaniem ludzi ze środków federalnych, a także prowadzenia takich badań w ośrodkach badawczych znajdujących się pod kontrolą władz federalnych.
W Wielkiej Brytanii w styczniu 2001 rozpoczęto debatę parlamentarną mającą na celu określenie zasad klonowania embrionów ludzkich w celach medycznych (Human Embryology Act). Debata ta skończyła się formalnym odrzuceniem ustawy, ze względu na wygranie procesu przez grupę parlamentarzystów w Sądzie Najwyższym, który dopatrzył się luki prawnej, mogącej doprowadzić do legalizacji klonowania w celach reprodukcji ludzi. Poprawiona ustawa została jednak ponownie skierowana przez rząd Blaira do parlamentu i została ostatecznie przegłosowana w marcu 2002. "Human Embryology Act" dopuszcza wykonywanie eksperymentów nad klonowaniem tkanek i embrionów w celach medycznych, pod warunkiem zatwierdzenia programu badań przez specjalną komisję etyczną. Jak dotąd jedyne pozwolenie na tego rodzaju badania udało się uzyskać badaczom z University of Newcastle 11 sierpnia 2004.
W Rosji 20 maja 2002 r. uchwalono ustawę o przejściowym zakazie klonowania ludzi. Zakaz upłynął po 5 latach. Ustawa z 29 marca 2010 r. ponowiła zakaz mający obowiązywać do wejścia w życie ustawy, ustanawiającej procedurę stosowania biotechnologii w tym zakresie. W grudniu 2010 r. powstał projekt ustawy zakazującej klonowania ludzi bez ograniczeń czasowych.
Konstytucja Serbii z 2006 r. zabrania klonowania ludzi w art. 24.
W ONZ w 2001 r. rozpoczęła się debata na temat wprowadzenia ogólnoświatowego traktatu ustalającego zasady prowadzenia badań nad klonowaniem ludzi. Debata ta została rozpoczęta formalnie z inicjatywy rządu Kostaryki, choć w rzeczywistości najbardziej zainteresowany jest nią rząd USA, który zdaniem Lawrence’a Goldsteina, profesora medycyny molekularnej z University of California, San Diego, namówił rząd Kostaryki do jej rozpoczęcia. Rząd USA nie mógł formalnie rozpocząć tej debaty, gdyż w samym USA kwestia ta nie jest wciąż jasno uregulowana.
Jak dotąd debata ta nie zakończyła się żadnymi konkluzjami, ze względu na liczne kontrowersje i brak konsensusu. Żaden z dwóch projektów traktatu – kostarykańsko-amerykański, zakazujący całkowicie jakichkolwiek badań nad klonowaniem ludzi i belgijski, dopuszczający badania nad klonowaniem w celach medycznych, nie miały szansy uzyskać akceptacji wszystkich państw i zostały ostatecznie odłożone "ad acta". W 2005 r. Zgromadzenie Ogólne ONZ powzięło jedynie uchwałę wzywającą do zakazu wszelkiego klonowania ludzi, zarówno w celach reprodukcyjnych jak i terapeutycznych.
Podobnie wezwanie zawiera "Powszechna Deklaracja o Genomie Ludzkim i Prawach Człowieka" uchwalona 19 października 2005 r. podczas 33 sesji Konferencji Generalnej UNESCO w art. 11. Światowa Organizacja Zdrowia uznała klonowanie reprodukcyjne za niedopuszczalne.
Pierwszy protokół dodatkowy do Konwencji o prawach człowieka i biomedycynie otwarty do podpisu w Paryżu 12 stycznia 1998 r., obowiązujący od 1 marca 2001 r. zabrania klonowania istot ludzkich.
W Polsce Ustawa o leczeniu niepłodności głosi w art. 87: za tworzenie zarodka, "którego informacja genetyczna w jądrze komórkowym jest identyczna z informacją genetyczną w jądrze komórkowym innego zarodka, płodu, człowieka, zwłok lub szczątków ludzkich" grozi kara pozbawienia wolności od 6 miesięcy do lat 5.

</doc>
<doc id="104736" url="https://pl.wikipedia.org/wiki?curid=104736" title="Martina Hingis">
Martina Hingis

Martina Hingis (ur. 30 września 1980 w Koszycach) – szwajcarska tenisistka, zwyciężczyni pięciu turniejów wielkoszlemowych w grze pojedynczej, trzynastu w grze podwójnej i siedmiu w grze mieszanej (z Maheshem Bhupathim, Leanderem Paesem i Jamiem Murrayem), wicemistrzyni olimpijska w grze podwójnej podczas Igrzysk Olimpijskich w Rio w 2016 roku, członkini Międzynarodowej Tenisowej Galerii Sławy.
Hingis jest jedną z sześciu tenisistek w erze open, które liderowały jednocześnie w rankingach gry singlowej i deblowej, oraz najmłodszą w historii liderką rankingu tenisistek zarówno w grze pojedynczej, jak i podwójnej. W 1998 roku zdobyła Klasycznego Wielkiego Szlema w grze podwójnej. Jest najmłodszą w erze open triumfatorką turnieju wielkoszlemowego zarówno w singlu i w deblu. Zdobyła Puchar Hopmana w parze z Rogerem Federerem. Jedna z trzech tenisistek w historii (od momentu wprowadzenia rankingu komputerowego), która zakończyła karierę będąc liderką rankingu (była numerem jeden deblowej listy w 2017 roku, gdy ogłosiła koniec kariery). Łącznie spędziła 299 tygodni na fotelu liderki rankingu WTA – 209 singlowego i 90 deblowego.
Styl gry.
Martina Hingis jest tenisistką praworęczną z oburęcznym backhandem. Znana była z wykorzystywania na korcie swoich umiejętności taktycznych i technicznych, co wyróżniało ją spośród agresywnie grających rywalek. Jej atutem była umiejętność przewidywania, znakomicie ustawiała się na korcie, dysponowała precyzją zagrań i dobrym wolejem. Brakowało jej jednak siły fizycznej, która wkrótce stała się decydującym argumentem w tenisie kobiecym. Jednym z jej charakterystycznych zagrań był skrót, którym przerywała długie wymiany, wyprowadzając rywalkę z rytmu gry. Często po krótszej piłce kończyła punkt uderzeniem wolejowym. Jej najsilniejszym uderzeniem był oburęczny bekhend po linii.
Życiorys.
Wczesne dzieciństwo.
Martina Hingis urodziła się w Koszycach na terenie Czechosłowacji (dzisiejsza Słowacja) jako Martina Hingisová (zgodnie ze słowacką pisownią nazwisk żeńskich). Jej rodzice to Melanie Molitorová, która była klasyfikowana na dziesiątym miejscu rankingu tenisistek czechosłowackich oraz Karol Hingis, tenisista i trener tenisa, związany zawodowo z klubami tenisowymi. Córka Hingisów, która z założenia miała zostać wybitną tenisistką, otrzymała imię na cześć słynnej czechosłowackiej, a później amerykańskiej tenisistki, Martiny Navrátilovej. Początkowo trenowała jednak narciarstwo alpejskie.
Kiedy miała cztery lata, jej rodzice rozwiedli się. Razem z matką i dziadkiem przeprowadziła się do Rožnova. Tam Hingis zaczęła regularnie zajmować się tenisem i uczęszczała do miejscowego klubu. W wieku czterech lat wystąpiła w pierwszym turnieju. W 1987 jej matka wyszła za mąż za szwajcarskiego informatyka, Andreasa Zogga i przeprowadziła się do miejscowości Trübbach.
Przebieg kariery tenisowej.
Występy juniorskie.
Martina Hingis zaczęła grać w tenisa w wieku dwóch lat, pod okiem swojej matki, a później trenerki, Melanie Molitor. W 1993 zadebiutowała w juniorskich rozgrywkach Międzynarodowej Federacji Tenisowej, odpadając w pierwszej rundzie Halowych Międzynarodowych Mistrzostw Czech z Lenką Nemeckovą. Wkrótce osiągnęła półfinał we Florencji oraz finał w Santa Croce. W maju zdobyła juniorskie mistrzostwo Roland Garros po finale z Laurence Courtois 7:5, 7:5. Na kortach Wimbledonu została wyeliminowana w półfinale. W 1994 obroniła tytuł z Paryża, a także wygrała w grze podwójnej (w parze z Henrietą Nagyovą). Miesiąc później wygrała Mistrzostwa Europy w Szwajcarii. Występy juniorskie zakończyła finałem US Open, w którym uległa Meilen Tu.
1994–1995.
W marcu 1994 roku po raz pierwszy wystąpiła w turnieju z cyklu WTA Tour. Miało to miejsce w Zurychu, po pokonaniu Patty Fendick, przegrała w drugiej rundzie. W Filderstadt i Essen, gdzie wygrała z Sabine Hack i Heleną Sukovą odpadała w 1/4 finału. W październiku otrzymała licencję profesjonalnej tenisistki.
W styczniu 1995 zadebiutowała w turnieju wielkoszlemowym Australian Open na kortach Melbourne Park. W pierwszym meczu pokonała Jolene Watanabe, ale odpadła w kolejnej rundzie. W lutym znalazła się w ćwierćfinale halowych rozgrywek w Paryżu, gdzie wyeliminowała Katerinę Maleewą i Julie Halard-Decugis, a nie sprostała dopiero Steffi Graf. W Hamburgu pokonała: Janę Novotną, Judith Wiesner, Anke Huber, by w finale ulec Conchicie Martínez. W kolejnych turniejach przegrywała w pierwszych lub drugich rundach, przegrywając z zawodniczkami z czołowej dziesiątki rankingu.
W tym samym roku, w Hamburgu, partnerując Gigi Fernández, odniosła pierwsze turniejowe zwycięstwo w grze podwójnej. W sierpniu, grając z Ivą Majoli, doszła do finału Canadian Open oraz do trzeciej rundy US Open.
1996.
Gdy rozpoczynała sezon, sklasyfikowana była na dziewiętnastym miejscu rankingu WTA. Na Australian Open doszła do ćwierćfinału, gdzie została pokonana przez Amandę Coetzer. Tydzień później w pierwszej rundzie turnieju w Tokio pokonała Gabrielę Sabatini, zaś jednej czwartej uległa swojej deblowej partnerce, Majoli. W maju doszła do finału zawodów w Rzymie, wygrywając po drodze ze Steffi Graf wynikiem 2:6, 6:2, 6:3. Kilka kolejnych występów w wykonaniu Szwajcarki było mniej udanych. Niemiecka liderka klasyfikacji światowej zrewanżowała się na swoich koronnych kortach Wimbledonu. W sierpniu Hingis zadebiutowała na igrzyskach olimpijskich w Atlancie, gdzie w drugiej rundzie przegrała z Ai Sugiyamą 4:6, 4:6. W pierwszej wygrała z Joëlle Schad 6:0, 6:1. Miesiąc później po raz pierwszy doszła do półfinału Wielkiego Szlema, po przegranej w tej fazie z Graf podczas US Open 1996.
Pierwszy profesjonalny tytuł singlowy Hingis zdobyła w wieku szesnastu lat na halowej nawierzchni w Filderstadt. W finale pokonała Anke Huber 6:2, 3:6, 6:3. Wcześniej wyeliminowała Arantxę Sánchez Vicario i Lindsay Davenport. Tydzień później doszła do finału w Zurychu, lecz przegrała z Janą Novotną. Zdobyła także tytuł w Oakland, wygrywając z Monicą Seles. Zadebiutowała również w turnieju Mistrzyń, w którym zagrała w finale, po pięciosetowym boju, przegrała Steffi Graf. Wówczas była już numerem siedem w rankingu WTA.
W grze podwójnej sezon rozpoczęła na 68. pozycji w rankingu. Podczas imprezy Wielkiego Szlema w Melbourne, w parze z Ivą Majoli, przegrały w pierwszej rundzie z deblem Miho Saehi/Yuka Yoshida. W lutym i w marcu, grając z różnymi partnerkami, odpadała w pierwszych rundach. W trzech turniejach na ziemi – Hamburgu, Rzymie i Berlinie – przegrywała w finale. W tych dwóch pierwszych grała z Gigi Fernández, zaś w ostatnim z wymienionych z Heleną Sukovą, z którą grała do końca sezonu. W lipcu, podczas Wimbledonu, Hingis zdobyła pierwsze mistrzostwo wielkoszlemowe. W ćwierćfinałach pokonały rozstawione z „jedynką” Sánchez Vicario i Novotną. Awansowała też do 1/2 finału US Open, finału w Filderstadt i wygrały w Zurychu. W sierpniu startowała w letnich igrzyskach olimpijskich, razem z Patty Schnyder. Szwajcarki przegrały w ćwierćfinale z parą reprezentującą Holandię Manon Bollegraf i Brendą Schultz-McCarthy 4:6, 3:6. W Masters, wraz z Sukovą, odpadły w pierwszym meczu.
1997–1998.
Hingis awansowała na czwarte miejsce w klasyfikacji indywidualnej rankingu WTA. Sezon 1997 rozpoczęła triumfem w Sydney, gdzie nigdy nie odnosiła dobrych wyników. Dwa tygodnie później była już mistrzynią Australian Open po mało wymagającym finale z Mary Pierce. Serię wspaniałych zwycięstw (która dała jej cztery kolejne tytuły) przerwała Chorwatka Majoli w finale French Open. Na Wimbledonie Szwajcarka także okazała się niepokonana. Powróciła w Stanford i San Diego, uległa dopiero Davenport w trzeciej rundzie w Los Angeles. Została triumfatorką US Open, kompletując tym samym cztery finały Wielkiego Szlema w jednym roku kalendarzowym. Awansowała do Masters, ale przegrała w ćwierćfinale. Przez cały sezon została pokonana tylko w pięciu spotkaniach, wygrywając przy tym siedemdziesiąt pięć. Po turnieju w Miami, gdzie została mistrzynią, została nową liderką klasyfikacji indywidualnej (31 marca).
Pochodząca z Czechosłowacji Szwajcarka stała się gwiazdą światowych kortów, a swoją dominację potwierdziła niezwykłymi wyczynami deblowymi. Na koniec roku 1997 osiągnęła w tej konkurencji rewelacyjny bilans – pięćdziesiąt dwa zwycięstwa i osiem porażek (87%). Na początek wygrała Australian Open razem z Natallą Zwierawą, tracąc po drodze tylko jednego seta. Występowała z różnymi partnerkami. W Tokio z Fernandez doszła do finału, ale zwyciężyła w Paryżu z Novotną. Zdobyła tytuł w Hilton Head i była w półfinale Roland Garros. Odpadła w ćwierćfinale Wimbledonu, a razem z Sánchez Vicario awansowała do najlepszej czwórki US Open. W rozgrywkach halowych okazała się najlepsza w Lipsku, Filderstadt i Zurychu, zapewniając sobie udział w Masters. Hiszpanka i Szwajcarka przegrały pierwsze spotkanie w Nowym Jorku.
Niespodziewanie odpadła już w pierwszym meczu w sezonie 1998 z Venus Williams w Sydney. Wkrótce jednak udało się jej obronić mistrzostwo Australian Open. W Tokio pokonana w finale, triumfowała w Indian Wells – w decydującym meczu z Lindsay Davenport. Starsza z sióstr Williams wyeliminowała ją również w półfinale w Miami. Na etapie ćwierćfinałów Hingis ograła jej siostrę, Serenę. Tenisistka ponownie okazała się niepokonana w Hamburgu, a potem również w Rzymie. W międzynarodowych mistrzostwach Francji znalazła się w półfinale, gdzie przegrała 3:6, 2:6 z Monicą Seles. Na tym samym etapie zakończyła starania o trofeum wimbledońskie. Nie dodała do swojego konta ani jednego tytułu w US Open Series, ale w najważniejszym z turniejów, czyli US Open, doszła do finału, pokonana przez Lindsay Davenport. Niepowodzenia w sezonie halowym i utratę fotela liderki rankingu na rzecz wspomnianej Amerykanki powetowała sobie pierwszym w karierze triumfem w Masters. W finale wygrała z Davenport 7:5, 6:4, 4:6, 6:2. W sumie w osiemnastu startach aż siedemnaście razy osiągnęła przynajmniej ćwierćfinał.
Hingis przejęła kontrolę również nad konkurencją deblową. W 1998 roku zdobyła Klasycznego Wielkiego Szlema w grze podwójnej. Uczyniła to jako czwarta kobieta w historii (wcześniej Maria Bueno w 1960 oraz Martina Navrátilová i Pam Shriver w 1984). W Melbourne partnerowała jej Mirjana Lučić, a w Paryżu, Londynie i Nowym Jorku Jana Novotná. 8 czerwca 1998 została liderką klasyfikacji deblowej i jedną z sześciu tenisistek w historii, które przewodziły jednocześnie w obydwu rankingach WTA. Szwajcarka wzięła udział w turnieju kończącym sezon, ale razem z Novotną zostały pokonane w ćwierćfinale przez Yayuk Basuki i Caroline Vis.
1999.
Mistrzostwo w Chase Championships nie pozwoliło Hingis powrócić na pierwsze miejsce w klasyfikacji. W styczniu po raz trzeci z rzędu wygrała Australian Open, tym razem eliminując w finale nierozstawioną Amélie Mauresmo. Najlepszą tenisistką świata została ponownie, dopiero gdy triumfowała w Tokio. Po serii mniej udanych występów zwyciężyła w Hilton Head oraz w Berlinie. W czerwcu awansowała do finału Roland Garros. Był to jedyny turniej wielkoszlemowy, którego jeszcze nie wygrała. Nie udało się jej to i tym razem. Szwajcarka przegrała ze Steffi Graf po meczu, który został uznany w głosowaniu kibiców za najlepszy pojedynek w trzydziestoletniej historii organizacji tenisistek zawodowych WTA. Mecz ten, w którym Hingis serwowała na wygranie turnieju przy 5:4 w drugim secie, załamał ją psychicznie – złościła się na korcie, próbowała serwować od dołu (co jest bardzo źle przyjmowane przez widzów), wreszcie popłakała się – popadła w konflikt z matką-trenerką. Zawodniczka z Koszyc podczas konferencji prasowej po przegranym meczu pierwszej rundy Wimbledonu zapytana, dlaczego odrzuciła propozycję gry deblowej u boku Jany Novotnej obraziła ją, mówiąc: „ona jest za stara i powolna”.
Do dobrej gry powróciła w San Diego, by później osiągnąć ostatni wielkoszlemowy finał na obiektach USTA National Tennis Center w Nowym Jorku. Wygrała zawody w Filderstadt, ale już do końca sezonu nie potrafiła odeprzeć ataków coraz lepiej grających tenisistek amerykańskich. W pozostałych imprezach przegrywała z trio Davenport, Williams, Williams.
Szwajcarka rzadziej występowała w grze podwójnej, ale za to była bardzo skuteczna. Nawiązała współpracę z młodą Rosjanką, Anną Kurnikową, tworząc z nią jeden z najlepszych debli kobiecych w historii. Wspólnie wygrały Australian Open i były w finale Roland Garros. W pozostałych zawodach wielkoszlemowych Szwajcarka nie wystartowała. W sumie Hingis przegrała tylko trzy mecze deblowe, a na koniec roku razem z Kurnikową zostały mistrzyniami Chase Championships w Nowym Jorku.
2000.
Celem Hingis w sezonie 2000 stało się utrzymanie pozycji numer jeden w klasyfikacji indywidualnej. Tymczasem w Melbourne doszło do sensacji, bowiem po raz pierwszy od 1997 roku w Australian Open nie triumfowała Szwajcarka. W finale uległa Lindsay Davenport w dwóch setach. Po zwycięstwach w Tokio i Scottsdale trafiła na Amerykankę w finale w Indian Wells i została pokonana – w ostatnim secie do zera. Zrewanżowała się dwa tygodnie później w finale w Miami. Doszła do półfinału French Open i ćwierćfinału Wimbledonu. Coraz częściej przegrywała z siostrami Williams, także w jednej drugiej finału US Open. Na nawierzchni dywanowej wygrała trzy turnieje, by potwierdzić swoją dominację w Chase Championships. W decydującej rozgrywce ograła Monicę Seles.
Z tą właśnie Amerykanką Szwajcarka próbowała sił w grze deblowej, jednak początkowe niepowodzenia w Australii zakończyły ich współpracę. Hingis ponownie zaczęła grać z Kurnikową, z którą wygrała turniej w Moskwie. Tenisistka traciła definitywnie dominację w grze podwójnej, a na pozycję liderek wysunęły się siostry Williams, Lisa Raymond i Rennae Stubbs oraz Cara Black i Jelena Lichowcewa.
2001.
Po triumfie w Pucharze Hopmana razem z Rogerem Federerem w 2001 roku zwyciężyła w zawodach w Sydney, a po drodze po puchar pokonała m.in. Kim Clijsters 6:4, 6:4, Serenę Williams 6:4, 7:5, a w finale Lindsay Davenport 6:3, 4:6, 7:5. Po raz piąty z rzędu doszła do finału Australian Open, wygrywając z obiema siostrami Williams – w ćwierćfinale pokonała Serenę 6:2, 3:6, 8:6, a w półfinale Venus 6:1, 6:1. W meczu mistrzowskim uległa Jennifer Capriati 4:6, 3:6.
W dalszej części sezonu odnotowywała bardzo dobre rezultaty (najgorszy to ćwierćfinał w Amelia Island) m.in. wygrywając w pierwszej edycji turnieju w Doha i Dubaju. Po półfinale French Open, w którym po raz trzeci w sezonie przegrała z Capriati 4:6, 3:6, odniosła najbardziej sensacyjną porażkę – w meczu otwarcia na Wimbledonie z Virginią Ruano Pascual 4:6, 2:6. Później osiągnęła trzy półfinały: w San Diego (porażka z Monicą Seles 3:6, 4:6), Los Angeles (ponownie z Seles 3:6, 6:1, 4:6) i W US Open (z Sereną Williams 3:6, 2:6), ale nie wygrała już żadnego turnieju WTA. W październiku, w meczu półfinałowym we Filderstadt odniosła kontuzję i skreczowała przeciwko Lindsay Davenport. Szwajcarka przeszła operację prawej kostki, a rezygnacja z udziału w Turnieju Mistrzyń i obrony tytułu wywalczonego przed rokiem, kosztowała ją spadek na czwarte miejsce w rankingu WTA.
2002–2003.
W styczniu 2002 roku Hingis po raz trzeci wygrała turniej w Sydney oraz po raz szósty z rzędu znalazła się w finale Mistrzostw Australii, w którym znowu została pokonana przez Capriati 6:4, 6:7(7), 2:6. Szwajcarka miała cztery piłki meczowe, ale żadnej nie wykorzystała. Jednocześnie Hingis triumfowała w grze podwójnej z Anną Kurnikową. W lutym po raz czwarty z rzędu awansowała do finału w Tokio, w którym pokonała Seles 7:6(6), 4:6, 6:3.
W marcu przegrała w finale Indian Wells z Daniela Hantuchovą 3:6, 4:6 i w ćwierćfinale turnieju w Miami z Sereną Williams 4:6, 0:6. Później wystąpiła w ostatniej edycji turnieju w Hamburgu. W grze pojedynczej przegrała w półfinale z Venus Williams 5:7, 3:6, a w grze podwójnej w parze z Barbarą Schett triumfowała w turnieju. W maju ponownie operowano jej kostkę, tym razem lewą, co sprawiło, że nie grała przez znaczną część sezonu.
Wróciła na serię turniejów przed US Open, w których doszła do dwóch ćwierćfinałów: w Montrealu i New Haven. Podczas wielkoszlemowego US Open przegrała już w czwartej rundzie z Monicą Seles 4:6, 2:6. W turnieju gry podwójnej wraz z Anną Kurnikową odpadły w ćwierćfinale po porażce z późniejszymi triumfatorkami Virginią Ruano Pascual i Paolą Suárez 3:6, 3:6. W październiku przegrała w drugiej rundzie w Filderstadt z Jeleną Diemientjewą 3:6, 1:6. Nie doszło do planowanego wznowienia startów na wiosnę 2003 i Hingis ogłosiła, że kończy karierę tenisową. Miała wówczas nieco ponad dwadzieścia dwa lata.
Do tego momentu urodzona w Koszycach Szwajcarka miała na koncie czterdzieści tytułów indywidualnych (w tym pięć wielkoszlemowych) i trzydzieści sześć deblowych. Liderowała rozgrywkom kobiecym przez dwieście dziewięć tygodni, co dawało jej czwarty rezultat w historii (za Steffi Graf, Martiną Navrátilovą i Chris Evert).
2004–2005.
Hingis zajmowała się działalnością charytatywną i taki też był cel jej występu w pokazowej imprezie tenisowej w Pattaya w 2005 roku. Ponadto okazjonalnie komentowała rozgrywki tenisowe oraz poświęcała się jeździe konnej.
Pomimo niepowodzenia w Tajlandii – odpadła w pierwszej rundzie z Marlene Weingärtner – 29 listopada 2005 roku ogłosiła, że wznawia zawodową karierę.
2006–2007.
Powróciła do rywalizacji w styczniu 2006 w Gold Coast, osiągając tam półfinał. Kilka tygodni później zagrała w pierwszym od czterech lat turnieju wielkoszlemowym w Melbourne. Tam doszła do ćwierćfinału, ulegając Kim Clijsters. Po zakończeniu rozgrywek w Australii wystartowała w Tokio i tam była w finale, pokonana przez Jelenę Diemientjewą. W marcu osiągnęła półfinały ważnych imprez w Dosze i Indian Wells. Pierwszy turniejowy triumf po wznowieniu kariery osiągnęła na kortach ziemnych w Rzymie, gdzie w decydującym pojedynku ograła Dinarę Safinę 6:2, 7:5.
Na Roland Garros wyeliminowana w ćwierćfinale, ponownie przez Clijsters; wystartowała dopiero w Wimbledonie, gdzie odpadła już w trzeciej rundzie. W sierpniu znalazła się w finale w Montrealu (porażka z 19-letnią Aną Ivanović 2:6, 3:6), ale z nowojorskim Flushing Meadows pożegnała się po dwóch meczach – jako rozstawiona z nr 9 przegrała z zajmującą 112 pozycję w rankingu Virginie Razzano 2:6, 4:6. Pod koniec września udała się do Kalkuty, gdzie jako najwyżej rozstawiona triumfowała bez straty seta. Awansowała na siódme miejsce w rankingu WTA i zakwalifikowała się do Sony Ericsson Championships. Tam przegrała dwa mecze grupowe i tym samym nie zdołała przedostać się do półfinałów, zajmując w gronie czterech tenisistek trzecie miejsce.
W styczniu 2007 doszła do finału w Gold Coast, ulegając w nim Dinarze Safinie 3:6, 6:3, 5:7 oraz ćwierćfinału Australian Open. Na początku lutego wygrała turniej Toray Pan Pacific Open w Tokio, w finale triumfując 6:4, 6:2 nad Aną Ivanović, wyeliminowawszy w półfinale broniącą tytułu Diemientjewą 6:4, 6:3. W lutym odpadła w ćwierćfinałach turniejów w Dubaju i Doha, przegrywając z Danielą Hantuchovą kolejno 6:1, 4:6, 4:6 oraz 4:6, 3:6. W kwietniu w Miami odniosła sensacyjną porażkę z Agnieszką Radwańską w trzeciej rundzie. Z powodu kontuzji wycofała się z wielkoszlemowego French Open. Odpadła w trzeciej rundzie turniejów w Berlinie i San Diego po przegranych pojedynkach z Patty Schnyder – odpowiednio 4:6, 0:6 oraz 1:6, 7:6(4), 3:6. Na Wimbledonie uległa Laurze Granville i po tym występie zrobiła dłuższą przerwę w startach. Wystąpiła w kilku imprezach z cyklu US Open Series, ale w wielkoszlemowym US Open została wyeliminowana w trzecim spotkaniu przez Wiktoryję Azarankę. W październiku wzięła udział w zawodach w Pekinie. W drugiej rundzie uległa Peng Shuai 5:7, 1:6 i był to jej ostatni występ singlowy w głównym cyklu WTA.
2013.
Mimo iż zarzekała się, że na korty nigdy nie wróci zdecydowała się jednak zawiesić sportową emeryturę. W lipcu 2013 roku poinformowała, że zamierza wziąć udział w turnieju rangi WTA Premier w Carlsbadzie. Szwajcarka otrzymała dziką kartę do zawodów deblowych, w których jej partnerką miała być Daniela Hantuchová. Para osiągnęła ćwierćfinał, przegrywając z rozstawionymi z numerem trzecim Raquel Kops-Jones i Abigail Spears 6:4, 5:7, 3–10. W turniejach WTA Premier 5 w Toronto i Cincinnati zawodniczki przegrywały w drugiej rundzie.
Pod koniec sierpnia tenisistka brała udział w zawodach wielkoszlemowych w Nowym Jorku. W grze podwójnej, do której razem z Hantuchovą otrzymały dziką kartę, przegrała w swoim pierwszym meczu z najwyżej zostawionym deblem – Sarą Errani i Robertą Vinci – 3:6, 5:7. W grze mieszanej Szwajcarce towarzyszył Mahesh Bhupathi. Mikst odpadł w pierwszej rundzie.
2014.
W styczniu 2014 roku Hingis zajęła drugie miejsce w turnieju legend kobiet podczas Australian Open. W zawodach rangi WTA Premier Mandatory w Indian Wells grała razem z Sabine Lisicki. Para nie zdołała wygrać meczu. W Miami debel awansował do finału, w którym wygrał 4:6, 6:4, 10–5 z rozstawionymi z numerem drugim Jekatieriną Makarową i Jeleną Wiesniną. W Madrycie para osiągnęła drugą rundę, a w Rzymie pierwszą.
Od czerwca zmieniła swoją partnerkę deblową i zaczęła występy z Flavią Pennettą. Występy na nawierzchni trawiastej Szwajcarka rozpoczęła od udziału w finale deblowych zawodów w Eastbourne. Razem z Pennettą uległy 3:6, 7:5, 7–10 Chan Hao-ching i Chan Yung-jan. Na Wimbledonie, gdzie Hingis występowała razem z Wierą Zwonariową, przegrała w pierwszej rundzie z rozstawionymi z numerem czwartym Carą Black i Sanią Mirzą 2:6, 4:6. W grze mieszanej razem z Brunem Soaresem zanotowała ćwierćfinał.
Do końca sezonu Hingis grała razem z Pennettą. Awansowały do ćwierćfinału w Montrealu, ulegając w nim najwyżej rozstawionym Errani i Vinci 2:6, 6:3, 10–1, a w Cincinnati przegrały pierwszy mecz. Kolejny finał turniejowy para zaliczyła podczas wielkoszlemowego US Open. Tym razem debel został pokonany przez Jekatierinę Makarową i Jelenę Wiesninę w trzech setach – 6:2, 3:6, 2:6. Następnie razem z Belindą Bencic przegrały 4:6, 2:6 w drugiej rundzie w Tokio ponownie z duetem Black–Mirza.
Pod koniec sezonu szwajcarsko-włoski debel wygrał zawody w Wuhanie po finale z Black i Caroline Garcią 6:4, 5:7, 12–10. Na turniejach w Pekinie oraz Tiencinie wygrał po jednym meczu. Para triumfowała również w turnieju w Moskwie, pokonując w meczu mistrzowskim 6:3, 7:5 Caroline Garcię i Arantxę Parra Santonję. Tenisistki zakończyły rok na 9. miejscu najlepszych par deblowych sezonu, nie zakwalifikowując się do Turnieju Mistrzyń.
2015.
W sezonie 2015 Hingis razem z Sabine Lisicki wygrały turniej w Brisbane, w finale pokonując 6:2, 7:5 Caroline Garcię i Katarinę Srebotnik. W Sydney, razem z Pennettą, zanotowały ćwierćfinał. Dwa wygrane spotkania osiągnęły podczas Australian Open. W konkurencji gry mieszanej Szwajcarka powtórzyła wyczyn z 2006 roku i razem z Leanderem Paesem triumfowała w całych zawodach. W Dubaju i Dosze nie wygrały meczu.
W marcu nawiązała współpracę z Sanią Mirzą. W Indian Wells najwyżej rozstawione Hingis i Mirza zwyciężyły, nie tracąc przy tym seta. W meczu finałowym pokonały debel rozstawiony z numerem drugim – Jekatierinę Makarową i Jelenę Wiesninę wynikiem 6:3, 6:4. Kolejny triumf nad tymi zawodniczkami, tym razem zakończony wynikiem 7:5, 6:1, miał miejsce w finale turnieju w Miami.
Rozgrywki na nawierzchni ceglanej para zainaugurowała wygraną w Charleston, pokonując w finale 6:0, 6:4 Casey Dellacquę i Dariję Jurak. W Stuttgarcie tenisistki nie wygrały meczu, zaś w Madrycie doszły do ćwierćfinału, przegrywając z mistrzyniami tegorocznego Australian Open – Bethanie Mattek-Sands i Lucie Šafářovą 7:6(5), 3:6, 9–11. Dobre występy pozwoliły Hingis wrócić na drugie miejsce rankingu WTA deblistek po prawie 14 latach. W Rzymie przegrały w finale z Tímeą Babos i Kristiną Mladenovic 4:6, 3:6. Rezultatem zawodniczek na kortach wielkoszlemowych w Paryżu był ćwierćfinał, w którym ponownie okazały się gorsze od Mattek-Sands i Šafářovej (5:7, 2:6). W mikście z Paesem osiągnęła drugą rundę.
Zawody na trawie w Eastbourne debel zakończył na półfinale, przegrywając z Caroline Garcią oraz Katariną Srebotnik 5:7, 4:6. Podczas Wimbledonu Hingis zanotowała finały zarówno w grze podwójnej, jak i mieszanej. W finale rozgrywek deblowych szwajcarsko-indyjska para pokonała Makarową i Wiesninę 5:7, 7:6(4), 7:5. W trzecim secie przegrywały już 2:5, by wygrać kolejne pięć gemów i sięgnąć po dziesiąty deblowy tytuł wielkoszlemowy dla Hingis i pierwszy dla Mirzy. Następnego dnia razem z Paesem pokonali 6:1, 6:1 miksta w składzie Tímea Babos–Alexander Peya.
Przygotowania do US Open 2015 Hingis z Mirzą rozpoczęły od startu w Toronto, gdzie w półfinale, po raz drugi w ciągu dwóch miesięcy, przegrały z Caroline Garcią oraz Katariną Srebotnik 3:6, 2:6. W następnym tygodniu wystartowały w turnieju w Cincinnati. Według drabinki turnieju w półfinale znowu miały się spotkać z Garcią i Srebotnik, lecz francusko-słoweński debel przegrał w już pierwszym meczu z Chan Hao-ching i Chan Yung-jan, zatem Hingis i Mirza spotkały się w półfinale z tenisistkami z Tajwanu. Musiały w nim uznać wyższość rywalek, przegrywając 4:6, 6:0, 6–10. W ostatnich zawodach z cyklu US Open Series w New Haven nie wystartowała.
Podczas zawodów wielkoszlemowych w Nowym Jorku szwajcarska tenisistka zagrała z Paesem zaledwie trzy spotkania (w 2. rundzie i w ćwierćfinale rywale oddali mecz walkowerem). Spotkania w 1. rundzie i w półfinale zwyciężyli bez straty seta, a w meczu mistrzowskim pokonali nierozstawionych Amerykanów Bethanie Mattek-Sands oraz Sama Querreya 6:4, 3:6, 10–7. Turniej debla przebiegał pod dyktando rozstawionych z numerem pierwszym Hingis i Mirzy, które nie straciły nawet seta w całej imprezie. Najtrudniejszym meczem był ćwierćfinałowy pojedynek z Chan Hao-ching i Chan Yung-jan, w którym szwajcarsko-hinduska para w pierwszym secie przegrywała już 0:5. Zdołały jednak doprowadzić do tie-breaka, którego wygrały do 5. Drugi set był już formalnością i Hingis z partnerką ograły swoje pogromczynie sprzed trzech tygodni w Cincinnati wynikiem 7:6(5), 6:1. Półfinałowy mecz z pięciokrotną triumfatorką wielkoszlemowych zmagań deblowych Sarą Errani oraz byłą partnerką Hingis – Flavią Pennettą był zacięty tylko w pierwszym secie, wygranym do 4. W drugim Włoszki opadły z sił i Szwajcarka po raz drugi z rzędu awansowała do finału debla US Open – 6:4, 6:1. Dwa dni po triumfie w mikście zwyciężyła w grze podwójnej (wygrana nad Casey Dellacquą i Jarosławą Szwiedową 6:3, 6:3), zdobywając swój dwudziesty tytuł wielkoszlemowy.
Hingis z Mirzą starty w Azji rozpoczęły od wygranego turnieju w Kantonie, pokonując w finale gospodynie Xu Shilin i You Xiaodi 6:3, 6:1. Tydzień później odniosły siódmy wspólny triumf w sezonie pokonując w finale turnieju rangi WTA Premier 5 w Wuhanie Irinę-Camelię Begu i Monicę Niculescu 6:2, 6:3, kontynuując serię trzynastu kolejnych zwycięstw.
W następnym tygodniu podczas turnieju rangi WTA Premier Mandatory w Pekinie Szwajcarsko-Hinduski duet stracił seta już w pierwszym meczu w rywalizacji z Sarą Errani i Flavią Pennettą. Hingis z Mirzą otrząsnęły się w drugiej partii doprowadzając do supertiebreaka. W ostatniej partii wróciły ze stanu 4-6, wygrywając sześć kolejnych punktów, a cały mecz wynikiem 1:6, 6:4, 10–6. W ćwierćfinale spotkały się z bardzo dobrze serwującymi Julią Görges i Karolíną Plíškovą, które szybko objęły prowadzenie 4:0. Jednak od stanu 1:5 Hingis z Mirzą wygrały pięć kolejnych gemów. Görges z Plíškovą udało się doprowadzić do tie-breaka i przewagi w nim 4-2, lecz dwudziestokrotna zwyciężczyni turniejów wielkoszlemowych znowu podkręciła tempo wygrywając pierwszą partię 7:6 (7-5). Drugi set obył się bez takich serii i mecz zakończył się wynikiem 7:6(5), 6:4. Półfinałowy pojedynek z gospodyniami nie przysporzył rozstawionym z numerem pierwszym tenisistkom większych problemów i zakończył się wynikiem 6:2, 6:3. Mecz mistrzowski rozpoczął się od prowadzenia przeciwniczek Hingis i Mirzy, reprezentantek Tajwanu Chan Hao-ching i Chan Yung-jan 5:2. Jednak najlepsza para roku zdołała doprowadzić do tie-breaka, w którym, po godzinie walki uległy 9-11. Drugi set Szawjcarsko-Hinduski duet wygrał jednak do 1 i o mistrzostwie musiał zdecydować supertiebreak. Ostatnia partia została wygrana przy drugiej piłce meczowej, a cały pojedynek wynikiem 6:7(9), 6:1, 10–8. Dzięki temu zwycięstwu Hingis z Mirzą podwyższyły tegoroczny bilans z groźnymi tenisistkami z Tajwanu na 4 – 1.
W ostatnim starcie przed WTA Finals w Singapurze, pod nieobecność Sanii Mirzy, Hingis zdecydowała się wystąpić ze sklasyfikowaną na 94. pozycji rankingu Han Xinyun. Przystąpiły do turnieju rangi WTA International Tianjin Open i dzięki wysokiej pozycji Szwajcarki zostały rozstawione z numerem 1. W pierwszej rundzie zmierzyły się z parą Darija Jurak – Nicole Melichar. W pierwszym secie mimo prowadzenia 4:1 i piłki na przełamanie, uległy 5:7. Drugą partię wygrały 6:3, ale klęska w supertiebreaku do 2 zaprzepaściła szanse Martiny Hingis na pięćdziesiąty triumf deblowy w karierze.
Turniej Mistrzyń w Singapurze Hingis z Mirzą rozpoczęły bardzo dobrze i w grupie wygrały wszystkie trzy mecze: z Raquel Kops-Jones i Abigail Spears 6:4, 6:2, z Andreą Hlaváčkovą i Lucie Hradecką 6:3, 6:4 i na zakończenie z Tímeą Babos i Kristiną Mladenovic 6:4, 7:5. Jako jedyny zespół bez porażki awansowały do półfinału, w którym pokonały dobrze znane przeciwniczki z Tajwanu Chan Hao-ching i Chan Yung-jan 6:4, 6:2. Najłatwiejszym meczem okazał się być finał, w którym Szwajcarsko-Hinduski duet nie dał szans Hiszpankom Garbiñe Muguruzie i Carli Suárez Navarro wygrywając 6:0, 6:3. Dla Martiny Hingis było to pięćdziesiąte zwycięstwo w turnieju deblowym WTA, a dla Sanii Mirzy drugi z rzędu triumf w WTA Finals.
2016.
Kolejny sezon Szwajcarka rozpoczęła od wygranej w Brisbane w parze z Mirzą. Podczas całego turnieju najlepsza para 2015 roku straciła tylko jednego seta w wygranym meczu ćwierćfinałowym przeciwko Belindzie Bencic i Kristinie Mladenovic 6:3, 4:6, 10–6. W finale, przeciwko beneficjentkom dzikiej karty – Niemkom Angelique Kerber i Andrei Petković zacięta walka trwała tylko w pierwszym secie wygranym 7:5. Druga partia wygrana do jednego przypieczętowała dziesiąty wspólny triumf turniejowy oraz przedłużenie serii wygranych meczów do 26. Ostatnim przystankiem przed Australian Open był turniej w Sydney. Kłopoty Santiny zaczęły się w meczu półfinałowym przeciwko Jarosławie Szwiedowej i Raluce Olaru, gdy przegrały pierwszego seta do 4, a na początku drugiego straciły serwis. Przy stanie 4:6, 1:2 mecz został przerwany z powodu opadów deszczu. Przerwa podziałała na liderki deblowego rankingu WTA zbawiennie, gdyż po kilkugodzinnej przerwie wygrały kolejne 4 gemy, a seta do 3. W supertiebreaku Hingis z Mirzą objęły prowadzenie, którego nie oddały już do końca. Wynikiem 4:6, 6:3, 10–8 awansowały do siódmego finału turniej WTA z rzędu. Mecz mistrzowski rozpoczął się niemal identycznie jak półfinałowy. Rywalki, francuska para Caroline Garcia i Kristina Mladenovic, wygrały pierwszego seta do 1, a w drugim wyszły na prowadzenie 3:0 i 5:2. Wówczas oblicze najlepszej pary deblowej 2015 roku zmieniło się diametralnie – wygrały pięć kolejnych gemów wyrównując stan meczu. Decydująca partia przebiegła już pod ich dyktando, a wygrana 1:6, 7:5, 10–5 przypieczętowała jedenasty wspólny triumf Hingis z Mirzą.
Pierwsze trzy rundy Australian Open (z Mirzą) przeszła ze stratą zaledwie 14 gemów, eliminując po kolei pary Mariana Duque Mariño-Teliana Pereira 6:2, 6:3, Ludmyła Kiczenok-Nadija Kiczenok 6:2, 6:3, Swietłana Kuzniecowa-Roberta Vinci 6:1, 6:3. W ćwierćfinale po trzech setach pokonały niemiecko-amerykański duet Anna-Lena Grönefeld–Coco Vandeweghe 6:2, 4:6, 6:1, by w następnym spotkaniu nie dać rywalkom szans na wyrównaną walkę, odprawiając bez historii dobrze zazwyczaj serwujące Julię Görges i Karolínę Plíškovą 6:1, 6:0. Mecz mistrzowski z dwukrotnymi mistrzyniami wielkoszlemowych zmagań Andreą Hlaváčkovą i Lucie Hradecką przyniósł sporo emocji. Najpierw swoje podania wygrały Sania Mirza i Hradecká, a później nastąpiła seria ośmiu kolejnych przełamań, które zatrzymała dopiero Hingis wyprowadzając swój team na prowadzenie 6:5. Hlaváčková utrzymała swoje podanie i pierwszy set musiał rozstrzygnąć tiebreak, w którym nie było już emocji, gdyż Czeszki zdołały wygrać tylko jeden punkt. Druga odsłona, mimo że nadal wyrównana, została rozstrzygnięta przez najlepszą parę deblową 2015 roku do 3, dzięki czemu Hingis z Mirzą do zdobycia Niekalendarzowego Wielkiego Szlema brakuje tylko triumfu na kortach im. Rolanda Garrosa.
Podczas turnieju gry mieszanej broniący tytułu Hingis z Paesem doszli do ćwierćfinału, w którym musieli uznać wyższość Sanii Mirzy i Ivana Dodiga 6:7(1), 3:6.
Tydzień po triumfie w Australii Martina Hingis grając z Belindą Bencic w pierwszej serii spotkań w ramach Pucharu Federacji zdobyła decydujący punkt (6:3, 6:2) w meczu przeciwko Niemkom. W tygodniu zaraz po triumfie reprezentacyjnym wystąpiła wraz z Mirzą w nowym turnieju w St. Petersburgu. Od początku wyglądały na zmęczone i w gorszej formie. Jednak po tym poznaje się największych mistrzów, że wygrywają nawet kiedy gra się nie układa. W ćwierćfinale spotkały się z triumfatorkami turnieju w Moskwie z 2015 roku Jeleną Wiesniną i Darją Kasatkiną. Mecz jednak nie przyniósł spodziewanych emocji i skończył się wynikiem 6:4, 6:1. Półfinałowe przeciwniczki postawiły Santinie poprzeczkę zdecydowanie wyżej. Anabel Medina Garrigues i Arantxa Parra Santonja grały bardzo dobrze, a liderki rankingu zaczęły grać bardzo źle. W drugiej partii przegrywały już 0:4 i 1:5. Zdołały jednak odrobić straty i doprowadzić do tiebreaka, w którym jednak mimo prowadzenia 6-4, przegrały głównie przez błędy serwisowe Hingis. Supertiebreak przebiegał już jednak ze zdecydowaną przewagą pary rozstawionej z numerem pierwszym i dzięki zwycięstwu 7:5, 6:7(6), 10–6 awansowały do kolejnego finału. Mecz mistrzowski rozegrany koncertowo przyniósł najmniej emocji, a zwycięstwo 6:3, 6:1 nad Wierą Duszewiną i Barborą Krejčíkovą przedłużyło serie: wspólnych zwycięstw Hingis z Mirzą do 40., a liczbę triumfów do dziewięciu.
Pod koniec lutego wspólnie z Mirzą wystąpiły w turnieju rangi WTA Premier 5 w Doha. Zaczęły rywalizację od drugiej rundy, w której pokonały chiński duet Xu Yifan-Zheng Saisai 6:4, 4:6, 10–4. W ćwierćfinale spotkały się po raz drugi w przeciągu trzech tygodni z Rosjankami Wiesniną i Kasatkiną. Pierwszego seta wygrały łatwo do 2, ale w drugim zaczęły grać źle i dwukrotnie straciły swoje podanie. Od stanu 1:5 wygrały trzy kolejne gemy, jednak nie wystarczyło to do wygrania drugiej odsłony. W supertiebreaku zdołały wygrać tylko jeden punkt przy swoim serwisie, przez co ostatecznie przegrały pierwszy mecz w roku – 6:2, 4:6, 5–10. Serię kolejnych zwycięstw zakończyły na 41. Porażka w Katarze zapoczątkowała spadek formy Santiny. W marcu Hingis z Mirzą przegrała w Indian Wells i Miami (odpowiednio z Vanią King i Ałłą Kudriawcewą 6:7(7), 4:6 oraz Margaritą Gasparian i Monicą Niculescu 4:6, 2:6) oraz zrezygnowały ze startu w Charleston – tym samym nie obroniły pierwszych trzech wywalczonych wspólnie tytułów. W półfinałowej potyczce z reprezentacją Czech w ramach rozgrywek Pucharu Federacji Hingis znów musiała zdobyć decydujący punkt w deblu, jednak pod nieobecność Belindy Benic wystąpiła, z bardzo wyeksploatowaną (rozegrała dwa trzysetowe mecze singlowe w dwa dni), Viktoriją Golubic. Mimo podjęcia walki Szwajcarki przegrały 2:6, 2:6, a całe spotkanie 2-3 i nie awansowały do finału. Kolejne starty w Stuttgarcie i Madrycie mimo podjęcia walki w finale nie przyniosły kolejnych triumfów. Oba mecze przegrały z francuskim duetem Carolinie Garcii i Kristinie Mladenovic. W turnieju rangi WTA Premier 5 w Rzymie ponownie doznały smaku zwycięstwa, pokonując Rosjanki Makarową i Wiesniną w meczu mistrzowskim, notując 14. wspólny triumf. Po tygodniu przerwy Hingis z Mirzą wystartowały w wielkoszlemowym French Open, w którym dotarły jedynie do trzeciej rundy, przegrywając niespodziewanie i bez walki z Czeszkami Barborą Krejčíkovą i Kateřiną Siniakovą 3:6, 2:6. Szwajcarka wystąpiła także w mikście z Leanderem Paesem, zaliczając triumf w całej imprezie, kompletując karierowego Wielkiego Szlema w grze mieszanej z Hindusem. Ich przeciwnikami byli: deblowa koleżanka Hingis oraz Ivan Dodig.
Tydzień przed Wimbledonem Hingis z Mirzą wystąpiły w turnieju rangi Premier w Eastbourne. Wygrały tylko mecz otwarcia z parą Lucie Šafářová – Samantha Stosur 6:1, 2:6, 10–2, by w ćwierćfinale ulec niespodziewanie Dariji Jurak i Anastasiji Rodionowej 3:6, 3:6. W turnieju wimbledońskim Santina nadal nie odnalazła dobrej dyspozycji i jako obrończynie tytułu odpadły już w ćwierćfinale po porażce z późniejszymi finalistkami Tímeą Babos i Jarosławą Szwiedową 2:6, 4:6. W ostatnim występie przed Igrzyskami Olimpijskimi w Rio Hingis wystąpiła wraz z Mirzą w turnieju Rogers Cup w Montrealu. Mimo błyskotliwego zwycięstwa w pierwszym meczu przeciwko Naomi Broady i Shelby Rogers – 6:1, 6:1, w ćwierćfinale uległy zdecydowanie Christinie McHale i Asii Muhammad 4:6, 3:6.
Martina Hingis podczas Igrzysk Olimpijskich w Rio miała wystąpić w grze podwójnej z Belindą Bencic, a w mikście z Rogerem Federerem, lecz oboje wycofali się z rywalizacji przez kontuzje. W ostatniej chwili Hingis stworzyła parę deblową z Timeą Bacsinszky. Rozstawione z numerem piątym Szwajcarki od początku grały bardzo dobrze. W pierwszej rundzie pokonały bardzo groźne Australijki Darję Gawriłową i Samanthę Stosur 6:4, 4:6, 6:2. W drugiej ograły aktualne mistrzynie Indian Wells parę Bethanie Mattek-Sands-Coco Vandeweghe 6:4, 6:4. Ćwierćfinał z parą z Tajwanu Chan Hao-ching-Chan Yung-jan nie przyniósł spodziewanych emocji. Po przegraniu pierwszych trzech gemów wygrały kolejne dwanaście odnosząc przekonujące zwycięstwo 6:3, 6:0.
W walce o finał Szwajcarki pokonały reprezentantki Czech Andreę Hlaváčkovą i Lucie Hradecką 5:7, 7:6(3), 6:2. Jednak w meczu o złoty medal nie sprostały Rosjankom Jekatierinie Makarowej i Jelene Wiesninie 4:6, 4:6. Hingis, grająca po raz pierwszy w parze z Bacsinszky, odniosła największy sukces w reprezentacyjnej karierze.
Martina Hingis podczas turnieju olimpijskiego poinformowała, że zaprzestaje występów z Hinduską Sanią Mirzą i od tego momentu będą grać z innymi partnerkami. Zapewniła jednak, że wystąpią wspólnie w Turnieju Mistrzyń broniąc tytułu. Szwajcarsko-Hinduski duet, popularnie nazywany „Santiną”, zdominował rozgrywki deblowe w ciągu ostatnich dwóch lat: przez 18 miesięcy wspólnych występów wygrały 14 tytułów (w tym trzy wielkoszlemowe i Mistrzostwa WTA), a trzy razy przegrywały w finałach.
W pierwszym starcie po Igrzyskach wystąpiła wspólnie z Amerykanką Coco Vandeweghe w turnieju w Cincinnati. Awans do półfinału osiągnęły bez wychodzenia na kort. W pierwszej rundzie, jako para rozstawiona z numerem 4, miały wolny los. W dwóch kolejnych otrzymały walkowery kolejno od Kiki Bertens i Johanny Larsson oraz Sary Errani i Carli Suárez Navarro. W starciu półfinałowym pokonały Julię Görges i Karolínę Plíškovą 6:1, 6:4. W decydującym meczu stanęły naprzeciwko Sanii Mirzy i Barbory Strýcovej. Mimo prowadzenia w pierwszej partii 5:1 nie były w stanie jej wygrać. Przegrały kolejne sześć gemów i set zakończył się wynikiem 5:7. W drugiej sytuacja się odwróciła i to Hinduska z Czeszką objęły prowadzenie 5:1. Hingis z Vandeweghe udało się jeszcze wygrać trzy gemy, ale mecz ostatecznie przegrały 5:7, 4:6. Porażka w finale z Mirzą kosztowała Szwajcarkę utratę pierwszego miejsca w rankingu deblistek.
Podczas US Open 2016 wystąpiła w grze podwójnej i mieszanej. W mikście wraz z Leanderem Paesem miała bronić tytułu. Przez spadek rankingowy Hindusa (z 46. miejsca w czerwcu na 72. pod koniec sierpnia) nie zostali rozstawieni w turnieju. W pierwszej rundzie pokonali Sachię Vickery i Frances Tiafoe 6:3, 6:2, lecz drugiej odpadli już z rozstawionymi z nr 7: nową partnerką Hingis – Coco Vandeweghe i srebrnym medalistą Igrzysk w Rio w grze mieszanej Rajeevem Ram 6:7(1), 6:3, 11–13. W rozgrywkach gry podwójnej pań wraz z Amerykanką zostały rozstawione z numerem 6. W pierwszej rundzie musiały już zmierzyć się trudnymi rywalkami Anną-Leną Grönefeld i Květą Peschke i po trudnym meczu wygrały 4:6, 6:1, 6:2. W drugiej rundzie pokonały Maríę Irigoyen i Paulę Kanię 7:5, 6:3. W kolejnym starciu zmierzyły się z rozstawionymi z nr 11 Chinkami: Xu Yifan i Zheng Saisai i po ponad dwugodzinnym meczu wygrały 6:4, 4:6, 6:2. W starciu ćwierćfinałowym Szwajcarka zrewanżowała się za porażkę w trzeciej rundzie French Open Czeszkom Barborze Krejčíkovej i Kateřinie Siniakovej zwyciężając 6:1, 6:2. Hingis w walce o finał, po raz trzeci w sezonie, musiała uznać wyższość francuskiej pary Caroline Garcia – Kristina Mladenovic przegrywając 3:6, 4:6. Tym samym, drugi raz w sezonie, nie obroniła tytułu wielkoszlemowego (poprzednio podczas Wimbledonu).
Do obrony tytułu w Kantonie przystąpiła z nową partnerką – Jeleną Janković. W pierwszej rundzie, nie bez problemów, pokonały Brytyjki Jocelyn Rae i Anną Smith 6:3, 6:7(5), 10–5. Awans do półfinału osiągnęły w pięćdziesiąt minut, eliminując rodaczkę Hingis Viktoriję Golubic i Turczynkę İpek Soylu wynikiem 6:0, 6:1. W meczu o finał zmierzyły się z beneficjentkami dzikiej karty, parą z Białorusi Wolha Hawarcowa – Wiera Łapko. Mecz od początku nie układał się parze szwajcarsko-serbskiej, przegrały pierwszą partię, a w drugiej – swoje podanie na samym początku. Zdołały jednak doprowadzić do super tie-breaka. W decydującej części meczu rywalki szybko odskoczyły na 2-6, udało się wyrównać na 6-6. Jednak pod koniec Szwajcarka popełniła podwójny błąd serwisowy, a po chwili przegrała swoje drugie podanie. Białorusinki wykorzystały drugą piłkę meczową i spotkanie zakończyło się wynikiem 4:6, 6:3, 8–10. Z dawnej „Santiny” to Sania Mirza zyskała na jej rozpadzie, gdyż w tym samym czasie w parze ze Strýcovą wygrała już drugi turniej – w Tokio, mając realne szanse na awans z Czeszką do WTA Finals.
W Wuhanie i Pekinie wraz z Vandeweghe przegrała już w drugich rundach. Na szczęście dla Szwajcarki Sania Mirza z Barborą Strýcovą również wcześnie odpadły w stolicy Chin. Dzięki temu para Mirza-Strýcová nie zakwalifikowała się do Turnieju Mistrzyń w Singapurze. Hingis wystąpiła z Hinduską w WTA Finals, dzięki kwalifikacji uzyskanej już w czerwcu. W tym sezonie powrócono do systemu pucharowego. W pierwszym meczu „Santina” pokonała parę z Tajwanu Chan Hao-ching-Chan Yung-jan 7:6(10), 7:5. W meczu półfinałowym uległy już jednak rosyjskiej parze Jekatierina Makarowa-Jelena Wiesnina 6:3, 2:6, 10–6 żegnając się z marzeniami o obronie tytułu.
2017.
Od stycznia Hingis kontynuowała występy z Coco Vandeweghe. Jedynym występem przed Australian Open 2017 było Sydney. Rozstawione z numerem drugim przegrały już w drugiej rundzie z Tímeą Babos i Anastasiją Pawluczenkową 6:7(7), 4:6. Na tym samym etapie para zakończyła rozgrywki w turnieju gry podwójnej podczas Australian Open, przegrały z powracającymi do wielkiej formy Australijkami Ashleigh Barty i Casey Dellacquą 2:6, 5:7. W turnieju gry mieszanej po raz dziewiąty z rzędu wystąpiła z Leanderem Paesem. Podobnie jak przed rokiem odpadli w ćwierćfinale, ulegając parze Samantha Stosur – Sam Groth 3:6, 2:6. Tydzień później, przygotowując się do startu w Pucharze Federacji, wystąpiła z Belindą Bencic w turnieju w Petersburgu. Przez niski ranking młodszej ze Szwajcarek nie zostały rozstawione. Już w pierwszej rundzie przegrały z Gabrielą Dabrowski i Michaëllą Krajicek 4:6, 6:4, 3–10.
Od lutego rozpoczęła starty z Chan Yung-jan. W Dosze przegrały dopiero w półfinale z Olhą Sawczuk i Jarosławą Szwiedową 6:3, 2:6, 6–10. Tydzień później w Dubaju odpadły w ćwierćfinale z rewelacją sezonu – parą Andrea Hlaváčková – Peng Shuai 4:6, 2:6. W marcu przyszedł pierwszy sukces podczas turnieju w Indian Wells. W ćwierćfinale pokonały byłą partnerkę Hingis – Sanię Mirzę wraz z Barborą Strýcovą 6:4, 6:4, w następnej rundzie, triumfatorki Australian Open, Bethanie Mattek-Sands i Lucie Šafářovą 7:6(7), 7:5, by w meczu mistrzowskim nie dać szans Lucie Hradeckiej i Kateřinie Siniakovej 7:6(4), 6:2. W Miami para Mirza – Strýcová zrewanżowała się Hingis i Chan zwyciężając je w półfinale imprezy 7:6(6), 1:6, 4–10.
W połowie kwietnia Hingis wystartowała u boku Timei Bacsinszky w turnieju w szwajcarskim Biel. Mimo braku rozstawienia doszły aż do finału, w którym jednak nie sprostały drugiej parze turnieju, Hsieh Su-wei i Monice Niculescu, przegrywając 7:5, 3:6, 7–10.
Sezon na nawierzchni ziemnej Hingis ponownie z Chan Yung-jan rozpoczęła serią ośmiu kolejnych zwycięstw, wygrywając dwa duże turnieje: w Madrycie (pokonały w finale Tímeę Babos i Andreę Hlaváčkovą 6:4, 6:3) i w Rzymie (zwycięstwo nad Jekatieriną Makarową i Jeleną Wiesniną 7:5, 7:6(4)). Podczas French Open Szwajcarka z Tajwanką włącznie z meczem ćwierćfinałowym (pięć spotkań) straciły w sumie zaledwie dziesięć gemów. W półfinale jednak nie wygrały nawet seta przeciwko Mattek-Sands i Šafářovej (4:6, 2:6). W turnieju gry mieszanej, wraz z Paesem, odpadli już w pierwszej rundzie, ulegając duetowi Katarina Srebotnik – Raven Klaasen 4:6, 6:1, 2–10.
Sezon na trawie znowu rozpoczęły od dwóch triumfów: na Majorce (walkower od Jeleny Janković i Anastasiji Sevastovej) i w Eastbourne (zwycięstwo nad Ashleigh Barty i Casey Dellacquą 6:3, 7:5). Po tych turniejach Hingis powróciła na trzecie miejsce w rankingu deblowym WTA Tour. Wimbledon, podobnie jak wielkoszlemowy turniej w Paryżu, Hingis zaczęła od przekonujących zwycięstw. Mimo iż już w trzeciej rundzie zmierzyła się z Sanią Mirzą i Kirsten Flipkens straciła w meczu tylko sześć gemów. W ćwierćfinałowym meczu Szwajcarka zmierzyła się po raz czwarty w sezonie z Anną-Leną Grönefeld i Květą Peschke. Pierwszego seta przegrały z Niemiecko-Czeską parą do czterech, ale w drugim zwyciężyły 6:3. W decydującej partii prowadziły 4:2, by przegrać cztery kolejne gemy i odpaść z turnieju. W turnieju gry mieszanej wystąpiła po raz pierwszy od ponad dwóch i pół roku z nowym partnerem. Wraz z Jamiem Murrayem zostali rozstawieni z numerem pierwszym. Grając bardzo agresywnie i skutecznie Szwajcarsko-Brytyjski duet sięgnął po swój pierwszy wielkoszlemowy tytuł. W decydującym meczu pokonali zeszłorocznych zwycięzców Heather Watson i Henri Kontinena 6:4, 6:4.
Amerykańskie tournée Hingis z Chan rozpoczęły od występu w Toronto. Jednak podobnie jak na Wibledonie przegrały w ćwierćfinale z parą Grönefeld – Peschke (4:6, 4:6). Tydzień później w Cincinnati rozstawione z numerem drugim przeszły przez turniej w bardzo dobrym stylu. W ćwierćfinale pokonały Tímeę Babos i Andreę Hlaváčkovą 6:3, 6:2. W walce o finał pokonały, aktualną mistrzynię deblowych Australian i French Open, Lucie Šafářovą grającą z nową partnerką Barborą Strýcovą 7:6(5), 6:2. W meczu mistrzowskim wygrały z parą Hsieh Su-wei – Monica Niculescu 4:6, 6:4, 10–7. Podczas wielkoszlemowego US Open Szwajcarka wraz z Tajwanką nie przegrały nawet seta. Przez turniej przeszły grając bardzo agresywnie, mądrze i skutecznie. Najtrudniejszy pojedynek stoczyły w trzeciej rundzie z Kristiną Mladenovic i Anastasiją Pawluczenkową, wygrywając wynikiem 6:4, 7:5. W półfinale pokonały Sanię Mirzę z Peng Shuai 6:4, 6:4, by w finale bez trudu odprawić czeską parę Lucie Hradecká – Kateřina Siniaková 6:3, 6:2. W turnieju gry mieszanej, grając po raz drugi z Jamiem Murrayem, odniosła drugie zwycięstwo. Tym razem Hingis ponownie musiała się mierzyć z Anną-Leną Grönefeld i Květą Peschke, ale grające odpowiednio z Robertem Lindstedtem i Marcelo Demolinerem nie stanowiły już takiego zagrożenia i przegrały w pierwszej i drugiej rundzie. W meczu finałowym Szwajcarka z Brytyjczykiem musiała zmierzyć się z siostrą swojej deblowej partnerki Chan Hao-ching, grającej w parze z Michaelem Venusem. Po bardzo zaciętym spotkaniu ostatecznie jednak pokonała ich wynikiem 6:1, 4:6, 10–8. Tym samym Martina Hingis podczas US Open wygrała dwudziesty czwarty i dwudziesty piąty tytuł wielkoszlemowy.
Pod koniec września wystąpiły w turnieju w chińskim Wuhan, gdzie w ćwierćfinale zrewanżowały się parze Grönefeld – Peschke za poprzednie porażki, odprawiając rywalki wynikiem 6:1, 6:0. W półfinale nastąpiła powtórka z tej samej fazy z US Open – naprzeciwko Hingis z Chan stanęły Sania Mirza i Peng Shuai. Stojący na wysokim poziomie mecz zakończył się zwycięstwem wyżej rozstawionej pary 7:6(5), 6:4. W finale zagrały z Shūko Aoyamą i Yang Zhaoxuan. Zwycięstwo 7:6(5), 3:6, 10–4 było czternastym z kolei. Po tym sukcesie Martina Hingis powróciła na fotel liderki rankingu deblowego WTA (notowanie z 2 października 2017r). Kolejnym przystankiem najlepszej pary roku był Pekin. Tu znowu półfinałowymi rywalkami była para Mirza – Peng. I tym razem zwycięstwo odniosła Szwajcarka z Tajwanką (2:6, 6:1 10–5). Triumf 6:1, 6:4 w finale nad Tímeą Babos i Andreą Hlaváčkovą było osiemnastym kolejnym wygranym meczem i czwartym z rzędu triumfem turniejowym.
26 października, podczas konferencji prasowej oraz na swoim profilu na Facebooku ogłosiła, że Mistrzostwa WTA w Singapurze będą jej ostatnim turniejem w karierze. Poinformowała, iż decyzja ta została podjęta już dużo wcześniej, a dopiero teraz została podana publicznie. „Chcę zakończyć karierę będąc u szczytu, na własnych warunkach. Mam pełne wsparcie rodziny, WTA i sponsorów. To jest ten moment”. W pierwszym meczu turnieju Hingis z Chan po raz siódmy w sezonie musiały zmierzyć się z parą Anna-Lena Grönefeld – Květa Peschke. Odnosząc w tej rywalizacji piąte zwycięstwo (6:3, 6:2) awansowały do półfinału. W meczu o finał stanęły naprzeciwko Tímei Babos i Andrei Hlaváčkovej. Węgiersko-czeska para grająca bardzo agresywnie i skutecznie odniosła pierwsze zwycięstwo nad Hingis i Chan (czwarta konfrontacja w sezonie) zamykając drogę Szwajcarki do efektownego zakończenia sportowej kariery. Porażka zakończyła serię dziewiętnastu kolejnych wygranych meczów pary Chan Yung-jan – Martina Hingis.
2018.
Zakończywszy zawodniczą karierę tenisową Martina Hingis nie występowała w turniejach w sezonie 2018. Jednak w lutym wygrała pokazowy turniej legend podczas zawodów rangi WTA Premier w Petersburgu. W parze z Ivą Majoli pokonała reprezentantki gospodarzy Jelenę Diemientjewą i Anastasiję Myskinę 2:4, 4:1, 0:0 krecz. Aż do 18 marca 2018 roku była sklasyfikowana, wspólnie z Chan, na pierwszym miejscu rankingu deblowego WTA. Opuściła fotel liderki w wieku 37 lat 169 dni, co jest drugim wynikiem w historii rankingu komputerowego.
Starty reprezentacyjne.
Puchar Federacji.
Hingis reprezentowała Szwajcarię w rozgrywkach o Puchar Federacji w latach 1995–1998. Zadebiutowała w strefie euroafrykańskiej w konfrontacji z Łotyszkami. Odniosła wówczas cenne zwycięstwo singlowe nad Larysą Sawczenko i był to jedyny wygrany mecz z ekipą ze wschodniej Europy. Szwajcarki pokonały w kolejnym meczu grupowym Finki, a następnie uległy 1:2 Białorusinkom. Przegrała tam z Natallą Zwierawą.
W 1996 roku Szwajcaria awansowała z etapu kontynentalnego do drugiej grupy światowej. Zawodniczki z tego kraju ograły Jugosławię, Gruzję, Chorwację, Węgry i Rosję. Hingis zdobyła punkty w pojedynkach z Ivą Majoli, Jeleną Lichowcewą i Andreą Temesvári. W 1997 uczestniczyła w konfrontacjach o przejście do grupy światowej. Pokonała między innymi Florencię Labat i Karinę Habšudovą.
W 1998 Hingis wraz z koleżankami reprezentacyjnymi awansowała do finału grupy światowej. W ćwierćfinałach triumfowała nad Janą Novotną, w półfinałach nad Amélie Mauresmo i Julie Halard-Decugis. W finale samotnie zdobywała punkty dla drużyny, pokonując Conchitę Martínez i Arantxę Sánchez. To okazało się za mało, Szwajcarki przegrały 2:3.
W sumie w ciągu czterech lat występów w Pucharze Federacji Hingis wygrała dwadzieścia sześć pojedynków, a przegrała zaledwie cztery. Najlepszy bilans – 9:0 – ma na kortach dywanowych, halowych.
W 2015 roku Hingis wróciła do rozgrywek Pucharu Federacji po 17. latach przerwy. Przygotowująca się do Letnich Igrzysk Olimpijskich w 2016 roku Szwajcarka potwierdziła chęć występu w Reprezentacji w meczu barażowym o Grupę Światową przeciwko Polsce. Zaskoczeniem jednak był występ Hingis w singlu przeciwko Agnieszce i Urszuli Radwańskim. Był to pierwszy oficjalny singlowy występ pięciokrotnej mistrzyni turniejów wielkoszlemowych w grze pojedynczej od 2007 roku. Mimo odniesienia dwóch porażek (4:6, 0:6 z Agnieszką Radwańską i 6:4, 5:7, 1:6 z Urszulą Radwańską) Szwajcaria wygrała mecz z Polską 3-2, a Martina Hingis spełniła warunek występu na Igrzyskach.
Tydzień po triumfie w Australian Open 2016 Hingis grając w parze z Belindą Bencic w pierwszej serii spotkań w ramach Pucharu Federacji zdobyła decydujący punkt (6:3, 6:2) w meczu przeciwko Niemkom. Dzięki zwycięstwu 3-2 Szwajcaria po raz pierwszy od 18. lat awansowała do półfinału tych rozgrywek. W półfinałowej potyczce z reprezentacją Czech Hingis znów musiała zdobyć decydujący punkt w deblu, jednak pod nieobecność Benic wystąpiła, z bardzo wyeksploatowaną (rozegrała dwa trzysetowe mecze singlowe w dwa dni), Viktoriją Golubic. Mimo podjęcia walki Szwajcarki przegrały 2:6, 2:6, a całe spotkanie 2-3 i nie awansowały do finału.
Puchar Hopmana.
W rozgrywkach o Puchar Hopmana zadebiutowała w 1996 roku. Partnerowała Marcowi Rossetowi. Hingis wygrała wszystkie spotkania singlowe (przeciwko Nicole Bradtke, Brendzie Schultz, Anke Huber i Ivie Majoli). W finale jednak razem z Rossetem musieli skreczować przy stanie 5:5 w trzecim secie, zapewniając tym samym mistrzostwo Chorwatom, Majoli i Ivaniševiciowi.
W tym samym składzie w roku 1997 Hingis i Rosset zajęli drugie miejsce w swojej grupie i nie zdołali awansować do decydującej rozgrywki. Szwajcarka pokonała Irinę Spîrleę, Amandę Coetzer i Petrę Bangerow. W 1999 liderce rankingu partnerował Ivo Heuberger. Duet ze Szwajcarii zakończył rywalizację jako trzeci w swojej grupie.
W 2001 tenisistka pojechała do Perth razem z Rogerem Federerem. Zwyciężyli większość spotkań i odnieśli dwie porażki. W finale zmierzyli się z Amerykanami, których pokonali 2:1 i zdobyli Puchar Hopmana. Był to jednocześnie ostatni start Hingis w nieoficjalnych mistrzostwach świata par mieszanych.
Skandal dopingowy.
Podczas konferencji prasowej 1 listopada 2007 w Zurychu ogłosiła, że definitywnie kończy karierę sportową. Powodem decyzji były zarzuty, że podczas turnieju wimbledońskiego w jej organizmie wykryto kokainę, a także niekończące się kontuzje. 4 stycznia 2008 Międzynarodowa Federacji Tenisowa ogłosiła dwuletnią dyskwalifikację tenisistki za stosowanie niedozwolonych środków podczas wielkoszlemowego Wimbledonu. Ponadto na Hingis została nałożona kara finansowa – równowartość jej nagrody pieniężnej z tego turnieju.
Decyzja Międzynarodowej Federacji Tenisowej pozostaje kontrowersyjna, gdyż pomimo iż próbka A i B potwierdziły obecność w organizmie Hingis narkotyków, to badania DNA wykluczają taką możliwość.
Rekordy i podsumowanie kariery.
W trakcie trzynastu lat profesjonalnej kariery singlowej Hingis wygrała czterdzieści trzy turnieje. Karierę w grze podwójnej z powodzeniem kontynuowała do końca sezonu 2017. Może się pochwalić sześćdziesięcioma czterema tytułami w deblu i siedmioma w grze mieszanej. 31 marca 1997 objęła prowadzenie w światowej klasyfikacji WTA i została najmłodszą w historii jej liderką. Miejsce pierwsze zajmowała przez dwieście dziewięć tygodni, co daje jej czwarte miejsce w historii Ery Open. 8 czerwca 1998 awansowała na najwyższe miejsce na liście deblistek i została trzecią zawodniczką, liderującą obydwu konkurencjom jednocześnie (po niej uczyniły to jeszcze Lindsay Davenport, Kim Clijsters i Serena Williams). W sierpniu 2016 roku osiągnęła największy reprezentacyjny sukces sięgając po srebrny medal Igrzysk Olimpijskich w grze podwójnej podczas Igrzysk w Rio de Janeiro. Gdy w październiku 2017 roku ogłosiła definitywne zakończenie kariery, była wówczas ponownie najlepszą deblistką świata, a do tego jedną z najstarszych w historii rankingu WTA. Tylko Lisa Raymond była starsza piastując pierwsze miejsce na liście.
W 1998 roku ustanowiła Klasycznego Wielkiego Szlema w grze podwójnej. W 1997 roku zdobyła indywidualnie Małego Szlema, przegrywając jedynie w finale Roland Garros. Najwięcej tytułów wielkoszlemowych wywalczyła na kortach Australian Open, gdzie w latach 1997–2002 niezmiennie dochodziła do finałów rozgrywek singlowych. W Melbourne wygrała trzykrotnie w grze pojedynczej, pięciokrotnie w deblu i dwa razy w grze mieszanej. Jej największymi rywalkami były: Steffi Graf, Monica Seles, Lindsay Davenport, Venus Williams i Serena Williams.
Hingis szczególnie upodobała sobie turniej Toray Pan Pacific Open w stolicy Japonii, Tokio. W latach 1997–2002 oraz 2006–2007 dochodziła tam do finałów, pięciokrotnie zwyciężając. W grze podwójnej do decydujących meczów awansowała czterokrotnie w sezonach 1997–2000. Wygrała dwukrotnie.
Do Hingis należy również rekord w najdłuższej przerwie między zdobyciem wielkoszlemowych tytułów w deblu w całej historii kobiecego tenisa. Między Australian Open 2002 a następnym triumfem (Wimbledon 2015) minęło 13 lat. Może się też pochwalić drugim wynikiem w ilości lat między pierwszym, a ostatnim wielkoszlemowym tytułem w grze podwójnej – 22 lata (Wimbledon 1996 – US Open 2017).
Życie prywatne.
Hingis interesuje się jazdą konną, sama posiada trzy konie: Montanę, Sorrentę i Velvet. W mediach często określano ją jako „Czarną Wdowę”, spotykała się bowiem z mężczyznami, ale po pewnym czasie jej związki kończyły się rozstaniem. Tenisistkę kojarzono między innymi z Magnusem Normanem, Julianem Alonso, Ivo Heubergerem, Sergio Garcíą i Solem Campbellem. 29 grudnia 2006 roku podała informację o swoich zaręczynach z Radkiem Štěpánkiem, tenisistą z Czech. 12 sierpnia 2007 podczas jednej z konferencji prasowych Štěpánek podał informację o rozstaniu pary.
W marcu 2010 zaręczyła się ze szwajcarskim prawnikiem, Andreasem Bierri, ale nie doszło do ślubu. 10 grudnia 2010 w Paryżu Martina Hingis poślubiła młodszego od niej o sześć lat Francuza Thibaulta Hutin, z którym od stycznia 2013 roku była w separacji, a w październiku została oskarżona o jego pobicie.
W lipcu 2018 roku wyszła za mąż za Haralda Leemanna, lekarza szwajcarskich tenisistów. W dniu swoich trzydziestych ósmych urodzin poprzez Instagrama poinformowała, że spodziewają się dziecka.
Bilans spotkań z zawodniczkami z TOP 10 rankingu WTA.
Bilans bezpośrednich spotkań z tenisistkami, które kiedykolwiek znajdowały się w TOP 10 rankingu WTA Tour.

</doc>
<doc id="104737" url="https://pl.wikipedia.org/wiki?curid=104737" title="Syfaks">
Syfaks

Syfaks - III w. p.n.e. - król zachodniej Numidii; podczas trwania II wojny punickiej początkowo sprzymierzył się z Rzymianami, później zawarł pakt z Hazdrubalem, który w zamian dał mu swą córkę Sofonisbę za żonę. Walczył z Masynissą, królem wschodniej Numidii i został przez niego pokonany w 203. Zmarł w Rzymie jako jeniec.

</doc>
<doc id="104739" url="https://pl.wikipedia.org/wiki?curid=104739" title="Armando Guebuza">
Armando Guebuza

Armando Emílio Guebuza (ur. 20 stycznia 1943 w prowincji Nampula) – polityk mozambicki, prezydent Mozambiku od 2 lutego 2005 do 15 stycznia 2015.
Życiorys.
Czołowy działacz partii rządzącej Front Wyzwolenia Mozambiku (FRELIMO), były członek jej Biura Politycznego. Po śmierci prezydenta Samory Machela w wypadku lotniczym w październiku 1986, przez około dwa tygodnie sprawował wraz z innymi członkami Biura Politycznego FRELIMO obowiązki głowy państwa (ostatecznie szefem państwa został Joaquim Chissano). Pełnił także funkcję ministra spraw wewnętrznych (dwukrotnie) i transportu. Od 2002 pełni funkcję Sekretarza Generalnego FRELIMO.
Guebuza był faworytem wyborów prezydenckich w dniach 1 i 2 grudnia 2004, rozpisanych w związku z rezygnacją Chissano po 18-letnim okresie sprawowania prezydentury; wygrał wybory uzyskując ponad 63% głosów, został zaprzysiężony 2 lutego 2005.
W wyborach prezydenckich 28 października 2009 uzyskał reelekcję na stanowisku szefa państwa.
15 stycznia 2015 na stanowisku głowy państwa zastąpił go wyłoniony w wyborach prezydenckich 15 października 2014 były minister obrony Filipe Nyusi. 

</doc>
<doc id="104740" url="https://pl.wikipedia.org/wiki?curid=104740" title="Sykion">
Sykion

Sykion, Sikion (gr. Σικυών "Sikyōn", łac. "Sicyon") – greckie miasto na północy Peloponezu, położone nad rzeką Asopos, nieopodal Zatoki Korynckiej.
Politycznie nie odgrywało większej roli, pozostając w zależności od Argos lub Sparty. Stolica niewielkiego kraju (polis) graniczącego z Arkadią oraz z terytorium Koryntu i Fliuntu. Założycielem miasta miał być legendarny król Ajgialeos.
W trakcie pierwszej wojny messeńskiej (VIII wiek p.n.e.) Sykion był stronnikiem Argos, natomiast podczas drugiej wojny messeńskiej prosperował pod władzą tyranów z dynastii Ortagonidów (675-590 p.n.e.), którą założonej przez Ortagorasa. Po śmierci ostatniego z nich – Klejstenesa, w Sykionie zapanował ustrój republikański. W czasie II wojny peloponeskiej, wojny z Koryntem w roku 394 p.n.e. oraz wojny z Tebami w roku 371 p.n.e. miasto sprzymierzone było ze Spartą. W roku 303 p.n.e. Sykion został zburzony przez Demetriosa Polioketesa, który jednak odbudował go niedaleko miejsca zrujnowanego.
Miasto było miejscem narodzin Lizypa, a także Aratosa, który zapewnił mu przywództwo Związku Achajskiego wraz z przyznaniem części terytorium Koryntu oraz przewodnictwa nad igrzyskami istmijskimi. W roku 23 Sikion został zniszczony trzęsieniem ziemi.
Aż do czasów rzymskich (skonfiskowanie obrazów Pauzjasza przez Rzymian w 58 p.n.e.) Sykion stanowił centrum malarstwa. Przedstawicielami tzw. Szkoły sykiońskiej byli tak wybitni artyści, jak jej twórca Eupompos, Pamfilos, który wprowadził grafikę jako element nauczania, Pauzjasz czy jego następca Melantios. Charakteryzowała się technicznym nowatorstwem i warsztatową perfekcją (podstawy teoretyczne, perspektywa postaci, przezroczystość przedmiotu).
Obecnie na miejscu starożytnego Sykionu znajduje się osada wiejska.

</doc>
<doc id="104746" url="https://pl.wikipedia.org/wiki?curid=104746" title="Norma społeczna">
Norma społeczna

Norma społeczna – pojęcie wieloznaczne, używane najczęściej w jednym z trzech znaczeń:

</doc>
<doc id="104747" url="https://pl.wikipedia.org/wiki?curid=104747" title="Hyperbolos">
Hyperbolos

Hyperbolos (zm. 411 p.n.e.) – przywódca ludu ateńskiego podczas wojny peloponeskiej po śmierci Kleona (422 p.n.e.). Był najprawdopodobniej ostatnią ofiarą sądu skorupkowego.
Był obiektem ataków współczesnych mu komediopisarzy. Zginął zamordowany przez oligarchów z Samos.

</doc>
<doc id="104748" url="https://pl.wikipedia.org/wiki?curid=104748" title="Adaukta">
Adaukta

Adaukta - imię żeńskie pochodzenia łacińskiego. Męska wersja imienia Adaukt. 

</doc>
<doc id="104750" url="https://pl.wikipedia.org/wiki?curid=104750" title="Herb powiatu suskiego">
Herb powiatu suskiego

Herb powiatu suskiego przedstawia głowę orła na czerwonym tle. Po obu jej stronach znajdują się dwa złote świerki, a pod nią trzy białe belki. Głowa orła to część podobizny orła, która znajduje się w herbie województwa małopolskiego. Drzewa symbolizują bogactwo lasów tego regionu, a trzy białe belki - trzy miasta powiatu: Suchą Beskidzką, Maków Podhalański i Jordanów.
Herb został ustanowiony "Uchwałą Nr III/14/99 Rady Powiatu Suskiego z dnia 19 stycznia 1999 r."
Trzy srebrne belki to godło herbu Korczak - rodziny Komorowskich właścicieli "państwa suskiego" w XVI i XVIII w.
Zobacz też:

</doc>
<doc id="104752" url="https://pl.wikipedia.org/wiki?curid=104752" title="Flaga powiatu suskiego">
Flaga powiatu suskiego



</doc>
<doc id="104753" url="https://pl.wikipedia.org/wiki?curid=104753" title="Hypokaustum">
Hypokaustum



</doc>
<doc id="104754" url="https://pl.wikipedia.org/wiki?curid=104754" title="Zawał mięśnia sercowego">
Zawał mięśnia sercowego

Zawał mięśnia sercowego, zawał serca, potocznie atak serca () – martwica mięśnia sercowego spowodowana jego niedokrwieniem wskutek zamknięcia tętnicy wieńcowej doprowadzającej krew do serca.
Zawał mięśnia sercowego jest postacią choroby niedokrwiennej serca (obok nagłej śmierci sercowej, dławicy sercowej, przewlekłej choroby niedokrwiennej serca i tak zwanej kardiomiopatii niedokrwiennej). W krajach europejskich choroby układu krążenia (w szczególności serca, tętnic i żył) są najczęstszą przyczyną zgonów. Z powodu schorzeń sercowo-naczyniowych, w tym zawału mięśnia sercowego, umiera dwa razy więcej osób niż z powodu chorób nowotworowych.
Definicja.
Zgodnie ze stanowiskiem European Society of Cardiology, American College of Cardiology, American Heart Association i World Health Federation za uniwersalną definicję zawału przyjmuje się obecnie:
Przyczyny.
Do zawału mięśnia sercowego najczęściej dochodzi na tle miażdżycy tętnic wieńcowych w przebiegu choroby wieńcowej (często utożsamianej z chorobą niedokrwienną serca). Może ona doprowadzić do zwężenia tętnicy, pęknięcia blaszki miażdżycowej, zakrzepicy, a ostatecznie do niedrożności tętnicy. Ognisko miażdżycy w ścianie tętnicy wieńcowej nazywane jest właśnie blaszką miażdżycową powstałą na skutek odkładania się cholesterolu LDL (tzw. „zły cholesterol”) i innych tłuszczów w wewnętrznej ścianie tętnicy. Powoduje ona zmniejszenie światła tego naczynia i ograniczenie przepływu krwi – często w tych przypadkach pacjent odczuwa objawy dławicy piersiowej, nazywanej też dusznicą bolesną, przy wysiłku czy zdenerwowaniu.
Mechanizmem, który bezpośrednio prowadzi do zawału, jest pęknięcie lub krwotok do blaszki miażdżycowej albo narastanie zakrzepu na jej powierzchni. W 90% przypadków bezpośrednią przyczyną zawału mięśnia sercowego jest zakrzep, który powstaje w miejscu zwężonym przez blaszki miażdżycowe. Chorobowe złogi nie tylko zwężają naczynie, ale powodują również spustoszenia w jego ścianie. Gdy w końcu warstwa wewnętrzna pęka, krew wpływa do szczeliny, gromadzą się płytki krwi i uruchomiony zostaje proces krzepnięcia. Tak tworzy się niebezpieczny zakrzep. Jeśli wskutek tych zmian średnica naczynia zostanie zwężona powyżej 2/3 – 3/4 jego średnicy (krytyczne zwężenie tętnicy wieńcowej) wówczas zwykle dokonuje się zawał mięśnia sercowego w obszarze zaopatrywanym przez dane naczynie (mięsień sercowy ulega niedokrwieniu i w ciągu kilku-kilkunastu minut rozpoczyna się jego nieodwracalne uszkodzenie, które w wypadku nieprzywrócenia dopływu krwi prowadzi do powstania ogniska martwicy tego fragmentu mięśnia sercowego).
Krytyczne zwężenie światła (powyżej 2/3 średnicy) prawej tętnicy wieńcowej powoduje:
Krytyczne zwężenie światła gałęzi okalającej lewej tętnicy wieńcowej powoduje:
Zwężenie gałęzi międzykomorowej przedniej powoduje:
W rzadkich przypadkach przyczyną zawału może być zator tętnicy wieńcowej. Jest to skrzeplina krwi, która powstaje w organizmie, a następnie odrywa się i wędruje z prądem krwi. W miejscu jej zatrzymania się może dojść do całkowitego zamknięcia światła naczynia krwionośnego. Z powodów tętniczych ma to jednak miejsce stosunkowo rzadko. Inne rzadkie przyczyny zawału to zmiany zapalne tętnic wieńcowych (np. w kile, chorobie Kawasakiego), uraz (np. w wyniku wypadku komunikacyjnego) lub neuropochodne zaburzenia w regulacji przepływu krwi przez układ naczyń wieńcowych.Ogniskowa martwica mięśnia sercowego może pojawić się także w przebiegu wstrząsu i przy dużym przeroście mięśnia sercowego. Równie sporadyczną przyczyną zawału jest zamknięcie tętnicy wieńcowej przez nagły skurcz naczynia. Jeśli skurcz ustąpi dostatecznie szybko, chory odczuwa jedynie napad dusznicy. Jest to tak zwana angina Prinzmetala. Gdy jednak naczynie pozostanie zamknięte zbyt długo, zaopatrzenie mięśnia sercowego w tlen zostaje upośledzone i rozwija się zawał serca.
Czynniki ryzyka.
Zawał mięśnia sercowego występuje na ogół po 40. roku życia, częściej u mężczyzn niż u kobiet, zwłaszcza u osób otyłych i z nadciśnieniem tętniczym. Do czynników ryzyka należą:
Morfologia zawału mięśnia sercowego.
Dokonany zawał mięśnia sercowego pod względem morfologicznym jest zawałem bladym, w którym pojawia się martwica skrzepowa (denaturacyjna). Na obrzeżach ogniska zawałowego mogą powstać ogniska uszkodzenia reperfuzyjnego, w wyniku którego pojedyncze kardiomiocyty ulegają martwicy rozpływnej. Zawały powstają prawie wyłącznie w mięśniu komory lewej i w przegrodzie międzykomorowej serca (zawały komory prawej lub przedsionków są bardzo rzadkie).
Zawał mięśnia sercowego:
Przeprowadzony odpowiednio wcześnie zabieg udrożnienia zatkanej tętnicy wieńcowej powoduje, że nie dochodzi do martwicy i kolejnych etapów związanych z obumarciem fragmentu mięśnia sercowego – dlatego tak istotne znaczenie ma leczenie reperfuzyjne.
Makroskopowo zawał jest obszarem bledszej oraz mniej spoistej tkanki niż otaczający mięsień, otoczony wąskimi pasami (rąbkami) barwy czerwonej i żółtej.
Jeśli zawał pełnościenny jest niepowikłany, typowo przebiega on w czterech okresach:
Wbrew rozpowszechnionemu poglądowi, nie można w sposób pewny stwierdzić na stole sekcyjnym świeżo dokonanego zawału mięśnia sercowego. Aby potwierdzić zawał serca u zmarłej osoby, osoba taka musi żyć od chwili dokonania zawału co najmniej kilka godzin, aby w jej sercu można było stwierdzić dyskretne cechy martwicy widoczne morfologicznie. Problem wykrywania wczesnych zawałów serca jest ważnym zagadnieniem w medycynie sądowej. Dla stwierdzenia bardzo wczesnych zawałów stosuje się metody immunochemiczne i histochemiczne (np. zwiększenie fuksynofilii uszkodzonych włókien mięśniowych) pozwalające wykazać zmianę aktywności enzymów mięśniowych w ogniskach zawału, ale są to metody mało pewne, zwłaszcza gdy zwłoki zmarłego nie zostały poddane sekcji krótko po zgonie.
Objawy.
Przedmiotowe (obiektywne).
Czasem zawał prowadzi do nagłej i dramatycznie szybkiej śmierci sercowej, a zgon bywa pierwszym i ostatnim objawem choroby. Do zgonu mogą prowadzić groźne zaburzenia rytmu serca przebiegające ze znacznym przyspieszeniem jego czynności (tachyarytmie komorowe). Około 50% zejść śmiertelnych następuje w ciągu 1–2 godziny od wystąpienia objawów zawału mięśnia sercowego.
Postacie kliniczne zawału.
Podział kliniczny zawału (ostre zespoły wieńcowe).
Z punktu widzenia praktycznego, obecnie ostre niedokrwienie mięśnia sercowego nazywa się ostrym zespołem wieńcowym (OZW) (ang. "ACS – Acute Coronary Syndromes") i dzieli się na następujące jednostki kliniczne, gdyż implikuje to sposób postępowania leczniczego:
Niestabilną chorobą wieńcową (UA) oraz zawał serca bez uniesienia ST (NSTEMI) zalicza się jednej grupy, gdyż oba te stany chorobowe powstają z podobnej przyczyny – pęknięcia blaszki miażdżycowej z następowym narastaniem zakrzepu płytkowego, co doprowadza do zwężenia, ale nie do całkowitego zamknięcia światła naczynia.
W przypadku całkowitego zamknięcia naczynia dochodzi do zawału mięśnia sercowego z uniesieniem odcinka ST (STEMI) lub bardziej morfologicznie rzecz ujmując – zawału pełnościennego lub w szczególnie dramatycznych wypadkach – nagłego zgonu sercowego.
Kody Międzynarodowej Statystycznej Klasyfikacji Chorób i Problemów Zdrowotnych ICD-10 dotyczące zawału serca:
Rozpoznanie.
Według aktualnych zaleceń WHO, zawał można rozpoznać tylko i wyłącznie na podstawie przekroczenia norm stężeń biochemicznych markerów uszkodzenia mięśnia sercowego we krwi.
Enzymy wskaźnikowe w zawale serca.
Diagnostyka biochemiczna zawału mięśnia sercowego opiera się na oznaczaniu w surowicy krwi enzymów i innych białek uwalnianych do krwi w wyniku martwicy kardiomiocytów. W zależności od metod oznaczania tych białek, wartości referencyjne i wartości odcięcia mogą się znacznie różnić pomiędzy poszczególnymi ośrodkami.
W polskiej praktyce klinicznej określa się zazwyczaj obecnie.
Wraz z dwukrotnym zapisem EKG (w krótkim odstępie czasu) dla doświadczonego zespołu pozwala to prawie natychmiast, jednoznacznie i bez ryzyka pomyłki potwierdzić lub wykluczyć rozpoznanie.
Warto pamiętać, że część markerów nie jest specyficzna dla zawału – podniesienie poziomu ALAT, ASPAT, GGTP czy LDH towarzyszy także wielu innym schorzeniom, np. wątroby. Ich podwyższony poziom nie musi świadczyć o zawale.
Zapis EKG.
Najwcześniej do normy dochodzi fala Pardeego. Załamek T normalizuje się w ciągu kilku miesięcy, a dziura elektryczna może pozostać na stałe w zapisie EKG jako ślad po przebytym zawale.
W zapisie EKG różnicować można kolejne warstwy ogniska zawałowego w ścianie mięśnia sercowego (od „wewnątrz”):
Powyższe 3 strefy i ich obraz w EKG są charakterystycznymi cechami zawału serca w elektrokardiografii. W zależności od lokalizacji zawału poszukujemy ich w różnych odprowadzeniach, a na tej podstawie wysuwamy wnioski na temat lokalizacji zawału:
Leczenie.
Pierwsza pomoc przy zawale.
Pierwsza pomoc sprowadza się do ułożenia chorego w pozycji półsiedzącej (o ile jest przytomny) lub bocznej ustalonej (jeśli jest nieprzytomny), wezwaniu fachowej pomocy medycznej i kontroli tętna i oddechu (jeśli ustanie praca serca i oddech należy rozpocząć resuscytację krążeniowo-oddechową). W warunkach domowych należy podać 300–500 mg aspiryny doustnie i natychmiast wezwać karetkę. Nie podawać nitrogliceryny przy objawach wstrząsu: pacjent blady, zlany zimnym potem. Nie wolno podawać preparatów zawierających diklofenak, odradza się podawanie glikozydów nasercowych czy jakichkolwiek innych leków (w tym nasercowych lub nadciśnieniowych). Czas od wystąpienia pierwszych objawów do momentu dostarczenia chorego do szpitala decyduje o możliwości wykonania mechanicznej reperfuzji naczynia lub podania leków trombolitycznych, co ma decydujące znaczenie dla przeżywalności i stopnia uszkodzenia mięśnia sercowego.
Ostry zawał serca jest bowiem stanem naglącym, wymagającym szybkiej interwencji medycznej. Jednak około 60% chorych umierających z powodu zawału, ginie w pierwszej godzinie choroby – najczęściej jeszcze przed uzyskaniem kwalifikowanej pomocy lekarskiej. Jeśli ból w klatce piersiowej utrzymuje się około 15 minut, nie należy zwlekać z wezwaniem pomocy. Pierwsza godzina ataku serca jest rozstrzygająca, jednak w praktyce sprowadza się to do pierwszych 4 godzin. Opóźnienie leczenia wynika najczęściej z winy niezdecydowanego pacjenta (ociąganie się z wezwaniem pomocy lekarskiej dotyczy 62% pacjentów). Opóźnienie z winy transportu dotyczy 9% przypadków, a 29% opóźnień wynika z wewnątrzszpitalnych procedur.
W niektórych krajach (ostatnio także w Polsce) propaguje się dostęp przeszkolonych osób do defibrylatorów, w celu leczenia nagłego zatrzymania krążenia u osób z zawałem mięśnia sercowego.
Lekarz, jeżeli istnieje podejrzenie zawału, dokonuje pomiarów tętna, ciśnienia krwi oraz podłącza chorego do stałego monitoringu. Wykonuje EKG oraz zapewnia stały dostęp do żyły poprzez założenie kaniuli lub w cięższych przypadkach wkłucia centralnego. Podaje tlen, który powinien być nawilżony i podawany z prędkością 2-4 litrów na minutę. Powinien pobrać krew do badań oraz walczyć z bólem.
W etapie przedszpitalnym/medyczno ratunkowym stosuje się tzw. schemat OH BATON (Opioid – Morfina, Heparyna niefrakcjonowana, Beta-adrenolityk, Aspiryna, Tikagrelor, O-tlen, Nitrogliceryna). Pacjentowi podaje się mieszaninę tlenu z powietrzem maską twarzową, nitroglicerynę 0,4–0,8 mg podjęzykowo; aspiryna 300–500 mg doustnie; dożylna analgezja (Morfina); metoprolol p.o./i.v.; infuzja dożylna nitrogliceryny (jeśli ciśnienie pozwala) z infuzją 0,9% NaCl. Także jest ważne stworzyć kardiomonitoring – w ciągu transportu pacjent musi być monitorowany, aby w odpowiedniej chwili diagnozować zaburzenia rytmu serca.
Podczas zawału serca nie można dopuścić do stworzenia się zakrzepów, dlatego podaje się na samym początku kwas acetylosalicylowy (aspiryna) w dawce co najmniej 300 mg (aktualnie podanie aspiryny traktowane jest jako rutynowe postępowanie przedszpitalne), obecnie zaleca się również rutynowe podawanie klopidogrelu w dawce 300 mg lub 600 mg u tych pacjentów, u których planujemy PCI oraz heparynę w dawce 40-70 j.m./kg. Płytki krwi.
W każdym przypadku podejrzenia zawału (potwierdzonego lub nie) pacjenta należy pilnie i jak najszybciej dostarczyć do specjalistycznego ośrodka z dyżurną pracownią hemodynamiczną lub oddziałem kardiochirurgii interwencyjnej.
Zawał prawej komory.
Zawał obejmujący swoim zasięgiem mięsień prawej komory serca, mimo że nie częsty, jest przypadkiem szczególnym, w którym postępowanie różni się od procedur przyjętych w zawale lewokomorowym. Zawał prawej komory najczęściej przebiega z bradykardią i blokiem przedsionkowo-komorowym, ze względu na towarzyszące uszkodzenie węzła przedsionkowo-komorowego, zaopatrywanego w krew przez prawą tętnicę wieńcową. W ostrej fazie zawału nie wolno stosować azotanów (nitrogliceryna) oraz diuretyków. Należy zwalczać hipotonię wlewem płynów infuzyjnych oraz podawaniem leków o działaniu inotropowym dodatnim. W przypadku znacznie nasilonej bradykardii, gdy jest to możliwe, należy zastosować czasową stymulację celem uzyskania poprawy hemodynamicznej. Zwiększenie powrotu żylnego do prawej komory można uzyskać układając chorego w pozycji Trendelenburga.
Postępowanie medyczne przy ostrym zawale serca.
Udrożnienie zamkniętego naczynia wieńcowego.
Obecnie stosuje się trzy metody udrożnienia naczyń wieńcowych w zawale:
Zabieg angioplastyki wieńcowej.
Najnowsze badania wskazują, że najbardziej skuteczną metodą leczenia zawału jest angioplastyka wieńcowa. Kluczowym dla powodzenia zabiegu jest czas, jaki mija od pierwszych objawów do chwili, gdy pacjent trafia do szpitala na zabieg. W języku angielskim czas ten określa się jako "door-to-balloon" – "od drzwi (chorego) do balonika".
Zabieg angioplastyki wieńcowej wykonuje się w pracowniach hemodynamiki oddziałów kardiologii lub kardiologii inwazyjnej. Polega on na uwidocznieniu i udrożnieniu tętnicy dozwałowej.
Poprzez nakłucie w tętnicy udowej lub promieniowej wprowadza się do układu tętniczego specjalne cewniki, które po umieszczeniu w opuszce aorty pozwalają zobrazować tętnice wieńcowe serca. Wyróżniamy cewniki lewe i prawe, gdzie za pomocą lewego cewnika można podejrzeć lewą tętnice wieńcową składającą się z dwóch głównych gałęzi tj. gałęzi przedniej zstępującej (międzykomorowej przedniej) oraz gałęzi okalającej, a za pomocą prawego cewnika prawą tętnice wieńcową. Cały proces wprowadzania cewnika monitorowany jest na monitorze RTG. Następnie do tętnic poprzez cewniki wprowadza się płyn kontrastujący (koronarografia), który umożliwia zaobserwowanie ich przebiegu i zmian chorobowych. W miejsce zwężenia lub zakrzepicy zawałowej wprowadza się cieniutki drucik zwany prowadnikiem wieńcowym, który przechodzi przez zmianę (zwężenie) w tętnicy. Po prowadniku wieńcowym wprowadza się w miejsce zwężenia cewnik zaopatrzony w balonik do którego pompuje się płyn (jest to najczęściej mieszanka kontrastu z solą fizjologiczną) pod ciśnieniem od kilku do kilkunastu atmosfer. Balonik rozszerza światło zwężonego (zamkniętego) naczynia wieńcowego normalizując w nim przepływ krwi. Poszerzenia światła naczynia za pomocą balona (bez użycia stentu) nazywa się dylatacją, natomiast gdy na cewniku z balonem znajduje się stent (jest to metalowa siateczka, która podtrzymuje rozszerzone naczynie) nazywamy dylatacja z wszczepieniem stentu. To najskuteczniejsza metoda leczenia świeżego zawału serca z uniesieniem odcinka ST. Czasami może się zdarzyć, że zabieg angioplastyki jest niemożliwy do wykonania i wtedy konieczna jest operacja pomostowania aortalno-wieńcowego (bypass), która wiąże się z koniecznością wykonania torakotomii.
Optymalną metodą leczenia świeżego zawału serca (do 12 godz. od początku bólu) jest angioplastyka wieńcowa, pod warunkiem że jest wykonywana w ośrodku pełniącym 24-godzinny dyżur zawałowy przez doświadczonych operatorów w ciągu 90 minut od pierwszego kontaktu z lekarzem (pierwotna angioplastyka wieńcowa). W każdym przypadku, gdy nie są znane istotne przeciwwskazania, należy rozważyć i zaproponować choremu właśnie taką metodę postępowania.
Lekarze na oddziałach ratunkowych powinni być zaopatrzeni w specjalne formularze, które opisują algorytm postępowania, kończący się (przy potwierdzeniu zawału) skierowaniem pacjenta na leczenie trombolityczne lub do zabiegu angioplastyki. Inne postępowanie jest błędem w sztuce lekarskiej.
Tak prowadzony pacjent, jeśli trafił do lekarza w odpowiednim czasie, ma szanse na pełne wyleczenie – to znaczy uniknięcie martwicy fragmentu mięśnia sercowego i jakichkolwiek powikłań z tym związanych w przyszłości. Możliwy jest w takiej sytuacji pełny powrót do zdrowia i aktywności zawodowej.
Podanie leków fibrolitycznych.
W sytuacji, gdy istnieje możliwość wykonania pierwotnej angioplastyki wieńcowej podawanie leków fibrynolitycznych (tenekteplaza, reteplaza) powinno być stosowane tylko w wyjątkowych, uzasadnionych sytuacjach.
Leczenie zachowawcze i obserwacja chorego, czyli odstąpienie od udrożnienia zablokowanego naczynia wieńcowego przy świeżym zawale (za pomocą angioplastyki lub leków trombolitycznych) wobec obecnej wiedzy medycznej należy uznać za poważny błąd w sztuce lekarskiej, istotnie zagrażający życiu pacjenta i powodujący w przyszłości dużą szansę na to, iż chory zostanie inwalidą.
Jeśli ośrodek nie ma możliwości wykonania angioplastyki lub podania leków trombolitycznych to pacjent ze świeżym zawałem nie powinien do takiego ośrodka trafić. Małe, lokalne szpitale, bez pracowni kardiologii inwazyjnej i pracowni hemodynamiki, nie powinny przyjmować pacjentów ze świeżym zawałem serca, lecz kierować ich do ośrodków specjalistycznych.
Na chwilę obecną nie istnieje miejsce w Polsce oddalone od właściwie wyposażonego ośrodka o więcej niż 80 km, co gwarantuje dowóz pacjenta w czasie mniejszym niż 1 godzina. Zespoły Ratownictwa Medycznego wyposażone są w sprzęt teleradiologiczny pozwalający wykonać niezbędne badania (w tym oznaczenie markerów zawału i wykonanie EKG) podczas transportu i przesłanie wyników za pomocą radia do ośrodka jeszcze przed przybyciem chorego, który (jeśli zawał zostanie potwierdzony) może od razu trafić na zabieg.
Postępowanie w późnym zawale, gdy pacjent trafił na oddział po więcej niż 12 godzinach od początku bólu nie jest jednoznaczne. Zakłada się jednak, że wykonanie angioplastyki w takim przypadku należy odłożyć do powstania blizny, lecz docelowo zabieg udrożnienia wykonać. Na razie istnieje zbyt mało dowodów naukowych, które mogłyby jednoznacznie określić postępowanie w takich przypadkach.
Pomostowanie aortalno-wieńcowe.
W wybranych przypadkach, gdy niemożliwe jest zastosowanie leków trombolitycznych lub wykonania pierwotnej angioplastyki wieńcowej (głównie w przypadkach zaawansowanych zmian miażdżycowych w wielu odcinkach tętnic równocześnie) stosuje się zabieg operacyjny mający na celu wykonanie pomostów aortalno-wieńcowych (nazwa potoczna: "by-passów"), poprawiających ukrwienie serca. Operacja wiąże się uzyskaniem dostępu do narządów klatki piersiowej poprzez torakotomię (otwarcie klatki piersiowej).
Leczenie przeciwbólowe.
Stosuje się mieszanki przeciwbólowe:
Pierwszym lekiem przeciwbólowym podawanym pacjentowi jest morfina, podawana dożylnie. Początkowo 5 mg w ciągu 2 min., a następnie 2 mg co 5 min. Maksymalna dawka wynosi 30 mg.
KIG.
To tzw. mieszanka polaryzująca, która poprawia metabolizm niedokrwionych komórek mięśnia sercowego. Składa się z:
Podczas podawania leku należy zwrócić uwagę na szybkość podawania, ponieważ zbyt szybkie może spowodować asystolię. W kontrolowanych badaniach klinicznych nie stwierdzono jednoznacznie korzystnego wpływu podawanie KIG w zawale mięśnia sercowego, wobec powyższego nie musi być ono stosowane i ma często znaczenie historyczne.
Leczenie pozawałowe.
Objęcie pacjentów ze świeżym zawałem serca intensywną opieką kardiologiczną istotnie zmniejsza śmiertelność szpitalną i pozaszpitlaną chorych, stwarzając większą szansę przeżycia. Wśród najczęściej stosowanych leków wymienia się: leki beta-adrenolityczne (beta-blokery), które zmniejszają zapotrzebowanie mięśnia sercowego na tlen przez wpływ na częstotliwość rytmu i kurczliwości serca, antagonisty kanału wapniowego, które powodują rozkurcz naczyń wieńcowych, zmniejszenie kurczliwości serca, a w następstwie zmniejszenie zapotrzebowania na tlen oraz inhibitory konwertazy angiotensyny (ACEI, zofenopryl), które utrzymują ciśnienie krwi na odpowiednim poziomie, umożliwiając swobodny przepływ w organizmie bogatej w substancje odżywcze, natlenowanej krwi, nie obciążając jednocześnie układu sercowo-naczyniowego. Ich działanie polega na zapobieganiu przekształcenia angiotensyny I na angiotensynę II, powodującą zwężanie naczyń krwionośnych. Gdy naczynia krwionośne nie są nadmiernie zwężone, krew płynie swobodniej, nie obciążając dodatkowo serca. Wnioski z przeprowadzonych badań klinicznych wskazują, że zastosowanie ACEI w ciągu pierwszych 24 godzin po zawale mięśnia sercowego zwiększa szanse na przeżycie. Korzyści w zastosowaniu takiej terapii zależą jednak od wyboru leku. Zofenopryl jest silniej powiązany z sercową ACE i mniej zależny od bradykininy, co zwiększa siłę pierwotnej kardioprotekcji przez redukcję ryzyka ciężkiego nadciśnienia tętniczego. W związku z tym wczesne podanie ACEI u chorych po zawale mięśnia sercowego jest skuteczne, ale powinno opierać się na wyborze najbardziej odpowiedniego leku, którym jako lek pierwszego rzutu wskazywany jest zofenopryl.
Leczenie powikłań.
Następstwa ataku serca są zróżnicowane w zależności od rozległości uszkodzenia mięśnia sercowego. Ognisko zawałowe wielkości około 10% masy mięśnia komory nie powoduje trwałego inwalidztwa (możliwy jest powrót chorego do normalnego funkcjonowania). Bardziej rozległy obszar martwicy (25%) upośledza funkcje serca jako pompy, prowadząc do jego niewydolności. Martwica obejmująca 40% mięśnia sercowego i więcej może wywołać wstrząs kardiogenny, co również może stanowić przyczynę nagłego zgonu. Przebieg kliniczny choroby zależy też od lokalizacji zawału – zawał przedniej ściany serca przebiega na ogół ciężej niż zawał dolnej jego ściany.
"Celem leczenia jest przywrócenie przepływu przez zamkniętą tętnicę wieńcową aby zminimalizować uszkodzenie mięśnia sercowego. Już w karetce choremu podawany jest tlen, nitrogliceryna, leki przeciwpłytkowe i działająca przeciwbólowo morfina. Podawane są również beta-blokery, przeciwkrzepliwa heparyna, zmniejszające ciśnienie inhibitory ACE iw razie konieczności leki uspokajające. Po pierwszym postępowaniu rozpoczyna się leczenie reperfuzyjne. W zależności od potrzeby polega ono na leczeniu fibrynolitycznym za pomocą leków lub leczenia inwazyjnego. Metody inwazyjne są preferowane ponieważ dają lepsze wyniki. Wykonuje się je za pomocą następujących zabiegów: przezskórne interwencje wieńcowe (PCI) – zaliczamy do nich angioplastykę wieńcową, aterektomię, brachyterapię, pomostowanie aortalno-wieńcowe (CABG), rewaskularyzacja laserowa (TMLR)."
Powikłania.
Ocenia się, że 7–12% pacjentów z zawałem serca umiera w trakcie hospitalizacji (w związku z rozwojem metod leczenia liczby te zmniejszają się). Spośród tych pacjentów, którzy opuszczają szpital, w ciągu pierwszego roku umiera 5–15% pacjentów. Te same dane statystyczne dotyczą też osób, u których dochodzi do ponownego zawału w roku następnym.
Wczesne.
Ocena ostrej niewydolności serca.
Do oceny ostrej niewydolności serca związanej ze świeżym zawałem mięśnia sercowego, stosowana jest czterostopniowa klasyfikacja Killipa-Kimballa.
Rehabilitacja.
Rehabilitację rozpoczyna się po ustąpieniu bólu zawałowego, zmniejszeniu aktywności enzymów i obniżeniu temperatury.
Faza I.
W pierwszej fazie obciążenie nie powinno przekraczać 1,5-3 METów.
"Faza I" zazwyczaj kończy się wypisaniem chorego ze szpitala.
W pierwszym okresie zawału bardzo istotne jest zapewnienie lekkostrawnej diety, tak aby chory nie miał trudności z wypróżnianiem się. Defekacja jest dość dużym wysiłkiem, wymagającym napięcia tłoczni brzusznej, powodując odruchową tachykardię w celu zwiększenia rzutu sercowego. Skutkiem tego wysiłku może być „śmierć na sedesie” – dość typowa u chorych w pierwszych dwóch tygodniach choroby, czasami nawet z pęknięciem ściany serca.
Faza II.
Odbywa się w pomieszczeniach odpowiednio przystosowanych, tzn. zapewniających ciągły monitoring chorego, posiadających ruchome bieżnie lub cykloergometry. Wszystkie te zabiegi odbywają się pod nadzorem lekarza i rehabilitantów. Proste ćwiczenia chory powinien wykonywać w domu.
Faza III.
Trwa co najmniej 6 miesięcy. Jest realizowana w ośrodkach przyszpitalnych i w domu. Obejmuje ćwiczenia kondycyjne, rekreacyjne i edukację przeciwzawałową. Celem jest osiągnięcie przez chorego wydolności co najmniej 8 MET-ów.
Faza IV.
Rozpoczyna się ok. 1 rok po zawale. Polega na ćwiczeniach grupowych i indywidualnych w celu utrzymania chorego w jak najlepszej kondycji fizycznej i psychicznej oraz zapobiegania nawrotom choroby.
Telemetria w rehabilitacji.
Bardzo dobre efekty daje rehabilitacja z wykorzystaniem nowoczesnych narzędzi telemetrycznych – tzn. chory wykonuje ćwiczenia w domu podłączony do aparatu (holter + urządzenie telekomunikacyjne: modem, radio, komórka) pod kontrolą zdalną ośrodka. Pozwala to dokładniej monitorować pacjenta i znacząco obniża koszty rehabilitacji. Niestety w chwili obecnej NFZ nie refunduje jeszcze takich procedur medycznych.
Historia odkrycia zawału mięśnia sercowego.
Pojęcie zawału w odniesieniu do mięśnia sercowego wprowadził w 1896 roku francuski lekarz René Marie, a według innych niemiecki patolog Carl Weigert w 1880.
W 1910 rosyjscy lekarze Wasilij Parmenowicz Obrazcow i Nikołaj Dymitriewicz Strażesko jako pierwsi opisali pod względem klinicznym trzy przypadki zawału serca, a jednoznaczny związek przyczynowy pomiędzy zakrzepicą tętnic wieńcowych a zawałem serca ustalił amerykański lekarz James Bryan Herrick w 1912 roku.
Przedtem zmiany narządowe o tym charakterze nazywano rozmaitymi nazwami łacińskimi, najczęściej "apoplexia" (udar), "infiltratio" (nacieczenie), "hepatisatio" (zwątrobienie) i "myomalatio" (rozmiękanie). Uznawano bowiem, że przyczyną zawału są nieokreślone zmiany zwyrodnieniowe lub zmiany zapalne.

</doc>
<doc id="104755" url="https://pl.wikipedia.org/wiki?curid=104755" title="Miażdżyca">
Miażdżyca

Miażdżyca tętnic (łac. "atheromatosis", "atherosclerosis") (potoczna nazwa to „arterioskleroza”) – przewlekła choroba, polegająca na zmianach zwyrodnieniowo-wytwórczych w błonie wewnętrznej i środkowej tętnic, głównie w aorcie, tętnicach wieńcowych, mózgowych oraz tętnicach kończyn.
Patogeneza.
Hipoteza rozwoju miażdżycy traktuje ją jako przewlekłą odpowiedź ścian naczyń o charakterze zapalnym, zapoczątkowaną uszkodzeniem śródbłonka. Istotne są w niej następujące procesy:
Naturalny rozwój choroby.
Miażdżyca polega na wysepkowatym gromadzeniu się w błonie wewnętrznej tętnic cholesterolu (i jego estrów) oraz innych lipidów. W pierwszym etapie komórki śródbłonka gromadzą nadmierne ilości cholesterolu i lipidów, które są przemieszczane pod błonę wewnętrzną tętnic (tzw. pasma tłuszczowo-lipidowe, ang. "fatty streaks"). Tego typu zmiany można obserwować już u dzieci. Podśródbłonkowe masy lipidowo-cholesterolowe powodują gromadzenie się makrofagów, limfocytów (głównie CD4+), mastocytów, komórek B, komórek dendrytycznych, rozrost fibroblastów i komórek mięśni gładkich warstwy środkowej tętnicy oraz drobnych naczyń krwionośnych odchodzących od naczyń odżywiających ścianę tętnicy (łac. "vasa vasorum"). Zakłada się, że komórki piankowate tworzące blaszki miażdżycowe nagromadziły lipidy, pochodzące od lipoprotein osocza krwi, drogą tzw. "szlaku zmiataczowego", które uprzednio uszkodzone zostały przez reaktywne formy tlenu.
Kolejnym etapem jest wapnienie tych ognisk (tzw. wapnienie dystroficzne, łac. "calcificatio dystrophica"), prowadzące do miażdżycowego stwardnienia tętnic, oraz pojawienie się ubytków śródbłonka nad ogniskiem miażdżycowym. Ubytki śródbłonka są przyczyną miejscowego spadku stężenia prostacykliny – czynnika zapobiegającego gromadzeniu się płytek krwi. W wyniku tego procesu, w miejscach obnażonych z błony wewnętrznej dochodzi do owrzodzeń miażdżycowych (owrzodzeń kaszowatych), które stają się obszarami przyściennej agregacji płytek krwi i narastania zakrzepów (łac. "thrombosis parietalis").
Następstwa miejscowe.
Proces miażdżycowy prowadzi do zmniejszenia światła tętnic i zmniejszenia ich elastyczności. Z niewiadomych przyczyn (niewykluczone, że z powodu braku dodatkowego nadkażenia bakteryjnego) u niektórych ludzi w miejscach ogniska cholesterolowe nie ulegają owrzodzeniu i wapnieniu, a narastająca płytka miażdżycowa jest zbudowana z tkanki włóknistej i licznych naczyń włosowatych. Ogniska te – zwane „żywymi płytkami” miażdżycowymi są pokryte żywym śródbłonkiem i rzadko stają się miejscem narastania zakrzepicy, ale dość często są miejscem powstania krwiaka, zamykając w ten sposób światło tętnicy. Z kolei płytki zwapniałe stanowią obszar narastania zakrzepu oraz mogą ulec pęknięciu, co także prowadzi do zamknięcia światła tętnicy.
Lokalizacja zmian miażdżycowych.
Miażdżyca pojawia się prawie wyłącznie w tętnicach dużego układu krążenia, zwłaszcza w tych miejscach, gdzie istnieje wysokie ciśnienie krwi (aorta i tętnice bezpośrednio od niej odchodzące) oraz przepływ krwi nie jest laminarny (zwłaszcza w miejscach rozgałęzień tętnic).
Zagadnienia nazewnicze
Nazwa miażdżycy jako procesu chorobowego (łac. "atheromatosis") dotyczy wszystkich jej etapów. Pochodzi ona od gr. „"α̉θήρη"” ("athere") o pierwotnym znaczeniu „papka z mąki”, które później przyjęło znaczenie „kaszka”. Nazwa ta nawiązuje do „kaszowatego” wyglądu ubytku w ścianie tętnicy. Pojęciem „"atherosclerosis"” nazywa się zaawansowane postacie miażdżycy, w których doszło do stwardnienia (łac. "sclerosis") ściany tętnicy w wyniku procesu miażdżycowego. Jest to pojęcie węższe od „stwardnienia tętnic” (łac. "arteriosclerosis"; od łac. "arteria" – tętnica + łac. "sclerosis" – stwardnienie), które może być spowodowane także innymi przyczynami niż miażdżycą, np.: starczym stwardnieniem tętnic (łac. "arteriosclerosis senilis"), pozapalnym stwardnieniem tętnic (łac. "arteriosclerosis postinflammatoria"), stwardnieniem tętniczek (łac. "arteriolosclerosis"), stwardnieniem typu Monckeberga (łac. "calcificatio mediae").
Następstwa miażdżycy.
Miażdżyca tętnic mózgu powoduje niedokrwienie mózgu i zmiany psychiczne, ułatwia pęknięcia naczyń i udary (zwłaszcza przy współistniejącym nadciśnieniu). Miażdżyca tętnic wieńcowych jest jedną z przyczyn choroby wieńcowej, miażdżyca aorty może prowadzić do powstania tętniaka.
Zapobieganie.
W jej leczeniu duże znaczenie ma odpowiednia dieta, aktywny tryb życia, racjonalny wypoczynek.
Występowanie w dawnych społecznościach.
W 2013 ogłoszono wyniki badań 137 ciał zmumifikowanych wskutek działań ludzi bądź w sposób naturalny. Pochodziły one z czterech antycznych społeczności: Egipcjan, mieszkańców dzisiejszego Peru, Indian Anasazi oraz Aleutów. Wyniki badań tomograficznych dostarczyły danych o częstości występowania tej choroby w warunkach dużo mniej zaawansowanej cywilizacji i u ludzi prowadzących bardzo różne tryby życia (od rolniczych do zbieracko-łowieckich). U 34% mumii zdiagnozowano miażdżycę pewną (zidentyfikowane zwapnienia tętnic) bądź miażdżycę prawdopodobną (zidentyfikowane zwapnienia w spodziewanej lokalizacji tętnic). Najrzadziej (25% z 51 mumii) występowała u Peruwiańczyków, najczęściej u Aleutów (60% spośród 5 mumii). Stwierdzono również statystycznie istotną, pozytywną korelację szacowanego wieku w chwili śmierci i występowania choroby: zmarli z miażdżycą byli średnio starsi w momencie śmierci od zmarłych bez miażdżycy. Komentujący uczeni wskazywali, że odkrycie jest istotne w kontekście często wyrażanego poglądu, że miażdżyca jest konsekwencją współczesnego, niezdrowego trybu życia. Wskazuje ono na znaczenie innych czynników, które dawniej powodowały tę chorobę. Jednym z nich mogły być stany zapalne, na przykład wywołane ciągłym wdychaniem dymu albo chronicznymi infekcjami.
Najprawdopodobniej pierwszym nowożytnym opisem miażdżycy jest ten z dzieła Antonio Scarpiego – "Sull’ Aneurisma, Riflessioni ed Osservazioni Anatomico-chirurgich." Badał on "twarde struktury" w tętnicach, dzięki czemu odrzucił teorię, że poszerzenie tętnicy jest przyczyną pękających tętniaków.

</doc>
<doc id="104758" url="https://pl.wikipedia.org/wiki?curid=104758" title="Gerard Merkator">
Gerard Merkator

Gerard Merkator, właśc. Gerhard Kremer (łac. "Gerardus Mercator"; ur. 5 marca 1512 w Rupelmonde, Flandria, zm. 2 grudnia 1594 w Duisburgu, Jülich-Kleve-Berg) – flamandzki matematyk i geograf, prekursor współczesnej kartografii. Autor odwzorowania walcowego wiernokątnego, znanego jako odwzorowanie Merkatora.
Życiorys.
Urodził się jako Gheert Cremer (lub Gérard de Crémère) we flamandzkim mieście Rupelmonde. Jego rodzice pochodzili z Gangelt w Księstwie Jülich. Mercator to zlatynizowana forma jego nazwiska, które oznacza kupca. Był kształcony w ’s-Hertogenbosch przez sławnego humanistę Macropediusa oraz w Katolickim Uniwersytecie Lowańskim. Pomimo jego sławy jako kartografa, jego głównym źródłem dochodu było wyrabianie instrumentów astronomicznych.
W latach 1585–1595 wydał zbiór map w formie księgi, wykorzystując jako pierwszy określenie Atlas. Nazwa „atlas” odwołuje się do postaci króla Atlasa z Mauretanii, który uważany był za astronoma, matematyka i filozofa, twórcę pierwszego globusu nieba.
Po jego śmierci działalność rytowniczą i wydawniczą kontynuował jego syn Rumold (1545–1599). Po śmierci Rumolda, w 1604 płyty miedziorytnicze służące do wydawania map przejął Jodocus Hondius Starszy. Po śmierci Jodocusa Hondiusa Starszego działalność wydawniczą kontynuowali jego synowie Jodocus i Henricus.
W belgijskim Sint-Niklaas znajduje się muzeum poświęcone Merkatorowi.
Jego imię nosi belgijska, trzymasztowa barkentyna „Mercator” projektu Adriena de Gerlache’a (dzisiaj statek muzeum zacumowany w Ostendzie) oraz port jachtowy w Ostendzie.

</doc>
<doc id="104762" url="https://pl.wikipedia.org/wiki?curid=104762" title="Autorytet">
Autorytet

Autorytet (łac. "auctoritas" – powaga, znaczenie, autorytet, prestiż, upoważnienie, moc prawna, władza) – pojęcie mające kilka odmiennych, choć nakładających się często znaczeń.
Autorytet w pedagogice.
W refleksji edukacyjnej przyjęło się rozumienie autorytetu jako wzoru czy swoistych przymiotów i kompetencji wychowawców, zwiększających ich możliwości oddziaływania na wychowanków, przekazywania im wiedzy, postaw, wartości i formowania określonych umiejętności. Autorytet pedagogiczny staje się koniecznym warunkiem właściwego przebiegu procesu edukacji. Wyróżnia się następujące jego rodzaje:
Autorytet może oddziaływać wyzwalająco bądź ujarzmiająco. Autorytet wyzwalający inspiruje i konstruktywnie wpływa na postępowanie osób, mobilizując je do inicjatywy i podejmowania samodzielnych działań, stymulując ich zapał, wyobraźnię i intelekt, czy pomagając im w osiąganiu cywilnej odwagi i krytycznej wiedzy. Współpraca z tak rozumianym autorytetem nie wynika z obowiązku czy z powinności, lecz jest całkowicie dobrowolna. Autorytet ujarzmiający pochodzi nie tyle z osobistych zalet czy zasług, ile z wygórowanych ambicji i żądzy władzy jego „dysponenta” dążącego do podporządkowania sobie wychowanków poprzez stosowanie aparatu przymusu i ustanawianie arbitralnych zakazów bądź nakazów. W tym typie autorytetu ważną rolę odgrywa wrogość wobec indywidualizmu oraz wymuszanie uległości za pośrednictwem cenzury, rywalizacji selektywnej czy represji za nieposłuszeństwo. Autorytet ujarzmiający jest wykorzystywany w tzw. wychowaniu autorytarnym, w którym pozycję wychowawcy legitymizuje sam fakt posiadania władzy pedagogicznej i zdolność wymuszania posłuchu wśród wychowanków. W podejściu takim wychowawca jest rozumiany w pierwszym rzędzie jako reprezentant władzy rodzicielskiej, państwowej bądź wyznaniowej.
Autorytet w psychologii.
Jakkolwiek pojęcie autorytetu kojarzymy z osobą szanowaną i poważaną, to do oszacowania tego, czy ktoś jest godny zaufania i poważania wystarczą pewne insygnia, które przynależą autorytetom. Ludzi, którzy zachowują się i wyglądają w określony sposób, jesteśmy skłonni spostrzegać jako autorytety, innych nie.
Symbole kojarzone z autorytetem.
Symbole kojarzone z autorytetem wywołują uległość nawet wobec osoby, która nie jest rzeczywistym autorytetem. Należą do nich:
1. Ubiór. Autorytety w odpowiedni sposób wyglądają. Sędziowie sądowi mają swoje togi, podobnie jak rektorzy uniwersytetu. Papież posiada swój odpowiedni strój, podobnie policjanci, urzędnicy, dyrektorzy itp. Skłonność do spostrzegania danej osoby jako autorytetu podnosi ubranie danej osoby w:
2. Wielkość ciała
3. Tytuły

</doc>
<doc id="104765" url="https://pl.wikipedia.org/wiki?curid=104765" title="Mercator">
Mercator



</doc>
<doc id="104766" url="https://pl.wikipedia.org/wiki?curid=104766" title="Vivente rege">
Vivente rege

Vivente rege – łacińskie określenie odnoszące się do elekcji i koronacji królewskiej dokonanej za życia poprzedniego króla (tzw. "ablativus absolutus" dosł. "za życia króla"). W przypadku wyboru na tron cesarski, mówi się czasem o elekcji "vivente imperatore" (za życia cesarza). Zazwyczaj dokonywano jej na wniosek samego władcy, który dążył do zapewnienia sukcesji swym potomkom.
We Francji po 987 roku stosowana konsekwentnie elekcja vivente rege doprowadziła do przekształcenia się monarchii elekcyjnej w dziedziczną: sukcesja syna panującego króla stała się po prostu oczywista.
W Rzeszy Niemieckiej cesarze z dynastii saskiej, salickiej, Hohenstaufów, Luksemburgów i Habsburgów kilkanaście razy stosowali praktykę elekcji "vivente rege" ("imperatore"). Ponieważ elekcja "vivente rege" umacniała pozycję dynastii w systemie politycznym Rzeszy i mogła prowadzić do wprowadzenia monarchii dziedzicznej, została zakazana przez Złotą Bullę Karola IV oraz traktat westfalski. Zakaz nie był przestrzegany, jednak książęta niemieccy stanowczo przeciwstawiali się projektom wprowadzenia dziedziczności tronu.
W Polsce po śmierci Władysława III Warneńczyka królów wybierały zjazdy szlacheckie. Uznano, iż elekcji powinno dokonywać, po śmierci poprzedniego władcy, zgromadzenie, w którym wziąć udział mógł każdy szlachcic. Podczas obrad sejmu walnego w Piotrkowie, 18 grudnia 1529 roku król Zygmunt I Stary i królowa Bona nakłonili posłów i senatorów do wybrania ich syna, Zygmunta Augusta, na króla Polski jeszcze za życia panującego ojca. 20 lutego 1530 roku Zygmunt August został koronowany na Wawelu przez prymasa Polski Jana Łaskiego i, formalnie, współrządził wespół z ojcem. Taki sposób rozstrzygnięcia o sukcesji wywołał ostry sprzeciw sporej części szlachty, wobec czego już podczas sejmu koronacyjnego Zygmunt Stary musiał zapewnić, iż elekcja następcy Zygmunta Augusta odbędzie się według tradycyjnych zasad. 
Artykuły henrykowskie w punkcie 1 zabraniały obranemu władcy "mianować, ani obierać, ani obierania iakiego składać żadnym sposobem, ani kształtem wymyślonym, Krola na Państwo, sukcessora naszego, wsadzać."
Pod koniec panowania Jana Kazimierza projekt elekcji "vivente rege" wysunęła jego żona, królowa Ludwika Maria Gonzaga. Spory o osobę kandydata do sukcesji (mimo deklarowanego zachowania swobody wyboru dwór potajemnie nakłaniał magnatów do podpisywania skryptów o wykluczeniu kandydatów krajowych) doprowadziły jednak do wybuchu rokoszu Lubomirskiego i ostatecznego odrzucenia reformy w 1666 roku.
Sejmiki wybierając w listopadzie 1790 nowych posłów na Sejm Wielki w większości przystały na elekcję "vivente rege" Fryderyka Augusta, na ogół odrzucając równocześnie projekt tronu dziedzicznego. Konstytucja 3 maja wprowadzała "tron elekcyjnym przez familie", z braku męskich potomków elektora następcą miał być jego zięć "za zgodą stanów zgromadzonych, córce jego dobrany" (...) "zachowując przy narodzie prawo, żadnej preskrypcyi podpadać nie mogące, wybrania do tronu drugiego domu po wygaśnieniu pierwszego" (art. VII), co 25 lat miano rozważać poprawki do Konstytucji (art. VI). W lutym 1792 sejmiki w większości poparły Konstytucję.

</doc>
<doc id="104768" url="https://pl.wikipedia.org/wiki?curid=104768" title="Merkator">
Merkator



</doc>
<doc id="104769" url="https://pl.wikipedia.org/wiki?curid=104769" title="Kluka">
Kluka

Kluka (kaszb. "klëka") - rodzaj laski, charakterystycznej dla kultury kaszubskiej. 
Kluka była związana była z urzędem sołtysa i służyła np. do zwoływania wiejskich zebrań. Laskę przekazywano od sąsiada do sąsiada, aż wróciła do sołtysa, co było znakiem, że wszyscy zapoznali się z wezwaniem czy wiadomością. Zwyczaj ten był kultywowany na Kaszubach jeszcze na początku XX wieku. Kluki używano także do informowania o śmierci mieszkańca wsi; była wtedy symbolicznie przewiązywana czarną wstążką. Czerwona wstążka oznaczała z kolei nadchodzące wesele.
Kluki wyrabiano z drewna i zazwyczaj zdobiono; np. zakończeniem w formie głowy kozła.
W związku z dawną funkcją kluki, obecnie w kaszubskim słowo „klëka” ma znaczenie tożsame z kurendą: pisemnym obwieszczeniem lokalnych władz.
Symboliczną, zdobioną głową kozła klukę wręczył Adamowi Małyszowi w uznaniu jego dokonań sportowych premier Donald Tusk.

</doc>
<doc id="104776" url="https://pl.wikipedia.org/wiki?curid=104776" title="Mieczysław Jerzy Gamski">
Mieczysław Jerzy Gamski

Mieczysław Jerzy Gamski (ur. 2 października 1913 w Skołoszowie, zm. 20 stycznia 1989 w Gdańsku) – polski lekarz, profesor Akademii Medycznej w Lublinie i Akademii Medycznej w Gdańsku.
Życiorys.
Był synem Włodzimierza, urzędnika kolejowego, i Marii z Kapeckich, nauczycielki. Po ukończeniu gimnazjum klasycznego w Chyrowie, rozpoczął studia lekarskie na Uniwersytecie Jana Kazimierza we Lwowie, gdzie w 1937 uzyskał dyplom lekarza. Bezpośrednio po ukończeniu studiów rozpoczął pracę jako asystent w Klinice Chorób Wewnętrznych Uniwersytetu Jana Kazimierza kierowanej przez Romana Renckiego. Od września 1938 rozpoczął służbę wojskową w Centrum Wyszkolenia Sanitarnego, podczas której zaprzyjaźnił się ze Stefanem Kryńskim.
W 1939 uzyskał stopień naukowy doktora na podstawie obrony dysertacji doktorskiej "Zachowanie się wychylenia przedsionkowego w elektrokardiogramie ludzi zdrowych i ze schorzeniami narządu krążenia w spoczynku i po próbie pracy".
Po II wojnie światowej pracował we Wrocławiu najpierw jako starszy asystent, a następnie adiunkt w II Klinice Chorób Wewnętrznych Akademii Medycznej kierowanej przez Antoniego Falkiewicza. W 1951 na podstawie rozprawy habilitacyjnej "Kliniczne opracowanie zespołu przedwzgórzowego i nadcieplności wegetacyjnej" otrzymał "veniam legendi". W 1953 został przeniesiony do Lublina, gdzie do 1957 był kierownikiem I Kliniki Chorób Wewnętrznych Wydziału Lekarskiego Akademii Medycznej. W tym czasie głównym obszarem jego zainteresowań były badania nad schorzeniami kardiologicznymi, a przede wszystkim nad nadciśnieniem tętniczym i nerwicami układu krążenia, a także badania kliniczne nad wartością pierwszego polskiego leku regulującego czynności podwzgórza. Lek ten pod nazwą Ipronal powstał we współpracy z Instytutem Immunologii i Terapii Doświadczalnej im. prof. Ludwika Hirszfelda we Wrocławiu. 
Główną dziedziną zainteresowań naukowych i leczniczych profesora Gamskiego była kardiologia. Do najważniejszych jego osiągnięć należy zaliczyć: wyjaśnienie patogenezy zmian EKG w nadczynności tarczycy, analizę zmian EKG u ludzi z nerwicą, wartość próby gynergenowej w elektrokardiogramie oraz model wektokardiografu. Godne uwagi są oryginalne prace dotyczące możliwości leczenia Ipronalem nerwic i wczesnych okresów nadciśnienia tętniczego, a także pierwsze w Polsce badania nad autoalergią w chorobach serca. 
W 1957 został przeniesiony do Gdańska na stanowisko kierownika III Kliniki Chorób Wewnętrznych Akademii Medycznej. Za jedno z największych osiągnięć należy uznać wprowadzenie i rozpowszechnienie elektrostymulacji serca. Jako pierwszy zapoczątkował też rehabilitację kardiologiczną chorych z nerwicami krążenia. Wyniki swoich badań naukowych opublikował w 120 pracach. Był aktywnym członkiem wielu towarzystw naukowych, licznych komisji i komitetów Polskiej Akademii Nauk. Był także wieloletnim członkiem Zarządu Głównego Polskiego Towarzystwa Kardiologicznego, a od 1986 honorowym członkiem. Był promotorem 25 doktoratów i opiekunem kilku przewodów habilitacyjnych. Autor prac związanych z patogenezą podwzgórza, nerwic wegetatywnych, nadcieplności wegetatywnej, był jednocześnie lekarzem-etykiem, humanistą i poetą. Mąż malarki Anny Staniszewskiej.
Przeszedł na emeryturę w 1984, zmarł na skutek zatrucia czadem w 1989. Pochowany na gdańskim cmentarzu Srebrzysko (rejon IX, kwatera profesorów).

</doc>
<doc id="104777" url="https://pl.wikipedia.org/wiki?curid=104777" title="Trybunał Główny Koronny">
Trybunał Główny Koronny

Trybunał Główny Koronny (łac. "Iudicium Ordinarium Generale Tribunalis Regni") – najwyższy sąd apelacyjny Korony Królestwa Polskiego I Rzeczypospolitej dla spraw prawa ziemskiego normującego stosunki między szlachtą.
W 1581 roku ustanowiono na wzór koronnego Trybunał Główny Wielkiego Księstwa Litewskiego.
Historia.
Do 1578 roku najwyższym sędzią był król, który w swym sądzie nadwornym mógł sądzić sprawy wszystkich rodzajów i wywołać przed swój sąd każdą sprawę w królestwie. Do początków XVI wieku każdy mógł zażądać sądzenia jego sprawy przez sąd królewski.
Od wprowadzenia w polskim prawie w 1523 roku apelacji sąd królewski stał się również najwyższym sądem odwoławczym. Mimo tego, że król posługiwał się do sądzenia komisarzami, sąd królewski nie mógł poradzić sobie ze sprawnym i szybkim wymiarem sprawiedliwości. Początkowo próbowano zaradzić sytuacji tworząc jako sądy drugiej instancji sądy wiecowe dla każdego województwa, z wojewodami na czele. Sąd królewski zaczął również odsyłać do sądów wiecowych sprawy, które wpływały do niego jako sądu pierwszej instancji. Nie udrożniło to jednak wymiaru sprawiedliwości, a spowodowało większe zamieszanie co do właściwości poszczególnych sądów. Konieczne w takiej sytuacji prace nad reformą sądownictwa przebiegały w okresie ruchu egzekucyjnego i walki szlachty o zwiększenie udziału we władzy.
W efekcie szlachta uzyskała wyłączny wpływ na sądownictwo ziemskie kosztem uprawnień króla. W 1563 roku utworzono jednorazowe sądy ostatniej instancji w województwach przekazując im wszystkie sprawy z sądów królewskich. Podobnie uczyniono w czasie pierwszego i drugiego bezkrólewia. Ostatecznie w 1578 roku Stefan Batory zrzekł się uprawnień najwyższego sędziego na rzecz utworzonego jednocześnie Trybunału Koronnego.
Skład.
Sądzili w nim reprezentanci szlachty i duchowieństwa. Deputatów świeckich było dwudziestu siedmiu i byli oni wybierani corocznie na sejmikach deputackich po jednym lub dwóch z województwa, w zależności od jego wielkości. Sześciu deputatów duchownych wybierały kapituły. Uczestniczyli oni w rozstrzyganiu spraw, gdy jedną ze stron był duchowny (stanowili wówczas połowę składu orzekającego). Na czele trybunału stał obieralny marszałek. Deputatom duchownym przewodził prezydent, którym zostawał zazwyczaj kanonik gnieźnieński.
Początkowo Trybunał zbierał się w Piotrkowie dla województw i ziem
prowincji wielkopolskiej (województwa: poznańskie, kaliskie, sieradzkie, łęczyckie, brzeskokujawskie, inowrocławskie, mazowieckie, płockie, rawskie wraz z ziemią wieluńską i ziemią dobrzyńską). W Lublinie dla województw i ziem prowincji małopolskiej (województwa: krakowskie, sandomierskie, ruskie, podolskie, podlaskie, wołyńskie, bełskie, lubelskie, a od 1590 roku także województwa: kijowskie, bracławskie i czernihowskie). W Łucku sądzono sprawy z ziem ruskich Korony. Od 1590 roku zaprzestano sesji w Łucku, a cała prowincja małopolska sądziła się odtąd w Lublinie. Sesje w lubelskim ratuszu odbywały się wiosną i latem, a w piotrkowskim zamku i ratuszu jesienią i zimą.
Sejm konwokacyjny w 1764 roku ustanowił dwa oddzielne sądy trybunalskie: "Trybunał Koronny Wielkopolski" i "Trybunał Koronny Małopolski". Sesje trybunału wielkopolskiego odbywały się odtąd w Piotrkowie, w Bydgoszczy i w Poznaniu (od niedzieli po Wielkanocy do 3 lipca). Trybunał małopolski obradował na przemian w Lublinie i we Lwowie. Jednak już konstytucja Sejmu Repninowskiego "Złączenie Trybunału Koronnego" z 1768 roku przywróciła jeden wspólny trybunał dla Korony, wprowadzając sesje kadencji wielkopolskiej na przemian w Kaliszu i Piotrkowie, a w kadencji małopolskiej w Lublinie.
Pisarzem trybunału piotrkowskiego był pisarz ziemski sieradzki, a trybunału lubelskiego pisarz ziemski lubelski.
Uposażeniem deputatów była pobierana taksa pół złotego od wyroku, wydatki kancelaryjne finansowano z wadiów wniesionych przez procesujące się strony.
Kompetencje.
Kompetencje Trybunału Koronnego określiła konstytucja sejmu walnego warszawskiego w 1578 roku.
Trybunał był drugą i ostatnią instancją dla spraw cywilnych, rozstrzyganych w sądach ziemskich, grodzkich, podkomorskich, komisarskich i wiecowych. Rozpatrywał też sprawy karne wniesione według kompetencji sądów grodzkich oraz wypadki naruszenia procedur i łamanie prawa przez starostów i urzędników grodzkich.
Tylko najcięższe sprawy, w których osiadłemu szlachcicowi groziła kara śmierci, więzienia, lub utrata czci czy majątku rozstrzygał sąd sejmowy. Sprawy rozstrzygano jednomyślnie. Jednak gdy dwa głosowania nie dały rezultatu, w trzecim decydowała większość. Przy równości głosów sprawę odsyłano do sejmu, a od 1607 roku do następnej sesji trybunału. W przypadku spraw mieszanych (gdy jedną ze stron był duchowny), w razie braku większości głosów, decydował sąd sejmowy.
Zakazane było wydawanie wyroków bez podstawy prawnej, zwanych "quae vim legis saperent" (łac. "uchodzące za mające moc prawa"). Sprawa, dla której brakło prawnych podstaw, zwana "novum emergens", powinna być odesłana do roztrzygnięcia na sejmie Sejm kilkakrotnie uchylał takie wyroki, np. w 1627 w sprawie Samuela Bolestraszyckiego czy w 1726 w podobnej sprawie Zygmunta Unruga.
Wyroki trybunalskie wydawano w formie dekretów, podpisywanych przez trzech deputatów. Wyroki te nie mogły być podważane ani znoszone przez żaden sąd, a ich egzekucję powierzano odpowiednio sądom grodzkim.
Językiem urzędowym dla rozpatrywania spraw z województw i ziem koronnych była łacina, sprawy z terenów litewsko-ruskich załatwiano w języku ruskim, a od XVIII w języku polskim.
Działanie Trybunału.
Wprowadzenie Trybunału usprawniło początkowo szlachecki wymiar sprawiedliwości. Dość szybko dały jednak o sobie znać negatywne cechy sądownictwa sprawowanego przez niefachowców, uzależnionych od corocznego wyboru. Co prawda Trybunał miał do pomocy fachową obsługę prawników, decyzje jednak podejmowali szlacheccy sędziowie. Trybunał trapiły podobne jak sejm choroby. Dochodziło do zrywania trybunałów przy okazji rugów deputatów (sprawdzania ważności mandatów deputackich). Wybory na sejmikach deputackich stały się okazją do walki różnych frakcji. Następowało uzależnienie deputatów od magnatów, których sile i poparciu zawdzięczali wybór na sejmikach. Deputatom zarzucano powszechnie przekupność i brak niezależności. Ufundowanie Trybunału, czyli rozpoczęcie sesji, stało się jednym z ważniejszych wydarzeń roku. Zainteresowani ściągali do miast trybunalskich ze stronnikami, magnaci z wojskami nadwornymi, w celu wywarcia presji na przeciwników, a w razie potrzeby aby nie dopuścić do ukonstytuowania się niewygodnego dla nich trybunału.
Próbowano podjąć środki zaradcze uchwalając konstytucje mające poprawić funkcjonowanie trybunałów (1616, 1670). Niewiele to jednak pomagało. Jeden z sejmików kapturowych podczas bezkrólewia w 1673 roku skarżył się w swoich laudach: "Trybunał jako exorbituje najlepiej litigantes wiedzą, że i prawo pod czas nie prawem, regestra pro libitu, mieszają, ordynacji nie słuchają, korrupcje biorą, fakcje stroją et omnia pro velle, non pro iustitia, pro imperio, non pro lege sibi licere arogant, więcej się bankietami niż sądami zabawiają, skąd spraw in immensum narosło."
Upadek.
W XVIII wieku doszło do całkowitego uzależnienia trybunałów od magnaterii. Ferowane przez nie wyroki sądowe stały się narzędziem w walce zwalczających się fakcji magnackich, a strona, która obsadziła swoimi stronnikami sąd trybunalski mogła liczyć na uzyskanie znaczącej przewagi nad przeciwnikami.
Nie pomogła tu wielka korektura Trybunału Koronnego z 1726 roku mająca dokonać reformy trybunałów. Współczesny pamiętnikarz Jędrzej Kitowicz pisał: "Każdy deputat, który za protekcją pańską utrzymał się przy funkcji, swego protektora stawał się niewolnikiem. Już tam nic nie ważyła ani nowo ofiarowana korrupcje, ani przyjaźń, ani powab urody, ani czystość sprawy, ani moc prawa i dokumentów. Na to wszystko zatkane były oczy i uszy, a sentencja wypadała ślepo podług rozkazu pańskiego."
W 1749 na skutek walk między magnackimi ugrupowaniami doszło do "zerwania Trybunału".
Sądownictwo trybunalskie próbował uzdrowić Sejm Czteroletni znosząc sesyjność trybunałów i ustanawiając ich permanentne działanie. Skutki tych zmian nie zdążyły jednak się ujawnić przed likwidacją państwa.

</doc>
<doc id="104780" url="https://pl.wikipedia.org/wiki?curid=104780" title="Biały owczarek szwajcarski">
Biały owczarek szwajcarski

Biały owczarek szwajcarski – rasa psów będąca odmianą owczarka niemieckiego. Nie podlega próbom pracy.
Rys historyczny.
Rasa została uznana przez FCI. Jej pochodzenie nie jest w pełni udokumentowane. Pierwsze doniesienia związane z białymi owczarkami pochodzą z XIX wieku. W roku 1882, na wystawie psów w Hanowerze, zaprezentowano jednolicie białego, krótkowłosego owczarka o imieniu Greiff (ur. 1879). Na kolejnej wystawie psów, w 1887 roku, Greiffowi towarzyszyły dwie córki, równie białe Greiffa i Russin.
W latach 20. XX wieku owczarki trafiły do Stanów Zjednoczonych i Kanady. Rasa została spopularyzowana właśnie w tych krajach – stąd w języku angielskim biały owczarek szwajcarski funkcjonuje często jako biały owczarek amerykańsko-kanadyjski. Około roku 1970 pierwsze egzemplarze zostały importowane do Szwajcarii.
Pierwszym uznanym psem został amerykański pies Lobo, urodzony 5 marca 1966 roku. Psy urodzone z połączenia Lobo oraz innych psów z importu rozprzestrzeniły się po całej Europie, osiągając stosunkowo liczne pogłowie. Od lipca 1991 roku został uznany za nową rasę w księdze hodowlanej Szwajcarii.
Wygląd.
Budowa.
Biały owczarek szwajcarski to pies średniego wzrostu, silny i dobrze umięśniony o eleganckiej i harmonijnej budowie, sylwetka zamknięta w prostokącie.
Szata i umaszczenie.
Umaszczenie jest białe, ale nie albinotyczne; szata zarówno krótko-, jak i długowłosa; włos gęsty i dobrze przylegający, bogate włosy okrywowe z podszerstkiem; krótki włos na kufie, części twarzowej głowy oraz przedniej stronie kończyn, dłuższy na szyi oraz tylnej stronie kończyn.
Zachowanie i charakter.
Biały owczarek jest odważny, ale nie agresywny, pełen temperamentu i zapału do pracy, szybko uczący się nawet skomplikowanych zadań. Jest spokojny i pewny siebie, a w stosunku do obcych zachowuje dystans. Wierny wobec jednego pana, czujny i bystry. Uchodzi za psa bardziej zrównoważonego niż owczarek niemiecki, ale i znacznie bardziej wrażliwego na stosowanie kar w procesie wychowania.
Użytkowość.
Pies wszechstronnie użytkowy, sprawdzający się w roli towarzyszącego psa rodzinnego, szczególnie dla rodzin posiadających dzieci, gdyż rasa ta charakteryzuje się tolerancją wobec dzieci oraz innych zwierząt. W Ameryce Północnej używany jest jako pies policyjny, wojskowy (tropiący), pies stróżujący, pies – przewodnik ociemniałych, pies lawinowy, pies tropiący czy pasterski.
Popularność.
W Polsce jak dotąd dość rzadko spotykany – na koniec 2008 r. lista egzemplarzy rodowodowych liczyła ok. 200 sztuk. Biały owczarek szwajcarski cieszy się większą popularnością w Niemczech i Czechach.

</doc>
<doc id="104781" url="https://pl.wikipedia.org/wiki?curid=104781" title="Morderstwo w Orient Expressie">
Morderstwo w Orient Expressie

Morderstwo w Orient Expressie () – powieść detektywistyczna autorstwa Agathy Christie, z detektywem Herkulesem Poirot w roli głównej. Była drukowana w odcinkach (od 1 lipca do 30 września 1933 roku) w czasopiśmie Saturday Evening Post, a po raz pierwszy wydana w formie książkowej przez Collins Crime Club 1 stycznia 1934 roku. Jest to jedna z najbardziej znanych powieści autorki, a przy tym także klasyk w swoim gatunku.
W Stanach Zjednoczonych posłużono się alternatywnym tytułem, "Murder in the Calais Coach", aby uniknąć pomyłki z powieścią "Stamboul Train" Grahama Greene’a, w USA znaną jako "Orient Express".
Streszczenie fabuły.
Po podróży Taurus Expressem z Aleppo w Syrii do Stambułu, prywatny detektyw Herkules Poirot przybywa do hotelu Tokatlian. Na miejscu otrzymuje telegram nawołujący go do prędkiego powrotu do Londynu. Z zamiarem wyjazdu tej samej nocy, instruuje konsjerża, by zarezerwował mu przedział w pierwszej klasie Simplon-Orient Expressu. Mimo że pociąg okazuje się pełny, Poirot otrzymuje kuszetkę w drugiej klasie, ale tylko dzięki interwencji "Monsieur" Bouca – swojego przyjaciela, również Belga, a przy tym dyrektora linii kolejowej Compagnie Internationale des Wagons-Lits. Już w pociągu, przedstawiający się nazwiskiem Ratchett Amerykanin w średnim wieku i o nieżyczliwej aparycji, oferuje Poirotowi wysokie honorarium w zamian za wykrycie autora tajemniczych listów z pogróżkami, ponieważ wierzy, że jego życie jest w niebezpieczeństwie; detektyw odmawia jednak, zrażony gburowatością potencjalnego klienta.
W Belgradzie, podczas drugiej nocy podróży, dwa dodatkowe wagony zostają doczepione do pociągu, w związku z czym M. Bouc odstępuje swój przedział w pierwszej klasie Poirotowi, a samemu przenosi się do innego wagonu. Nowy przedział Poirota okazuje się sąsiadować z przedziałem Ratchetta. Pociąg zmuszony jest do zatrzymania się w pobliżu Vinkovci w związku z zaspami śnieżnymi. Jednym z kilku nocnych incydentów, które przerywają sen Poirota, jest okrzyk dobiegający z przedziału Ratchetta. Następnego poranka, M. Bouc informuje Poirota, że Ratchett został zamordowany i prosi go o podjęcie śledztwa.
Gdy Poirot i Dr. Constantine dokonują oględzin przedziału ofiary, detektyw natrafia na fragment nadpalonej notki, na której wspomniane zostało nazwisko Daisy Armstrong, co wywołuje u niego wątpliwości związane z prawdziwą tożsamością Ratchetta. Kilka lat wcześniej bowiem, trzyletnia Daisy Armstrong została porwana przez mężczyznę nazwiskiem Cassetti, który odebrał okup, ale i tak zabił dziewczynkę. Matka Daisy, będąca wówczas w zaawansowanej ciąży, doznała szoku, co wywołało przedwczesny poród; zarówno matka, jak i dziecko zmarły, a zdruzgotany tragedią ojciec zastrzelił się. Piątą ofiarą tych wydarzeń była pokojówka, którą podejrzewano początkowo o porwanie; stres sprowokował ją do odebrania sobie życia. Cassetti został złapany, jednak uciekł z kraju po tym, jak został uniewinniony w związku ze szczegółami technicznymi. Poirot dochodzi do konkluzji, że Ratchett i Cassetti to ta sama osoba.
Po przeprowadzeniu wnikliwego dochodzenia, Poirot proponuje dwa możliwe rozwiązania kryminalnej zagadki. Albo obcy człowiek wkradł się do pociągu i zamordował Cassettiego, albo za jego śmiercią w rzeczywistości stało wszystkich dwunastu pasażerów (symbolizujących dwunastu przysięgłych) wagonu, z których każdy miał powiązania z Armstrongami. Rzekoma pani Hubbard, w rzeczywistości babcia Daisy Armstrong, znana aktorka Linda Arden, przyznaje, że druga teoria Poirota jest prawdziwa i zdesperowana prosi, aby tylko ją ukarać, jednak pełen zrozumienia dla motywu tego zabójstwa detektyw decyduje się nie wyjawiać prawdy jugosłowiańskiej policji i w zamian prezentuje im wersję o anonimowym mordercy, który zbiegł z Orient Expressu, nie zostawiając po sobie śladu pozwalającego na odkrycie jego prawdziwej tożsamości.

</doc>
<doc id="104783" url="https://pl.wikipedia.org/wiki?curid=104783" title="Lauda">
Lauda

Litwa:
Niemcy:
Polska:
Osoby:
Inne:
Zobacz też:

</doc>
<doc id="104784" url="https://pl.wikipedia.org/wiki?curid=104784" title="Łuszczyna">
Łuszczyna

Łuszczyna ("siliqua") – suchy, pękający owoc wyróżniany jako szczególna forma torebki, powstający z dwóch zrośniętych owocolistków. W stanie dojrzałym owocolistki te oddzielają się zazwyczaj dwuklapowo od ramy zawierającej łożysko. 
Łuszczyna bywa definiowana szeroko jako każda podłużna, otwierająca się dwuklapowo torebka (np. występująca u glistnika z rodziny makowatych) lub definiowana jest wąsko jako owoc charakterystyczny wyłącznie dla rodziny kapustowatych ("Brassicaceae"). W tym drugim przypadku do cech typowych dla łuszczyny zaliczana jest błoniasta przegroda fałszywa tworząca się między ramą, na której osadzone są nasiona. Przegroda powstaje w wyniku wtórnego wrastania tkanki owocolistka do pojedynczej komory zalążniowej.
U niektórych przedstawicieli kapustowatych (np. u roślin z rodzaju rzodkiew) owoc jest wyraźnie zwężony między nasionami i nie otwiera się klapami, lecz rozpada na jednonasienne fragmenty. Owoce takie nazywane są łuszczynami przewęzistymi i zaliczane są do owoców niepękających jako rozłupnie (poszczególne fragmenty są nazywane rozłupkami).
Łuszczyny są podłużne, przynajmniej 3x tak długie jak szerokie. Jeśli owoc jest równy lub krótszy w stosunku do szerokości określany jest mianem łuszczynki.

</doc>
<doc id="104788" url="https://pl.wikipedia.org/wiki?curid=104788" title="Twierdzenie Kuratowskiego">
Twierdzenie Kuratowskiego

Twierdzenie Kuratowskiego – twierdzenie teorii grafów sformułowane i udowodnione przez Kazimierza Kuratowskiego w 1930 roku.
Uwagi.
Przez rozszerzenie grafu rozumiemy "wstawianie wierzchołka do krawędzi", tj. rozerwanie krawędzi między dwoma wierzchołkami, dodanie kolejnego wierzchołka i połączenia wierzchołków pierwotnych poprzez właśnie dodany wierzchołek. Grafem rozszerzonym nazwiemy graf powstały z danego poprzez co najmniej jednokrotne rozszerzenie grafu.
Teza.
Skończony graf jest planarny (spłaszczalny), jeśli nie zawiera podgrafu, który jest
grafem rozszerzonym grafu formula_1 (graf pełny o pięciu wierzchołkach) lub
formula_2 (graf pełny dwudzielny o sześciu wierzchołkach, z których trzy są połączone z każdym z pozostałych trzech).

</doc>
<doc id="104791" url="https://pl.wikipedia.org/wiki?curid=104791" title="Trybunał Norymberski">
Trybunał Norymberski



</doc>
<doc id="104799" url="https://pl.wikipedia.org/wiki?curid=104799" title="Trybunał">
Trybunał

Trybunał – organ władzy sądowniczej uprawniony do sądzenia, rozstrzygania, ustalania roszczeń lub sporów – bez względu na to, czy w jego nazwie występuje słowo "trybunał".

</doc>
<doc id="104800" url="https://pl.wikipedia.org/wiki?curid=104800" title="Hypsipile">
Hypsipile

Hypsipile (lub Hypsipyle, Hypsypile; stgr. Ὑψιπύλη) – postać w mitologii greckiej, córka króla Lemnos, Toasa. 
Bogini Afrodyta, której kobiety z Lemnos przestały składać ofiary, gdyż były niezadowolone ze swoich mężów, ukarała je sprawiając, iż wokół nich unosił się przykry zapach. W tej sytuacji ich mężowie wzięli sobie konkubiny z Tracji. W zemście kobiety wymordowały wszystkich mężczyzn na wyspie. Tylko Hypsypile oszczędziła ojca i pomogła mu uciec.
Mieszkanki Lemnos założyły państwo kobiet i obrały Hypsypile na królową. Gdy Argonauci zatrzymali się w Lemnos na 3 lata zostali gościnnie przyjęci. Królowa spłodziła z Jazonem bliźniaków Toasa i Euneosa. Gdy po opuszczeniu wyspy przez Argonautów wyszło na jaw, że Hypsypile ocaliła ojca, została wypędzona. Następnie schwytali ją piraci i sprzedali królowi Nemei, Likurgowi. Władca uczynił ją opiekunką swego małego synka, Ofeltesa. Gdy Siedmiu bohaterów zatrzymało się w Nemei i prosiło Hypsipyle o wskazanie im źródła, zostawiła Ofeltesa leżącego na trawie. Pozbawionego opieki Ofeltesa śmiertelnie ukąsił wąż.

</doc>
<doc id="104802" url="https://pl.wikipedia.org/wiki?curid=104802" title="Smarżowa">
Smarżowa

Smarżowa (do końca 1999 Smarzowa) – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
Zabytki.
We wsi znajduje się zachowany dworek szlachecki dawniej w posiadaniu rodziny Boguszów – obecnie była siedziba ośrodka zdrowia.

</doc>
<doc id="104805" url="https://pl.wikipedia.org/wiki?curid=104805" title="Tachykardia">
Tachykardia

Tachykardia, częstoskurcz (łac. "tachycardia") – przyspieszenie akcji serca powyżej 100 uderzeń na minutę.
Tachykardię można podzielić na tachykardię zatokową, częstoskurcz nadkomorowy, migotanie i trzepotanie przedsionków, częstoskurcz komorowy, tachykardię węzłową i zespół posturalnej tachykardii ortostatycznej. 
Tachykardia nie zawsze jest objawem choroby. Najczęściej akcja serca przyspiesza z powodu działania katecholamin powstających w wyniku emocji lub wysiłku fizycznego (tachykardia zatokowa).

</doc>
<doc id="104807" url="https://pl.wikipedia.org/wiki?curid=104807" title="Witruwiusz">
Witruwiusz

Marcus Vitruvius Pollio – rzymski architekt żyjący w I w. p.n.e. Był konstruktorem machin wojennych za panowania Juliusza Cezara i Oktawiana Augusta. Twórca tzw. człowieka witruwiańskiego – opisu proporcji ludzkiego ciała zobrazowanego rysunkiem nagiego mężczyzny wpisanego w okrąg i kwadrat (własną wersję tego rysunku upowszechnił później Leonardo da Vinci).
Witruwiusz zasłynął jako autor traktatu "O architekturze ksiąg dziesięć", który powstał pomiędzy rokiem 20 p.n.e. a 10 p.n.e., a został odnaleziony dopiero w 1415 roku w bibliotece klasztoru St. Gallen w Szwajcarii, przez humanistę florenckiego Poggia. Dzieło to jest dzisiaj bezcennym źródłem wiedzy o architekturze i sztuce budowlanej starożytnych Greków i Rzymian. Witruwiusz opisuje w nim szczegółowo zarówno greckie porządki klasyczne, jak i ich rzymskie odmiany. Opisy były uzupełnione odpowiednimi ilustracjami - oryginalne rysunki jednak się nie zachowały. Omówione zostały również szeroko zasady stosowane przez Rzymian przy planowaniu miast i wznoszeniu budowli. W okresie nowożytnym wielu sławnych autorów wykonywało ilustracje do tego dzieła, próbując odtworzyć zaginione rysunki.

</doc>
<doc id="104809" url="https://pl.wikipedia.org/wiki?curid=104809" title="Homeomorfizm grafów">
Homeomorfizm grafów

Homeomorfizm grafów – relacja równoważności w zbiorze grafów, wiążąca grafy jednokształtne.
Dwa grafy formula_1 i formula_2 są homeomorficzne jeśli można je otrzymać z pewnego grafu formula_3 poprzez skończoną sekwencję operacji elementarnego podpodziału. Pojedyncza operacja elementarnego podpodziału dla krawędzi formula_4
polega na dodaniu do zbioru wierzchołków grafu nowego wierzchołka formula_5 dodaniu do zbioru krawędzi formula_6 i formula_7 oraz usunięcie krawędzi formula_8 w wyniku czego otrzymujemy:
Inaczej: Dwa grafy formula_1 i formula_2 są homeomorficzne, jeśli można je oba otrzymać z pewnego grafu formula_3 przez zastępowanie krawędzi grafu łańcuchami prostymi.

</doc>
<doc id="104816" url="https://pl.wikipedia.org/wiki?curid=104816" title="Federacja Młodych Socjaldemokratów">
Federacja Młodych Socjaldemokratów

Federacja Młodych Socjaldemokratów (FMS) – młodzieżowe stowarzyszenie polityczne związane z Nową Lewicą, a dawniej - Sojuszem Lewicy Demokratycznej. FMS zrzesza młodzież mającą lewicowe i centrolewicowe poglądy polityczne. Do organizacji mogą należeć osoby między 16 a 35 rokiem życia. Federacja Młodych Socjaldemokratów jest jedną z trzech młodzieżówek partii skupionych w koalicji Lewica. Jest członkiem europejskich organizacji młodzieżowych: IUSY i YES (ECOSY).
FMS powstała w połowie roku 2003 z połączenia Sojuszu Młodej Lewicy i Stowarzyszenia Młodej Lewicy Demokratycznej. W styczniu 2006 FMS podpisała porozumienie największych centrolewicowych młodzieżówek "Forum na rzecz Demokracji" . W 2014 i 2018 roku FMS weszła w skład komitetu wyborczego SLD Lewica Razem. Kandydaci FMS do samorządów terytorialnych znaleźli się na listach tego komitetu.
Struktura.
Władzą wykonawczą stowarzyszenia jest Zarząd Główny, a władzą uchwałodawczą - Rada Krajowa, złożona z osób wybranych przez Kongres, Zarządu Głównego i przewodniczących Regionów. Dodatkowo na szczeblu centralnym działają Krajowa Komisja Rewizyjna oraz Krajowy Sąd Koleżeński. Najwyższą władzą stowarzyszenia jest odbywający się co dwa lata Kongres stowarzyszenia - wybiera on władze stowarzyszenia oraz może modyfikować statut. 
Stowarzyszenie podzielone jest na 16 regionów odpowiadających województwom. W dalszej kolejności regiony dzielą się na koła lokalne, będące podstawową jednostką organizacyjną. 
Program.
1 maja 2021 roku wiceprzewodniczący FMS Jakub Pietrzak stojący na czele zespołu programowego ogłosił nowy program organizacji pod nazwą "Czas na zmiany #BazaFMS". Obejmuje on zagadnienia z 11 obszarów: Zdrowie, Edukacja, Świeckość, Bezpieczeństwo, Środowisko, Gospodarka, Wolność, Kultura, Polityka społeczna, Infrastruktura i Rolnictwo. Zapowiedział on również dalsze prace nad programem w konsultacji z innymi młodzieżówkami, organizacjami społecznymi, związkami zawodowymi i innymi osobami zainteresowanymi.

</doc>
<doc id="104818" url="https://pl.wikipedia.org/wiki?curid=104818" title="Mediolański edykt tolerancyjny">
Mediolański edykt tolerancyjny



</doc>
<doc id="104819" url="https://pl.wikipedia.org/wiki?curid=104819" title="Tetrarchia">
Tetrarchia

Tetrarchia (, „rządy czterech”, „czwórwładza”; ) – system rządów w Cesarstwie rzymskim wprowadzany stopniowo przez cesarza Dioklecjana od 286 roku. Polegał na równoczesnym sprawowaniu władzy przez czterech panujących: dwóch "augustów" i dwóch władców niższej rangi z tytułem "cezara".
Kształtowanie tetrarchii.
Tetrarchia formowała się stopniowo i głównie pod wpływem okoliczności zewnętrznych. Początkowo Dioklecjan panował samodzielnie, lecz wskutek niebezpiecznej sytuacji w Germanii i Galii powołał (286) na współrządcę Maksymiana, nadając mu tytuł cezara i powierzając sprawy Zachodu. Wkrótce potem na skutek uzurpacji władzy przez Karauzjusza w Brytanii, Maksymian został drugim cesarzem otrzymując tytuł augusta. Dalsza komplikacja spraw cesarstwa, zarówno na Zachodzie (umocnienie się Karauzjusza), jak i na Wschodzie (zagrożenie ze strony Sasanidów), skłoniła Dioklecjana w 293 r. do powiększenia liczby władców imperium: każdy august miał sobie dobrać jednego cezara jako współrządcę. Maksymian wskazał Konstancjusza Chlorusa, któremu wcześniej oddał za żonę pasierbicę (Teodora), Dioklecjan wybrał Galeriusza, również łącząc go pokrewieństwem poprzez małżeństwo z córką (Galeria Waleria). 
Zdaniem jednego z historyków, to właśnie armia była „artezyjskim źródłem talentów”, zaś ludzie ci doszli do władzy w sposób równie spektakularny i dzięki podobnym zasługom jak marszałkowie Napoleona – co w sposób naturalny predysponowało ich do zajęcia najwyższych w państwie stanowisk. Wzajemne relacje pomiędzy czterema władcami ustalała określona hierarchia, według której pierwszym augustem był Dioklecjan, co symbolizował też przydomek "Iovius" (Maksymian nosił miano "Herculius"), a pierwszym cezarem – Konstancjusz. Nie tylko przydomki potwierdzają tożsamość tetrarchów jako ostatnich czcicieli kapitolińskich (względnie olimpijskich) bóstw. Ówczesną świadomość religijną podtrzymywały nowo wznoszone budowle sakralne oraz przywracające moralność ustawodawstwo. Starożytny historyk celowo podkreśla, że podobnie jak dbano o zaopatrzenie ludności i jej bezpieczeństwo, tak i „najstarsze obrzędy religijne sprawowano z najwyższą pobożnością”.
Tetrarchia nie wprowadziła formalnego podziału terytorialnego państwa, gdyż zasadniczo każdy z panujących posiadał władzę nad całością imperium, a jedynie przydzielono mu zadania na określonym obszarze:
Kolejną innowacją wprowadzoną przez Dioklecjana było ograniczenie czasu sprawowania władzy przez augustów do 20 lat, po czym abdykować mieli oni na rzecz swych cezarów, ci zaś powinni wskazać nowych cezarów, czyli kolejnych własnych następców. Ten prosty system miał zapewnić najwyższą władzę ludziom w sile wieku i będącym u szczytu swych możliwości. Zgodnie z tą regułą Dioklecjan i Maksymian abdykowali 1 maja 305 r., zaś augustami zostali Konstancjusz i Galeriusz, wybierając na cezarów odpowiednio Flawiusza Sewera oraz Maksymina Daję. 
Nadto tetrarchia zapobiec miała izolacji Rzymu, nazbyt oddalonego od często niespokojnych granic imperium – stąd pomysł wyznaczenia czterech stolic ze względów przede wszystkim militarnych. Choć cały system wydawał się korzystny i skuteczny, wkrótce okazało się, iż nie przystaje do życia i politycznej rzeczywistości.
Kryzys tetrarchii.
Przy wyborze nowych cezarów pominięto synów Maksymiana i Konstancjusza: odpowiednio Maksencjusza oraz Konstantyna. Po śmierci Konstancjusza Chlorusa (306) jego legiony obrały augustem Konstantyna i prawowity (według reguł systemu) następca – Sewer, zmuszony był uznać jego współrządy. Wkrótce po władzę sięgnął także Maksencjusz w Italii, wspomagany przez ojca – Maksymiana Herkuliusza, który niechętnie rozstał się z tytułem cesarskim w 305 roku. Tak więc system tetrarchii – nie uwzględniający prawa dziedziczenia władzy w rodzinie, jak również wymuszający nienaturalną sytuację dobrowolnego zrzekania się władzy – w praktyce okazał się utopijny.
Jak zauważono w krytycznej ocenie tego systemu, tetrarchia doprowadziła do anarchii, gdyż w niedługim czasie zamiast czterech było sześciu cesarzy i zaledwie w cztery lata po usunięciu się Dioklecjana cesarstwu groził rozpad. 
Swą tysiącletnią stołeczną rolę utraciło Wieczne Miasto – Rzym, gdyż o wyborze nowych stolic decydowała już nie tradycja historyczna, lecz aspekt głównie militarny. Ściśle łączyło się to kryzysem tożsamości imperium jako państwa, gdyż jego ludność straciła dotychczasowy centralny punkt odniesienia względem ośrodka władzy. W dążeniu do przywrócenia poprzedniego układu rozgorzały wojny domowe o władzę, które doprowadziły do sytuacji, iż było nie tylko czterech cesarzy, ale cztery cesarstwa.
Ostatecznie w wyniku tych konfliktów (a także w rezultacie śmierci niektórych pretendentów do władzy) w 313 roku cesarstwo miało już tylko dwóch władców: Konstantyna na Zachodzie i Licyniusza na Wschodzie. W 324 Konstantyn ostatecznie pokonał rywala i został jedynowładcą imperium, faktycznie kładąc kres idei i systemowi tetrarchii. Po jego śmierci w 337 roku władzę odziedziczyli synowie.
Chronologia władzy.
Stworzony przez Dioklecjana system władzy przetrwał zaledwie 20 lat. Dla dodania sprawowanym funkcjom prestiżu i dla większej przejrzystości układu rotacji, nieoficjalnie istniał symboliczny podział na dwie „dynastie” współrządców: jowiańską (w poniższym wykazie J) – pod patronatem Jowisza, oraz herkuliańską (H), której patronował Herkules. Pochodziły one od religijnych przydomków, jakie Dioklecjan przyjął ze swym współregentem Maksymianem: Jowiusz (tj. powołany przez Jowisza) i Herkuliusz.
Poszczególne tetrarchie i ich władcy:
I tetrarchia (293 – 1 V 305 r. n.e.)
II tetrarchia (1 V 305 – 25 VII 306 r. n.e.)
III tetrarchia (25 VII 306 – 11 XI 308 r. n.e.)
Okres walk o władzę (III/IV 307 – XI 308 r. n.e.)
IV (odnowiona) tetrarchia (XI 307 – V 310 r. n.e.)
V (zrewidowana) tetrarchia (V 310 – V 313 r. n.e.)
Propaganda idei tetrachii.
Wszyscy spośród panujących wywodzili się z szeregów wojska i ono stanowiło zasadnicze oparcie nowej władzy, będąc gwarantem jej bezpieczeństwa i trwałości. W tym duchu oddziaływano też propagandowo na społeczeństwo cesarstwa. Szacunek dla armii i zgodną równość tetrarchów usilnie popularyzowano w całym imperium, przede wszystkim za pośrednictwem rzeźby figuralnej i monet. Wznoszone pomniki również charakteryzowały się jednolitością, zarówno w stylu, jak i w istotnych szczegółach przedstawień, a nawet pod względem używanego materiału. Wykonywano je z czerwonego porfiru, a stylistycznie cechowała je niezwykła schematyzacja wyobrażeń władców wraz z uniformizacją postaci (sztywne, schematyczne pozy, jednakowe stroje, broń itp. akcesoria) i z zatraceniem portretowych cech indywidualnych (trudne do odróżnienia twarze-maski, figuralne upodobnienie wszystkich portretowanych do siebie). Zarazem oblicza te wyrażały nastroje władczości, siły, a nawet okrucieństwa, służące gloryfikacji panującego i jego boskiej władzy w manierze despotyzmu wschodniego. Rzeźba figuralna tego okresu zatraca cechy realistycznego portretu rzymskiego, stając się jedynie wyrazem uosobienia władzy. 
W tych uproszczonych i umownych wyobrażeniach poza tym silnie podkreślano ideę wojskowego braterstwa i konstruktywnej zgody tetrarchów. Typowym przykładem są dwa zabytki epoki przedstawiające ich zbiorowo, a będące częściami porfirowych kolumn wyciętych z budowli. Pochodząca z początku IV w n.e. grupa czterech postaci umieszczona w fasadzie bazyliki na pl. św. Marka w Wenecji, stanowi propagandowe wyobrażenie swoiście egalitarystycznej jedności i daje symboliczne wyobrażenie "concordii" łączącej augustów i cezarów. Jednakowo upozowani, objęci w geście zgody, są niemożliwi do odróżnienia i imiennego określenia.
Jeszcze intensywniej propagandę idei czwórwładzy szerzono za pośrednictwem monet krążących powszechnie i docierających wszędzie. Już wczesne emisje Dioklecjana i Maksymiana Herkuliusza propagują hasła takie jak "Concordia Militum" (Zgoda wojsk) czy "Virtus Militum" (Męstwo wojsk), a także kult Jowisza i Herkulesa jako zbawców-patronów ("conservatores") obu władców. Reforma pieniądza wprowadziła do obiegu m.in. nową, pełnowartościową monetę srebrną – argenteus, zwiększającą społeczne zaufanie do władzy i służącą za tym skuteczniejsze narzędzie propagandy. Typowy jest powtarzany na rewersie motyw sceny ofiary składanej wspólnie przez tetrarchów na tle umocnień wojskowego obozu (bądź miasta), w połączeniu z różnymi hasłami, a zwłaszcza "Providentia Augg[ustorum]" (Opiekuńczość augustów) i "Virtus Militum". Inny nowy nominał – follis, swym hasłem przewodnim "Sacra Moneta Augg[ustorum] et Caess[ares] Nostr[orum]" propagował tak doniosłe osiągnięcia tetrarchii, jakimi były ożywienie gospodarki i gruntowna reforma pieniądza. 
Związki pokrewieństwa w tetrarchii.
Zjawiskiem charakterystycznym było wchodzenie również przez członków tetrarchii w związki pokrewieństwa, które wewnętrznie miały stanowić podstawę wzajemnego zaufania politycznego, a na zewnątrz – propagandowo podkreślać łączące ich przyjazne więzi polityczno-ideowe. W ramach nowego systemu władzy tworzono także w ten sposób nieoficjalny układ dynastyczny, niezwykle istotny w roszadach funkcji i późniejszych rozgrywkach politycznych.
Inne znaczenia.
Spotykane w starożytności określenie tetrarchia stosowano również w szerszym znaczeniu – jako określenie terytorium podległego tetrarsze pochodzącemu niekoniecznie z rodu cesarskiego. Oznaczało ono zarządcę (wielkorządcę) części względnie pewnego obszaru państwa. Jako pierwszy wprowadził je w tym znaczeniu macedoński Filip II w opanowanej przez siebie Tesalii; występowało także w Galacji. W cesarstwie rzymskim był to tytuł przyznawany zależnym od Rzymu władcom w Azji Mniejszej i Syrii, których obszar panowania był mniejszy od królestwa. W Nowym Testamencie odnosi się on do synów Heroda Wielkiego: Heroda Antypasa – tetrarchy Galilei i Perei (Mt 14,1; Łk 3,1; 3,19), oraz Filipa – tetrarchy Iturei i Trachonu (Łk 3,1), jak również do tetrarchy Abileny Lizaniasza (Łk 3,1).

</doc>
<doc id="104821" url="https://pl.wikipedia.org/wiki?curid=104821" title="Iloczyn zdarzeń">
Iloczyn zdarzeń

Iloczyn zdarzeń – zdarzenie losowe polegające na tym, że kilka zdarzeń losowych zaszło równocześnie.
Zdarzenia losowe są zbiorami, zatem iloczyn zdarzeń jest zwyczajnym iloczynem zbiorów oraz jest, podobnie jak iloczyn zbiorów, oznaczany symbolem formula_1
Przykład.
Niech w rzucie kostką zdarzenie formula_2 oznacza wyrzucenie parzystej liczby oczek, a zdarzenie formula_3 wyrzucenie liczby oczek, która jest liczbą pierwszą. Iloczynem zdarzeń formula_2 i formula_3 jest zdarzenie polegające na wyrzuceniu parzystej liczby oczek, która jednocześnie jest liczbą pierwszą, sprowadza się więc do zdarzenia polegającego na wyrzuceniu dwóch oczek.

</doc>
<doc id="104823" url="https://pl.wikipedia.org/wiki?curid=104823" title="Spinoza">
Spinoza



</doc>
<doc id="104828" url="https://pl.wikipedia.org/wiki?curid=104828" title="Związek Achajski">
Związek Achajski

Związek Achajski – sojuszniczy związek państw (symmachia) greckich, powstały około 281 p.n.e. z inicjatywy czterech miast położonych w zachodniej części Achai: Dyme, Patraj, Tritai i Faraj.
W szczytowym okresie sojusz obejmował 10 miast; nie posiadał stałej stolicy, obrady zgromadzenia członków odbywały się przy sanktuarium Zeusa Amariosa koło Ajgion.
Ustrój.
Wszystkie miasta, podobnie jak wszyscy obywatele Związku, mieli równe prawa. Na czele tej symmachii stało dwóch przywódców, a od 256 p.n.e. tylko jeden, zwany strategiem. Wraz z dziesięcioma demiurgami wybieranymi corocznie, tworzyli radę (synedrion), która zajmowała się sprawami Związku i przewodniczyła na zgromadzeniach ogólnych, zwoływanych w kwestiach wojny i pokoju. Rozstrzyganie najważniejszych spraw politycznych należało do zgromadzenia synkletos, w sprawach mniejszej wagi zwracano się do zgromadzenia zwanego synodos ("σύνοδος"), które zbierało się kilka razy w roku.
Dzieje.
Znaczenie tego przymierza znacznie wzrosło po przystąpieniu do niego Sykionu. W jego ślady poszły Megalopolis, Korynt, Megara i inne miasta Arkadii. W 245 p.n.e. na czele Związku stanął Aratos z Sykionu i sojusz achajski przejściowo stał się największą potęgą polityczną Grecji. W latach 251–224 p.n.e. doprowadził do usunięcia kontroli Macedończyków na Peloponezie.
Przeciwko Związkowi podjęła wojnę rywalizująca z nim Sparta, a jej król Kleomenes III zadał wojskom sojuszu dotkliwe klęski. W zamian za przyjęcie garnizonu macedońskiego do twierdzy korynckiej Aratos uzyskał pomoc od króla Macedonii Antygonosa Dosona, ostatecznie w 222 p.n.e. pokonując Spartan pod Sellazją.
Podczas pierwszej wojny macedońskiej państwa związku stały po stronie Macedonii przeciwko Rzymianom, ale już w drugiej wojnie macedońskiej, w roku 198 p.n.e. sprzymierzyły się z Rzymem przeciwko Macedonii. Związek Achajski podejmował jeszcze próby powrotu do samodzielnej polityki, co spotkało się z rzymskimi sankcjami w roku 167 p.n.e. Dwadzieścia lat później (147 p.n.e.) sojusz rozpoczął wojnę z Rzymem w próbie uwolnienia się od zależności. W następnym roku został jednak pokonany i rozwiązany, a Achaja stała się prowincją rzymską.
Zdaniem większości badaczy ustrój Związku Achajskiego stanowił inspirację dla twórców konstytucji Stanów Zjednoczonych.

</doc>
<doc id="104830" url="https://pl.wikipedia.org/wiki?curid=104830" title="Rachunkowość">
Rachunkowość

Rachunkowość – system ewidencji gospodarczej ujmujący zdarzenia oraz operacje gospodarcze w mierniku pieniężnym i przekroju poszczególnych podmiotów gospodarczych. Rachunkowość jest sformalizowanym systemem, odzwierciedlającym proces prowadzonej działalności gospodarczej i służy jej ocenie. Podstawowym celem rachunkowości jest dostarczenie prawdziwego i rzetelnego obrazu sytuacji majątkowej i finansowej podmiotu gospodarczego. Przedmiotem rachunkowości jest każde zdarzenie gospodarcze wyrażone w mierniku pieniężnym i wpływające na zmianę sytuacji podmiotu gospodarczego, jego zasoby i wyniki.
Rachunkowość obejmuje trzy główne działy:
Główne odmiany rachunkowości.
Zastosowanie komputerów w rachunkowości spowodowało powstanie nowej formy rachunkowości zwanej rachunkowością komputerową.

</doc>
<doc id="104831" url="https://pl.wikipedia.org/wiki?curid=104831" title="Księga Koheleta">
Księga Koheleta

Księga Koheleta [Koh], Księga Eklezjastesa [Ekl], Księga Kaznodziei Salomona [Kazn] – (hebr. קהלת "Kohelet") należy do pism dydaktycznych Starego Testamentu (w Biblii Hebrajskiej zaliczana do "ketuwim" – pisma). "Kohelet" (gr. "Ekklesiastes") jest określeniem osoby urzędowo uprawnionej do przemawiania podczas zebrań. Sugestia, że autorem księgi jest król Salomon, syn i następca króla Dawida ma prawdopodobnie charakter fikcji literackiej i wynika z potrzeby nadania jej prestiżu. Datowanie księgi nie jest pewne, jednak jej styl i tematyka, będąca wyrazem zainteresowań filozoficznych i eschatologicznych starożytnych Izraelitów wskazują na III w. p.n.e.
Treść księgi.
Księga Koheleta zawiera rozważania nad sensem życia ludzkiego. Wynika z nich, że nic nie ma absolutnej wartości, nie jest trwałe, nie potrafi w pełni uszczęśliwiać. Ani bogactwa, ani władza, sława, nawet mądrość nie czynią człowieka pewnym i zadowolonym. Tę myśl wyrażają słowa: "„vanitas vanitatum, et omnia vanitas", tzn. „marność nad marnościami i wszystko marność"".
Przekonanie o tym, że wszystko jest marnością dotyczy zjawisk przyrody, zabiegów człowieka zmierzających do osiągnięcia bogactwa i sławy, używania przyjemności i mądrości. Kohelet mówi o zachłanności ludzi, marnotrawstwie, traceniu i omijaniu tego, co piękne, chęci korzystania z jak największych przyjemności.
Człowiek poddany jest prawom przemijania i zapomnienia. Powinniśmy czerpać z życia pełnymi garściami wszystko to, co sprawia nam radość – tak można odczytać treść zapisaną w księdze Koheleta. Autor podkreśla, że nie należy wyczekiwać jakiegokolwiek końca, a jedynie cieszyć się z tego, co mamy i to bez względu na wszystko. W życiu jest czas na radość i na smutek, i powinniśmy zachować odpowiedni dystans do życia. Należy utrzymywać umiar i rozsądek nie tylko w szczęściu, ale także przy niepowodzeniach.
Właśnie stwierdzenie o niezbędnej równowadze między cierpieniem a szczęściem jest tezą „Ody do Rozpaczy”. W niej możemy przeczytać, iż cierpienie i rozpacz jest dopełnieniem człowieczeństwa, bez niego nie doświadczymy pełni życia, a także nie docenimy szczęścia.
Podsumowując: powinniśmy żyć według prawa Bożego, gdyż Bóg nie przemija, jego mądrość jest wieczna, niezmienna. Wszystko, co posiadamy jest od Boga i On będzie sądził człowieka. Konkluzja Księgi Koheleta zawiera się w ostatnich wersach (12,13-14): „Koniec mowy. Wszystkiego tego wysłuchawszy: Boga się bój i przykazań jego przestrzegaj, bo cały w tym człowiek! Bóg bowiem każdy czyn wezwie przed sąd dotyczący wszystkiego, co ukryte: czy dobre było, czy złe." ("Biblia Tysiąclecia")
Marność.
Słowo "marność" (łac. "vanitas"), pochodzi z łacińskiego przekładu drugiego wersetu księgi "(vanitas vanitatum et omnia vanitas – marność nad marnościami i wszystko marność)" (Koh 1,2). Motyw marności najbardziej widoczny jest w epoce średniowiecza i baroku (fascynacja śmiercią przejawiała się w sztuce i literaturze). W innych epokach pojawiały się również związane z przemijaniem świata przemyślenia na tle egzystencjalnym.
W wersji hebrajskiej do czynienia mamy ze słowem hewel, którego najlepszym tłumaczeniem jest "przemijanie, ulotność, dym". Parafraza więc brzmiałaby "przemijanie nad przemijaniem; wszystko przemija". Tłumaczenie tych słów w Przekładzie Ekumenicznym brzmi: "ulotne, jakże ulotne, wszystko jest takie ulotne". Przyjęcie tej nie utartej w mowie potocznej wersji często pomaga spojrzeć na całość księgi nie tylko, jako tekst o tym, iż wszystko jest pozbawione sensu, na co wskazywać by mógł słynny aforyzm "vanitas vanitatum (...)".

</doc>
<doc id="104833" url="https://pl.wikipedia.org/wiki?curid=104833" title="Oliwkowate">
Oliwkowate

Oliwkowate ("Oleaceae" ) – rodzina roślin z rzędu jasnotowców ("Lamiales"). Należy do niej około 615 gatunków drzew, krzewów i lian zebranych w 24 rodzaje. Zasięg geograficzny rodziny obejmuje wszystkie kontynenty z wyjątkiem Oceanii, obszarów polarnych i znajdujących się pod wpływem klimatu kontynentalnego w północnej Azji i Ameryce Północnej oraz wielkich pustyń. Występują zarówno w strefie klimatu umiarkowanego, jak i zwrotnikowego, przy czym obszar największego zróżnicowania stanowi Azja. 
Do rodziny należy wiele ważnych roślin użytkowych lub ozdobnych. Ze względu na pachnące kwiaty i olejki uprawia się jaśmin, jako krzewy ozdobne sadzi się również krzewy m.in. z rodzajów forsycja, ligustr, lilak i fontanezja. Cenionego drewna dostarczają drzewa z rodzaju jesion oraz oliwka. Oliwka europejska należy do najstarszych roślin uprawnych – z jej owoców pozyskuje się olej oliwkowy. Rośliny te odgrywają istotną rolę w ekosystemach m.in. wytwarzając owoce i liście stanowiące pokarm wielu gatunków. Tylko z jednym z przedstawicieli, jesionem wyniosłym, związanych jest ok. tysiąca gatunków grzybów, owadów i ptaków.
Systematyka.
Pozycja systematyczna według APweb (aktualizowany system APG IV z 2016).
Na podstawie analiz molekularnych rodzina uznawana jest za grupę siostrzaną względem rodziny "Carlemanniaceae". Do synapomorfii łączących te rodziny należą: czterokrotne kwiaty, dwa pręciki, trójbruzdowe ziarna pyłku ("tricolpate"), maczugowate znamię, trwały endotel (epiderma integumentu). Obie te rodziny stanowią z kolei grupę siostrzaną niemal wszystkich pozostałych jasnotowców "Lamiales", wyjątkiem jest zajmująca bazalną pozycję monotypowa rodzina "Plocospermataceae".
Podział rodziny.
Rodzina dzielona jest na 5 plemion do których należą 24 rodzaje z 615 gatunkami. Podział na 5 plemion i dodatkowo 4 podplemiona w obrębie największego z nich ("Oleeae") potwierdzony został jako trafny w analizach filogenetycznych, bazujących na badaniach molekularnych. Klad bazalny w obrębie rodziny stanowi plemię "Myxopyreae", kolejno oddzielały się następnie "Forsythieae", "Fontanesieae", "Jasmineae" i "Oleeae". W obrębie plemienia "Oleeae" pozycję bazalną zajmuje podplemię "Schreberinae" (z parafiletycznym rodzajem "Schrebera" i zagnieżdżonym w nim "Comoranthus"), następnie "Ligustrinae" (także z parafiletycznym rodzajem "Syringa" i zagnieżdżonym w nim "Ligustrum"), "Fraxinae" (monotypowe z rodzajem "Fraxinus") i "Oleinae" z pozostałymi rodzajami, z których szereg okazało się być polifiletycznymi (np. "Chionanthus", "Olea", "Osmanthus", "Nestegis").

</doc>
<doc id="104834" url="https://pl.wikipedia.org/wiki?curid=104834" title="Intelekt">
Intelekt

Intelekt (łac. "intellectus": percepcja, postrzeganie, poznanie) – zdolności umysłowe, kultura umysłowa człowieka (potencjalnie również istot pozaziemskich czy sztucznej inteligencji). Odnosi się do zdolności uzyskania i wykorzystania wiedzy, rozumienia myśli, poznania. Również inna nazwa umysłu, rozumu, inteligencji (w odróżnieniu od uczuć, woli, zmysłów). Ogólnie rzecz ujmując jest iloczynem zdolności umysłowych, doświadczenia oraz wiedzy człowieka i możliwości ich wykorzystywania. Termin ten jest ściśle związany z rozsądkiem i rozumieniem.
Geneza słowa intelekt pochodzi od łacińskich słów "inter" (między) oraz "lego" (wybierać) co po połączeniu oznacza "wybierać między".

</doc>
<doc id="104837" url="https://pl.wikipedia.org/wiki?curid=104837" title="Weduta">
Weduta

Weduta (wł. "veduta" – widok, panorama) – obraz, rysunek lub rycina, przedstawiające ogólny widok miasta lub jego fragment, często ze sztafażem. Inaczej pejzaż miejski, prospekt.
Pojęcia.
Kompozycję malarską łączącą elementy architektury rzeczywistej i fantastycznej lub tylko fantastycznej, zwykle o przesadnie podkreślonych stosunkach perspektywicznych nazywamy prospektem (łac. "prospectus" – widok). W XVII-XVIII w. terminu tego używano na oznaczenie weduty lub widoku.
Szeroki, rozległy widok miasta obserwowany ze znacznej odległości, często z wyżej położonego miejsca – to panorama (gr. "pán hórama" – cały widok). Panoramiczne malowidło w formie kulistej, dającej złudzenie dużej głębi przestrzennej przedstawiające widok miasta – to kosmorama.
Niekiedy weduta łączy się z mariną, jeśli przedstawia fragment portu i zabudowań nadbrzeżnych. Malarza specjalizującego się w przedstawianiu widoków miejskich nazywamy wedutystą.
Zasady.
Sztuka weduty oparta jest na praktycznych i geometrycznych pojęciach perspektywy. Wedutyści posługiwali się z reguły perspektywą zbieżną, zbudowaną na jednej linii perspektywicznej albo perspektywą boczną, w której mamy do czynienia z dwoma punktami zbieżnymi, leżącymi po obu stronach osi. Do wykreślania perspektyw przy malowaniu wedut i widoków architektury używano ciemni optycznej (camera obscura). Malarz kładł papier na szybie odbijającej odwrócony obraz widoku i przerysowywał go.
Fantazje architektoniczne.
Szczególnym rodzajem weduty jest capriccio, czyli kaprys architektoniczny – pejzaż, na którym istniejące budowle występują w fantazyjnym zestawieniu, często razem z budowlami wymyślonymi przez artystę lub w całości będącymi tworem jego wyobraźni. Hrabia wenecki Francesco Algarotti pisał w połowie XVIII w., że capriccio stało się "nowym gatunkiem malarstwa, który polega na przedstawieniu z natury jakiegoś krajobrazu, a następnie ozdobieniu go pięknymi budowlami lub innymi wyjątkowymi obiektami pod każdym względem idealnymi". Takie fantazje architektoniczne tworzyli m.in.: Giovanni Battista Piranesi, Giovanni Paolo Pannini, Francesco Guardi, Hubert Robert. Wymyślony, lecz realistycznie przedstawiony widok miasta nosi także nazwę weduty idealnej.
Historia gatunku.
Widoki miast pojawiały się już w starożytności, ale jedynie jako tło w innych przedstawieniach. Większą rolę zaczęły odgrywać w późnym średniowieczu i w okresie renesansu (Gentile Bellini, Vittore Carpaccio). Jako samodzielny gatunek weduta wyodrębniła się w XVII wieku w Holandii. Widoki miejskie z niemalże fotograficzną wiernością tworzyli Jan van der Heyden i Gerrit Adriaenszoon Berckheyde. Widok Delftu oraz uliczkę miejską namalował Jan Vermeer.
Prekursorami weduty włoskiej byli malarze flamandzcy stale przebywający w Rzymie: Mattheus Brill i jego młodszy brat Paul Brill. Za twórcę weduty perspektywicznej uchodzi Gaspar van Wittel (Vanvitelli), malarz holenderski działający we Włoszech. Rozkwit weduty przypada na wiek XVIII w Wenecji. Dzięki swemu położeniu, bajecznej scenerii i magicznemu światłu, Wenecja – „perła Adriatyku”, stała się przedmiotem szczególnego podziwu podróżników, pisarzy i artystów. "Nieuchronne przeznaczenie Wenecji – być malowaną" (Henry James). Malarstwo wedutowe było wizytówką miasta przez cały wiek XVIII. Rozwój tego gatunku stał się możliwy dzięki rozwojowi turystyki. Młodzi Europejczycy, głównie Anglicy, w ramach obowiązkowej podróży edukacyjnej określanej mianem Grand Tour, przemierzali Półwysep Apeniński, a zatrzymując się w Wenecji, nabywali obrazy przedstawiające widok miasta. Pierwszym wedutystą weneckim był Luca Carlevaris, najsłynniejszym – Giovanni Antonio Canal, zw. Canaletto. W latach 1750–1850 weduta rozpowszechniła się w całej Europie. Do późniejszego malarstwa terminu tego nie stosuje się.
Wybitnym polskim wedutystą był Marcin Zaleski.

</doc>
<doc id="104839" url="https://pl.wikipedia.org/wiki?curid=104839" title="Võ Nguyên Giáp">
Võ Nguyên Giáp

Võ Nguyên Giáp (ur. 25 sierpnia 1911 w Lệ Thủy (prowincja Quảng Bình), zm. 4 października 2013 w Hanoi) – wietnamski dowódca wojskowy, generał. Osiągał liczne sukcesy w prowadzeniu wojny partyzanckiej w rejonie Indochin i przyczynił się, walcząc kolejno z Japończykami, Francuzami i Amerykanami, do uzyskania przez Wietnam niepodległości, a następnie powstania zjednoczonej Socjalistycznej Republiki Wietnamu. Przez Wietnamczyków uważany za „świętość narodową”, a na świecie uznawany za mistrza wojny partyzanckiej.
Życiorys.
Lata młodości.
Wiele faktów z życia Võ Nguyên Giápa, zwłaszcza dotyczących jego młodości, jest okrytych tajemnicą. Urodził się w 1911 roku w prowincji Quảng Bình na obszarze francuskich Indochin, w rejonie noszącym wówczas nazwę Annam. Võ twierdził później, iż pochodził z rodziny chłopskiej. Pewne dane wskazują jednak, że jego ojciec wywodził się z warstwy mandaryńskiej. Studiował w Huế oraz nauki polityczne, ekonomię i prawo w Hanoi, a następnie podjął pracę nauczyciela historii i dziennikarza.
Lata trzydzieste XX wieku.
W latach trzydziestych Võ Nguyên Giáp pracował jako nauczyciel, włączając się jednocześnie aktywnie w działalność różnych ruchów niepodległościowych o charakterze socjalistycznym bądź marksistowskim. W 1937 wstąpił do partii 
komunistycznej i uczestniczył w powołaniu dwa lata później Frontu Demokratycznego. Wiele czasu poświęcał również w tym okresie na lekturę prac z zakresu historii wojskowości i filozofii, szczególnie interesując się dokonaniami Napoleona i Sun Zi.
Lata czterdzieste XX wieku.
Poszukiwany przez Francuzów, Võ Nguyên Giáp zbiegł do Chin, gdzie razem z przywódcą komunistów wietnamskich Hồ Chí Minhem zdobywał pierwsze doświadczenia w prowadzeniu wojny partyzanckiej, walcząc pod rozkazami Mao Zedonga. W 1941 Võ wspólnie z Hồ i innymi działaczami ruchu niepodległościowego utworzyli Việt Minh i w 1943 powrócili do Wietnamu, występując przeciw Japończykom i uznającym władzę rządu Vichy francuskim władzom kolonialnym. W grudniu 1944 roku Võ został dowódcą Wietnamskiej Armii Ludowej. Po kapitulacji Japonii w 1945 Hồ Chí Minh, wykorzystując sprzyjające warunki, utworzył w Hanoi rząd narodowy. Przypadło mu także stanowisko ministra obrony i naczelnego dowódcy sił zbrojnych. Wkrótce jednak do Hanoi powrócili Francuzi i Hồ Chí Minh oraz Võ musieli szukać schronienia w dżungli, skąd kontynuowali prowadzenie wojny partyzanckiej przeciw francuskim władzom kolonialnym. W wypadku Võ wojna o niepodległość łączyła się z jego prywatną wojną ze znienawidzonymi Francuzami, którzy zabili lub uwięzili jego pierwszą żonę, dziecko, ojca, dwie siostry i innych członków rodziny.
Wojna partyzancka.
W ciągu następnych ośmiu lat walki Võ Nguyên Giáp wypracował strategię i metody prowadzenia wojny partyzanckiej, które doprowadziły ostatecznie do pokonania Francuzów, a także przyczyniły się do porażki Amerykanów i sił południowowietnamskich. Võ Nguyên Giáp przy wsparciu Hồ przygotował trzyfazowy plan walki o niepodległość. W fazie pierwszej siły Võ miały prowadzić operacje partyzanckie i terrorystyczne, których celem było zdobycie jak największego poparcia społecznego dla sprawy niepodległości. W fazie drugiej oddziały partyzanckie miały atakować odosobnione posterunki wojskowe nieprzyjaciela. W fazie trzeciej mniejsze oddziały miały się połączyć i utworzyć większe jednostki, które miały w pełni przejąć kontrolę nad określonym obszarem, zachęcając miejscową ludność do powszechnego powstania w celu wsparcia rewolucji.
W czasie swojej kariery Võ Nguyên Giáp wielokrotnie podejmował z powodzeniem działania w ramach pierwszej i drugiej fazy strategii prowadzenia wojny partyzanckiej. Jedynie w wypadku fazy trzeciej podejmowane przez niego kilkukrotnie próby szeroko zakrojonej ofensywy zakończyły się powodzeniem tylko za jednym razem.
W walkach z Francuzami siły Võ odnotowały wiele sukcesów w operacjach prowadzonych w niewielkiej skali. Dopóki udawało się im unikać otwartych starć, dopóty byli stroną przeważającą. W 1950 jednak Võ, próbując przedwcześnie przystąpić do trzeciej fazy swego planu strategicznego, korzystając już z wojskowego wsparcia Chin, zdecydował się na otwarte wystąpienie przeciw wojskom francuskim w dolinie Rzeki Czerwonej niedaleko Hanoi. Francuzi zadali jednak siłom wietnamskim poważne straty. Võ Nguyên Giáp wycofał się do dżungli i w góry, gdzie powrócił do operacji należących do pierwszej i drugiej fazy.
Po klęsce w dolinie Rzeki Czerwonej, Võ Nguyên Giáp rozwinął teorię, że siły komunistyczne mogą sobie pozwolić, w celu odniesienia zwycięstwa, na większe straty aniżeli Francuzi, czy później Amerykanie i południowi Wietnamczycy. W propagandowych przemówieniach Võ potrafił przekonać swoich żołnierzy do myśli, że zwycięstwo przyjść może dopiero po wielu latach, nawet krwawych walk.
Bitwa pod Điện Biên Phủ.
Przez następne trzy lata Francuzi próbowali daremnie sprowokować Võ Nguyên Giápa do ponownego wystąpienia w otwartym starciu. W listopadzie 1953 zarzucili przynętę, którą nawet z reguły ostrożny Võ nie mógł wzgardzić. W dolinie Điện Biên Phủ, ok. 350 kilometrów na zachód od Hanoi, Francuzi przekonani o nikłej liczebności oddziałów wietnamskich oraz iż okoliczne góry zapewniają bezpieczeństwo ich wysuniętym pozycjom obronnym (były one tak oddalone od siebie, że zaopatrzenie dostarczano im drogą lotniczą), mieli nadzieję skłonić Wietnamczyków do zgrupowania swoich sił w nieosłoniętej dolinie.
Francuskie dowództwo liczyło na porażkę oddziałów Võ (liczono iż zdoła on zgromadzić zaledwie 2, słabo wyekwipowane dywizje, czyli ok. 30 000 żołnierzy), w starciu z ufortyfikowanym regularnym wojskiem dysponującym artylerią, czołgami i wsparciem lotnictwa.
Francuzi doczekali się wreszcie decydującej bitwy, rozwinęła się ona jednak w inny sposób niż się spodziewali. Võ jeszcze raz dowiódł swych umiejętności dowódczych. Polecił oddziałom rozmontowanie sprzętu artyleryjskiego i broni przeciwlotniczej i przeniesienie ich wysoko w góry, skąd można było prowadzić ostrzał francuskiego garnizonu. Tysiące ludzi, poruszając się głównie na rowerach, przewiozło tony sprzętu i amunicji, niezbędne do prowadzenia długiego oblężenia.
Võ Nguyên Giáp skoncentrował siły liczące ok. 70 000–80 000 żołnierzy, dysponujące 200 działami (w tym 20 działek przeciwlotniczych) i 100 karabinami maszynowymi – duże ilości uzbrojenia dostarczane były z Chin, a żołnierze wietnamscy przeszkoleni przez chińskich doradców wojskowych. Garnizon francuski liczył 15-16 000 ludzi, 60 dział, 10 lekkich czołgów M24 Chaffee i 6 samolotów zrzucających napalm. Trudne warunki atmosferyczne (pora monsunów) a zwłaszcza wietnamski ostrzał z zamaskowanych stanowisk artyleryjskich znacznie utrudniały dostarczanie oblężonym oddziałom francuskim niezbędnego zaopatrzenia i amunicji. Francuzi zostali zmuszeni do wycofania się na wewnętrzną linię umocnień. Wietnamczycy zaś pod osłoną ognia artyleryjskiego, wykorzystując podziemne tunele i okopy przekopane w okolicznych wzgórzach, posuwali się naprzód. 7 maja 1954 oddziały francuskie skapitulowały. Z 11 000 żołnierzy, którzy złożyli broń, połowa była ranna. Straty wietnamskie ocenia się na trzykrotnie większe od liczby zabitych i rannych Francuzów. Niemniej Võ Nguyên Giápowi udało się wreszcie zrealizować cele trzeciej fazy planu strategicznego. Na mocy podpisanego wówczas układu pokojowego Francuzi wycofali się z Wietnamu, doprowadzając jednak przedtem do podziału kraju na komunistyczną Północ i Południe.
Druga wojna indochińska.
W 1959 Võ Nguyên Giáp i siły północnowietnamskie zaczęły udzielać pomocy walczącej na Południu komunistycznej partyzantce zwanej Việt Cộng. Było to możliwe dzięki wsparciu wojskowym chińskich komunistów. Już od 1950 Chiny systematycznie wysyłały do Việt Minhu doradców wojskowych i administracyjnych. W latach 1964–1970 Chińska Armia Ludowo-Wyzwoleńcza wysłała do Wietnamu 30 000 żołnierzy, a sam generał Võ Nguyên Giáp w 1964 wyraził swoje uznanie dla zaangażowania Chin:
Võ kontynuował prowadzenie działań zbrojnych zgodnie z założeniami swego trzyfazowego planu. W wypadku operacji podejmowanych w ramach pierwszej i drugiej fazy udało mu się odnieść wiele sukcesów w starciach z przeważającymi siłami południowowietnamskimi i amerykańskimi. Jak długo Võ powstrzymywał się przed rozpoczęciem działań na szerszą skalę, tak długo był stroną przeważającą. W 1965 zdecydował się jednak po raz pierwszy na otwartą walkę z Amerykanami. W bitwie w dolinie Ia Đrăng siły północnowietnamskie poniosły jednak klęskę i zostały zmuszone do odwrotu.
Ofensywa Tết.
Võ Nguyên Giáp ponownie spróbował przystąpienia do realizacji trzeciej fazy swego planu podczas ofensywy Tết w 1968. Jego oddziały okrążyły w sposób przypominający bój z Điện Biên Phủ siły nieprzyjacielskie w Khe Sanh. Tym razem jednak oddziałom amerykańskim i południowowietnamskim udało się po półrocznych zaciętych walkach, całkowicie rozbić siły Việt Cộngu i zadać poważne straty wojskom północnowietnamskim. Võ powrócił więc do działań z fazy pierwszej i drugiej. Operacje partyzanckie doprowadziły jednak do osłabienia amerykańskiego wsparcia dla Południa i wycofania z Wietnamu większości amerykańskich oddziałów.
W 1972 Võ po raz kolejny podjął próbę urzeczywistnienia fazy trzeciej, rozpoczynając ofensywę wielkanocną. Siły południowowietnamskie wsparte przez amerykańskie lotnictwo jednak i tym razem powstrzymały komunistyczne uderzenie. Straty Việt Cộngu były tak duże, że komuniści zdecydowali się zdjąć Võ ze stanowiska. Võ Nguyên Giáp powrócił do Hanoi, gdzie objął funkcję ministra obrony. Podczas ostatniego, decydującego uderzenia wojsk komunistycznych w 1975, które doprowadziło do upadku Wietnamu Południowego i rozciągnięcia władzy komunistów nad całym Wietnamem, siły komunistyczne wykorzystywały opracowane przez Võ Nguyên Giápa plany taktyczne i strategiczne, jednak sam Võ nie brał już udziału w tych walkach.
Śmierć i pochówek.
Generał Võ Nguyên Giáp zmarł w sędziwym wieku 102 lat w Centralnym Szpitalu Wojskowym nr 108 w Hanoi, w którym przebywał od 2009 roku. Informację o jego śmierci podano oficjalnie dzień później. W całym kraju ogłoszono oficjalną żałobę i zarządzono dwudniowe (12-13 października) uroczystości pogrzebowe. Ciało zmarłego zostało wystawione na widok publiczny w Narodowym Domu Pogrzebowym w Hanoi, a setki tysięcy Wietnamczyków przybyło aby oddać ostatni hołd zmarłemu. Następnego dnia, na armatniej lawecie, trumna ze zwłokami generała została przewieziona do rodzinnej prowincji zmarłego Quảng Bình, gdzie zgodnie z jego życzeniem, zostały pochowane. Na 40 km trasie przejazdu zgromadziły się setki tysięcy ludzi aby oddać mu hołd. Wcześniej w Hanoi hołd oddało mu ok. 150 tys. osób. Uroczystości pogrzebowe były transmitowane przez państwową telewizję.
Kondolencje z powodu śmierci generała oficjalnie złożyły rządy: Kuby, KRLD, Laosu, Nikaragui, Singapuru, Wenezueli oraz minister spraw zagranicznych Francji, który w swojej depeszy określił Giápa jako "wielkiego patriotę kochającego i szanującego swój naród, który odegrał ważną rolę w tworzeniu niepodległości swojego kraju".
Spuścizna.
Võ Nguyên Giáp, który nie studiował w żadnej akademii wojskowej, wielokrotnie dowiódł, że potrafi zwyciężyć mimo niesprzyjających warunków i licznych przeszkód. Stosowana przez niego taktyka była prosta, swoim podkomendnym zostawiał duży margines swobody. W ostatecznym rozrachunku, jego determinacja prowadzenia walki bez względu na koszty i ofiary przyniosła komunistom zwycięstwo i doprowadził do podbicia Wietnamu Południowego i zjednoczenia kraju pod rządami komunistów. W Wietnamie do dzisiaj Võ Nguyên Giáp jest uważany za bohatera narodowego. Na świecie widzi się w nim mistrza w prowadzeniu wojny partyzanckiej. Dokonania Võ wywarły znaczący wpływ na bieg dziejów, w poważny sposób określając charakter wojskowych i politycznych decyzji, zwłaszcza władz Stanów Zjednoczonych. W Stanach Zjednoczonych obawa przed „drugim Wietnamem” sprawia, iż każda decyzja o militarnym zaangażowaniu się w jakikolwiek konflikt podejmowana jest z ogromnymi oporami i budzi szczególne kontrowersje.

</doc>
<doc id="104842" url="https://pl.wikipedia.org/wiki?curid=104842" title="Sydon">
Sydon

Sydon lub Sajda (, ', , ', ) – trzecie pod względem wielkości miasto Libanu, około 59 tysięcy mieszkańców (2010), położone na wybrzeżu Morza Śródziemnego, ok. 35 km na północ od Tyru i ok. 41 km na południe od Bejrutu.
Historia.
Jedno z najstarszych miast-państw Fenicjan. Początkowo było najważniejszym spośród miast fenickich, później większe znaczenie uzyskał Tyr. Rozróżniano Mały Sydon, czyli samo miasto, i Wielki Sydon, czyli cały obszar znajdujący się pod jego panowaniem. W Sydonie budowano bardzo dobre okręty, produkowano cenione wyroby ze szkła. Sydon brał udział w kilku koalicjach anty-asyryjskich, jednak walka z Asyrią zwykle kończyła się klęską. W wyniku jednego z takich buntów, król sydoński Abdi-Milkutti został zrzucony z tronu przez Asarhaddona.
W 677 p.n.e. Sydon (akad. "Ṣidunu") zdobyty został przez wojska asyryjskiego króla Asarhaddona (681–669 p.n.e.) i przekształcony w stolicę nowej asyryjskiej prowincji. Wówczas to nazwa miasta zmieniona została na Kar-Asarhaddon (akad. "Kār-Aššur-aḫu-iddina", tłum. „Port/przystań Asarhaddona”). W 650 p.n.e. za rządów Aszurbanipala (669–627? p.n.e.), Bel-Harran-szaddu’a, gubernator prowincji Kar-Asarhaddon, pełnił urząd asyryjskiego eponima ("limmu").
Po upadku Asyrii Sydon, wraz z całą Fenicją, uległ dominacji państwa nowobabilońskiego, a następnie Persji Achemenidów. W 351 p.n.e. Sydończycy razem z Fenicją i Cyprem powstali przeciw Persji; zdradzeni przez własnego władcę, Tennesa, nie chcąc iść do niewoli u Persów spalili się wraz z całym miastem. W 332 p.n.e. Sydon nie stawiał oporu wojskom Aleksandra Macedońskiego.
Sydon jest miastem wielokrotnie wzmiankowanym w Biblii. Fenicjanką z Sydonu była jedna z żon króla Salomona. Ezechiel rzucił klątwę przeciw Sydonowi. Miasto to odwiedził Jezus Chrystus. Paweł z Tarsu w czasie podróży do Rzymu odwiedził przyjaciół w Sydonie.
Istnieją imiona Sydonia i Sydoniusz, oznaczające odpowiednio kobietę i mężczyznę pochodzących z Sydonu.
Królowie Sydonu.
Niepełna lista królów Sydonu zestawiona na podstawie źródeł pisemnych, epigraficznych i numizmatycznych. Problematyczne są zwłaszcza próby datowania rządów Tabnita () i Eszmunazara (), znanych z zachowanych sarkofagów w egipskim stylu.

</doc>
<doc id="104843" url="https://pl.wikipedia.org/wiki?curid=104843" title="Muł (ssak)">
Muł (ssak)

Muł – mieszaniec międzygatunkowy klaczy konia domowego z ogierem osła, najbardziej znana hybryda. Najczęściej bezpłodny.
W kłębie osiąga wysokość 81–173 cm; istnieją także karłowate odmiany. Z połączenia ogiera konia domowego z klaczą osła powstaje osłomuł. Podobnie jak u muła, jego kariotyp składa się z 63 chromosomów (u konia jest to 64, u osła – 62).
Muły cechuje spokojniejsze usposobienie niż konie, ponadto lepiej znoszą złe warunki pracy czy wysoką temperaturę. Są w stanie udźwignąć więcej niż osły. Są wykorzystywane jako zwierzęta pociągowe i juczne. Większe muły szczególnie popularne są w Stanach Zjednoczonych, gdzie wykorzystywano je jako zwierzęta pociągowe i do jazdy wierzchem od czasu skolonizowania Ameryki. Wykorzystywano je także podczas wojen, na przykład podczas II wojny światowej w Indiach i Birmie, czy pracy w kopalni. Muły rozmnażane są od starożytności; znane były w Mezopotamii i w Anatolii już w III wieku przed naszą erą. W starożytnym Egipcie znano je już 3000 lat przed naszą erą.

</doc>
<doc id="104844" url="https://pl.wikipedia.org/wiki?curid=104844" title="Akademia Nauk Stosowanych Mazovia">
Akademia Nauk Stosowanych Mazovia

Akademia Nauk Stosowanych Mazovia (dawniej Collegium Mazovia Innowacyjna Szkoła Wyższa) – niepubliczna uczelnia w Siedlcach.
Została utworzona w oparciu o decyzję Ministra Edukacji Narodowej z dnia 19 maja 1999 i wpisana do rejestru MEN pod numerem 161.
Rektorem uczelni był prof. Eugeniusz Ruśkowski.

</doc>
<doc id="104848" url="https://pl.wikipedia.org/wiki?curid=104848" title="Przymus alternatywny">
Przymus alternatywny

Przymus alternatywny w brydżu (ang. "alternative squeeze" lub "either-or squeeze") to odmiana przymusu prostego granego jak przymus podwójny, poniższy diagram wyjaśnia tę sytuację:
 ♠ A K D 3
 ♥ K
 ♣ -
 ♥ A ♥ -
 ♦ - ♦ A
 ♠ 5 4
 ♥ 7
 ♦ K
 ♣ A
W powyższym przykładzie, W ma asa (zatrzymanie) kier, a E asa (zatrzymanie) karo. Rozgrywającemu brakuje tylko siedmiu pików, a więc tylko jeden z przeciwników może mieć zatrzymanie pikowe, czyli groźba w tym kolorze nie jest groźbą podwójną (czyli nie jest spełniony warunek aby zaszedł przymus podwójny). Niemniej, kiedy rozgrywający zagra asa trefl, to niezależnie od tego który z przeciwników ma cztery piki, będzie on zmuszony jednego pika odrzucić aby zatrzymać asa kier lub karo.
Jeżeli W miał cztery piki, to on staje w przymusie, "alternatywnie", jeżeli E miał cztery piki, to ten gracz zostaje ustawiony w sytuacji przymusowej.

</doc>
<doc id="104851" url="https://pl.wikipedia.org/wiki?curid=104851" title="Bączałka">
Bączałka

Bączałka – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
Historia.
Pierwsza wzmianka o Bączałce pochodzi z 1424 r., wieś prawdopodobnie powstała na przełomie XIV i XV w. W 1846 r., podczas rabacji galicyjskiej, chłopi z pobliskiej Smarżowej zrabowali miejscowy dwór. W latach 1990–1991 prowadzono tu poszukiwania ropy naftowej i gazu ziemnego.

</doc>
<doc id="104852" url="https://pl.wikipedia.org/wiki?curid=104852" title="Rozum">
Rozum

Rozum – zdolność do operowania pojęciami abstrakcyjnymi lub zdolność analitycznego myślenia i wyciągania wniosków z przetworzonych danych. Używanie zdobytych doświadczeń do radzenia sobie w sytuacjach życiowych.
Rozum poruszany jest przez wolę, która dostarcza danych, na których podstawie człowiek może podjąć decyzję. Rozum, który ukierunkowuje wolę znajduje się zarazem pod jej wpływem. Zarówno rozum jak i wola mają charakter uniwersalny, zawierający się nawzajem. Rozum nie rozumie, jeśli wola nie poruszy go do działania, np. ktoś zaczyna się pasjonować książką, kiedy ją przeczyta, a przeczyta ją, jeśli zainteresuje go jej treść.

</doc>
<doc id="104853" url="https://pl.wikipedia.org/wiki?curid=104853" title="Bukowa">
Bukowa



</doc>
<doc id="104854" url="https://pl.wikipedia.org/wiki?curid=104854" title="Głobikówka">
Głobikówka

Głobikówka – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
We wsi znajduje się kapliczka nieprzydrożna oraz pomnik grunwaldzki.

</doc>
<doc id="104858" url="https://pl.wikipedia.org/wiki?curid=104858" title="Januszkowice (województwo podkarpackie)">
Januszkowice (województwo podkarpackie)

Januszkowice – wieś w Polsce położona w województwie podkarpackim, w powiecie dębickim, w gminie Brzostek.
Według podziału administracyjnego Polski obowiązującego w latach 1975–1998 miejscowość należała do województwa tarnowskiego.
Miejscowość jest siedzibą parafii Zwiastowania Pańskiego, należącej do dekanatu Brzostek, diecezji rzeszowskiej.
We wsi znajdują się ruiny zabytkowego dworku szlacheckiego z przełomu XVIII i XIX wieku. Na skraju parku otaczającego dworek rośnie dąb szypułkowy mający około 640 lat – to Dąb Chrześcijanin, najgrubszy na Podkarpaciu i jeden z największych w kraju. Został on uznany za pomnik przyrody.
Linki zewnętrzne.
 

</doc>
<doc id="104860" url="https://pl.wikipedia.org/wiki?curid=104860" title="Edward Marczewski">
Edward Marczewski

Edward Marczewski (ur. 15 listopada 1907 w Warszawie, zm. 17 października 1976 we Wrocławiu; do roku 1940 nosił nazwisko Szpilrajn) − polski matematyk żydowskiego pochodzenia, profesor i rektor Uniwersytetu Wrocławskiego.
Życiorys.
Po ukończeniu nauki w Liceum Batorego w Warszawie (w 1925 roku, był to pierwszy rocznik maturzystów tej szkoły) podjął studia na Uniwersytecie Warszawskim. Już na pierwszym roku spotkał Kazimierza Kuratowskiego, który wraz ze Stefanem Mazurkiewiczem oraz Wacławem Sierpińskim miał duży wpływ na studia i późniejsze prace Marczewskiego. W 1932 roku Marczewski złożył pracę doktorską, napisaną pod kierunkiem Sierpińskiego.
Do roku 1940 nazywał się Szpilrajn. Wojnę przeżył dzięki fałszywym dokumentom na nazwisko Marczewski, otrzymanym od Władysława Bartoszewskiego. Pod koniec wojny uwięziony przez Niemców i wysłany do obozu pracy przymusowej we Wrocławiu. Po wojnie pozostał w tym mieście, od jesieni 1945 roku pracując na Uniwersytecie Wrocławskim.
Od 1945 roku był kierownikiem Katedry Funkcji Rzeczywistych, ale z powodów politycznych przeniesiony został w stan spoczynku w 1969 roku. Ponadto pełnił w latach 1945-1967 funkcję dyrektora Instytutu Matematycznego Uniwersytetu oraz prezesa Polskiego Towarzystwa Matematycznego (1957-1959) i Wrocławskiego Towarzystwa Nauk.
W 1946, razem z Bronisławem Knasterem, Hugonem Steinhausem i Władysławem Ślebodzińskim założył czasopismo matematyczne Colloquium Mathematicum, którego był później długoletnim redaktorem naczelnym.
Został odznaczony Złotym Krzyżem Zasługi (1950).
Członek korespondent (od 1958), członek rzeczywisty PAN (od 1966).
Jego żoną była Zofia Bursche, córka pastora ewangelickiego Edmunda Burschego.
Dorobek naukowy i dydaktyczny.
Autor około 100 prac naukowych z zakresu topologii, teorii miary, teorii mnogości i algebry. 92 z tych prac zebrano i wydano w 1996 roku w formie dzieł zebranych tego matematyka:
Twórca wrocławskiej szkoły algebraicznej i algebraicznej teorii niezależności. Nauczyciel Siemiona Fajtlowicza, Kazimierza Głazka i innych.
Był autorem haseł w "Polskim Słowniku Biograficznym".

</doc>
<doc id="104861" url="https://pl.wikipedia.org/wiki?curid=104861" title="Fetyszyzm">
Fetyszyzm



</doc>
<doc id="104863" url="https://pl.wikipedia.org/wiki?curid=104863" title="Edward Szpilrajn">
Edward Szpilrajn



</doc>
<doc id="104864" url="https://pl.wikipedia.org/wiki?curid=104864" title="Edward Szpilrajn-Marczewski">
Edward Szpilrajn-Marczewski



</doc>
<doc id="104865" url="https://pl.wikipedia.org/wiki?curid=104865" title="Hubal">
Hubal



</doc>
<doc id="104866" url="https://pl.wikipedia.org/wiki?curid=104866" title="Oślik">
Oślik



</doc>
<doc id="104867" url="https://pl.wikipedia.org/wiki?curid=104867" title="Osłomuł">
Osłomuł

Osłomuł lub oślik – mieszaniec międzygatunkowy ogiera konia domowego z klaczą osła. Całkowicie bezpłodny. Zewnętrznie podobny bardziej do matki. Sierść szarej maści, na brzuchu jasna, posiada typowo ośle uszy oraz cienki zakończony pęczkiem ogon. Jest niższy i słabszy od muła i dlatego jest dużo rzadziej hodowany. Czasami wykorzystywany w zastępstwie osła w onoterapii.
Linki zewnętrzne.
W kratkę i w paski... czyli: o mieszańcach koniowatych

</doc>
<doc id="104869" url="https://pl.wikipedia.org/wiki?curid=104869" title="Czerniowce">
Czerniowce

Czerniowce (ukr. Чернівці, rum. Cernăuți, ros. Черновцы, jid. טשערנאָוויץ, orm. Չերնովեց, niem. Czernowitz/Tschernowitz) – miasto w południowo-zachodniej części Ukrainy w Bukowinie północnej nad Prutem. Siedziba obwodu czerniowieckiego.
Historia.
Pierwsza wzmianka historyczna o mieście pochodzi z 1408. Wykopaliska wskazują, że w XII wieku istniała tu osada. Od połowy XIV wieku część Mołdawii, często najeżdżanej przez Tatarów i Turków. Od XVI wieku miasto wraz z całą Mołdawią znajdowało się pod zwierzchnością Turcji. W 1509 zostało spustoszone przez oddziały hetmana wielkiego koronnego Mikołaja Kamienieckiego w odwecie za najazd hospodara mołdawskiego Bogdana Ślepego na rejon Tarnopola i Podhajec.
Miasto zostało przyłączone do Austrii w 1775, a w 1849 stało się stolicą Księstwa Bukowiny – kraju koronnego Cesarstwa Austrii. W drugiej połowie XIX wieku liczne osadnictwo niemieckie. W latach 1866–1874 oraz 1887–1905 burmistrzem miasta był Antoni Kochanowski, drugi po Jakubie von Pietrowiczu Polak na tym stanowisku.
W 1875 powstał Uniwersytet w Czerniowcach imienia Franciszka Józefa, gdzie nauczano w językach: niemieckim, rumuńskim i ukraińskim, z licznym udziałem studentów żydowskich.
Podczas I wojny światowej zajęte przez Rosjan w kwietniu 1916 roku, przez półtora roku było na linii frontu. W latach 1918–1940 należało do Rumunii.
W 1930 roku miasto miało 112 427 mieszkańców, a skład narodowościowy przedstawiał się następująco: Żydzi 38%, Rumuni 27%, Niemcy 15%, Ukraińcy (Rusini) 10%, Polacy 8%, Rosjanie 1,3%. W liczbie Polaków ujęto też kilkuset polskich Ormian.
Latem 1940 roku przyłączone do ZSRR. W latach 1941–1944 ponownie należało do Rumunii. Zdobyte przez Armię Czerwoną w 1944 r. Polscy mieszkańcy Czerniowców zostali w 1945 przewiezieni do Prudnika, gdzie utworzono im getto na ul. Młyńskiej. W latach 1945–1991 część Ukraińskiej SRR w ramach ZSRR, od 1991 roku należy do Ukrainy i jest stolicą obwodu czerniowieckiego. Według spisu z 2001 roku Ukraińcy stanowili 79,9% (189 tys.), Rosjanie 11,3% (26,7 tys.), Rumuni 6,1% (14,4 tys.) oraz Polacy 0,6% (1408). W 2004 roku miasto miało 228 tys. mieszkańców.
Sport.
Miasto jest siedzibą klubu piłkarskiego Bukowyna Czerniowce. Przed wojną w Czerniowcach istniało kilka klubów piłkarskich m.in. rumuński Dragoş Vodă Czerniowce, polski Polonia Czerniowce czy żydowski Maccabi Czerniowce.

</doc>
<doc id="104872" url="https://pl.wikipedia.org/wiki?curid=104872" title="Magda Umer">
Magda Umer

Małgorzata Magda Umer-Przeradzka (ur. 9 października 1949 w Warszawie) – polska piosenkarka, wykonawczyni poezji śpiewanej, autorka recitali, dziennikarka, reżyserka, scenarzystka i aktorka.
Członkini Rady Polskiej Fundacji Muzycznej.
Życiorys.
Urodziła się jako Małgorzata Umer. Jest córką Edwarda, oficera Informacji Wojskowej (1926−1987) i Stanisławy z domu Gol (1929−2012). Jej stryjem był Adam Humer. Ukończyła XIV Liceum Ogólnokształcące im. Stanisława Staszica w Warszawie i studia na Wydziale Filologii Polskiej i Słowiańskiej Uniwersytetu Warszawskiego.
Debiutowała pod koniec lat 60. w kabaretach studenckich, występując m.in. w klubie „Stodoła”. W 1969 po pomyślnym występie na Zimowej Giełdzie Piosenki z utworem „Jeśli myślisz, że ja cię nie kocham, to się mylisz” została dopuszczona do udziału w konkursie „Debiutów” na 7. Krajowym Festiwalu Piosenki Polskiej w Opolu, na którym otrzymała wyróżnienie za wykonanie kompozycji „Jedź na urlop, Romeo”. Miesiąc później z piosenką „Jestem cała w twoich rękach…” zwyciężyła na Festiwalu Artystycznym Młodzieży Akademickiej. W 1970 z utworem „Koncert jesienny na dwa świerszcze i wiatr w kominie…” wygrała podczas kolejnej edycji FAMY, a w następnym roku piosenka zapewniła jej nagrodę na 9. KFPP w Opolu. W 1972 wystąpiła na 11. KFPP w Opolu z utworem „O niebieskim pachnącym groszku”, który początkowo miała wykonać w duecie z Andrzejem Nardellim, jednak ten zmarł tuż przed finałem festiwalu. Współtworzyła scenariusz koncertu „Polska poezja śpiewana”, który odbył się w ramach 12. i 13. KFPP w Opolu. W 1977 wystąpiła z utworem „Widzisz, mały” w koncercie „Nastroje, nas troje” na 15. KFPP w Opolu. W 1984 zaśpiewała piosenki „Szpetni czterdziestoletni” i „Kiedy mnie już nie będzie” podczas Kabaretonu w ramach 21. KFPP w Opolu. W 1997 wyreżyserowała koncert „Zielono mi”, przygotowany w hołdzie Agnieszce Osieckiej w ramach 34. KFPP w Opolu.
W 2000 za „wybitne zasługi w działalności w ruchu studenckim, za osiągnięcia w pracy zawodowej i społecznej” została odznaczona Krzyżem Kawalerskim Orderu Odrodzenia Polski. 28 kwietnia 2009 z rąk ministra kultury i dziedzictwa narodowego Bogdana Zdrojewskiego odebrała Złoty Medal „Zasłużony Kulturze Gloria Artis”. Dzień później w Teatrze „Polonia” w Warszawie odbył się recital Umer z okazji jubileuszu 40-lecia pracy artystycznej.
W 2015 zrealizowała i poprowadziła koncert „Scenki i obscenki, czyli Jeremiego Przybory piosenki” w ramach 52. KFPP w Opolu, gdzie dodatkowo otrzymała Grand Prix za „całokształt opolski”.
Życie prywatne.
Jej mężem był Andrzej Przeradzki (zm. 29 listopada 2019), z którym ma syna Franciszka (ur. 25 lipca 1985). Z innego związku ma także syna Mateusza (ur. 22 grudnia 1977). Jej bratanicą jest piosenkarka i aktorka Klementyna Umer.
W wieku dorosłym przyjęła rzymskokatolicki chrzest, jej rodzicami chrzestnymi byli Kalina Jędrusik i Janusz Kondratiuk.

</doc>
<doc id="104873" url="https://pl.wikipedia.org/wiki?curid=104873" title="Ewa Bem">
Ewa Bem

Ewa Maria Bem-Sibilska (ur. 23 lutego 1951 w Warszawie) – polska wokalistka jazzowa, wykonująca także muzykę pop oraz blues, autorka tekstów piosenek.
Uznawana za jedną z najpopularniejszych wokalistek jazzowych w Polsce, nazywana „pierwszą damą polskiego jazzu”. Do historii piosenki jazzowej i rozrywkowej weszły jej wykonania utworów: „Żyj kolorowo”, „Moje serce to jest muzyk”, „Gram o wszystko” czy „Wyszłam za mąż, zaraz wracam”.
Współpracowała z czołówką muzyków jazzowych, takimi jak Andrzej Jagodziński, Marek Bliziński czy Jan Ptaszyn Wróblewski, poza tym występowała także z grupami Big Warsaw Band, Alex Band i Górny Orchestra. Koncertowała w Polsce i na całym świecie, m.in. na Kubie, w Indiach, państwach skandynawskich, Czechosłowacji, państwach Europy Zachodniej oraz USA.
Życiorys.
Jest córką pianisty. Miała dwóch braci, Aleksandra i Jarosława. Jest absolwentką Liceum im. Stefana Batorego w Warszawie oraz Akademii Muzycznej w Katowicach w klasie wokalistyki jazzowej.
Karierę artystyczną rozpoczęła w 1969 w Grupie Bluesowej Stodoła. W 1970 wystąpiła z kwartetem Zbigniewa Seiferta na festiwalu Jazz Jamboree w ramach koncertu „Nowe twarze w polskim Jazzie”. W tym samym roku została wokalistką zespołu Bemibek (potem nazwa została zmieniona na Bemibem). Z zespołem wypromowała przeboje takie jak: „Kolorowe lato”, „Sprzedaj mnie wiatrowi” czy „Podaruj mi trochę słońca”. Po rozpadzie grupy w 1974 rozpoczęła karierę solową.
W czerwcu 1975 z utworem „Miłość jest jak niedziela” wystąpiła w koncercie „Premier” na 13. Krajowym Festiwalu Piosenki Polskiej w Opolu, ponadto odebrała nagrodę za interpretację za wykonanie piosenki „Kolega Maj”. W czerwcu 1979 wystąpiła podczas 17. KFPP w Opolu, na którym za wykonanie utworu „Żyj kolorowo” otrzymała nagrodę w plebiscycie „Studia Gama”. W tym samym roku odebrała Srebrny Krzyż Zasługi. W czerwcu 1980 zwyciężyła z utworem „Z Tobą bez ciebie” podczas koncertu „Premier” na 18. KFPP w Opolu, na którym zaśpiewała także piosenkę „Tak mało chcę”, nagrodzoną Grand Prix festiwalu. Również w 1980 wystąpiła w Teatrze Narodowym w Warszawie w "Dekameronie" w reżyserii Adama Hanuszkiewicza oraz zaśpiewała pastorałkę „Lulejże mi lulej” w komedii Stanisława Barei "Miś", a dwa lata później wykonała z Andrzejem Zauchą piosenki do filmu "Orinoko".
W latach 1983–1984 i 1986–1987 została okrzyknięta wokalistką roku w plebiscycie „Jazz Forum”. W lipcu 1986 za wykonanie utworu „Gram o wszystko” otrzymała wyróżnienie na 23. KFPP w Opolu. W 1995 przerwała karierę, koncentrując się na życiu rodzinnym. W 1997 powróciła na rynek fonograficzny albumem pt. "Bright Ella's Memorial", za który odebrała Fryderyka za Najlepszy album jazzowy.
W 2000 świętowała 30-lecie pracy artystycznej występem z kompilacją swoich największych hitów na 37. KFPP w Opolu. Rok później wydała album "Mówię tak, myślę nie", za który otrzymała Fryderyka w kategorii Album roku – pop, ponadto odebrała statuetkę dla wokalistki roku. W latach 2000–2003 była przewodniczącą jury w programie TVN "Droga do gwiazd". W 2007 wydała album pt. "Kakadu", za który rok później odebrała status złotej płyty. W 2008 otrzymała Złoty Medal „Zasłużony Kulturze Gloria Artis”. W 2015 wzięła udział w nagraniu albumu "Albo Inaczej", na którym wykonała hip-hopowy utwór zespołu Stare Miasto „Minuty” w jazzowej aranżacji.
Po śmierci córki w listopadzie 2017 odwołała wszystkie zaplanowane występy, poza tym rozpoczęła terapię. W kwietniu 2018 ogłosiła powrót do aktywności, jednak już dwa miesiące później ogłosiła zakończenie kariery. 15 czerwca 2021 w programie TVN "Dzień dobry TVN" ogłosiła powrót na scenę muzyczną, 31 lipca obchodziła 50-lecie pracy artystycznej podczas Ladies’ Jazz Festival w Gdyni, 19 sierpnia wystąpiła w koncercie TVN24 #Nasze20Lecie w ramach Top of the Top Sopot Festival 2021, a 18 października wydaniem utworu „Wyrzeźbiłam twoją twarz w powietrzu” zapowiedziała album koncertowy pt. "Live", który ukazał się w listopadzie.
Życie prywatne.
Z pierwszym mężem miała córkę Pamelę (1978–2017). W 1994, po 17 latach nieformalnego związku, wyszła za Ryszarda Sibilskiego, z którym ma córkę, Gabrielę (ur. 1995).

</doc>
<doc id="104874" url="https://pl.wikipedia.org/wiki?curid=104874" title="ATC (H01)">
ATC (H01)

Jest to część klasyfikacji anatomiczno-terapeutyczno-chemicznej:
Obejmuje ona hormony podwzgórza i przysadki mózgowej oraz ich analogi:

</doc>
<doc id="104875" url="https://pl.wikipedia.org/wiki?curid=104875" title="ATC (H02)">
ATC (H02)

Jest to część klasyfikacji anatomiczno-terapeutyczno-chemicznej:
Obejmuje ona kortykosteroidy do stosowania wewnętrznego:

</doc>
<doc id="104876" url="https://pl.wikipedia.org/wiki?curid=104876" title="ATC (H03)">
ATC (H03)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach tarczycy:

</doc>
<doc id="104877" url="https://pl.wikipedia.org/wiki?curid=104877" title="ATC (H04)">
ATC (H04)

Jest to część klasyfikacji anatomiczno-terapeutyczno-chemicznej:
Obejmuje ona hormony trzustki (insulina patrz A 10 AA):

</doc>
<doc id="104878" url="https://pl.wikipedia.org/wiki?curid=104878" title="ATC (H05)">
ATC (H05)

Jest to część klasyfikacji anatomiczno-terapeutyczno-chemicznej:
Obejmuje ona leki wpływające na homeostazę wapnia:

</doc>
<doc id="104879" url="https://pl.wikipedia.org/wiki?curid=104879" title="Przymus przeciwko ochronie">
Przymus przeciwko ochronie

Przymus przeciwko ochronie (ang. "guard squeeze") - w brydżu specjalna odmiana przymusu podwójnego w którym jeden z przeciwników ma zatrzymania w dwóch kolorach, a karta (lub karty) w trzecim kolorze uniemożliwiają wykonanie impasu na honor u jego partnera. Podstawowa forma przymusu przeciwko ochronie wygląda następująco:
Rozgrywający gra siódemkę trefl zrzucając ze stołu dwójkę kier. Gracz E staje w przymusie - zrzucenie asa kier fortuje waleta w tym kolorze, zrzucenie figury karo wyfortuje blotkę w tym kolorze po zgraniu asa, a odrzucenie damy pik pozwoli na wyimpasowanie króla w tym kolorze z ręki partnera.
W tej wersji przymusu po zagraniu siódemki trefl W ma wolną zrzutkę w postaci małego kara, a E zmuszony jest odrzucić asa kier. Zagrany as karo stawia teraz gracza W w przymusie prostym.
Rozgrywający gra siódemkę trefl stawiając gracza W w przymusie - zrzucenie czerwonego asa fortuje waleta w tym kolorze w stole, zrzucenie pika umożliwia impas damy pik u partnera.
Ta sytuacja nosi nazwę podwójnego przymusu przeciwko ochronie. Rozgrywający gra siódemkę trefl i gracz W staje w przymusie. Zrzucenie pika fortuje od razu szóstkę w stole, jest więc zmuszony do odrzucenia czerwonej karty (rozgrywający wyrzuca ze stołu niepotrzebnego już pika). Jeżeli obrońca wyrzuci króla kier to rozgrywający po zagraniu trzech pików wyimpasuje damę u jego partnera. Jeżeli zaś wyrzuci damę karo, to jego partner stanie w przymusie po zgraniu trzech pików.
Ta skomplikowana pozycja może być określona jako przymus złożony przeciwko ochronie. Rozgrywający gra fortę trefl i gracz W staje w przymusie - nie może zrzucić blotki pik która jest potrzeba do ochrony jego waleta pik, który chroni damę pik w ręce jego partnera, musi więc odrzucić jakąś czerwoną kartę. Powstają dwie możliwe sytuacje:

</doc>
<doc id="104880" url="https://pl.wikipedia.org/wiki?curid=104880" title="ATC (J01)">
ATC (J01)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwbakteryjne do stosowania wewnętrznego:

</doc>
<doc id="104881" url="https://pl.wikipedia.org/wiki?curid=104881" title="ATC (J02)">
ATC (J02)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwgrzybicze do stosowania wewnętrznego:

</doc>
<doc id="104882" url="https://pl.wikipedia.org/wiki?curid=104882" title="ATC (J04)">
ATC (J04)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwprątkowe:

</doc>
<doc id="104883" url="https://pl.wikipedia.org/wiki?curid=104883" title="Dick Franks">
Dick Franks

Sir Dick Franks, Arthur Franks (ur. 1920 zm. 12 października 2008) – oficer brytyjskich służb specjalnych, od 1979 do 1982 dyrektor generalny MI6.
W czasie II wojny światowej służył w Kierownictwie Operacji Specjalnych (SOE). Przed objęciem stanowiska szefa jako oficer MI6 pełnił służbę w Iranie i Berlinie.

</doc>
<doc id="104884" url="https://pl.wikipedia.org/wiki?curid=104884" title="ATC (J05)">
ATC (J05)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwwirusowe do stosowania wewnętrznego:

</doc>
<doc id="104885" url="https://pl.wikipedia.org/wiki?curid=104885" title="ATC (J06)">
ATC (J06)

Jest to część klasyfikacji anatomiczno-terapeutyczno-chemicznej:
Obejmuje ona surowice odpornościowe i immunoglobuliny:

</doc>
<doc id="104886" url="https://pl.wikipedia.org/wiki?curid=104886" title="ATC (J07)">
ATC (J07)

Jest to część klasyfikacji anatomiczno-terapeutyczno-chemicznej:
Obejmuje ona szczepionki:

</doc>
<doc id="104887" url="https://pl.wikipedia.org/wiki?curid=104887" title="Hanka Ordonówna">
Hanka Ordonówna

Hanka Ordonówna, właśc. Marianna Tyszkiewicz z domu Pietruszyńska (ur. 4 sierpnia 1902 w Warszawie, zm. 8 września 1950 w Bejrucie) – polska piosenkarka, autorka wierszy i tekstów piosenek, tancerka i aktorka.
Życiorys.
Urodziła się w kamienicy przy ul. Żelaznej 68 w Warszawie. Była córką Władysława Pietruszyńskiego i Heleny z d. Bieńkowskiej. Jej ojciec był kolejarzem. W dzieciństwie uczęszczała do szkoły baletowej przy Teatrze Wielkim w Warszawie, a w wieku 16 lat debiutowała w teatrzyku rewiowym „Sfinks” w programie "Niech żyje pokój!". Z czasem otwierała tańcem kolejne programy teatru, zarówno solowo, jak i w duecie z Bolesławem Brodelkiewiczem. W tym okresie, za namową Karola Hanusza, przybrała pseudonim artystyczny Anna Ordon. Nieszczęśliwie zakochana w Januszu Sarneckim, próbowała popełnić samobójstwo, strzelając sobie w skroń; nieudany postrzał pozostawił na jej ciele bliznę, którą zakrywała kapeluszami lub toczkami. W „Sfinksie” zadebiutowała także jako piosenkarka utworem „Szkoda słów”, którego słowa napisał dla niej Artur Tur; jej występ wokalny został jednak chłodno przyjęty przez krytyków i szybko zszedł z afisza.
Po odejściu ze „Sfinksa” przeszła do teatru „Wesoły Ul” w Lublinie, w którym występowała już jako Hanka Ordonówna i zyskała popularność jako wykonawczyni piosenek o tematyce żołnierskiej, m.in. „O mój rozmarynie” i „Ułani, ułani, malowane dzieci”. W tym okresie nawiązała romantyczną relację z reżyserem Januszem Sarneckim. Po upadku lubelskiego teatru wróciła do Warszawy i, dzięki wstawiennictwu Karola Hanusza, w 1919 podjęła pracę w kabarecie Miraż, po czym powróciła do Sfinksa, gdzie zagrała jedną z głównych ról w spektaklu "Na księżycu". Po sprzedaniu budynku siedziby rewii wróciła jako wokalistka do Mirażu, a po jego spaleniu w 1920 wyjechała do Lwowa, gdzie śpiewała w kabarecie „Bagatela” oraz tańczyła w klubie „Ul”. Niedługo później zaczęła występować w Operze Krakowskiej i Teatrze „Lutnia” w Wilnie. Na początku 1923 grała w warszawskim „Stańczyku”. Od marca 1923 rozpoczęła karierę jako szansonistka w kabarecie Qui Pro Quo, w którym występowała do 1931. W 1924 występowała także na zagranicznych scenach – w Niemczech i we Francji. We Włoszech, w Wiedniu i w Paryżu uzupełniała swoją wokalną edukację. Od 1931 występowała również w teatrach: „Banda”, „Wielka Rewia” i „Cyrulik Warszawski”.
Dużą rolę w ukształtowaniu jej scenicznej dojrzałości odegrał Fryderyk Jarosy, pod którego kierunkiem wykształciła swój niepowtarzalny styl, stając się dojrzałą artystką. Sławę, nieprzemijającą do wybuchu wojny, dało jej wykonanie piosenki „Miłość ci wszystko wybaczy” z filmu "Szpieg w masce" (1933), która, po premierze produkcji filmowej, stała się wizytówką Ordonówny. W wielu miastach Polski dawała liczne koncerty jako artystka sceniczna (diseuse), a także odbywała zagraniczne tournée. Przyjmowano ją entuzjastycznie w Atenach, Bejrucie, Damaszku, Jerozolimie, Tel Awiwie, Kairze, Rydze i w Stanach Zjednoczonych. Występowała także m.in. w Paryżu, Berlinie i w Wiedniu. Samodzielnie przygotowywała kostiumy sceniczne dla siebie, jej partnerem w duecie scenicznym był Igo Sym.
30 kwietnia 1931 w warszawskim kościele pw. Bożego Ciała wyszła za hrabiego Michała Tyszkiewicza, który był też autorem tekstów wielu jej piosenek. Mimo że została hrabiną, nadal występowała w kabarecie i dodatkowo jeździła konno w rewii cyrkowej. Intensywna praca spowodowała powrót choroby płuc, z której udało jej się wyleczyć dzięki intensywnej opiece męża i lekarzy. Po powrocie do zdrowia koncertowała w Stanach Zjednoczonych, skąd wróciła do Polski w 1939.
Po wybuchu II wojny światowej przebywała początkowo w Warszawie, gdzie jesienią 1939 została uwięziona na Pawiaku. Do jej aresztowania doszło po wcześniej zaaranżowanym spotkaniu z Igo Symem (przedwojennym partnerem scenicznym Ordonówny), który był konfidentem Gestapo. Została zwolniona dzięki staraniom męża i wyjechała do Wilna. Tam w latach 1940–1941 grała w Teatrze na Pohulance, w „Lutni” i w Polskim Teatrze Dramatycznym. Kolejny raz aresztowana, tym razem przez NKWD po aneksji Litwy przez ZSRR, została wywieziona do łagru w Uzbekistanie, a jej mąż w głąb Rosji.
Trudne warunki życia w czasie zesłania spowodowały nawrót choroby płuc, której już nigdy nie udało się wyleczyć. Po zwolnieniu z zesłania, w następstwie Układu Sikorski-Majski, Ordonówna początkowo zorganizowała teatr w polskim ośrodku w Tocku, później zajęła się organizowaniem pomocy dla osieroconych dzieci polskich wygnańców. Z uwagi na zły stan zdrowia wyjechała do Taszkentu. W tym okresie spotkała się ponownie z mężem. Po zerwaniu przez ZSRR stosunków z rządem RP (co nastąpiło po ujawnieniu w 1943 zbrodni katyńskiej) została ewakuowana razem z sierocińcem przez Bombaj w Indiach do Bejrutu w Libanie.
Pogarszający się stan zdrowia zmusił ją do zamieszkania z mężem w Bejrucie i podjęcia poważniejszego leczenia. Tam zorganizowała szereg przedstawień patriotycznych, prowadziła aktorskie kółko dramatyczne i zagrała kilka recitali, poza tym amatorsko zajmowała się malarstwem i pisała wiersze. Ciężko chorowała na gruźlicę. Zmarła na tyfus zarażona przez męża, który pomagał uchodźcom podczas panowania epidemii. Pochowana została na polskim cmentarzu w Bejrucie. Na jej grobie wykuto napis: „ŚP Maria Hanna Tyszkiewiczowa Hanka Ordonówna. Ur. 25 IX 1902 zm. 8 IX 1950. Tyś jest ucieczką moją od ucieśnienia zachowasz mię i piosenkami radosnego wybawienia uraczysz mię. Ps. XXXII. 7”. W 1990 jej prochy przeniesiono na warszawskie Powązki (aleja zasłużonych, grób 88).
Dyskografia.
Albumy.
Płyty analogowe
Płyty kompaktowe

</doc>
<doc id="104889" url="https://pl.wikipedia.org/wiki?curid=104889" title="Przymus impasowy">
Przymus impasowy

Przymus impasowy (ang. "squeeze finesse") to w brydżu odmiana przymusu przeciwko ochronie. Charakterystyczną cechą "przymusu impasowego" jest wymagana obecność "symetrycznej groźby", w której kolorze obaj obrońcy mają po tyle samo kart.
 ♠ K 8
 ♥ K
 ♣ 7
 ♠ D 7 3 ♠ 10 9
 ♥ - ♥ A
 ♦ 3 ♦ A
 ♠ W 2
 ♦ D
 ♣ A
Rozgrywający gra asa trefl i obrońca E staje w przymusie, jeżeli odrzuci któregoś asa to podaruje lewę w tym kolorze, a odrzucenie pika pozwoli rozgrywającemu na zaimpasowanie damy u partnera.
 ♠ K 10
 ♥ A K
 ♣ 7
 ♠ D W ♠ A 7
 ♥ D 7 3 ♥ 10 5 4
 ♣ - ♣ -
 ♥ W 8 6
 ♦ 5
 ♣ A
S gra kontrakt w którym kara są atutami i gra asa trefl. W nie może odrzucić kiera gdyż pozwoli to rozgrywającemu na wyrobienie lewy na waleta (rozgrywający zagra asa i króla kier i powróci do ręki przebitką pik), musi więc pozbyć się z ręki pika, a to pozwala rozgrywającemu na zagranie króla pikowego ze stołu na ekspas.

</doc>
<doc id="104890" url="https://pl.wikipedia.org/wiki?curid=104890" title="Obwód charkowski">
Obwód charkowski

Obwód charkowski () – jeden z 24 obwodów Ukrainy. Leży we wschodniej części Ukrainy, od północy graniczy z Rosją, od wschodu z obwodem ługańskim, od południowego wschodu z obwodem donieckim, od południowego zachodu z obwodem dniepropetrowskim, od zachodu z obwodem połtawskim, od północnego zachodu z obwodem sumskim. Obwód zajmuje powierzchnię 31 415 km², co stanowi 5,2% powierzchni Ukrainy.
Obwód charkowski jest trzecim najbardziej zaludnionym obwodem na Ukrainie. Ponad połowa mieszkańców mieszka w stolicy obwodu Charkowie. W stolicy okręgu większość mieszkańców posługuje się językiem rosyjskim, na prowincji natomiast ludność używa dialektu stanowiącego mieszankę języka rosyjskiego i ukraińskiego, zwanego surżyk.
Obwód leży na obszarze Ukrainy Słobodzkiej (północna i środkowa część) i Zaporoża (południowa część).
Historia.
Terytorium obwodu zostało zaludnione w późnym paleolicie (10–12 tys. lat temu), lecz archeologowie odkryli na tym terenie ślady człowieka neandertalskiego pochodzące sprzed 80 tys. lat.
W czasach Jagiellonów obszar znajdował się w granicach Wielkiego Księstwa Litewskiego. W 1503 Litwa utraciła północno-wschodnią część regionu. Południowo-zachodnia część w 1569 przeszła w granice Korony Królestwa Polskiego. Administracyjnie przynależała do województwa kijowskiego prowincji małopolskiej. Do lat 30. XVII wieku tereny dzisiejszego obwodu charkowskiego były stosunkowo słabo zaludnione. W czasie powstania Chmielnickiego nastąpił znaczny napływ ukraińskich chłopów z obszarów objętych walkami. W 1656 na mocy ugody perejasławskiej, tereny te razem z całą Ukrainą Lewobrzeżną zostały włączone do Rosji. Utratę obszaru przez Polskę zatwierdził traktat Grzymułtowskiego w 1686 r.
Przez kolejne 340 lat obszar był silnie rusyfikowany. W połowie XVIII wieku Charków stał się centrum administracyjnym oraz kulturalnym Imperium Rosyjskiego. W latach 1919–1934 stolica obwodu była jednocześnie stolicą Ukraińskiej Socjalistycznej Republiki Radzieckiej. Obwód charkowski we współczesnych granicach został utworzony 27 lutego 1932. Obwody charkowski oraz kijowski były najbardziej dotkniętymi rejonami w czasach wielkiego głodu na Ukrainie w latach 30. W latach II wojny światowej o Charków toczyły się cztery ciężkie bitwy.
W 1940 Charków był jednym z miejsc zbrodni katyńskiej. W 2000 r. w Charkowie został otwarty Cmentarz Ofiar Totalitaryzmu.
Demografia.
Skład narodowościowy obwodu w 2001 roku według ukraińskiego spisu powszechnego:

</doc>
<doc id="104891" url="https://pl.wikipedia.org/wiki?curid=104891" title="Obwód sumski">
Obwód sumski

Obwód sumski () – jeden z 24 obwodów Ukrainy. Leży na obszarze Ukrainy Lewobrzeżnej (zachód) i Ukrainy Słobodzkiej (wschód). Stolicą obwodu są Sumy. Obwód utworzono 10 stycznia 1939 r. z części obwodów charkowskiego, czernihowskiego i połtawskiego. Organem obwodowego samorządu terytorialnego jest Sumska Rada Obwodowa, w której skład wchodzi 64 deputowanych.
Na północy i wschodzie obwód graniczy z Rosją, z jej obwodem briańskim, kurskim i biełgorodzkim. Na południu i zachodzie graniczy z obwodem charkowskim, połtawskim i czernihowskim.
Podział administracyjny na rejony.
Do 17 lipca 2020 roku obwód sumski dzielił się na 18 rejonów: rejon biłopilski, rejon buryński, rejon głuchowski, rejon jampilski, rejon konotopski, rejon krasnopolski, rejon królewiecki, rejon łebedyński, rejon łypowodołyński, rejon nedryhajliwski, rejon ochtyrski, rejon putywelski, rejon romeński, rejon seredynobudski, rejon sumski, rejon szostecki, rejon trostanecki, rejon wełykopysariwski.
W wyniku reformy podziału administracyjnego zmniejszono z 490 do 136 liczbę rejonów na Ukrainie. Od 17 lipca 2020 roku obwód sumski dzieli się na 5 rejonów:
Demografia.
Skład narodowościowy obwodu w 2001 roku według danych z ukraińskiego spisu powszechnego:
Historia.
Historyczna przynależność administracyjna obszaru:
Miasta.
Miasta Królewiec i Głuchów otrzymały prawa miejskie w 1644 r. z rąk króla Polski Władysława IV Wazy i są jednymi z najstarszych miast obwodu.

</doc>
<doc id="104892" url="https://pl.wikipedia.org/wiki?curid=104892" title="Obwód odeski">
Obwód odeski

Obwód odeski () – jeden z 24 obwodów Ukrainy. Leży w południowej części Ukrainy, na zachodzie i południowym zachodzie graniczy z Mołdawią i Rumunią, na północy z obwodem winnickim i obwodem kirowohradzkim, na wschodzie z obwodem mikołajowskim.
Obwód leży na terenie zachodniego Jedysanu, Budziaku i na południowo-wschodnich krańcach Podola. Stolicą obwodu jest Odessa.
W starożytności mieściły się tu greckie kolonie Tyras, Nikonion, Isiaka i Istrian (obie ostatnie na terenie dzisiejszej Odessy). Północne ziemie obwodu (historyczne Pobereże) leżały w granicach Polski do II rozbioru w 1793 roku.
Administracja.
30 maja 2015 roku gubernatorem został były prezydent Gruzji Micheil Saakaszwili, naturalizowany na Ukraińca przez Petro Poroszenkę, prezydenta Ukrainy.
Demografia.
Skład narodowościowy obwodu w 2001 roku:
Większość spośród żyjących w obwodzie Polaków mieszka w Odessie (2,1 tys.).
Największe miasta.
Lista największych miast obwodu oraz ich skład narodowościowy w 2001 roku (dane ze spisu powszechnego):
W czasach panowania polskiego Bałta (wówczas Józefgród) i Sawrań były prywatnymi miastami szlacheckimi Lubomirskich. Miasto Bołgrad zostało założone przez Bułgarów i pozostaje ich głównym ośrodkiem w regionie.
Bałta w latach 1924–1928 i Podilśk (wówczas Birzuła) w latach 1928–1929 były stolicami Mołdawskiej ASRR.

</doc>
<doc id="104893" url="https://pl.wikipedia.org/wiki?curid=104893" title="Obwód rówieński">
Obwód rówieński

Obwód rówieński (w czasach PRL-u także: "Obwód równieński", ) – jeden z 24 obwodów Ukrainy. Leży w zachodniej części Ukrainy, przy granicy z Białorusią. Stolicą obwodu jest Równe. 
Obwód rówieński graniczy z obwodami: żytomierskim, chmielnickim, tarnopolskim, lwowskim i wołyńskim oraz białoruskim obwodem brzeskim. Obwód został utworzony 4 grudnia 1939 r. dekretem Prezydium Rady Najwyższej ZSRR z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR.
Obwód rówieński współpracuje z województwem warmińsko-mazurskim na mocy Umowy o współpracy międzyregionalnej między Województwem Warmińsko-Mazurskim i Obwodem Rówieńskim z dnia 9 grudnia 2003 r.
Obwód rówieński leży na obszarze Wołynia (centrum i południe) i Polesia (północ).

</doc>
<doc id="104894" url="https://pl.wikipedia.org/wiki?curid=104894" title="Obwód tarnopolski">
Obwód tarnopolski

Obwód tarnopolski (, "Ternopilśka obłast´") – jeden z 24 obwodów Ukrainy. Leży w zachodniej części Ukrainy. Stolicą obwodu jest Tarnopol.
Graniczy na północy z obwodem rówieńskim, na południowym zachodzie z iwanofrankiwskim, na południu z czerniowieckim, na zachodzie z lwowskim, na wschodzie z chmielnickim. Obwód został utworzony 4 grudnia 1939 r. dekretem Prezydium Rady Najwyższej ZSRR z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR.
Geograficznie leży na Wyżynie Podolskiej, historycznie na obszarze Wołynia (północ), Rusi Czerwonej (centrum) i Podola (południowy wschód).
Historia.
Historyczna przynależność administracyjna obszaru:
Podział administracyjny na rejony.
Do 17 lipca 2020 roku obwód tarnopolski dzielił się na 17 rejonów: borszczowski, brzeżański, buczacki, czortkowski, husiatyński, kozowski, krzemieniecki, łanowiecki, monasterzyski, podhajecki, podwołoczyski, szumski, tarnopolski, trembowelski, zaleszczycki, zbaraski, zborowski oraz 4 miasta wydzielone: Brzeżany, Czortków, Krzemieniec, Tarnopol.
W wyniku reformy podziału administracyjnego zmniejszono z 490 do 136 liczbę rejonów na Ukrainie. Od 17 lipca 2020 roku obwód tarnopolski dzieli się na 3 rejony:
Edukacja.
W obwodzie tarnopolskim działają 32 uczelnie wyższe, najważniejsze z nich:

</doc>
<doc id="104896" url="https://pl.wikipedia.org/wiki?curid=104896" title="Obwód iwanofrankiwski">
Obwód iwanofrankiwski

Obwód iwanofrankiwski (daw. "obwód iwanofrankowski"; ) – jeden z 24 obwodów Ukrainy. Leży w zachodniej części Ukrainy. Stolicą obwodu jest Iwano-Frankiwsk (hist. "Stanisławów").
Obwód iwanofrankiwski graniczy z obwodami: zakarpackim na południowym zachodzie, lwowskim na północnym zachodzie, tarnopolskim na północnym wschodzie, czerniowieckim na południowym wschodzie.
Na południu na odcinku 50 km graniczy z Rumunią.
Historia.
Obwód stanisławowski został utworzony 4 grudnia 1939 r. dekretem Prezydium Rady Najwyższej ZSRR z części terytorium II Rzeczypospolitej okupowanego przez Armię Czerwoną w trakcie agresji ZSRR na Polskę i anektowanego następnie przez ZSRR. Po zmianie w 1962 roku nazwy miasta ze Станиславов/Станіславів (Stanisławów) na Ивано-Франковск/Івано-Франківськ (Iwano-Frankowsk) nazwa obwodu została zmieniona na obwód iwanofrankowski (ówcześnie stosowany w języku polskim zapis pochodzący od nazwy rosyjskiej; obecnie stosowany jest zapis pochodzący od nazwy ukraińskiej: obwód iwanofrankiwski).
Podział administracyjny na rejony.
Do 17 lipca 2020 roku obwód iwanofrankiwski dzielił się na 14 rejonów: bohorodczański, doliński, halicki, horodeński, kałuski, kołomyjski, kosowski, nadwórniański, rohatyński, rożniatowski, śniatyński, tłumacki, tyśmienicki, wierchowiński oraz 6 miast wydzielonych: Bolechów, Bursztyn, Iwano-Frankiwsk, Kałusz, Kołomyja, Jaremcze.
W wyniku reformy podziału administracyjnego zmniejszono z 490 do 136 liczbę rejonów na Ukrainie. Od 17 lipca 2020 roku obwód iwanofrankiwski dzieli się na 6 rejonów:

</doc>
<doc id="104898" url="https://pl.wikipedia.org/wiki?curid=104898" title="Obwód mikołajowski">
Obwód mikołajowski

Obwód mikołajowski () – jeden z 24 obwodów Ukrainy. Leży w południowej części Ukrainy, nad Morzem Czarnym. Na zachodzie graniczy z obwodem odeskim, na północy z obwodem kirowohradzkim, na wschodzie i południowym wschodzie z dniepropetrowskim i chersońskim.
Stolicą obwodu jest Mikołajów.
Obwód leży na granicy trzech historycznych regionów: Jedysanu (centralna i południowa część), Zaporoża (północna część) i Podola (skrawek północno-zachodni).
Demografia.
Skład narodowościowy obwodu w 2001 roku:
We wsi Bohemka mieszkają także Czesi.

</doc>
<doc id="104899" url="https://pl.wikipedia.org/wiki?curid=104899" title="Marka (pieniądz)">
Marka (pieniądz)

marka – jednostka monetarna

</doc>
<doc id="104900" url="https://pl.wikipedia.org/wiki?curid=104900" title="Marka (masa)">
Marka (masa)

Marka – średniowieczna jednostka masy, stanowiąca połowę funta. W zależności od kraju i okresu ok. 190–280 g.
Odpowiednikiem marki w Polsce była grzywna.
Masy marek.
Dania i Norwegia.
duń. "mark"

</doc>
<doc id="104901" url="https://pl.wikipedia.org/wiki?curid=104901" title="Kangur rudy">
Kangur rudy

Kangur rudy ("Osphranter rufus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). Duży ssak roślinożerny, jeden z największych torbaczy.
Zasięg występowania.
Kangur rudy występuje w śródlądowej i zachodniej Australii.
Taksonomia.
Gatunek po raz pierwszy naukowo opisał w 1822 roku francuski zoolog Anselme Gaëtan Desmarest nadając mu nazwę "Kangurus rufa". Jako miejsce typowe odłowu holotypu Desmarest wskazał Góry Błękitne, w Nowej Południowej Walii, w Australii. 
Autorzy "Illustrated Checklist of the Mammals of the World" nie wyróżniają podgatunków "O. rufus".
Morfologia.
Długość ciała (bez ogona) samic 74,5–110 cm, samców 93,5–140 cm, długość ogona samic 64,5–90 cm, samców 71–100 cm; masa ciała samic 17–39 kg, samców 22–92 kg. Duży kangur o sierści od brązowo-rudawej barwy na grzbiecie do płowej na brzuchu i kończynach. Długie, spiczasto zakończone uszy, tępo zakończony pysk. Samice wyraźnie mniejsze, o sierści z większym udziałem koloru szarego.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający kangura rudego o nominale 4 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="104903" url="https://pl.wikipedia.org/wiki?curid=104903" title="Mikołajów">
Mikołajów

Mikołajów (ukr. Миколаїв, "Mykołajiw"; ros. Николаев, "Nikołajew") – miasto w południowej części Ukrainy, ważny port i ośrodek przemysłu stoczniowego, położone nad Bohem niedaleko jego ujścia do Morza Czarnego, nieco na północ od miasta do Bohu wpada rzeka Inguł. Stolica obwodu mikołajowskiego. Na początku 2020 roku, z liczbą mieszkańców wynoszącą około 480 tys., Mikołajów zajmował dziewiąte miejsce wśród najludniejszych ukraińskich miast.
Historia.
W 1399 r. w południowej części współczesnego miasta — Wytowce, wielki książę litewski Witold wybudował tu zamek (twierdzę) Wytowce i urząd celny do kontroli handlu z Tatarami krymskimi.
Założony przez Rosjan w 1789 r. jako twierdza. Od tego czasu aż do rozpadu ZSRR znany był pod swoją rosyjską nazwą Nikołajew (Николаев). W 1788 początek portu rzecznego i budowa pierwszych doków, potem port morski. Od 1802 stolica guberni. W XIX i XX wieku główna baza floty rosyjskiej, a potem radzieckiej na Morzu Czarnym.
Współczesny Mikołajów rozwinął się dzięki przemysłowi stoczniowemu. Początkowo był budowany jako stocznia. W XIX wieku Mikołajów był centrum przemysłu stoczniowego na Morzu Czarnym, a także centrum zarządzania Flotą Czarnomorską Imperium Rosyjskiego.
Od 1920 r. w Ukraińskiej SRR, od 1937 stolica obwodu. W latach 1941–1944 pod okupacją niemiecką.
Od 1991 r. należy do Ukrainy.
Do 1991 r. Mikołajów był najważniejszym ośrodkiem budowy nawodnych okrętów wojennych w Związku Radzieckim. Tu właśnie zbudowano wszystkie radzieckie lotniskowce. Znajdują się tam stocznie Czarnomorska (dawniej im. A. Marty) i Mikołajowska (dawniej im. 61 komunardów).
Od marca 2022 Miasto-bohater Ukrainy.
Demografia.
Skład narodowościowy miasta na podstawie danych ze spisów powszechnych Imperium Rosyjskiego i Związku Radzieckiego:
W 1989 r. liczyło 502 776 mieszkańców.
Gospodarka.
W mieście rozwinął się przemysł stoczniowy, maszynowy, skórzano-obuwniczy, włókienniczy, spożywczy, kosmetyczny oraz materiałów budowlanych.
Religia.
Mikołajów jest od 1992 r. siedzibą eparchii Ukraińskiego Kościoła Prawosławnego Patriarchatu Moskiewskiego.
W mieście czynnych jest dziewiętnaście cerkwi, z których najważniejszą jest katedralny sobór Narodzenia Matki Bożej.

</doc>
<doc id="104905" url="https://pl.wikipedia.org/wiki?curid=104905" title="Wojciech (biskup włocławski)">
Wojciech (biskup włocławski)



</doc>
<doc id="104907" url="https://pl.wikipedia.org/wiki?curid=104907" title="Albierz">
Albierz

Albierz (Alberus) (zm. w 1283) – biskup włocławski (kujawsko–pomorski). 
Życiorys.
Nie zachowało się o nim zbyt dużo informacji. Pochodził z rodziny nieszlacheckiej, prawdopodobnie mieszczańskiej. Pierwsze wzmianki go dotyczące, mówią o Albierzu jako kapelanie biskupa włocławskiego Michała. Około 1250 roku został archidiakonem. Od 1258 roku był dziekanem włocławskim. Biskupem włocławskim został w 1275 roku. 
Ówczesne biskupstwo włocławskie obejmowało również obszar Pomorza Gdańskiego. Stąd Albierz brał udział w rozstrzyganiu sporów granicznych pomiędzy księciem pomorskim Mściwojem II (Mestwinem II) a Krzyżakami. Zapewnił przy tym biskupstwu włocławskiemu szereg nowych nadań książęcych w archidiakonacie pomorskim biskupstwa. Biskupstwo kujawsko-pomorskie miało także majątki w ziemi chełmińskiej należącej do Zakonu. Albierzowi udało się zawrzeć z Krzyżakami porozumienie dotyczące korzystania przez biskupstwo z tych posiadłości. 
Albierz zmarł w grudniu 1283 roku. Został pochowany w katedrze włocławskiej lub w kościele dominikańskim w Brześciu Kujawskim.

</doc>
<doc id="104911" url="https://pl.wikipedia.org/wiki?curid=104911" title="Klasyfikacja">
Klasyfikacja

Klasyfikacja – systematyczny podział przedmiotów lub zjawisk na klasy, działy, poddziały, wykonywany według określonej zasady.
Może odnosić się m.in. do:

</doc>
<doc id="104913" url="https://pl.wikipedia.org/wiki?curid=104913" title="Mała Panew">
Mała Panew

Mała Panew (niem. "Malapane", hist. też "Maltbach") – rzeka w południowo-zachodniej Polsce, prawy dopływ Odry. Źródłowy odcinek rzeki leży w obrębie Wyżyny Śląskiej, natomiast pozostała większość biegu w obrębie Równiny Opolskiej. Przepływa przez województwa śląskie i opolskie.
Źródła rzeki znajdują się w pobliżu miasta Koziegłowy, na polu pomiędzy wsiami Markowice, Rzeniszów i Krusin. Stamtąd Mała Panew płynie przez Zieloną, Kalety, gminę Tworóg, Lubliniec-Kokotek, Krupski Młyn, Zawadzkie, Kolonowskie, Ozimek i Turawę. W dolnym biegu rzeki, pomiędzy Turawą a Ozimkiem, zbudowano zbiornik retencyjny Jezioro Turawskie. Ujście do Odry znajduje się w północnej części Opola, na obszarze dawnej wsi Czarnowąsy.
Najważniejszymi dopływami Małej Panwi są Lublinica, Stoła i Ligancja.
Mała Panew jest rzeką o meandrującym biegu i w większości piaszczystym dnie. Jest ciekiem średnio zanieczyszczonym: źródła rzeki zaliczane są do wód III klasy czystości, a woda poniżej Jeziora Turawskiego jest nawet drugoklasowa. Cały środkowy bieg rzeki, od Kalet do Ozimka uważa się za zanieczyszczony na tyle, by wody te zaliczyć do pozaklasowych.
Mimo wszystko jest rzeką dość ciekawą dla wędkarzy ze względu na duże pogłowie płoci, leszczy i szczupaków.
Długość: 132 km.
Powierzchnia dorzecza: 2132 km²
Łódź.
W czerwcu 2014 roku w korycie rzeki na wysokości miejscowości Staniszcze Małe odkryto starą dłubankę o długości prawie 3,7 metrów. Późniejsze badania metodą węgla radioaktywnego C14 wykazały, że łódź została wykonana w połowie XVIII wieku z jednego pnia dębu. Po dokonanej konserwacji w Muzeum Archeologicznym w Biskupinie, zabytek powrócił do lokalnej izby muzealnej w Kolonowskiem.

</doc>
<doc id="104917" url="https://pl.wikipedia.org/wiki?curid=104917" title="Johann von Sayn">
Johann von Sayn

Johann von Sayn (zm. 15 lipca 1410) – rycerz zakonu krzyżackiego, formalnie tylko komtur lokalny kilku twierdz, miał jednak spory wpływ na politykę zagraniczną zakonu jako stały poseł na dwór Władysława Jagiełły.
Johann von Sayn pochodził ze znanego rodu hrabiowskiego Rzeszy, zasłużonego dla zakonu krzyżackiego. Nie wiadomo, kiedy wstąpił w szeregi Krzyżaków, a pierwszą jego ważniejsza funkcją był urząd wójta Tczewskiego. W 1398 został komturem Grudziądza, dzięki przychylności wielkiego mistrza Konrada von Jungingena, którego był bliskim współpracownikiem.
Należał do czołowych dyplomatów zakonu, wielokrotnie posłował na dwór króla polskiego, Władysława Jagiełły, uchodził za znawcę spraw polskich. W 1404 został na krótko komturem Gniewa, a jeszcze w tym samym roku objął godność komtura Bałgi. Między 1404 a 1410 nadał prawa miejskie dla przyzamkowej wsi Mrągowo, odnowił też przywileje lokacyjne wielu innym miejscowościom. W 1410 uczestniczył jako komtur Torunia w bitwie pod Grunwaldem i podobnie jak wielu innych dostojników zakonnych zginął na polu walki.

</doc>
<doc id="104919" url="https://pl.wikipedia.org/wiki?curid=104919" title="Diecezje pruskie">
Diecezje pruskie

Diecezje pruskie – biskupstwa na podbijanym w XIII wieku terytorium Prus.
Pierwszą diecezją była diecezja chełmińska położona na ziemi chełmińskiej. Papież Innocenty III w 1216 r. mianował pierwszego biskupa misyjnego mnicha cysterskiego Chrystiana, którego w 1218 r. nazwano "biskupem Prus". Papież Honoriusz III bullą "Cum in partibus" z 5 maja 1218 upoważnił Chrystiana do podzielenia Prus na dwie lub więcej diecezji i wyświęcenia dla nich biskupów.
Sprowadzenie Krzyżaków (1226) oraz uwięzienie Christiana przez Sambów (1233-1239) skomplikowały sytuację. Kolejny papież Grzegorz IX bullą "Cum exultatione spiritus" z 30 maja 1236 polecił swemu legatowi Wilhelmowi z Modeny podzielić Prusy na trzy diecezje, do czego nie doszło na skutek działań bp. Chrystiana.
Dopiero 29 lipca 1243 r. papież Innocenty IV ponownie upoważnił Wilhelma do podziału diecezji. Tak też się stało i Wilhelm stworzył trzy diecezje w podbijanych Prusach oraz jedną na ziemi chełmińskiej. W liście z 30 lipca papież powiadomił Chrystiana o podziale i polecił mu wybrać jedną (sugerował chełmińską). Listem do Krzyżaków z października 1243 potwierdził podział Prus.
Były to diecezje:
Prusy oddano w lenno wielkiemu mistrzowi krzyżackiemu Gerhardowi von Malbergowi.
Wszystkie cztery diecezje były podporządkowane nowej metropolii Prus, Inflant i Estonii, co potwierdził papież Aleksander IV bullą "Cum universis" z 31 marca 1255 r., wydanej z okazji ustanowienia stolicy metropolii w Rydze.

</doc>
<doc id="104921" url="https://pl.wikipedia.org/wiki?curid=104921" title="Kazimierz Lutosławski">
Kazimierz Lutosławski

Kazimierz Lutosławski (ur. 4 marca 1880 w Drozdowie, zm. 5 stycznia 1924 tamże) – polski ksiądz rzymskokatolicki, polityk, doktor medycyny i teologii, działacz endecki, poseł na Sejm Ustawodawczy oraz na Sejm I kadencji, dziennikarz, pedagog, ideowy mentor twórców skautingu i harcerstwa polskiego. Był projektantem polskiej odznaki skautowej, która stała się pierwowzorem krzyża harcerskiego.
Młodość.
Urodził się 4 marca 1880 w miejscowości Drozdowo w powiecie łomżyńskim w rodzinie ziemiańskiej Franciszka Dionizego Lutosławskiego h. Jelita i Pauliny Lutosławskiej ze Szczygielskich, których był piątym dzieckiem. Dzieciństwo spędził w rodzinnym majątku. Wstępną naukę z zakresu szkoły średniej pobierał wraz z najmłodszym bratem Józefem od starannie dobieranych przez starszego brata, Wincentego, nauczycieli domowych. Ostatecznie ukończył szkołę średnią w Rydze (1896–1898), gdzie był również twórcą kasy pomocy dla niezamożnych uczniów.
Po ukończeniu szkoły rozpoczął studia medyczne na Uniwersytecie w Zurychu na wydziale medycyny, higieny i wychowania. Podczas pobytu w Zurychu prowadził aktywną działalność wśród polskiej młodzieży uniwersyteckiej, był członkiem Związku Młodzieży Polskiej „Zet” jako sekretarz centrali zjednoczenia oraz Organizacji Młodzieży Narodowej. Był także komendantem gniazda Polskiego Towarzystwa Gimnastycznego „Sokół” przy Uniwersytecie w Zurychu. Studia medyczne ukończył 21 grudnia 1903.
Przez krótki czas praktykował w szpitalach dziecięcych na terenie Warszawy. Następnie, przez Berlin, wyjechał do Wielkiej Brytanii, gdzie również praktykował w szpitalach dziecięcych. Jednocześnie podjął naukę w Szkole Nauk Politycznych oraz studiował fizykę w Londynie. Napisał wówczas podręcznik do nauki języka angielskiego.
W 1905 zapadł na gruźlicę, podjął leczenie w Zakopanem oraz w zakładzie dra Apolinarego Tarnawskiego w miejscowości Kosów. Od jesieni 1906 zaangażował się w tworzenie szkoły na wzór angielski (wzorowanej na szkole Cecila Reddiego) dla dzieci z zamożnych rodzin. Została ona otwarta 11 maja 1907 w Starej Wsi pod Nowomińskiem, na ziemiach należących do Maurycego Zamoyskiego i nosiła nazwę Czteroletnie Ognisko Wychowawcze Wiejskie. We wspomnianym Kosowie po raz pierwszy w 1911 założył dla dzieci kuracjuszy tzw. wakacyjną drużynę „Dzieci Kosowskich”, na wzór drużyn skautowych. W tym samym roku, będąc na wakacjach w Drozdowie, Lutosławski założył zastępy „Kruki” i „Czajki”, do których należały dzieci z rodziny Lutosławskich oraz rodzin zaprzyjaźnionych. W przyszłości członkowie tych zastępów mieli dać początek zastępom warszawskim przy szkole E. Konopczyńskiego i drużynie im. księcia Józefa Poniatowskiego.
W 1909 Kazimierz Lutosławski podjął decyzję o zostaniu księdzem. Święcenia kapłańskie otrzymał z rąk kardynała Desiré Merciera 23 czerwca 1912, po trzyletnich studiach filozoficznych i teologicznych w seminarium we Fryburgu. W tym samym roku został członkiem Naczelnej Komendy Skautowej. Dwa lata później, w 1914, obronił we Fryburgu doktorat z teologii.
W okresie działań wojennych w 1915 roku został ewakuowany na Wschód. W Moskwie otworzył polską szkołę średnią, następnie został kapelanem Brygady Strzelców Polskich.
Poglądy i działalność publiczna.
Poglądy Kazimierza Lutosławskiego charakteryzowały się silnym zabarwieniem katolicko-narodowym. W początkach działalności politycznej był członkiem Związku Młodzieży Polskiej „Zet”. W okresie studiów zagranicznych zapoznał się z poglądami endecji. Od 1903 był członkiem Ligi Narodowej i Stronnictwa Narodowo-Demokratycznego. Wkrótce został współpracownikiem Romana Dmowskiego.
W okresie pobytu w Rosji w latach 1915–1918 współpracował z endecką „Gazetą Polską”, „Sprawą Polską”. W lipcu 1917 roku został członkiem Rady Polskiej Zjednoczenia Międzypartyjnego w Moskwie, w której kierował komisją wojskową Rady Polskiej tego ugrupowania politycznego, zajmującego się przerzucaniem polskich żołnierzy do Murmańska. Od jesieni 1917 redagował pisma „Polak-katolik” i „Wygnaniec”.
Po powrocie do kraju został członkiem Zarządu Głównego Związku Ludowo-Narodowego (ZLN), publikował prace pedagogiczne, współpracował z „Gazetą Warszawską”, „Myślą Narodową”, „Harcerzem”. W ramach działalności ZLN zainaugurował w 1920 w Łomży cykl wykładów "Bankructwo socjalizmu", promujących poglądy endecji. W czasie wojny polsko-rosyjskiej był kapelanem wojskowym. W 1922 został odznaczony Krzyżem Walecznych.
W latach 1919–1920 był redaktorem tygodnika „Sprawa”, opublikował także swoje prace pt. "Hasła rewolucji w świetle nauki katolickiej" oraz "Stronnictwa w kraju i w świecie".
W latach 1919 oraz 1922 był wybierany posłem na Sejm Ustawodawczy oraz na Sejm I kadencji z ziem Mazowiecko-Podlaskich, gdzie pełnił funkcję przewodniczącego Sejmowej Komisji Konstytucyjnej i regulaminowej, oświatowej, spraw zagranicznych. Deklarował swój sprzeciw wobec polityki Piłsudskiego. Zaraz po Bitwie Warszawskiej oskarżył Piłsudskiego na łamach „Myśli Narodowej” o zdradę. Według niego cała wcześniejsza działalność legionowa miała służyć nie niepodległości, lecz wykrwawieniu młodzieży polskiej. Podczas sprawowania funkcji poselskich brał udział w pracach komisji, był autorem wniosków i współautorem wielu ustaw, ponadto był głównym autorem wstępu do konstytucji marcowej w 1921 r., roty przysięgi prezydenta i ślubowania poselskiego.
Był przeciwny wyborowi Gabriela Narutowicza na prezydenta RP, występował przeciwko niemu w prasie i przemówieniach publicznych. Atakował prezydenta jako wybranego „głosami niepolskimi” i – podobnie jak w całej swojej publicystyce politycznej – uciekał się do haseł radykalnych (np.: „"Jak śmieli Żydzi narzucić Polsce swojego prezydenta? Jak mógł Witos rzucić głosy polskie na żydowskiego kandydata?"”). Ten typ argumentacji był spowodowany tym, że najaktywniejszymi posłami Bloku Mniejszości Narodowych, który poparł Narutowicza, byli posłowie żydowscy, stąd na nich spadła główna krytyka. Po zamordowaniu prezydenta Narutowicza był – obok m.in. gen. Hallera – osobą oskarżaną przez przeciwników endecji o podżeganie do zbrodni. Po popełnionej zbrodni potępił czyn Niewiadomskiego, nie traktując go jako narodowego demokratę. Zdecydowanie potępiał przemoc i zbrodnię jako metodę walki politycznej.
Był aktywnym antysemitą publikującym żarliwe, podbudowane religijnie teksty nawołujące do rugowania Żydów z życia publicznego i gospodarczego. Obwiniał Żydów o wielowiekowe żerowanie na narodzie polskim, o prowokacje i spisek w celu przejęcia władzy nad światem. Opowiadał się za współpracą Polski z dyktaturą faszystowską Mussoliniego i za wypędzeniem z kraju Żydów. Wzywał do czynnej, ostatecznej konfrontacji z Żydami i "Judeo-Polską".
Jego stosunek do Żydów był wypadkową z jednej strony endeckiej wizji rzeczywistości politycznej, ale z drugiej doświadczeń związanych z pobytem w rewolucyjnej Rosji, gdzie stracił dwóch braci z rąk bolszewickich, w szeregach których obecnych i czynnych było wiele osób pochodzenia żydowskiego. Rywalizację polityczną z Żydami uważał za rzecz naturalną, ale stał na stanowisku, że powinna ona być przeprowadzana metodami: społecznymi (krytyka, polemiki), ekonomicznymi (bojkot handlu żydowskiego, wzmocnienie siły gospodarczej Polaków), kulturalnymi (polonizacja mniejszości) oraz prawnymi (nakazanie odpoczynku niedzielnego, parytety w parlamencie zmniejszające rolę mniejszości narodowych). Był zdecydowanym przeciwnikiem stosowania przemocy wobec Żydów, uznając je za nieetyczne i niekatolickie.
W 1923 r. zgłosił w Sejmie pierwszy projekt "numerus clausus" – ograniczenia młodzieży żydowskiej dostępu do studiów wyższych. Wniosek sejmowy, przygotowany z Władysławem Konopczyńskim (który go zresztą referował na forum izby) został odrzucony w głosowaniu, chociaż został uznany za konstytucyjny i przyjęty przez większość rad wydziałów. Najgoręcej protestowali Żydzi w Polsce i za granicą.
Skauting i harcerstwo.
W okresie studiów w Anglii Kazimierz Lutosławski zapoznał się z ideą ruchu skautowego, zapoczątkowanego przez generała Roberta Baden-Powella. Po powrocie do kraju dążył do upowszechnienia jego zasad wśród młodzieży polskiej. Był prekursorem skautingu na ziemiach polskich. Mottem działań Lutosławskiego było "wykształcenie dzielnych obywateli Polski i kościoła katolickiego".
W 1907 wspólnie z księdzem Janem Gralewskim utworzył czteroletnie Ognisko Wychowawcze Wiejskie w Starej Wsi pod Nowomińskiem. Do szkolnego programu wprowadził elementy pracy skautowej. W 1911, będąc na leczeniu w Zakładzie dr. Tarnawskiego, założył dla dzieci kuracjuszy tzw. wakacyjną drużynę „Dzieci Kosowskich”. Latem tego samego roku w Drozdowie dla dzieci z rodziny Lutosławskich i ich przyjaciół zorganizował zastępy „Kruki” i „Czajki”.
Do współpracowników Lutosławskiego w początkowym okresie jego działalności na rzecz szerzenia ruchu harcerskiego należeli Andrzej Małkowski i Olga Drahonowska-Małkowska, którym w 1913 w Zakopanem udzielił ślubu.
Po otrzymaniu święceń kapłańskich został prefektem szkół warszawskich i z wielką energią oddał się pracy w harcerstwie. Był instruktorem skautowym, kapelanem skautów i kapelanem obozowym. Do 1914 był członkiem Naczelnej Komendy Skautowej w Królestwie Polskim. Z funkcji tych ustąpił na skutek rozłamu w warszawskim skautingu. Jednym z powodów rozłamu był publiczny odczyt ks. Lutosławskiego dla młodzieży skautowej, w którym skrytykował on zrywy powstańcze z 1830 i 1863.
Krzyż harcerski.
15 października 1911 na łamach pierwszego numeru lwowskiego „Skauta” został ogłoszony konkurs na polską odznakę skautową. Żadna z prac nie zainteresowała powołanej do rozstrzygnięcia konkursu komisji (projekt Lutosławskiego zdobył III nagrodę). Pod koniec 1912 Naczelna Komenda Skautowa do dalszych prac nad projektem wyznaczyła ks. Kazimierza Lutosławskiego. Po dokonaniu kilku poprawek zaprojektowana przez niego odznaka weszła do użytku w 1913 roku. Nadawana była głównie harcerzom warszawskim.
Kazimierz Lutosławski symbolikę krzyża (wersji z lat 1913–1915) opisał następująco:
Najprawdopodobniej w roku 1915 miejsce gwiazdy zaczęła zajmować wzorowana na lilijce skautowej lilijka harcerska. Ostateczny kształt krzyża harcerskiego został ustalony podczas konferencji zjednoczeniowej ZHP w dniach 1–2 listopada 1918 jako odznaka polskiego harcerstwa.
Rozłamy w warszawskim skautingu.
Jesienią 1914, tuż po wybuchu pierwszej wojny światowej, kilkunastu drużynowych warszawskich drużyn skautowych na czele z Piotrem Olewińskim wzięło udział w proteście przeciwko postawie księdza Lutosławskiego. Opowiadał się on za współpracą z Rosją i krytykował czyn zbrojny Legionów Polskich Piłsudskiego. Protestujący domagali się ustąpienia ks. Lutosławskiego z Naczelnej Komendy Skautowej. Piotr Olewiński został zdegradowany. NKS próbowała odsunąć go od pracy w drużynie, co było przyczyną rozłamu w 2. Warszawskiej Drużynie Harcerzy. Część drużyny opowiedziała się za Olewińskim, legionami Piłsudskiego i walce przeciwko Rosji, część zaś za NKS i Lutosławskim. Trzynastu zbuntowanych drużynowych wypowiedziało posłuszeństwo warszawskiemu NKS-owi i utworzyli Wydział Rady Drużynowych (tzw. Rebelię). Przewodniczącym zbuntowanej Rady Drużynowych został Piotr Olewiński. Przez kolejne miesiące, do wiosny 1915, prowadzono pertraktacje w sprawie zjednoczenia. W wyniku porozumienia ks. Lutosławski opuścił zarząd NKS. Skauting warszawski opowiedział się za walką przeciwko Rosji. 5 sierpnia 1915 opuszczona przez Rosjan Warszawa została zajęta przez Niemców. Większa część drużynowych i starszych skautów wstąpiła do Batalionu Warszawskiego POW. Dla batalionu zorganizowano trzytygodniowe przeszkolenie wojskowe. 22 sierpnia jednostka wyruszyła w kierunku Włodawy, aby połączyć się z I Brygadą Legionów.
Wpływ na powstające harcerstwo.
1–2 listopada 1918 odbyła się konferencja zjednoczeniowa. Organizacje harcerskie z zaboru pruskiego, Małopolski, Rusi i Rosji, Królestwa Kongresowego i Litwy złączyły się w Związek Harcerstwa Polskiego. Kazimierz Lutosławski współpracował nad projektem statutu ZHP oraz przy wypracowaniu tekstów Prawa i Przyrzeczenia harcerskiego. Na konferencji został także ostatecznie zatwierdzony kształt Krzyża harcerskiego.
Wpływ Lutosławskiego na polskie harcerstwo był znaczący. Przejawiało się to we wpajaniu młodzieży wartości narodowo-religijnych. Było to zgodne z zamysłem Boden-Powella, dla którego chrześcijaństwo miało być fundamentem skautingu. Lutosławski jest uważany za jednego z głównych ideologów skautingu polskiego. Skupiał się na tym, aby skauting był przede wszystkim narzędziem formacji wewnętrznej młodzieży. Dla Lutosławskiego skauting był pomocą w procesie wychowawczym, miał za zadanie ukształtować "zdrowego ducha narodu".
Swoje podręczniki i artykuły dla harcerzy podpisywał pseudonimem „x. Jan Zawada”, używał też pseudonimu „Szary”. Wydał książki pt. "Czuj Duch", "Jak prowadzić pracę skautów" oraz "Śpiewnik polskiego skauta".
Śmierć i upamiętnienie.
Kazimierz Lutosławski zmarł 5 stycznia 1924 w wieku 44 lat na skutek szkarlatyny, którą zaraził się podczas pełnienia posługi duszpasterskiej. Pochowany został w rodzinnym Drozdowie. Pośmiertnie za zasługi dla harcerstwa został uhonorowany tytułem Harcerza Rzeczypospolitej.
W 70. rocznicę śmierci w dniach 14–18 stycznia 1994, odbył się I Zlot dh. Szarego. Inicjatorami przedsięwzięcia były 36. Łomżyńska Drużyna Pożarnicza „Wigilowie” im. Mariana Wojciecha Śmiarowskiego oraz PH 101 z Łomży. Podczas zlotu na płycie grobowej Lutosławskiego została wmurowana kopia krzyża harcerskiego. W pierwszych dniach marca, zaczynając od 1995, odbywają się coroczne Zloty dh. Kazimierza Lutosławskiego „Szarego”.
Publikacje.
Kazimierz Lutosławski był autorem 23 publikacji, współautorem – 3, redaktorem – 4, napisał przedmowę do trzech książek oraz przetłumaczył jedną z języka francuskiego. W swoich dziełach podpisywał się zarówno swoim nazwiskiem, jak i pseudonimem Jan Zawada oraz inicjałami K.L.

</doc>
<doc id="104929" url="https://pl.wikipedia.org/wiki?curid=104929" title="Nowy Pompon">
Nowy Pompon

Nowy Pompon – polski miesięcznik humorystyczny ukazujący się od 6 września 2004 roku. Wcześniej 6 numerów tego pisma ukazało się w Internecie. Ze względu na dużą popularność, jego wydawcy zdecydowali się na przeniesienie treści na format papierowej gazety. Z uwagi na niski popyt i deficytowy charakter gazeta przestała wychodzić od sierpnia 2005; po dłuższej przerwie wznowiono jej wydawanie, lecz w formie dodatku do tygodnika „Ozon”.
Redakcja dokonała również nagrań radiowych. Dwadzieścia odcinków NP było emitowanych w radiowej „Trójce”.
Cechą specyficzną „Nowego Pompona” jest to, iż mając formę gazetową prezentuje treści będące groteskowym odbiciem tradycyjnych artykułów gazetowych. Styl artykułów przypomina szablonowe informacje podawane w prasie, natomiast sama treść jest absurdalna.
Humor prezentowany przez czasopismo zbliżony jest do humoru brytyjskiej grupy Monty Python.
Redaktorem naczelnym Nowego Pompona jest Krzysztof Janicki, znany satyryk krakowskiej Piwnicy pod Baranami. Stały skład redakcji tworzą także Krzysztof Niedźwiedzki oraz Marek Grabie. Z miesięcznikiem współpracował również m.in. Krzysztof Szubzda i Tadeusz Płatek.
We wrześniu 2005 roku z powodu trudności finansowych zawieszono wydawanie miesięcznika. W styczniu 2008 wydano zbiór 12 numerów z lat 2004-2005.
Obecnie wydawnictwo jest dostępne w Internecie. Od października 2007 „Nowy Pompon” ukazywał się też regularnie jako sekcja miesięcznika „Kraków”.
W lutym 2019 roku została wydana książka „Nowy Pompon - wydanie specjalne”. 

</doc>
<doc id="104931" url="https://pl.wikipedia.org/wiki?curid=104931" title="Nowe Warpno (gmina)">
Nowe Warpno (gmina)

Nowe Warpno – gmina miejsko-wiejska położona jest w zachodniej części województwa zachodniopomorskiego, w powiecie polickim. Siedzibą gminy jest miasto Nowe Warpno.
Jest to najmniej ludna gmina miejsko-wiejska w Polsce oraz najmniejsza pod względem ludności gmina woj. zachodniopomorskiego. Dodatkowo, obszar wiejski gminy (tzn. tereny poza miastem Nowe Warpno) jest najmniej ludnym takim obszarem na terenie gminy miejsko-wiejskiej w Polsce (liczy 447 osób).
Według danych z 31 grudnia 2016 r. gmina miała 1667 mieszkańców.
Miejsce w województwie (na 114 gmin):
Położenie.
Gmina znajduje się w zachodniej części województwa zachodniopomorskiego, w północno-zachodniej części powiatu polickiego.
Według danych z 1 stycznia 2014 r. powierzchnia gminy wynosiła 197,88 km² (wraz z obszarem Zalewu Szczecińskiego, Jeziora Nowowarpieńskiego, Zatoki Nowowarpieńskiej). Gmina stanowi 29,7% powierzchni powiatu.
Sąsiednie gminy:
Gmina graniczy także z Republiką Federalną Niemiec (powiat Vorpommern-Greifswald, land Meklemburgia-Pomorze Przednie)
W latach 1975–1998 gmina położona była w województwie szczecińskim.
Administracja i samorząd.
W 2016 r. wykonane wydatki budżetu gminy Nowe Warpno wynosiły 9,5 mln zł, a dochody budżetu 8,9 mln zł. Według stanu na koniec 2016 r. samorząd nie miał zobowiązań.
Sołectwa w gminie: Brzózki, Warnołęka
Demografia.
Gmina Nowe Warpno ma najniższą liczbę ludności ze wszystkich gmin w Polsce.
Dane z 30 czerwca 2004:
Gminę zamieszkuje 2,5% ludności powiatu.
Przyroda i turystyka.
Gmina leży w regionie fizycznogeograficznym Puszcza Wkrzańska, terytorium obejmuje także południowo-zachodni fragment Zalewu Szczecińskiego oraz jego Zatokę Nowowarpieńską i Jezioro Nowowarpieńskie (część wschodnią). Niemal cała gmina jest pokryta lasami Puszczy Wkrzańskiej. Przez gminę prowadzi czerwony szlak turystyczny "Puszczy Wkrzańskiej im. Stefana Kaczmarka" z Trzebieży do osiedla Głębokie. W Nowym Warpnie czynne jest morskie przejście graniczne. Tereny leśne zajmują 38% powierzchni gminy, a użytki rolne 7%.
Baza noclegowa Nowego Warpna to ośrodek wypoczynkowy, marina, camping, pensjonat i pokoje w kwaterach prywatnych.
Pomniki przyrody.
Na terenie gminy istnieją 3 pomniki przyrody (stan na 2008 r.):
Użytki ekologiczne.
W gminie Nowe Warpno znajdują się dwa użytki ekologiczne powołane na mocy rozporządzenia wojewody w 1999 r. (stan na 2008 r.):
Rezerwaty przyrody.
W "Studium uwarunkowań i kierunków rozwoju gminy Nowe Warpno" z 2008 r. przedstawiono propozycje utworzenia poniżej wymienionych rezerwatów przyrody. W 2013 r. rada gminy wyraziła negatywną opinię co do utworzenia rezerwatu "Rytka".
Komunikacja.
Do Nowego Warpna prowadzi droga wojewódzka nr 114 łącząca z Trzebieżą (21 km) i Policami (34 km).
Nowe Warpno uzyskało połączenie kolejowe w 1906 po wybudowaniu odcinka z Glashütte. Wcześniej, w 1897 otwarty został odcinek ze Stobna Szczecińskiego przez Dobrą Szczecińską. W 1945 przecięta nowo wytyczoną granicą państwową większość linii została rozebrana. Ocalał fragment Stobno Szcz. – Dobra Szcz. W 1973 odcinek ten został zamknięty, a w 1987 część Dołuje – Dobra Szcz. rozebrana.
W gminie czynny jest urząd pocztowy Nowe Warpno (nr 72-022).

</doc>
<doc id="104932" url="https://pl.wikipedia.org/wiki?curid=104932" title="Dobra (Szczecińska)">
Dobra (Szczecińska)

Dobra (Szczecińska) – gmina wiejska położona w województwie zachodniopomorskim w środkowej części powiatu polickego. Siedzibą władz gminy jest wieś Dobra. Gmina stanowi 16,6% powierzchni powiatu.
Położenie.
Sąsiednie gminy:
Gmina graniczy także z Republiką Federalną Niemiec:
Do 31 grudnia 1998 r. wchodziła w skład województwa szczecińskiego.
Demografia.
W końcu 1995 w gminie mieszkało 5856 osób. Według stanu na 30 września 2005 gminę zamieszkiwało 11 707 osób, co dawało wówczas 18,52% ludności powiatu. Liczba ludności gminy szybko wzrasta ze względu na budownictwo mieszkaniowe o charakterze podmiejskim w sąsiedztwie Szczecina. Od 2006 do 2009 saldo migracji wewnętrznej przekraczało tysiąc osób rocznie. 31 grudnia 2009 gminę zamieszkiwało już 15 183 osób. 31 grudnia 2011 liczba ludności gminy wyniosła 17 511 osób.
Przyroda i turystyka.
Gmina leży na Wzniesieniach Szczecińskich (Wał Stobniański) i w Puszczy Wkrzańskiej. Przy północno-wschodniej granicy gminy znajduje się rezerwat Świdwie. Do tego rezerwatu prowadzi z Dobrej czarny szlak rowerowy. Tereny leśne zajmują 22% powierzchni gminy, a użytki rolne 63%.
Komunikacja.
Przez gminę Dobra (Szczecińska) prowadzi droga krajowa nr 10, łącząca dawne przejście graniczne w Lubieszynie ze Szczecinem (14 km). Odległość z Dobrej do stolicy powiatu, Polic wynosi 22 km (jadąc przez Głębokie i drogami nr 115 i nr 114).
Do 2007 roku na obszarze gminy funkcjonowały przejścia graniczne do Niemiec:
Dobra (stacja „Dobra Szczecińska”) uzyskała połączenie kolejowe w 1897 po wybudowaniu linii kolejowej ze Stobna Szczecińskiego do Glashütte. 9 lat później linię przedłużono do Nowego Warpna. W 1945 r. odcinek Dobra Szczecińska – Nowe Warpno został rozebrany wskutek przecięcia granicą państwową. W 1973 całą linię zamknięto, a w 1987 odcinek z Dołuj do Dobrej został rozebrany.
W gminie czynne są 4 urzędy pocztowe: Dołuje (nr 72-002), Dobra k. Szczecina (72-003), Szczecin 24 (w Bezrzeczu) oraz Szczecin 26 (w Mierzynie, nr 72-006).
Administracja.
W 2016 r. wykonane wydatki budżetu gminy wynosiły 85,4 mln zł, a dochody budżetu 90,9 mln zł. Zobowiązania samorządu (dług publiczny) według stanu na koniec 2016 r. wynosiły 26,1 mln zł, co stanowiło 28,7% poziomu dochodów.
Sołectwa w gminie: Bezrzecze, Buk, Dobra, Dołuje, Grzepnica, Łęgi, Mierzyn, Rzędziny, Skarbimierzyce, Stolec, Wąwelnica, Wołczkowo.

</doc>
<doc id="104936" url="https://pl.wikipedia.org/wiki?curid=104936" title="Bitwa pod Kockiem (1939)">
Bitwa pod Kockiem (1939)

Bitwa pod Kockiem – bitwa kampanii wrześniowej, stoczona od 2 do 6 października 1939 pomiędzy oddziałami polskiej Samodzielnej Grupy Operacyjnej „Polesie” gen. Franciszka Kleeberga a niemieckimi oddziałami XIV Korpusu Zmotoryzowanego gen. von Wietersheima. Taktycznie bitwa była zwycięska dla Polaków, jednak strategicznie wygrali Niemcy. Była to ostatnia bitwa kampanii wrześniowej stoczona przez regularne wojsko.
Przed bitwą.
SGO „Polesie”, która zorganizowana została w połowie września z nadwyżek rezerwistów i ochotników oraz poleskich oddziałów, otrzymała zadanie osłaniania od północy sił koncentrujących się we wschodniej części Polski. Drugim zadaniem była osłona Polesia. Po walkach z niemiecką 2 DZmot pod Kobryniem, toczonych w dniach 16–18 września grupa ruszyła w okolice Kamienia Koszyrskiego, skąd zamierzała przez Włodawę dotrzeć do oblężonej Warszawy. Wobec kapitulacji stolicy dowództwo grupy postanowiło opanować składy amunicji w Stawach koło Dęblina i przedostać się w Góry Świętokrzyskie.
29 września SGO „Polesie” wyruszyła z rejonu Włodawy w kierunku Parczewa i Milanowa. 30 września pomimo otrzymanej wiadomości o kapitulacji Warszawy gen. Kleeberg zdecydował kontynuować działania w kierunku Dęblina by opanować składy amunicyjne w Stawach i przejść w Góry Świętokrzyskie.
29 września niemiecka 13 DZmot ruszyła z Dęblina w kierunku wschodnim i 1 października wieczorem osiągnęła rejon Przytoczno – Stoczek – Charlejów.
Bitwa.
2 października rano w rejonie Hordzieży i Serokomla zajęła stanowiska obronne Brygada Kawalerii „Plis”, wchodząca w skład Dywizji Kawalerii „Zaza”. Niemieckie rozpoznanie pancerne w kierunku wsi Poznań zostało odparte przez artylerię brygady. Około 10:00 ruszyło natarcie 13 DZmot wzdłuż drogi Kock – Serokomla, które zostało odparte kontratakiem dywizjonu pod dowództwem mjr. Korpalskiego z 5 pułku ułanów. W kolejnym ataku Niemcy uderzyli na lewe skrzydło pod Serokomlą. Z rejonu Józefowa kontratakuje 2 pułk Ułanów Grochowskich i wraz z 5 i 10 pułkiem odnosi zwycięstwo, biorąc do niewoli ponad 200 jeńców. Dywizja „Brzoza” walczyła w rejonie Kocka i Talczyna i pod koniec dnia udało jej się przełamać opór Niemców i przesunąć się w rejon Adamowa. 29 DZmot nacierała od północy z Żelechowa przez Radoryż na stację kolejową Krzywda.
3 października dowódca Dywizji „Zaza” gen. Zygmunt Podhorski uzyskał akceptację gen. Kleeberga na przeprowadzenie działań zaczepnych siłami „Zazy” i 50 DP. Zgodnie z tym planem z Serokomli i Talczyna miały atakować 178 i 180 pułki piechoty, pod wspólnym dowództwem ppłk. Kazimierza Gorzkowskiego, w kierunku Charlejowa i Poznań, a następnie Brygada Kawalerii Edward miała zaatakować od strony miejscowości Józefów w kierunku wsi Poznań. Od rana plan został wprowadzany w życie. Dodatkowo z Kocka ku Poizdowowi uderzył 179 pp. Około południa ruszyło natarcie Brygady Edward. 1 pułk Ułanów Krechowieckich i 3 pułk Szwoleżerów Mazowieckich atakowały spieszone podmokłą doliną, zaś 3 pułk strzelców konnych konno po przeprawie koło wsi Czarna. Została zmieciona obsługa artylerii niemieckiej znajdująca się we wsi Poznań, po czym nastąpił atak w kierunku centrum wsi. Jednak brak amunicji i załamanie się ataku od czoła zatrzymało akcję.
W momencie podejmowania decyzji o akcji pod Talczynem i Kockiem gen. Kleeberg wiedział już o kapitulacji Warszawy i że z operacyjnego punktu widzenia podejmowanie tych działań nie miało już większego znaczenia. Przywołany w bibliografii Apoloniusz Zawilski uważa, że generał podjął tę decyzję żeby przygotować swoich żołnierzy, poprzez starcie z wrogiem, do prowadzenia długotrwałej walki z okupantem. Generał zrezygnował z prowadzenia dalszych ataków. 50 DP otrzymała rozkaz przesunięcia się w nocy do rejonu Adamów – Burzec – Kolonia Karolin, 60 DP „Kobryń” wycofana została w rejon lasów na południe od Hordzieżki, BK „Plis” obsadziła rejon Czarna – Wola Gułowska, a BK „Edward” – Turzystwo – Lipiny – Grabów Szlachecki z zadaniem ubezpieczania zgrupowania od południa, Podlaska Brygada Kawalerii do której dołączył dywizjon kawalerii KOP „Niewirków” ubezpieczała od północy i zachodu w rejonie miejscowości Radoryż, zaś 3 psk ku Rykom. Z komunikatu naczelnego dowództwa niemieckiego z wieczora 3 października:
4 października siły niemieckie ruszyły w kierunku Bugu. 13 DPZmot i 29 DPZmot otrzymały zadanie zniszczenia SGO „Polesie” w rejonie Wola Gułowska – Adamów – Krzywda. 13 DPzmot swym prawym skrzydłem podeszła pod Adamów, zaś lewym zaatakowała BK „Plis” w rejonie Woli Gułowskiej. Z powodu wycofania się pod las gułowski dwóch batalionów piechoty („Wilk” i „Olek”), będących w składzie DK „Zaza”, natarcie niemieckie doszło do cmentarza w Woli Gułowskiej, który przekształcili Niemcy w bardzo silny punkt oporu. Do nocy kawaleria nie zdołała wyrzucić nieprzyjaciela z cmentarza, pomimo kilkukrotnych ataków. Batalionów piechoty nie można było użyć w walce z powodu braku bagnetów na karabinach. Natarcie na prawe skrzydło zostało bez większej trudności odparte przez 182 pp dowodzony przez ppłk. Targowskiego.
29 DPZmot przeszła w rejon Żelechowa i przygotowała się do natarcia. Po południu, pod Wolą Okrzejską kawaleria 60 DP „Kobryń” odrzuciła podjazd pancerny nieprzyjaciela a 3 psk dowodzony przez ppłk. dypl. Małysiaka ostatecznie go zniszczył. Wieczorem gen. Kleeberg zarządził odprawę dowódców dużych jednostek w miejscu swojego postoju – na stacji kolejowej Krzywda. Plan generała walki w następnych dniach polegał na kolejnym pobiciu dwóch dywizji zmotoryzowanych. W pierwszej fazie planował związanie walką od czoła 13 DPZmot w rejonie Adamowa i Woli Gułowskiej, by następnie uderzyć na jej lewe skrzydło, wyjść na tyły i zepchnąć w kierunku 50 DP „Brzoza”. Główne zadanie zniszczenia nieprzyjacielskiej dywizji miała wykonać 60 DP „Kobryń”, a właściwie jej odwód składający się z 183 pp i I/179 pp (pod dowództwem mjr. Bartuli) wzmocnionych BK „Edward” pod ogólnym dowództwem ppłk. dypl. T. Śmigielskiego. Odwód miał uderzyć na tyły 13 DPZmot przez miejscowości Niedźwiedź i Charlejów. Po zniszczeniu 13 DPZmech całością sił SGO „Polesie” uderzyć na 29 DPZmot, ewentualnie na zgrupowanie niemieckie „Ryki”, które pojawiło się koło Ryk.
5 października w Warszawie przed Hitlerem odbyła się „defilada zwycięstwa”. Tymczasem około 8:00 13 DPZmech przeszła do ataku na odcinku od Adamowa do Konorzatki. Natychmiast, zgodnie z planem, ruszyła do ataku 60 DP swoim 184 pp pod dowództwem mjr. Żelewskiego, wzmocnionym baterią haubic, na cmentarz w Woli Gułowskiej, zaś 182 pp pod dowództwem ppłk. Targowskiego, również posiadający baterię haubic, na Helenów, z którego Niemcy zostali szybko wyparci. Natomiast dopiero drugie uderzenie 184 pp wraz z I/179 pp na Wolę Gułowską przyniosło sukces – wzięto do niewoli jeńców i zdobyto sprzęt. Największe straty poniósł I/179 pp, który szedł do natarcia „jak na ćwiczeniach w Rembertowie – mjr Bartula na czele, dowódcy kompanii przed swymi kompaniami, dowódcy plutonów przed swymi plutonami”. Zginął dowódca batalionu, dwóch dowódców kompanii i dowódca plutonu.
Sukces w Woli Gułowskiej stał się hasłem do ataku BK „Edward” i batalionu I/183 pp kpt. Sroczyńskiego przez miejscowość Niedźwiedź w kierunku lasu leżącego na południe od Budzisk. W tym samym czasie część 13 DPZmech wypychała DP „Brzoza” z Adamowa w kierunku północno-wschodnim i oskrzydlała od wschodu BK „Plis” wzdłuż drogi Adamów – Hordzieżka. Natomiast pełnym powodzeniem zakończył się atak części BK „Edward” przez Budziska na Charlejów. Dywizjon kawalerii składający się ze szwadronów rtm. Łaskiego i ppor. Burlingisa zdobył wieś Poznań. Oto słowa meldunku telefonicznego zanotowane przez płk. Adama Eplera:
W rejonie Woli Gułowskiej zdecydowały się losy bitwy. Po zepchnięciu 50 DP „Brzoza” w rejon lasu pod miejscowością Krzywda wyszło niemieckie natarcie na 182 pp i 184 pp i polskie kontrnatarcie 2/183 pp pod miejscowością Gułów. W lesie Polacy zaatakowali na bagnety, Niemcy rozpoczęli odwrót. Gen. Otto, dowódca 13 DPZmot, wydał rozkaz do odwrotu. Jeszcze prowadziła walki Podlaska BK gen. Kmicica-Skrzyńskiego z 29 DPZmot.
Sukces osiągnięty 5 października, czyli praktycznie rozbicie niemieckiej 13. DPZmot. został przekreślony przez meldunek kwatermistrza, mjr. Stawiarskiego o stanie amunicji, który wynosił 20 pocisków, zero amunicji do karabinów, a zabrakło także środków opatrunkowych.
We wsi Hordzieżka, w chłopskiej chałupie, zebrała się część wyższych dowódców: gen. Kleeberg, gen. Młot-Fijałkowski, płk. Epler. Nie byli obecni dowódcy walczących jeszcze oddziałów. Gen. Kleeberg podjął decyzję o kapitulacji. Od 19:30 miał obowiązywać rozejm, zresztą nie dotrzymywany przez Niemców. Wojsko w ciągu nocy niszczyło broń. Żegnając płk. Eplera gen. Kleeberg powiedział::
Gen. Podhorski z DK „Zaza” odmówił początkowo kapitulacji i chciał przebijać się na południe, jednak następnego dnia rano zmienił decyzję. Decyzja o kontynuowaniu walki wzbudziła duży niepokój wśród Niemców.
6 października do godziny 1:00 w nocy trwała wymiana ognia między wojskami polskimi a niemieckimi, ok. 2:00 parlamentariusze polscy przekazali uzgodniony tekst aktu kapitulacji. Ze względu na krótki termin pełnomocnictw akt kapitulacji musiał podpisać osobiście gen. Kleeberg w kwaterze dowódcy 13. DPZMot. gen. Otto.
Po bitwie.
Rano gen. Kleeberg odebrał ostatnią defiladę. Przed udaniem się na punkty zbiórki żołnierze niszczyli i zakopywali broń oraz sprzęt wojskowy. O godz. 10:00 we wsi Czarna rozpoczęło się składanie broni. Przed złożeniem broni żołnierzom odczytano pożegnalny rozkaz gen. Franciszka Kleeberga z dnia poprzedniego.
Po południu ruszyły kolumny rozbrojonego wojska polskiego do punktów przejścia, które należało przekroczyć o godz. 16:00. Jednak część żołnierzy przebrana w ubrania cywilne nie poszła do niewoli, a ci żołnierze, którzy odmówili złożenia broni, zostali schwytani przez Niemców w lasach. Część żołnierzy z SGO „Polesie” uciekła z niewoli także z obozu przejściowego w Radomiu.
Pamięć o bitwie.
Walki żołnierza polskiego pod Kockiem zostały upamiętnione na Grobie Nieznanego Żołnierza w Warszawie napisem na jednej z tablic, po 1945 r. i po 1990 r. „KOCK 2 – 5 X 1939” oraz napisem „KOCK” na zniczu Grobu Nieznanego Żołnierza w Krakowie.
W Woli Gułowskiej działa otwarte w 50. rocznicę bitwy w 1989 roku Muzeum Czynu Bojowego Kleeberczyków. Wśród eksponatów znajdują się uzbrojenie pochodzące z pola bitwy, sprzęt łączności używany w czasie walki, mundury żołnierskie i oficerskie, fotografie i pamiątki osobiste żołnierzy, a także repliki sztandarów.
Na budynku stacji kolejowej w Krzywdzie znajduje się tablica upamiętniająca pobyt sztabu.
Cmentarz wojenny żołnierzy poległych w bitwie oraz pomnik znajdują się w Kocku, gdzie pochowany został także zmarły w niewoli w 1941 gen. Kleeberg. Polegli w walkach pod Wolą Gułowską pochowani zostali także na cmentarzu w Turzystwie koło Woli Gułowskiej. 42 żołnierzy poległych w walkach pod Serokomlą spoczywa w kwaterze wojennej na cmentarzu parafialnym w Serokomli.
4 października 2009 odbyły się oficjalne obchody 70. rocznicy ostatniej bitwy wojny obronnej w 1939 roku w Woli Gułowskiej z udziałem m.in. grup rekonstrukcji historycznej. Rekonstrukcja bitwy miała też miejsce m.in. w dniach 1–2 października 2011 w Serokomli.

</doc>
<doc id="104939" url="https://pl.wikipedia.org/wiki?curid=104939" title="60 Dywizja Piechoty (II RP)">
60 Dywizja Piechoty (II RP)

60 Dywizja Piechoty (60 DP) – wielka jednostka piechoty Wojska Polskiego II RP improwizowana w trakcie kampanii wrześniowej 1939.
Formowanie.
Dywizja nie występowała w organizacji pokojowej wojska. Powstała na początku drugiej dekady września 1939, na terenie Okręgu Korpusu Nr IX, jako Zgrupowanie „Kobryń” z oddziałów sformowanych w Ośrodkach Zapasowych 20 i 30 Dywizji Piechoty. Uzbrojenie dla niej dostarczyły autobusy warszawskie, przewożąc je z magazynów Centralnej Składnicy Uzbrojenia nr 2 w Stawach koło Dęblina.
Wchodziła w skład SGO „Polesie” gen. Franciszka Kleeberga.
Walki dywizji.
Pierwszą walkę z oddziałami niemieckimi stoczyła 14 września w rejonie szosy z Kobrynia do Brześcia. 18 września broniła Kobrynia i wieczorem wycofała się na południe pod Dywin. Następnie maszerowała na zachód razem z innymi oddziałami „Grupy Poleskiej”.
28 września, w rejonie Włodawy, na polecenie gen. Kleeberga Dywizja „Kobryń” przeformowana została w 60 Dywizję Piechoty. Brała ona następnie udział we wszystkich walkach zgrupowania: 29-30 września stoczyła zwycięskie boje z wojskami sowieckimi pod Jabłoniem i Milanowem, 1 października podjęła marsz znad rzeki Bystrzyca przez Adamów i Gułów do lasów koło Hordzieżki, a następnie walczyła z Niemcami pod Serokomlą, 3 października przeszła do lasów na północ od Woli Gułowskiej, 5 października – wzmocniona Brygadą Kawalerii „Edward” uderzyła na cmentarz i klasztor w Woli Gułowskiej oraz na Helenów, a BKaw. „Edward” wsparta I/183 pp dokonała głębokiego rajdu na tyłach przeciwnika przez miejscowości Niedźwiedź, Budziska, Charlejów. Następnego dnia skapitulowała wraz z resztą zgrupowania.

</doc>
<doc id="104941" url="https://pl.wikipedia.org/wiki?curid=104941" title="Centuria">
Centuria



</doc>
<doc id="104943" url="https://pl.wikipedia.org/wiki?curid=104943" title="Gwiazdozbiór Sekstantu">
Gwiazdozbiór Sekstantu

Sekstant (Sekstans, łac. "Sextans", dop. "Sextantis", skrót "Sex") – słabo widoczny gwiazdozbiór, 47. co do wielkości, usytuowany w rejonie równika niebieskiego. W Polsce widoczny zimą i wiosną. Liczba gwiazd widoczna nieuzbrojonym okiem: około 25. Konstelacja położona jest na południe od Lwa, graniczy również z Pucharem i Hydrą.
Pochodzenie nazwy.
Konstelacja upamiętnia wynalazek przyrządu astronomicznego. Kwadrant i Oktant też były uwiecznione na niebie, ale tylko Oktant i Sekstant wytrzymały próbę czasu. Blade gwiazdy były znane już w czasach starożytnych, ale nie miały powiązania z konkretną figurą czy odniesień mitologicznych. 
Gwiazdozbiór został wprowadzony przez gdańskiego astronoma Jana Heweliusza w 1687 roku, opublikowany w 1690 roku, w pośmiertnie wydanym atlasie "Firmamentum Sobiescianum"; poświęcony muzie astronomii, pod pierwotną nazwą Sekstans Uranii. Wyobraża jeden z XVII-wiecznych instrumentów do pomiaru pozycji gwiazd i planet, którego egzemplarz spłonął w pożarze obserwatorium Heweliusza. W ten sposób astronom upamiętnił instrument, którego używał do określenia położenia gwiazd. Do mierzenia kątów na niebie dla określenia pozycji gwiazd Heweliusz prowadził obserwacje nieuzbrojonym okiem, jedynie z użyciem sekstantu, mimo że w jego czasach używano już w tym celu teleskopów. Utworzył on gwiazdozbiór Sekstantu z gwiazd o jasności obserwowanej nie większej od 4,5m, co dowodzi bystrego wzroku astronoma. Od czasów Heweliusza konstelacja nie podlegała znaczącym zmianom poza skróceniem nazwy do "Sextans".
Interesujące obiekty.
Sekstant leży daleko od jasnych świateł Drogi Mlecznej i ma niewiele do zaoferowania astronomom amatorom.

</doc>
<doc id="104952" url="https://pl.wikipedia.org/wiki?curid=104952" title="Rejestrowany związek partnerski">
Rejestrowany związek partnerski

Rejestrowany związek partnerski, formalny związek partnerski lub związek partnerski – uznany prawnie związek dwóch osób. Istnieje kilka terminów równoważnych związkom partnerskim (ang. "registered partnerships"), które różnią się nazwami: związki cywilne (ang. "civil unions"), partnerstwo domowe (ang. "domestic partnerships") i inne.
W zależności od jurysdykcji, regulacje prawne różnią się, obejmując pary tej samej płci i różnej płci (np. "PACS" we Francji, "unión concubinaria" w Urugwaju i "civil partnership" w Wielkiej Brytanii), zwłaszcza w krajach nieuznających małżeństw osób homoseksualnych (np. Węgry). We Francji, w której związki partnerskie są dostępne zarówno dla związków hetero- i homoseksualnych, pary osób różnej płci stanowią ich większość, w 2010 – 96% wszystkich związków partnerskich.
Zróżnicowany jest także zakres praw i obowiązków stron związku partnerskiego: w niektórych krajach związki partnerskie wszystkie lub niemal wszystkie prawa i obowiązki małżeństw cywilnych, zaś w innych tylko ich część.
Mimo to, w większości krajów jedyną uznawaną prawnie formą związku intymnego jest małżeństwo (osób hetero- lub w niektórych krajach hetero- lub homoseksualnych).
W kilku stanach USA możliwe jest zawarcie heteroseksualnego związku partnerskiego, zamiast małżeństwa, gdy jedna z osób nie osiągnęła wyznaczonego wieku (ma 15 do 18 lat). Jest on traktowany jako forma tymczasowa, przed zawarciem małżeństwa.
Zarys historyczny.
Stosunek społeczeństwa do homoseksualizmu i do formalnych związków par tej samej płci jest zależny od miejsca i czasów – począwszy od pełnej akceptacji i integracji, poprzez neutralność i tolerancję, po nieuznawanie, dyskryminację, a nawet prześladowanie i fizyczną eksterminację.
John Boswell podaje, że najstarsze znane zapiski o zawieraniu formalnych związków między osobami tej samej płci pochodzą z doryckiej Krety (VII wiek p.n.e.) i starożytnego Rzymu. Jego zdaniem, związki tej samej płci zawierano formalnie też w pierwszych wspólnotach chrześcijańskich. Inni naukowcy wskazują, że opis w książce „Same-Sex Unions in Premodern Europe” adelphopoiesis jako formy małżeństwa homoseksualnego, jest nadinterpretacją. Wraz z rosnącymi problemami ekonomicznymi i politycznymi Cesarstwa Rzymskiego, ludzie homoseksualni, jak i inne mniejszości, stali się kozłami ofiarnymi dla cesarzy Rzymu i Kościoła katolickiego, usprawiedliwiając nieudolność rządzących bądź niepowodzenia organizacji kościelnych.
Najstarszy znany zapis dotyczący zawarcia małżeństwa jednopłciowego pochodzi z 1061 roku kiedy to związek zawarli Pedro Díaz i Muño Vandilaz z hiszpańskiej Galicji. Ślub został udzielony przez kapłana katolickiego w małej kaplicy, a dokumenty historyczne o tym wydarzeniu odnaleziono w Klasztorze San Salvador de Celanova.
W czasach wiktoriańskich znane było bostońskie małżeństwo – związek dwóch niezamężnych kobiet, pozbawiony był relacji seksualnych, jednak niektóre z nich miał charakter romantyczny. Współczesne równouprawnienie związków tej samej płci przez całe państwo zapoczątkowano w Danii, w roku 1989, gdzie wprowadzono po raz pierwszy związki partnerskie, które zastąpiono w 2012 równouprawnieniem małżeństw.
Stan obecny.
Uznanie.
Państwa i inne jednostki terytorialne, w których uznawane są związki partnerskie (obejmujące pary osób tej samej płci i ewentualnie też pary różnopłciowe). Daty uprawomocnienia podano w nawiasach. Na liście nie uwzględniono krajów, w których możliwe było zawieranie związków partnerskich. W przeciwieństwie do Urugwaju (hiszp. "unión concubinaria") i Wielkiej Brytanii (ang. "civil partnerships"), nie utrzymano możliwości zawarcia związku partnerskiego i zastąpiono je całkowicie przez uznanie małżeństw osób tej samej płci lub unieważniono po okresie współistnienia z powodu naruszenia prawa równości obywatelskiej i niedyskryminacji. Do tych krajów należą: Argentyna, Belgia, Dania, metropolitalna Francja, Hiszpania, Holandia, Islandia, Kanada, Luksemburg, Norwegia, Nowa Zelandia, Portugalia, Republika Południowej Afryki, Szwecja, niektóre stany Brazylii, Meksyku i USA.
Honorowanie.
Na świecie.
W niektórych państwach regulacje prawne honorują zawarte za granicą związki partnerskie. Jednak rzadko jest to akceptacja bezwarunkowa. W Stanach Zjednoczonych pomimo istnienia zasady "full faith and credit" (pełnego, wzajemnego uznawania aktów i czynności prawnych dokonanych w innym stanie) prawo federalne dopuszcza odmowę skutków prawnych związkom niebędącymi małżeństwami różnopłciowymi. Uznania związków partnerskich poza granicami państwa, w którym został zawarty nie gwarantuje także w jej krajach Unia Europejska. Związki pozbawione konstytutywnych cech małżeństwa nie muszą być akceptowane przez polskiego ustawodawcę. Sprawy nie powiązane bezpośrednio z uznaniem związku, takie jak zobowiązania alimentacyjne, mogą być traktowane przez polskie sądy jako zobowiązania pozaumowne lub mogą być zastosowane przepisy analogiczne. Mimo to, większość państw, w tym Polska, zobowiązała się bez zastrzeżeń do akceptowania aktów prywatnego prawa międzynarodowego w kwestii związków partnerskich, które jej prawodawstwo ignoruje.
W Polsce.
Polska nie uznaje obecnie formalnych związków partnerskich, w tym tych zawartych w krajach, gdzie są one możliwe, jednak kilkukrotnie składano propozycje ich uznania.
W 2004 senator Maria Szyszkowska przedstawiła projekt ustawy o zarejestrowanych związkach partnerskich Mimo wniosku 26 senatorów o „uczczenie pamięci” Jana Pawła II przez wycofanie inicjatywy ustawodawczej, projekt został zatwierdzony przez Senat, jednak nie został on poddany głosowaniu w Sejmie IV kadencji z powodu niewprowadzenia go przez ówczesnego Marszałka Sejmu Włodzimierza Cimoszewicza do porządku obrad. To spowodowało, że – zgodnie z zasadą dyskontynuacji – projekt przepadł.
W styczniu 2008 na zapytanie o kwestie regulacji prawnych związków partnerskich rzecznik rządu Donalda Tuska Agnieszka Liszka odpowiedziała: "Rada Ministrów nie zajmowała się i nie będzie zajmować się tą sprawą".
W czerwcu 2009 powstała Grupa Inicjatywna ds. związków partnerskich, której celem jest przeprowadzanie konsultacji społecznych dotyczących oczekiwań w zakresie regulacji prawnej związków partnerskich w Polsce oraz zainicjowanie i kontynuacja debaty publicznej na ten temat. Po roku jej działania powstał projekt ustawy. Został on zaprezentowany w Sejmie 17 maja 2011 – z tej okazji wystosowano też apel do Marszałka Grzegorza Schetyny zaprezentowany na konferencji zorganizowanej w redakcji Gazecie Wyborczej.
W styczniu 2013 Sejm, po burzliwej dyskusji, głosami posłów PiS, SP, zdecydowanej większości posłów PO i PSL odrzucił w pierwszym czytaniu poselskie projekty ustaw o związkach partnerskich wraz z przepisami wprowadzającymi przygotowane przez SLD, RP oraz PO. Przed głosowaniem ówczesny minister sprawiedliwości Jarosław Gowin poinformował, że w ocenie jego resortu wszystkie przedstawione projekty są sprzeczne z art. 18 Konstytucji, z czym nie zgodził się premier Donald Tusk podkreślając, że w sprawie konstytucyjności rozpatrywanych projektów nie ma stanowiska żadnej instytucji rządowej. Premier Donald Tusk wygłosił przemówienie głosząc, że związki partnerskie to nie sprawa sumień, lecz przywództwa w partii, aczkolwiek nie wprowadzono dyscypliny partyjnej w tej sprawie, mimo stosowania jej nawet w sprawach dotyczących wicemarszałków sejmu.
Wraz z projektem ustawy o związkach partnerskich wniesiona została poprawka do ustawy z dnia 4 lutego 2011 r. Prawo prywatne międzynarodowe. Propozycja zmian obejmowała wprowadzenie nowego rozdziału o tytule „Sprawy partnerskie”. Propozycja zmian nie została uchwalona.
W lutym 2018 Nowoczesna złożyła ustawę o związkach partnerskich. 13 lipca 2019 przewodniczący PO Grzegorz Schetyna w ramach forum programowego Koalicji Obywatelskiej zapowiedział wprowadzenie rejestrowanych związków partnerskich (wobec których stanowisko PO wcześniej ewoluowało).
Zawieranie za granicą.
Niektóre kraje dają możliwość zawarcia związku partnerskiego parom, które nie mieszkają na jego terytorium i nie mają jego obywatelstwa. Do tych krajów zaliczają się między innymi:
Związek partnerski zawarty w tych krajach może być nieuznawany w kraju pochodzenia. Konieczna może być droga sądowa (zob. Orlandi i inni przeciwko Włochom).
Debaty nad uznaniem.
Kraje.
Debaty na temat formalnego uznawania związków tej samej i/lub różnej płci zostały zapoczątkowane w następujących krajach i jednostkach terytorialnych:
Przebieg debat.
Argumenty za.
Argument równouprawnienia.
Zwolennicy stworzenia regulacji prawnych dla par osób tej samej płci i kraje które je wprowadziły uważają, iż orientacja seksualna nie powinna wpływać na prawa obywateli w obrębie społeczeństw i nie może być powodem do dyskryminacji w jakimkolwiek aspekcie życia społecznego. Osoby pozostające w związku z inną osobą tej samej płci nie powinny odczuwać nacisków ze strony środowiska by ukrywać swoją orientację seksualną, lub wstydzić się swoich związków lub publicznego okazywania uczuć, np. trzymania się za ręce, wzajemnych pocałunków, co w niektórych systemach prawnych jest zaliczane do wykroczeń. Zwolennicy uważają, że związki osób tej samej płci powinny być uznane, w tym samym lub podobnym stopniu, co związki osób różnej płci.
Argument pomyślności obywateli.
Środowisko naukowe podkreśla negatywny wpływ dyskryminacji prawnej na funkcjonowanie psychiczne i społeczne nie tylko osób homoseksualnych, jak również reszty społeczeństwa, zwłaszcza ich rodzin. Ich zdaniem, niechęć względem prawnego uznania związków tej samej płci prowadzi do trwałego poczucia wykluczenia i napiętnowania mniejszości seksualnych, jak i tych, którzy są posądzani o bycie mniejszością seksualną. Psychologowie aktywnie wspierają równouprawnienie osób homoseksualnych i heteroseksualnych. Swoją postawę opierają na wynikach badań, które stwierdzają brak różnic między jakością związków tworzonych przez osoby homoseksualne i heteroseksualne, zdolnością do wychowywania dzieci przez te osoby, jak i brak różnic w ich zdrowiu psychicznym. Poseł Robert Biedroń ostrzegł, że wiele osób homoseksualnych opuściło Polskę z powodu dyskryminacji obywateli LGBT przez polski system prawny.
Argument sprawiedliwości społecznej.
Zdaniem zwolenników potrzebne jest uregulowanie wielu kwestii, z którymi często spotykają się pary jednopłciowe. Mowa jest tu o takich prawach i obowiązkach jak przykładowo:
Niektóre z tych praw, które przysługują stabilnym związkom osób różnej płci teoretycznie mogłyby być rozwiązane dzięki umowom prawnym i notarialnym, lecz w praktyce te umowy bywają niehonorowane, a ich moc prawna jest bardzo ograniczona.
Argument ekonomiczny.
Obywatele LGBT są obywatelami płacącymi podatki i pomimo tego, iż niektóre z praw par różnej płci mogłyby być dostępne dla osób pozostających w nieformalnych związkach partnerskich w Polsce, dzięki podpisaniu stosownego pełnomocnictwa spisywanego u notariusza lub w inny sposób, te deklaracje notarialne są często bezwartościowe, ponieważ są pozbawione mocy prawnej i bywają niehonorowane. Są one także związane z wysokimi opłatami bądź podatkiem, z których zwolnieni są małżonkowie, bez względu na to czy posiadają potomstwo, czy nie.
Według Richarda Floridy wysoki poziom tolerancji przyciąga ludzi twórczych oraz umożliwia im publiczne funkcjonowanie. Amerykański ekonomista posługuje się wskaźnikiem nazywanym „Gay Index”, czyli odsetkiem osób jawnie deklarujących orientację homoseksualną. W miastach gdzie poziom tolerancji jest wyższy rozwój nauki i przemysłu jest większy.
Argument religijny.
Odpierając stanowisko katolicyzmu, religijni zwolennicy wprowadzenia związków partnerskich twierdzą, że podstawowym celem małżeństwa, jak i związku partnerskiego jest stworzenie społecznej i prawnej platformy dla wzajemnej miłości i wzajemnego wsparcia małżonków lub partnerów czy partnerek. Funkcje rodzicielskie i wychowawcze w małżeństwie lub są dobrowolne i zazwyczaj nie obejmują całego okresu trwania małżeństwa, a prawa jakie posiadają małżonkowie w większości nie zależą od faktu posiadania dzieci. Zwolennicy są zdania, że strach przed wprowadzeniem związków partnerskich jest strachem przed zmianą.
Papież Franciszek jeszcze jako kardynał zaproponował związki partnerskie jako „mniejsze zło”, kiedy w Argentynie trwała debata nad uznaniem małżeństw osób tej samej płci. Kościoły państwowe m.in.: Szwecji, Danii i Holandii błogosławią związki zarówno tej samej, jak i różnej płci. Kościół katolicki sprzeciwia się jednak związkom osób tej samej płci.
Argument biurokratyczny.
Pomimo tego, że związek partnerski można do pewnego stopnia stworzyć poprzez notariusza, jest to kosztowne, a także istnieje problem z ich uznawaniem. Formalności związane z załatwieniem wszystkich umów są bardzo skomplikowane, czasochłonne, a jednocześnie bywają niehonorowane.
Argument konstytucyjny.
Konstytucja Rzeczypospolitej Polskiej nie zabrania możliwości zawierania związków partnerskich, choć przeciwnicy twierdzą inaczej, a konstytucja winna być interpretowana z życzliwością względem obywateli Polski, kierując się preambułą i innymi przepisami prawa. Przykładami są:
Argument patriotyczny i reputacji Polski.
Tradycyjnie Królestwo Polskie, Korona Królestwa Polskiego, Rzeczpospolita Obojga Narodów, których spadkobierczynią jest III Rzeczpospolita (współczesna Polska), były krajami postępowymi i tolerancyjnymi. 
Obecnie Polska jest postrzegana na świecie jako kraj homofobiczny. Unikanie wprowadzenia związków partnerskich zostało nazwane przez posła Tadeusza Iwińskiego ciosem w reputację Polski, a przez profesora Jana Hartmana wstydem dla polskiej demokracji
Argument rodzinny.
Rodziny LGBT istnieją nawet w tych społeczeństwach, które są im wrogie. Związki partnerskie dałyby rodzinom LGBT więcej stabilności i umożliwiałyby rodzicom lub opiekunom przekazanie opieki nad osieroconym dzieckiem w przypadku śmierci jednego rodzica lub opiekuna, na rzecz jego lub jej żyjącego partnera lub partnerki.
Argument zmian społecznych.
Związki partnerskie są uznawane w państwach otwartych, a zmiany społeczne w Polsce są bardzo dynamiczne na korzyść możliwości zawierania związków partnerskich, zwłaszcza tej samej płci: w 2002 jedynie 15% Polaków popierało związki partnerskie tej samej płci, w 2010 już 45%, w 2013 – 47%, a w 2017 - 52%. Rośnie liczba konkubinatów, które nie mają dostępu przynajmniej do części praw małżeństw.
Argumenty przeciw.
Argumenty religijne i moralne.
Zgodnie z doktryną kościoła katolickiego, islamu, judaizmu ortodoksyjnego, bahaizmu, hinduizmu i wielu sekt indyjskich małżeństwo jest uświęconym przez Boga związkiem kobiety i mężczyzny. Kościół katolicki jest przeciwny wprowadzaniu pozamałżeńskich regulacji prawnych, zwłaszcza dotyczących osób tej samej płci. Rejestrowane związki partnerskie według doktryny tego wyznania nie spełniają wymogów małżeństwa, gdyż związek ten skierowany jest, zgodnie z nauką tego Kościoła, do dobra zarówno kobiety i mężczyzny oraz głównie w celach prokreacji. Według Kościoła katolickiego wprowadzanie w prawie zapisu o związkach partnerskich jest „legalizacją zła”. Jednocześnie Kościół katolicki oczekuje od swoich wiernych „przeciwstawienia się zalegalizowaniu prawnemu związków homoseksualnych” i zaleca osobom homoseksualnym celibat, zaś wobec parlamentarzystów katolickich, którzy „mają do czynienia z prawem przychylnym związkom homoseksualnym”, nakłada „obowiązek moralny” wyraźnego publicznego sprzeciwu i głosowania przeciw projektowi ustawy. Ks. prof. Andrzej Szostek, etyk z Katolickiego Uniwersytetu Lubelskiego uważa, że związki partnerskie (również dla par heteroseksualnych) prowadzą do „pomnożenia chaosu społecznego”. Teolog ks. Giovanni Cavalcoli stwierdził, iż trzęsienie ziemi w centralnych Włoszech, w których zginęły setki osób, są ‘karą boską’ za uznanie we włoskim prawie związków partnerskich, które jego zdaniem „obrażają rodzinę” i „godność małżeństwa”.
Argument konstytucyjny.
Według Marka Biernackiego związki quazi-małżeńskie proponowane w przedstawianych w polskim sejmie projektach ustaw o związkach partnerskich były niezgodne z konstytucją. W wywiadzie dla prasy polityk zaznaczył, że jest to wypowiedź prywatna.
Argument nierównego traktowania.
Do przeciwników związków partnerskich należą działacze LGBT, którzy uznają związki partnerskie jako dyskryminującą i poniżającą alternatywę dla małżeństwa. Ich zdaniem wcześniej nieznany termin jest zaproszeniem do nierównego traktowania, kiedy celem równouprawnienia powinna być równość małżeństw. Ci działacze podkreślają, że możliwość zawierania małżeństw tej samej płci nie krzywdzi nikogo, ponieważ wszystkie małżeństwa mają prawa i obowiązki, a może krzywdzić przez stygmatyzację dzieci par tej samej płci.
Argument niewystarczającego poparcia.
Istnieje duży stopień poparcia dla związków partnerskich osób różnej płci pozostających w stałych związkach (85% w Polsce), który jest dużo mniejszy dla związków tej samej płci. Stąd wiele debat na temat uznania związków partnerskich skupia się na tych właśnie związkach osób tej samej płci i homoseksualizmie. W przypadku Polski, choć większość ankietowanych – 57% nie akceptuje legalizacji małżeństw homoseksualnych, to 52% wyraża zgodę na legalizację związków partnerskich osób tej samej płci.
Poparcie społeczne.
Zmienność poparcia.
Poparcie społeczne wobec związków partnerskich osób tej samej płci podlega ciągłym zmianom, np. w Polsce i Słowacji, z rosnącym poparciem, przy czym obydwa te kraje nie uznają związków partnerskich (np. osób tej samej płci).
Adopcja.
Rejestrowane związki partnerskie umożliwiają parom jednopłciowym adopcję dzieci tylko w niektórych krajach. W Finlandii, Niemczech i Izraelu prawo adopcji ma jedna z osób pozostająca w związku partnerskim, nie ma zaś tego prawa para. W Polsce i Rumunii adoptować może osoba samotna.
W Niemczech w wyniku decyzji Trybunału Konstytucyjnego partner w związku jednopłciowym otrzymał prawo adopcji dziecka, którego rodzicem biologicznym lub adopcyjnym jest drugi uczestnik związku. Uznano, że takie rozwiązanie umożliwia lepszą opiekę nad dzieckiem oraz zapewnia mu możliwość dziedziczenia po obu uczestnikach związku, pod których opieką i rodzicielstwem pozostaje.
Z 78 badań naukowych, 74 potwierdzają, że dzieci wychowywane przez homoseksualnych rodziców rozwijają się prawidłowo. Podobnie, organizacje skupujące psychologów: Amerykańskie Towarzystwo Psychologiczne, Amerykańskie Towarzystwo Psychiatryczne, Amerykańskie Towarzystwo Psychoanalityczne, Amerykańska Akademia Pediatryczna, Kanadyjskie Towarzystwo Psychologiczne i Amerykańska Akademia Psychiatrii Dzieci i Młodzieży.
Statystyki.
Ponad 90% umów partnerskich zawartych we Francji w 2006 roku dotyczyło par heteroseksualnych. W roku 2010 związki między osobami tej samej płci stanowiły 4,4% związków partnerskich zawieranych we Francji. Pomimo to, niektórzy przeciwnicy związków partnerskich twierdzą, że związki partnerskie to związki tylko tej samej płci.
Prawo o „zarejestrowanych związkach partnerskich” m.in. we Francji (związek nazywany PACS) stosuje się dla dwóch osób, które nie chcą lub nie mogą zawrzeć małżeństwa. PACS-y stanowiły 17,7% wszystkich rodzajów legalnych związków zawieranych we Francji w 2005 roku (reszta to małżeństwa). Związki partnerskie obejmują pary jednej płci i pary odmiennej płci także w Nowej Zelandii, Urugwaju, Brazylii oraz 6 stanach USA. W Brazylii w roku 2012 notariusz zarejestrował także związek partnerski dwóch kobiet i jednego mężczyzny.

</doc>
<doc id="104956" url="https://pl.wikipedia.org/wiki?curid=104956" title="GOPR">
GOPR



</doc>
<doc id="104959" url="https://pl.wikipedia.org/wiki?curid=104959" title="Jan Spyra">
Jan Spyra

Jan Spyra (ps. "Lech", "Sablik", "Szpada") (ur. 1 czerwca 1900 w Dębieńsku, zm. 1961) – powstaniec śląski, żołnierz AK, w dwudziestoleciu międzywojennym funkcjonariusz Straży Celnej.
Przyszedł na świat w rodzinie Józefa i Emilii z d. Piecha. Uczęszczał do szkoły powszechnej w Zaborzu. Po ukończeniu szkoły podjął pracę w koksowni.
Powstania śląskie.
Po zakończeniu I powstania śląskiego musiał uciekać do Poznania, gdzie przeszedł szkolenie w szkole podoficerskiej w 7 Dowództwie Okręgu Generalnego. Ukończywszy szkolenie wrócił na Śląsk, by wziąć udział w pracach komisji plebiscytowej w Łagiewnikach, a następnie w III powstaniu śląskim.
Okres międzywojenny.
Po zakończeniu powstania został przeniesiony do Straży Celnej w woj. poznańskim, by w 1922 ponownie wrócić na Śląsk i objąć stanowisko kierownika placówki Straży Celnej w Łagiewnikach. W latach 1927-1937 Spyra pełnił funkcję kierownika Oddziału Gospodarczego Śląskiego Okręgu Straży Granicznej w Katowicach, zastępcy kwatermistrza i płatnika. Od 1 października 1937 w stopniu starszego przodownika pełnił obowiązki komendanta komisariatu Straży Granicznej w Orzeszu.
II wojna światowa.
W sierpniu 1939 został zmobilizowany i otrzymał przydział do batalionu marszowego 43 pp. w Włodzimierzu Wołyńskim. Brał udział w kampanii wrześniowej, 25 września dostał się do niewoli radzieckiej pod Rawą Ruską jako zwykły żołnierz. 1 listopada, jako jeniec, został przekazany Niemcom.
Pod koniec sierpnia 1940 jako chory na płuca i niezdolny do pracy został zwolniony z niewoli niemieckiej. Powrócił do Dębieńska i przez kilka miesięcy leczył się w domu. Pod koniec 1940 skontaktowali się z nim jego dawni podwładni ze Straży Granicznej: Józef Bienek i Stanisław Kubiaczyk. Na tym spotkaniu ustalono, że w środowisku przedwojennych strażników granicznych powstanie tajna organizacja, która docelowo obejmie również inne środowiska. Początkowo akcja werbunkowa postępowała opieszale: Spyra, wycieńczony pobytem w stalagu, był wciąż przykuty do łóżka, Kubiaczyk ostatecznie nie zgłosił akcesu do organizacji. Jedynie Bienek dość aktywnie nawiązywał kontakty wśród sprawdzonych i zaufanych ludzi. Jednak mimo starań Bienka, organizacja ta nie wyszła poza stadium tworzenia struktur. We wrześniu 1942 pogranicznicy weszli w struktury Armii Krajowej.
Spyra z rąk inspektora Kuboszka otrzymał nominację na komendanta Wojskowej Służby Ochrony Powstania (WSOP) na cały inspektorat rybnicki. W 1943 Spyra otrzymał rozkaz przystąpienia do odtwarzania struktur podinspektoratu Cieszyn oraz prowadzenia rozmów scaleniowych z Gwardią Ludową Polskiej Partii Socjalistycznej (GL PPS). Rozmowy te zakończyły się sukcesem i w grudniu 1943 ponad 600 gwardzistów PPS weszło w struktury rybnickiej AK.
We wrześniu 1943 Spyra został drugim zastępcą inspektora Kuboszka, a po wyrzuceniu w listopadzie 1943 Pawła Cierpioła z szeregów AK, Spyra pozostał jedynym zastępcą.
Po aresztowaniu Kuboszka 9 lutego 1944 Spyra przejął funkcję inspektora, którą pełnił nieco ponad miesiąc, do marca 1944, kiedy to komendant Okręgu Śląskiego AK Zygmunt Janke "Zygmunt" mianował inspektorem rybnickim Pawła Cierpioła, a Spyrę jego zastępcą.
Pod koniec sierpnia 1944 Spyra, coraz bardziej odsuwany przez Cierpioła na boczny tor, porzucił pracę w konspiracji i ukrywał się do końca wojny.
Lata powojenne.
W 1945 włączył się w odtwarzanie władz powiatowych starostwa rybnickiego. W 1947 został aresztowany za nielegalne posiadanie broni i skazany przez Wojskowy Sąd Rejonowy w Katowicach na pięć lat więzienia. W wyniku amnestii, po trzech latach odsiadki wyszedł na wolność. Zmarł w 1961 na raka krtani.

</doc>
<doc id="104963" url="https://pl.wikipedia.org/wiki?curid=104963" title="Opoka">
Opoka

Opoka – skała mieszana, zbudowana z organogenicznej krzemionki (opal, chalcedon, przeważnie pochodzącej z krzemionkowych gąbek) i węglanu wapnia. Może zawierać niewielkie ilości glaukonitu i substancji ilastych. W wyniku wietrzenia chemicznego może ulec odwapnieniu, powstaje wtedy tak zwana opoka lekka.
W Polsce opoki są pospolite w osadach górnej kredy pozakarpackiej, zaś opoki lekkie występują na Wyżynie Lubelskiej i w obrzeżeniu Gór Świętokrzyskich.

</doc>
<doc id="104964" url="https://pl.wikipedia.org/wiki?curid=104964" title="Aigars Kalvītis">
Aigars Kalvītis

Aigars Kalvītis (ur. 27 czerwca 1966 w Rydze) – łotewski polityk i ekonomista, poseł do Saeimy i minister, w latach 2004–2007 premier Łotwy, od 2006 do 2008 przewodniczący Partii Ludowej.
Życiorys.
W 1992 ukończył studia ekonomiczne na Łotewskim Uniwersytecie Rolniczym w Jełgawie, w 1995 uzyskał magisterium na tej samej uczelni. Na początku lat 90. dorabiał jako traktorzysta w Szwecji. Później obejmował dyrektorskie stanowiska w przedsiębiorstwach rolnych. W latach 1994–1998 przewodniczył radzie związkowej organizacji rolniczej. W 1998 znalazł się w gronie współzałożycieli Partii Ludowej. W wyborach w 1998 uzyskał mandat deputowanego na Sejm z listy TP. Z powodzeniem ubiegał się o reelekcję w wyborach w 2002 i 2006.
W latach 1999–2000 sprawował funkcję ministra rolnictwa, zaś w okresie 2000–2002 ministra gospodarki. Od 2002 stał na czele frakcji parlamentarnej TP. W listopadzie 2004 został powołany na stanowisko premiera, zastąpił na nim Indulisa Emsisa. Kierował rządem koalicyjnym złożonym z Partii Ludowej, Nowej Ery, Związku Zielonych i Rolników oraz Pierwszej Partii Łotwy. W 2005 czasowo wykonywał obowiązki ministra spraw wewnętrznych. W kwietniu 2006 Nowa Era opuściła szeregi koalicji, pozbawiając jego gabinet większości w parlamencie. W wyborach parlamentarnych w 2006 rządząca koalicja uzyskała nieznaczną większość parlamentarną, co zapewniło jej dalsze sprawowanie władzy. Aigars Kalvītis stał się pierwszym premierem od czasu odzyskania przez Łotwę niezależności w 1991, który bezpośrednio po wyborach był w stanie utworzyć swój drugi rząd.
5 grudnia 2007 Aigars Kalvītis podał się do dymisji. Powodem była fala sprzeciwu, z którą spotkał się po zdymisjonowaniu szefa urzędu antykorupcyjnego KNAB Aleksejsa Loskutovsa. Od 2006 do 2008 pełnił funkcję przewodniczącego swojego ugrupowania.
Został udziałowcem klubu hokejowego Dinamo Ryga; w 2012 został jego głównym menedżerem. W latach 2009–2015 był prezesem spółki Latvijas Balzams, producenta napojów alkoholowych. W 2014 bez powodzenia próbował powrócić do parlamentu, kandydując z listy Vienoti Latvijai Ainārsa Šlesersa. W 2015 objął stanowisko prezesa spółki energetycznej Latvijas Gāze.
Żonaty z Kristīne Kalvīte, mają trzech synów.

</doc>
<doc id="104966" url="https://pl.wikipedia.org/wiki?curid=104966" title="Goździk">
Goździk

Goździk ("Dianthus" L.) – rodzaj roślin z rodziny goździkowatych. Obejmuje ok. 300, według Plants of the World Online – 344 gatunków. Zasięg rodzaju obejmuje niemal cały Stary Świat (bez Australii). W Polsce rośnie lub rosło w stanie dzikim 14 gatunków.
Liczne goździki uprawiane są jako rośliny ozdobne, zwłaszcza w ogrodach skalnych, ale też m.in. na kwiaty cięte. Goździk ogrodowy "D. caryophyllus" jest źródłem olejku eterycznego używanego w kosmetykach.
Nazwa "dianthus" powstała z greckich słów "dios" – bóg i "anthos" – kwiat, w nawiązaniu do pięknego (nieziemskiego) wyglądu i zapachu tych roślin.
Rozmieszczenie geograficzne.
Centrum zróżnicowania rodzaju stanowi strefa śródziemnomorska – południowa Europa, północna Afryka i zachodnia Azja. Tylko w Europie występuje 115 gatunków z tego rodzaju. W Azji zasięg rodzaju obejmuje niemal cały kontynent po Półwysep Arabski i Indyjski oraz Wietnam na południu. W Chinach rośnie 16 gatunków. Jeden z gatunków rosnących w północnej Azji przekracza Cieśninę Beringa i rośnie jako jedyny rodzimy przedstawiciel rodzaju w Ameryce Północnej – na Alasce i w Jukonie. Pojedyncze gatunki rosną we wschodniej Afryce (Etiopia i Erytrea) oraz na południu tego kontynentu (od Zairu i Tanzanii na południe).
Rośliny introdukowane z tego rodzaju występują w Ameryce Północnej i Południowej, na Hawajach i Nowej Zelandii.
W Polsce dwa gatunki z tego rodzaju mają status wymarłych:
Występują we florze Polski jako gatunki rodzime lub dziczejące:
Systematyka.
Należy do rodziny goździkowatych ("Caryophyllaceae"), rzędu goździkowców ("Caryophyllales") w obrębie dwuliściennych właściwych. W obrębie goździkowatych należy do podrodziny "Caryophylloideae" plemienia "Caryophylleae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Caryophyllineae" Bessey in C.K. Adams, rodzina goździkowate ("Caryophyllaceae" Juss.), plemię "Diantheae" Dumort., podplemię "Dianthinae" (Rchb.) Kitt. in A. Rich., rodzaj goździk ("Dianthus" L.).
Zastosowanie.
Liczne goździki uprawiane są jako rośliny ozdobne, zwłaszcza w ogrodach skalnych, ale też m.in. na kwiaty cięte. Do 2017 wyhodowano ok. 27 tys. odmian tych roślin. Goździk ogrodowy "D. caryophyllus" jest źródłem olejku eterycznego używanego w kosmetykach. Dawniej niektóre gatunki dodawano przy warzeniu piwa.

</doc>
<doc id="104967" url="https://pl.wikipedia.org/wiki?curid=104967" title="Wojskowa Służba Ochrony Powstania">
Wojskowa Służba Ochrony Powstania

Wojskowa Służba Ochrony Powstania (WSOP) – formacja wojskowa powstała na mocy rozkazu gen. Stefana Roweckiego z 15 lipca 1941 (według innej wersji 29 września 1941), początkowo pod nazwą „Służba Ochrony Powstania” (SOP) (od 1943 Wojskowa Służba Ochrony Powstania) jako konspiracyjna struktura tworzona m.in. do zwalczania dywersji i sabotażu, służby ochronno-wartowniczej i garnizonowej, w związku z przygotowywaniem powstania powszechnego. Początkowo podlegała Oddziałowi I (Organizacyjnemu) Komendy Głównej Armii Krajowej, zaś od 1943 Oddziałowi IV Kwatermistrzowskiemu Komendy Głównej AK. W trakcie powstania warszawskiego część oddziałów WSOP pełniła funkcje oddziałów liniowych uczestnicząc w walkach.
Historia WSOP.
Inicjatorem powołania służby, był Delegat Rządu na Kraj Cyryl Ratajski „Wartski”. Oddziały miały m.in. wcielić organizowane oddziały wojskowe Stronnictwa Ludowego, krypt. „Trójkąt” oraz Polskiej Partii Socjalistycznej, krypt. „Koło”. Według tej koncepcji oddziały Stronnictwa Ludowego miały tworzyć „Straż Ochrony Wiejskiej”, zaś PPS organizować oddziały na terenie miast i ośrodków robotniczych. Pierwsze dyskusje nad statutem Służby przeprowadzono na jesieni 1940 roku. Jednak wiosną 1941 przedstawiciele Stronnictwa Ludowego, sprzeciwili się koncepcji udziału w strukturach wojskowych tworząc własne oddziały Straży Chłopskiej „Chłostra”. Ostatecznie WSOP został zorganizowany w początkach 1943 bez udziału ludowców. Najsilniejsze struktury Służby istniały w Warszawskim Okręgu AK. W meldunku nr 109 z 31 stycznia 1942 gen. Rowecki określił stany WSOP w poszczególnych okręgach:
W meldunku organizacyjnym Dowódcy Armii Krajowej za okres od 1 września 1942 do 1 marca 1943 określono stan organizacji WSOP:
Według meldunku Komendanta Głównego AK za okres od 1 marca 1943 do 31 sierpnia 1943 wskazano, że przeprowadzono realizację wytycznych i zadań ujętych w instrukcji WSOP, oraz opracowano wytyczne szkolenia i instrukcje o asystencji wojskowej. Wytyczne te jednak przepadły w związku z aresztowaniem inspektora głównego.
W meldunku za okres od 1 września 1943 do 29 lutego 1944 Komendant Główny AK meldował, iż „przygotowania oddziałów WSOP do wykonania zadań posunęły się naprzód”.
Zadania WSOP.
WSOP miało odciążyć oddziały zbrojne podczas opanowania terenu, oraz po jego opanowaniu od służby ochronnej i wartowniczej, oraz zapewnić porządek i bezpieczeństwo publiczne na obszarze objętym powstaniem, gdy władze bezpieczeństwa nie mogły go zapewnić własnymi siłami. Zgodnie z przyjętym statutem, w wypadku wybuchu powstania głównymi zadaniami WSOP-u miały być:
Do zadań WSOP miały należeć także dozór nad jeńcami oraz obrona przeciwlotnicza, przeciwgazowa i przeciwpożarowa. W razie konieczności oddziały WSOP miały być użyte do walki na równi z oddziałami bojowymi. Dość wyraźnie oddzielano funkcje policyjne PKB od zadań WSOP. W referacie Komendanta Głównego AK na posiedzeniu Krajowej Reprezentacji Politycznej w październiku 1943, gen. Tadeusz Bór-Komorowski stwierdził m.in.: 
Struktura WSOP.
Na czele WSOP stał Główny Inspektor wchodzący w skład Komendy Głównej Armii Krajowej. Według niektórych źródeł pierwszym głównym inspektorem SOP na początku 1941 był Stanisław Tabisz „Piotrowski”, który jednak zrezygnował, lub co bardziej prawdopodobne nie podjął funkcji z uwagi na zastrzeżenia Stronnictwa Ludowego.
Następnie, funkcję głównego inspektora pełnili: ppłk Władysław Galica „Poręba” (od lipca 1941 do aresztowania w czerwcu 1943), płk Józef Koczwara „Zbigniew” (od czerwca 1943 do października 1944). Według niektórych źródeł inspektorem głównym WSOP przed powstaniem był płk Edward Biernacki „Wilk”. Od początku 1943 zastępcą Inspektora Głównego był ppłk Adam Borkiewicz „Leszczyński”, zaś funkcję szefa łączności i sekretariatu pełniła od 1941 do czerwca 1943 Maria Gawrońska „Ludmiła”.
Na poziomie okręgów funkcjonowali inspektorzy okręgowi, którzy podlegali komendantowi okręgu AK, na poziomie obwodów inspektorzy obwodowi, zaś na poziomie rejonów podinspektorzy. Oddziały WSOP formowane były jak oddziały liniowe: w sekcje, drużyny, plutony i kompanie. Początkowo organizowane szkieletowo (dowódcy plutonów i drużyn z zastępcami oraz dowódcy sekcji). Przewidywano wypełnienie składów w trakcie pogotowia przez zaciąg przygotowanych osób, lub po powstaniu drogą przymusowego poboru roczników 1891-1903 oraz ochotników roczników przedpoborowych i starszych powyżej 1891 roku. W drugiej połowie 1942 w ramach SOP utworzono formację „Użyteczności Publicznej”, obejmującej jednostki ochronne wydzielone z pracowników poszczególnych instytucji i przedsiębiorstw, które miały zapewnić funkcjonowanie tych instytucji na rzecz ludności cywilnej. Wydzielone oddziały w uzgodnieniu z inspektorami organizowały plutony ochronne i zadania związane ze zdobyciem i ochroną obiektu.
WSOP Okręgu Warszawskiego.
W Okręgu Warszawskim AK WSOP występował pod kryptonimem: „Niagara” „O”;
Inspektorat Okręgowy WSOP składał się z następujących komórek:
Natomiast według Antoniego Sanojcy inspektorat okręgowy w Warszawie składał się z referatów: Organizacyjnego (werbunek, ordre de bataille, łączność, ewidencja, instrukcja); Bezpieczeństwa (obserwacja ośrodków zagrożonych akcją antypaństwową, instruowanie w zakresie przygotowania obsady obiektów chronionych); Obrony Przeciwlotniczej (organizacja specjalnych oddziałów, łączność, dobór kadr dowódców pododdziałów); Sanitarny (obsada ochronna ośrodków zdrowia; organizacja patroli sanitarnych dla plutonów WSOP, oddziałów ratowniczo-sanitarnych); Kontroli i Szkolenia (kontrola pracy w dzielnicach, szkolenie taktyczne); Użyteczności Publicznej (organizacja oddziałów ochronnych, łączność wewnętrzna i zewnętrzna, szkolenie, współpraca z innymi komórkami inspektoratu).
W poszczególnych obwodach stan przedstawiał się następująco:
Według danych z lutego 1944 w Okręgu warszawskim było 198 plutonów WSOP (146 pełnych plutonów i 52 szkieletowe) obejmujące 10.000 żołnierzy.
WSOP w powstaniu warszawskim.
W trakcie powstania warszawskiego część oddziałów WSOP (ok. 3500 żołnierzy) przystąpiła do walki jako oddziały liniowe m.in.:
Oddziały WSOP wchodziły też w skład zgrupowań bojowych m.in. podległe okręgowi warszawskiemu, Zgrupowanie Użyteczności Publicznej WSOP „N-9215” (Warszawska Elektrownia Miejska) weszło w skład Zgrupowania „Krybar” na Powiślu. Załoga Elektrowni w Pruszkowie zdobyła 1 sierpnia obiekt i utrzymywała go do rana.
Według ustaleń Adama Borkiewicza, w trakcie powstania zginęło 7 inspektorów obwodowych (na siedmiu), 112 oficerów i około 1200 szeregowych na 3500 zmobilizowanych.

</doc>
<doc id="104968" url="https://pl.wikipedia.org/wiki?curid=104968" title="Fichte">
Fichte



</doc>
<doc id="104969" url="https://pl.wikipedia.org/wiki?curid=104969" title="Trimurti">
Trimurti

Trimurti (dewanagari त्रिमूर्ति, także: Trójca hinduistyczna) – w hinduizmie wyobrażenie trzech aspektów boga w formach Brahmy, Wisznu i Śiwy. Każda z postaci ma określoną rolę do spełnienia w cyklu życia wszechświata: Brahma go stwarza, Wisznu utrzymuje, a Śiwa unicestwia.
Trimurti w formie bóstwa przedstawiane jest jako postać ludzka z trzema twarzami. Według wyznawców Trimurti trzy aspekty bóstwa są różnymi objawieniami jednego Boga.

</doc>
<doc id="104974" url="https://pl.wikipedia.org/wiki?curid=104974" title="Oberhausen">
Oberhausen

Oberhausen – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Düsseldorf, w Zagłębiu Ruhry ().
Historia.
Oberhausen zostało założone w 1862 roku jako gmina wiejska.
Oberhausen otrzymało swą nazwę od zbudowanego w 1848 roku dworca kolejowego. Prawa miejskie zostały nadane w 1874 roku. W 1929 roku przyłączono miasta Osterfeld i Sterkrade. Miasto słynnych festiwali filmowych.
Dzielnice miasta: Alstaden, Dümpten, Lippern, Lirich.
Gospodarka.
W mieście rozwinął się przemysł maszynowy, metalowy, chemiczny oraz środków transportu.
Z miasta pochodzi serwis filmowy VidLii.
Transport.
Przez miasto lub w jego pobliżu przebiegają autostrady A2, A3, A40, A42 i A516.
Sport.
Właśnie z tego miasta pochodzi słynna, zmarła już ośmiornica Paul, która typowała wyniki reprezentacji Niemiec na Euro 2008 i Mistrzostwach Świata w RPA 2010 (prawidłowo wytypowała wynik meczu finałowego Hiszpania-Holandia).
Współpraca.
Miejscowości partnerskie:

</doc>
<doc id="104975" url="https://pl.wikipedia.org/wiki?curid=104975" title="John Ashbery">
John Ashbery

John Lawrence Ashbery (ur. 28 lipca 1927 w Rochester, zm. 3 września 2017 w Hudson) – amerykański poeta.
Życiorys.
Urodzony w Rochester absolwent Harvardu i Columbia University. W swej karierze otrzymał niemal każdą ważniejszą amerykańską nagrodę w dziedzinie poezji, poczynając od "Yale Younger Poets Prize" w 1956 za swój pierwszy tomik "Some Trees". W jego twórczości widoczne były wpływy francuskich surrealistów (dokonywał wielu tłumaczeń tychże): Wallace’a Stevensa i Borisa Pasternaka.
Pod koniec lat 50. krytyk literacki Bernard Myers zakwalifikował m.in. Johna Ashbery’ego, Kennetha Kocha, Franka O’Harę i Jamesa Schuylera do przedstawicieli tzw. szkoły nowojorskiej w poezji.
Poetyka Ashbery’ego opiera się na wolnej składni, zabawie słowem, humorystycznym, często parodystycznym tonie.
W Polsce tłumaczenia jego wierszy ukazywały się głównie w „Literaturze na Świecie”, a także w bibliofilskim zbiorze wydanym w 1993 przez Fundację „Literatura Światowa” i Muzeum Papiernictwa w Dusznikach-Zdroju – "No i wiesz" (tłum. Piotr Sommer, Andrzej Sosnowski, Bohdan Zadura).
Był homoseksualistą.

</doc>
<doc id="104976" url="https://pl.wikipedia.org/wiki?curid=104976" title="Melpomena">
Melpomena



</doc>
<doc id="104978" url="https://pl.wikipedia.org/wiki?curid=104978" title="Hubert Neuper">
Hubert Neuper

Hubert Neuper (ur. 29 września 1960 w Bad Aussee) – austriacki skoczek narciarski, srebrny medalista olimpijski oraz srebrny medalista mistrzostw świata, pierwszy zdobywca Pucharu Świata w skokach narciarskich, dwukrotny zwycięzca Turnieju Czterech Skoczni oraz zdobywca Pucharu KOP.
Przebieg kariery.
Na arenie międzynarodowej zadebiutował 30 grudnia 1977 w Oberstdorfie, podczas pierwszego konkursu 26. edycji Turnieju Czterech Skoczni. W konkursie uplasował się na 49. pozycji, a w klasyfikacji generalnej również zajął odległe miejsce. Blisko dwa lata później Neuper zadebiutował w zawodach Pucharu Świata w skokach, zajmując drugie miejsce w pierwszych zawodach sezonu 1979/1980 rozgrywanych w Cortina d’Ampezzo. Łącznie w tamtym sezonie trzykrotnie zwyciężał, czterokrotnie był drugi oraz czterokrotnie trzeci, dzięki czemu zajął 1. miejsce w klasyfikacji generalnej PŚ. Stał się też pierwszym skoczkiem w historii, który wygrał dwa konkursy Pucharu Świata z rzędu. W lutym 1980 wziął udział w igrzyskach olimpijskich w Lake Placid, gdzie wywalczył srebrny medal na dużej skoczni, ustępując jedynie Jouko Törmänenowi oraz wyprzedzając Jariego Puikkonena. Na tych samych igrzyskach zajął szóste miejsce na średnim obiekcie, tracąc do zwycięzcy, swego rodaka Antona Innauera ponad 20 punktów. W tym samym sezonie zwyciężył także w klasyfikacji generalnej 28. Turnieju Czterech Skoczni, zajmując kolejno: drugie miejsce w Oberstdorfie, pierwsze w Garmisch-Partenkirchen i Innsbrucku oraz dziesiąte w Bischofshofen.
W sezonie 1980/1981 sześciokrotnie stawał na podium zawodów Pucharu Świata, po dwa razy na każdym stopniu. Wystarczyło to do zajęcia czwartego miejsca w klasyfikacji generalnej. Zwyciężył w 29. edycji Turnieju Czterech Skoczni po tym jak zajął pierwsze miejsce w Oberstdorfie, czwarte w Ga-Pa oraz drugie w Innsbrucku i Bischofshofen. Zadebiutował także na skoczni mamuciej startując na mistrzostwach świata w lotach w Oberstdorfie w 1981, gdzie zajął siódme miejsce skacząc 133,0 m, 130,0 m, 137,0 m oraz 135,0 m.
W Sezonie 1981/1982 zajął 5. miejsce w 30. Turnieju Czterech Skoczni, a w klasyfikacji generalnej Pucharu Świata był drugi, ustępując tylko Arminowi Koglerowi. Na mistrzostwach świata w Oslo wywalczył srebrny medal w drużynie razem z: Arminem Koglerem, Andreasem Felderem oraz Hansem Wallnerem. W indywidualnych startach na tych mistrzostwach zajął 23. miejsce na normalnym obiekcie, a następnie był dziewiąty na dużej skoczni. Ponadto zdobył Puchar KOP w sezonie 1981/1982.
Na początku sezonu 1982/1983 zajął szóste miejsce w Oberstdorfie podczas 31. Turnieju Czterech Skoczni. Jak się później okazało był to jego najlepszy wynik w całym sezonie. W czołowej dziesiąte zmieścił się już tylko dwukrotnie, podczas zawodów w Lake Placid oraz Thunder Bay w styczniu 1983. Ostatnią dużą imprezą sportową w jego karierze były mistrzostwa świata w lotach w Harrachovie w 1983, gdzie zajął 13. miejsce.
Po raz ostatni wystąpił podczas 33. Turnieju Czterech Skoczni. Zajmował jednak odległe miejsca, wobec czego postanowił zakończyć karierę w wieku niespełna 25 lat. Łącznie w konkursach Pucharu Świata był 8 razy pierwszy, 8 razy drugi i 7 razy stawał na najniższym stopniu podium.
Zwyciężył w Turnieju Schwarzwaldzkim w 1983.

</doc>
<doc id="104980" url="https://pl.wikipedia.org/wiki?curid=104980" title="Clonaid">
Clonaid

Clonaid – biotechnologiczne przedsiębiorstwo, zarejestrowane w 1997 r. na Bahamach, twierdzące, że opanowało technikę reproduktywnego klonowania ludzi i oferuje związane z tym usługi. Przedsiębiorstwo znane jest z pierwszego w historii, publicznego ogłoszenia doprowadzenia do narodzin sklonowanego dziecka, choć nigdy nie przedstawiło wiarygodnego dowodu naukowego na ten fakt. 
Klonowanie - fakty.
Przedsiębiorstwo, które powstało z inicjatywy kultu raelian ogłosiło w maju 1997, że zbiera środki finansowe na opracowanie technologii klonowana ludzi, mimo moratorium na federalne finansowanie tego typu badań ogłoszone przez administrację Billa Clintona. 
Przedsiębiorstwo posiadało laboratorium w mieście Nitro w WIrginii Zachodniej, które na wiosnę 2001 r. zostało poddane kontroli przez Agencję Żywności i Leków USA (FDA) po informacji o tym, że Mark Hunt, były członek legislatywy Wirginii Zachodniej wyłożył 200 000 USD na przeprowadzenie sklonowania jego niedawno zmarłego syna. Po kontroli FDA wymusiło na Huncie deklarację, że nie dopuści do sklonowania swojego syna na terytorium USA i wydało oświadczenie, że do żadnych takich zdarzeń nie doszło. 
27 grudnia 2002, dyrektor i założycielka przedsiębiorstwa, Brigitte Boisselier, będąca jednocześnie biskupem kościoła raelian, ogłosiła narodziny rzekomego pierwszego sklonowanego dziecka o imieniu Eva, gdzieś poza granicami USA, nie przedstawiając jednak żadnych dowodów naukowych na to, że dziecko to istotnie jest klonem, ani że w ogóle istnieje. 30 grudnia 2002 firma ogłosiła, że matka Evy z jej dzieckiem bezpiecznie wróciła do domu na Florydzie, co wywołało reakcję prokuratora stanowego Bernarda Siegela, który złożył wniosek o objęcie kuratelą sądową domniemaną matkę Evy. W ramach rozprawy w sądzie rodzinnym, Brigitte Boisselier zeznała pod przysięgą, że Eva jest klonem, jednak odmówiła podania personaliów matki ani nie przedstawiła żadnych dowodów na istnienie dziecka. Późniejsze żądania sądu o ujawnienie tożsamości matki Evy i próbek jej DNA, zostało przez Clonaid nie zrealizowane, wg przedstawicieli firmy, ze względu na bezpieczeństwo prawne matki i dziecka. 
Przedstawiciele Clonaid i ich spółek córek w Holandii, Korei Południowej, Japonii i Australii ogłaszali narodziny kolejnych, łącznie trzynaściorga ludzkich klonów, nie przedstawiając jednak na to żadnych dowodów ani personaliów rodziców, co skutkowało kontrolami siedzib i laboratoriów firmy przez odpowiednie służby w tych krajach. W Korei Południowej kontrola wykazała, że spółka przeprowadzała bliżej nieokreślone eksperymenty na ludzkich embrionach i posiadała listę matek zastępczych i klientów żyjących w Japonii, Australii i Stanach Zjednoczonych. Żaden jednak przypadek klonowania nie został wiarygodnie potwierdzony. 
Reakcje na działalność przedsiębiorstwa.
Naukowcy zajmujący się klonowaniem m.in. dr Robert Winston, dr Tanja Dominko i prof. Harry Griffin (kierownik zespołu, który sklonował owcę Dolly) wypowiadali się sceptycznie o procedurach klonowania i ich efektach opisywanych przez Clonaid, stwierdzając, że głównym problemem jest wysoki odsetek odrzucanych embrionów, które są akceptowalne przy eksperymentach na zwierzętach, ale trudnych do przyjęcia przy stosowaniu procedur na ludziach. Sam Clonaid - mimo obietnic składanych na dwóch rozprawach sądowych nigdy nie przedstawił żadnych wiarygodnych dowodów na skuteczność swoich procedur. Mimo to, działalność firmy wywołała szeroką debatę dotyczącą klonowania ludzi. O działalności firmy wypowiadali się przedstawiciele FDA, rzeczniki Watykanu, prezydent USA George W. Bush. W Stanach Zjednoczonych trudności FDA przy kontrolowaniu działalności Clonaid i podobnych przedsiębiorstw rozpoczęło debatę polityczną dotyczącą wprowadzenia regulacji prawnych w tym zakresie.

</doc>
<doc id="104981" url="https://pl.wikipedia.org/wiki?curid=104981" title="ATC (L01)">
ATC (L01)

Jest to część klasyfikacji anatomiczno-terapeutyczno-chemicznej:
Obejmuje ona cytostatyki:

</doc>
<doc id="104983" url="https://pl.wikipedia.org/wiki?curid=104983" title="ATC (L02)">
ATC (L02)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w terapii hormonalnej:

</doc>
<doc id="104984" url="https://pl.wikipedia.org/wiki?curid=104984" title="ATC (L03)">
ATC (L03)

Jest to część klasyfikacji anatomiczno-terapeutyczno-chemicznej:
Obejmuje ona leki immunostymulujące:

</doc>
<doc id="104985" url="https://pl.wikipedia.org/wiki?curid=104985" title="ATC (L04)">
ATC (L04)

Jest to część klasyfikacji anatomiczno-terapeutyczno-chemicznej:
Obejmuje ona leki immunosupresyjne:

</doc>
<doc id="104986" url="https://pl.wikipedia.org/wiki?curid=104986" title="ATC (M01)">
ATC (M01)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwzapalne i przeciwreumatyczne:

</doc>
<doc id="104987" url="https://pl.wikipedia.org/wiki?curid=104987" title="ATC (M03)">
ATC (M03)

Jest to część klasyfikacji anatomiczno-terapeutyczno-chemicznej:
Obejmuje ona leki zwiotczające mięśnie:

</doc>
<doc id="104988" url="https://pl.wikipedia.org/wiki?curid=104988" title="ATC (M04)">
ATC (M04)

Jest to część klasyfikacji anatomiczno-terapeutyczno-chemicznej:
Obejmuje ona leki przeciw dnie:

</doc>
<doc id="104989" url="https://pl.wikipedia.org/wiki?curid=104989" title="ATC (M02)">
ATC (M02)

Jest to część klasyfikacji anatomiczno-terapeutyczno-chemicznej:
Obejmuje ona leki do stosowania miejscowego w bólach stawów i mięśni:

</doc>
<doc id="104990" url="https://pl.wikipedia.org/wiki?curid=104990" title="ATC (M05)">
ATC (M05)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach układu kostnego:

</doc>
<doc id="104991" url="https://pl.wikipedia.org/wiki?curid=104991" title="ATC (M09)">
ATC (M09)

Jest to część klasyfikacji anatomiczno-terapeutyczno-chemicznej:
Obejmuje ona inne leki stosowane w zaburzeniach układu mięśniowo-szkieletowego:

</doc>
<doc id="104993" url="https://pl.wikipedia.org/wiki?curid=104993" title="Sosnówka (ptak)">
Sosnówka (ptak)

Sosnówka, sikora sosnówka ("Periparus ater") – gatunek niewielkiego ptaka z rodziny sikor (Paridae), zamieszkujący Eurazję i północno-zachodnią Afrykę. Nie jest zagrożony.
Występowanie.
Zamieszkuje prawie całą Europę, północno-zachodnią Afrykę oraz północne i centralne obszary leśnej strefy Azji aż po wybrzeże Pacyfiku oraz wyspy w jego zachodniej części. Bardziej na południe występują izolowane tereny lęgowe w borach iglastych położonych w wysokich górach – są to prawdopodobnie pozostałości po ostatnim okresie lodowcowym. Obecnie tamtejsze populacje zwiększają osobniki wędrujące tu z północy. Gnieżdżące się tam sikory sosnówki mogą czasami migrować masowo na zimę w kierunku południowym. Częściowo osiadły, w zimie zwłaszcza ptaki z północnych populacji podejmują niedalekie wędrówki i koczują (przyloty od marca do maja i odloty od września do października). Migrują na Półwysep Pirenejski i nad basen Morza Śródziemnego. Po drodze czeka na nie wprawdzie wiele zagrożeń, ale na zimowiskach łatwiej jest o pokarm. Jednak większość osobników zachodniej i środkowej Europy pozostaje na terenach lęgowych. Większość z nich cierpi z powodu zimna i zwłaszcza braku pokarmu, który muszą zbierać w ciągu krótkich dni, aby przetrwać długie zimowe noce. Wprowadzanie świerkowych monokultur na niziny i pogórza sprawiło, że znacznie powiększył się obszar występowania tego gatunku, szczególnie w zachodniej i środkowej Europie.
W Polsce (podgatunek nominatywny "P. ater ater") liczny ptak lęgowy w górach (lęgi do wysokości 1500 m n.p.m.) i na północy (Pomorze, Mazury, Podlasie), w pozostałej części kraju nieliczny. Najmniejsza z sikor występujących w całej Polsce również zimą. Co kilka lat notuje się w kraju zimą zwiększoną liczbę osobników. Według szacunków Monitoringu Pospolitych Ptaków Lęgowych, w latach 2013–2018 populacja sosnówki w Polsce liczyła 725–982 tysięcy par lęgowych. Trend liczebności w okresie 2000–2016 uznano za umiarkowanie wzrostowy, choć po silnych wzrostach na początku wieku liczebność zaczęła powoli spadać.
Podgatunki.
Wyróżnia się następujące podgatunki, zamieszkujące odpowiednio:
Charakterystyka.
Wygląd zewnętrzny.
Drobny ptak o krępej sylwetce i dużej głowie. Obie płci ubarwione jednakowo. Głowa i gardło czarne z białymi policzkami i plamą na karku i potylicy. Upierzenie na brzuchu od białego do jasnobeżowego (nie ma tu czarnej pręgi jak u bogatki ani żółtawych odcieni). Wierzch ciała, skrzydła i ogon szaroniebieskie (u podgatunków: nominatywnego "P. ater ater", "P. ater isularis" i "P. ater rufipectus") lub oliwkowozielone (u podgatunków "P. ater britannicus" i "P. ater abietum"). Na skrzydłach dwa białe paski (utworzone z białych zakończeń pokryw skrzydłowych), które są bardziej wyraziste niż u innych sikor. Pomagają one w oznaczeniu ptaka z większej odległości. Dziób cienki, czarny, nogi ołowianoszare. Młode podobne do dorosłych, ale z mniej wyraźnym rysunkiem.
Podobna do bogatki, lecz mniejsza i bledsza. Charakterystycznymi cechami odróżniającymi są: brak czarnego paska na brzuchu oraz podłużna biała plama na karku, która wraz z białymi policzkami tworzy trzy „okienka”.
Zachowanie.
Bardzo ruchliwa i zwinna, żerując często zwiesza się z gałązek głową w dół. Przebywa głównie w koronach drzew. Nie kryje się przed człowiekiem. To ptak towarzyski, bo poza okresem lęgowym tworzy stada, których liczebność dochodzi do kilkudziesięciu osobników, a w czasie migracji nawet kilku tysięcy. Zimą w Polsce można ją spotkać w stadach mieszanych, które tworzy z innymi sikorami, pełzaczami, kowalikami, mysikrólikami i dzięciołami. Ptaki razem szukają pokarmu i ostrzegają się nawzajem przed drapieżnikami. Głównym naturalnym wrogiem sosnówek są sóweczki – kiedy je zauważą, od razu alarmują o ich obecności.
długość ogona.
4-5 cm
Masa ciała.
7,5–12 g
Głos.
Wabi m.in. wysokim, cienkim, krótkim „si-si-si” (podobne w brzmieniu do mysikrólika), a zaniepokojenie wyraża smętnym, nosowym, niewyraźnym „tiiju”. Głos czysty i miękki, bez dźwięków trzeszczących takich jak u bogatki. Śpiew to głośne, rytmiczne, jasno brzmiące i monotonne „wici-wici-wici”, nieco podobne do śpiewu bogatki, ale zawsze dwusylabowe, płynnie połączone i szybsze. Często śpiewa siedząc na wierzchołku drzewa. Melodia sosnówki rozlega się wśród świerczyn od jesieni do początku lata. Ptaki milkną w trakcie niesprzyjającej zimowej pogody, ale odzywają się od razu, gdy zaświeci słońce. Niektóre strofy piosenki przypominają wykonanie bogatki, choć sosnówka wykonuje je szybciej i głośniej.
Długość życia.
Zwykle ok. 2 lat, choć odnotowano też ptaka żyjącego 8 lat i 9 miesięcy.
Środowisko.
Związana z drzewami iglastymi, głównie świerkiem. Preferuje głębsze partie starych, zwartych borów świerkowych i jodłowych (tu jest to najliczniejsza sikora), zwłaszcza rosnące w wyższych położeniach górskich lub na suchych stanowiskach, ale też lasy mieszane z tymi drzewami. W górach spotykana tylko w lasach regla górnego. Wbrew nazwie, lasy sosnowe zamieszkuje rzadko i nielicznie. Występuje też w ogrodach lub na cmentarzach z wysokimi świerkami. Rzadko zamieszkuje lasy liściaste z domieszką drzew iglastych. W przeciwieństwie do bogatki i modraszki omija parki i drzewostany liściaste. Brytyjski podgatunek "P. ater britannicus" zamieszkuje również lasy liściaste i parki.
Pożywienie.
Owady żyjące na drzewach iglastych poczwarki, imago, ich gąsienice i jajeczka, zbierane z gałązek drzew oraz z igieł, również muchówki, mszyce, rośliniarki. Oprócz tego pająki i inne bezkręgowce. W okresie zimowym zjada nasiona świerka, a także sosen, limb, buka i jodeł. W „latach nasiennych” – okresach urodzaju nasion świerka – robi zapasy pożywienia, ukrywając je w spękaniach kory i pomiędzy igliwiem.
Dla przebywających zimą na terenach lęgowych ptaków zima to trudny okres. Najgorzej znoszą go przy grubej pokrywie śnieżnej, która może zalegać na gałęziach, w czasie szronu i szadzi. W takim przypadku sikory nie mogą dostać się do korowiny i igliwia, gdzie ukrywają się stadia spoczynkowe owadów. Często w tym okresie szukają nasion na ziemi lub odwiedzają karmniki. Ptak gromadzi zapasy na zimę od początku okresu lęgowego poprzez wciskanie owadów i nasion w zakamarki kory, pomiędzy igły lub w ziemię.
Pomiędzy gałęźmi i igłami w koronach drzew iglastych wykazują bardzo dużą ruchliwość i zwinność. Często sosnówki można zobaczyć, jak zwieszają się na zakończeniach pędów, stale szukając pomiędzy poszczególnymi igłami smakowitych kąsków, np. wydłubując nasiona z szyszek. Rzadziej spotykana na żerowaniu na pniu czy grubych gałęziach. 
Sikora sosnówka konkuruje o pokarm z innymi gatunkami sikor, zwłaszcza z czubatką i czarnogłówką. Ze względu na małą masę i wyspecjalizowaną budowę dzioba jest w stanie lepiej korzystać z zasobów pokarmowych znajdujących się na najcieńszych, zewnętrznych gałązkach iglastych drzew. Pozostałe sikory żerują wewnątrz koron drzew, na grubszych gałęziach i pniach. W ten sposób sikory dzielą drzewo na strefy, w których najchętniej zdobywają pożywienie i unikają jego podbierania. Gdy w danym miejscu brakuje danego gatunku sikory, to inny zajmuje zwolniony obszar żerowania.
Lęgi.
Wyprowadza jeden lub dwa lęgi w roku, pierwszy zwykle w końcu kwietnia lub maju, a ewentualny drugi – w czerwcu. Okres lęgów może się opóźniać zależnie od pogody, zwłaszcza wysoko w górach. Zupełnie wyjątkowo zdarza się wyprowadzenie trzeciego lęgu w sezonie. Tworzone pary są monogamiczne.
Gniazdo.
Naturalne dziuple lub budki lęgowe z małym otworem wejściowym, położone nisko (do 2 m nad ziemią), czasem w spróchniałym pieńku. Wyjątkowo także norka w ziemi, zwłaszcza tam gdzie jest duża konkurencja o miejsca lęgowe i sosnówka przegrywa z większymi gatunkami. Gniazdo grubo wyściełane jest mchem, gęsto splecioną sierścią i wełną, a zbudowane z traw. Zwykle nie ma tam piór.
W lasach iglastych sosnówki rzadko mogą znaleźć odpowiednie dziuple po dzięciołach, dlatego też zakładają gniazda w różnych nadających się do tego miejscach – rozłupanych drzewach, korzeniach, a nawet w norach myszy na ziemi. Aby zasiedliły budkę lęgową, ta musi mieć wlot o średnicy 27–28 mm (w przypadku bogatki jest szerszy, bo ok. 32–34 mm).
Jaja i wysiadywanie.
Samica składa w maju 7–10 (bardzo rzadko nawet 13) matowych, białych jaj o czerwonym nakrapianiu, podobnych do jaj modraszki. Jaja są wysiadywane wyłącznie przez samicę przez 14–16 dni.
Pisklęta.
Młode, gniazdowniki, opuszczają gniazdo po 18–20 dniach i następnie koczują wraz z rodzicami w koronach drzew. Po wykluciu potomstwem zajmują się oboje rodzice. Samiec zbiera dla piskląt małe gąsienice motyli. Po 4-5 tygodniach, są już samodzielne.
Status i ochrona.
IUCN uznaje sosnówkę za gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 90–165 milionów dorosłych osobników. Globalny trend liczebności populacji uznawany jest za spadkowy.
Na terenie Polski sosnówka jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC).

</doc>
<doc id="104994" url="https://pl.wikipedia.org/wiki?curid=104994" title="Guano Apes">
Guano Apes

Guano Apes – niemiecki zespół grający rock alternatywny, który w swoich utworach wykorzystuje elementy heavy metalu, popu oraz rapu.
Historia.
Pochodzą z Getyngi w Niemczech. Zespół powstał w 1994 roku. Na początku tworzyli go: Stefan Ude (gitara basowa), Dennis Poschwata (perkusja) i Henning Rümenapp (gitara). Grali oni hardcore polegający na walce instrumentów. Każdy z członków zespołu próbował swoich sił jako wokalista, niestety z marnym skutkiem. Dennis chcąc zaradzić problemowi skontaktował się z przyjacielem, który znał piosenkarkę (Sandra Nasic).
W 1996 roku zespół wygrał konkurs młodych talentów „Local Heros” i w nagrodę dostał możliwość zarejestrowania pierwszego longplaya. Zawarty na nim materiał szybko znalazł gotową go wydać wytwórnię fonograficzną. Album "Proud Like a God" ukazał się we wrześniu 1997, pochodzące z niego utwory "Open Your Eyes" oraz "Lords of The Boards" szybko zdobyły sobie status przebojów, a sam album pokrył się platyną w 1999 roku. Po premierze płyty grupa ruszyła w swoją pierwszą europejską trasę koncertową.
Po wielu miesiącach koncertów Guano Apes rozpoczęło nagrywanie drugiej płyty. Nowy album zarejestrowano m.in. w belgijskim studiu „Galaxy Studios”. Pierwszy singel zwiastujący nową płytę ukazał się 20 marca – zawierał on cover utworu znanej w latach '80 grupy Alphaville pt. "Big in Japan". Utwór spotkał się z ciepłym przyjęciem fanów w całej Europie. 2 maja ukazał się krążek zatytułowany "Don't Give Me Names". Album, zawierający m.in. takie przeboje jak "No Speech" czy "Dödel Up", odniósł duży sukces komercyjny, dochodząc do pierwszego miejsca na liście sprzedaży w Niemczech. W samej Polsce znalazł on ok. 40.000 nabywców.
W początkach roku 2002 Sandra Nasic zaczęła pisać teksty na nowy, trzeci już w dorobku zespołu album. Zespół zrezygnował wówczas z koncertów, by w pełni skoncentrować się na nagraniach. 3 lutego 2003, ukazał się trzeci, promowany singlem "You Can’t Stop Me", album zespołu zatytułowany "Walking on a Thin Line". Płyta, na której znalazły się również takie kawałki jak "Pretty In Scarlet" oraz "Quietly", okazała się wielkim przebojem komercyjnym, trafiając do pierwszej dziesiątki sprzedaży we właściwie wszystkich krajach w których się ukazała.
W 2005 roku Guano Apes dało swój ostatni, zamykający trasę koncertową po Niemczech, koncert w karierze. Przyczyną rozpadu zespołu były narastające nieporozumienia na tle finansowym. Od tego czasu Dennis Poschwatta (perkusista) oraz G-Balla (tworzył remiksy dla zespołu), Stefan Ude (basista) i Henning Rumenapp (gitarzysta Guano Apes) stworzyli nowy projekt pod nazwą „TAMOTO” zaś wokalistka Sandra Nasic rozpoczęła karierę solową.
W 2009 zespół postanowił się zjednoczyć. Ich pierwszy, powrotny koncert odbył się w maju, a w sierpniu tegoż roku wystąpili na Przystanku Woodstock w Kostrzynie.
W kwietniu 2011 r. zespół nagrał swój czwarty studyjny album zatytułowany Bel Air. Promowany był singlem "Oh What a night", który 26 stycznia miał swoją premierę na antenie 1Live Radio in Germany.

</doc>
<doc id="104995" url="https://pl.wikipedia.org/wiki?curid=104995" title="Krótkie wiadomości tekstowe">
Krótkie wiadomości tekstowe



</doc>
<doc id="104996" url="https://pl.wikipedia.org/wiki?curid=104996" title="Sikora uboga">
Sikora uboga

Sikora uboga, szarytka, błotniczka, sikora trzcinna ("Poecile palustris") – gatunek małego ptaka z rodziny sikor (Paridae).
Systematyka.
Wyróżniono następujące podgatunki "P. palustris":
Za podgatunek sikory ubogiej bywała też uznawana sikora czarnobroda ("P. hypermelaenus").
Występowanie.
Areał występowania jest podzielony na część zachodnią, to większa część Europy i część zachodniej Azji, oraz wschodnią – w Azji Wschodniej, w podobnych szerokościach geograficznych. To rozdzielenie powstało prawdopodobnie w okresie lodowcowym, szczególnie w trakcie ostatniego najsurowszego zlodowacenia, które wpłynęło najbardziej na zmianę składu europejskiej i azjatyckiej fauny. Przypuszcza się, że w przyszłości może dojść do ponownego połączenia się obu areałów, ponieważ tereny leżące pośrodku mają odpowiednie warunki dla tych ptaków. W Europie występuje od Anglii, północnej Hiszpanii, Francji na zachodzie przez kontynent do Polski i dalej Europy Wschodniej do Uralu, oraz od Włoch i Grecji po południową część Półwyspu Skandynawskiego. Gatunek osiadły. Wyróżnia się około 10 podgatunków sikor ubogich.
W Polsce rozpowszechniony, średnio liczny ptak lęgowy, zimuje. Jest najrzadszą sikorą krajową. Według szacunków Monitoringu Pospolitych Ptaków Lęgowych, w latach 2013–2018 populacja sikory ubogiej w Polsce liczyła 192–326 tysięcy par lęgowych. Po silnych spadkach na początku XXI wieku populacja na terenie większości kraju ustabilizowała się na poziomie około 30% niższym niż w roku 2000, a nawet wykazuje trend wzrostowy (zwłaszcza na północy). Spotkać ją można w całym kraju, w tym w górach do 900 m n.p.m. Największa populacja w kraju zasiedla Sudety i Karpaty, a także północną część kraju.
Charakterystyka.
Cechy gatunku.
To drobny ptak z dużą głową, wielkości sikory modraszki, choć mniejsza od wróbla. Obie płci ubarwione jednakowo i podobnej wielkości. Upierzenie na wierzchu i skrzydłach brązowoszare, od spodu beżowo-białe. Na głowie obu płci jest błyszcząca granatowo-czarna czapeczka, ograniczona jest tylko do wierzchołku głowy, jedynie na podbródku widać maleńki czarny śliniaczek o ostrych krawędziach (u bardzo podobnej czarnogłówki matowa czapeczka sięga aż do krawędzi płaszcza, a śliniak jest szerszy, sięga do piersi i ma rozmyte brzegi). Białe policzki (bardziej brązowe niż u czarnogłówki). Dziób krótki, czarny, przystosowany do zbierania owadów. Na pokrywach skrzydłowych nie ma przejaśnień. Ma ciemnoszary ogon, czarny dziób i tęczówki oczu oraz jasnoniebieskie nogi. Oznaczanie wieku jest trudne, młode powinny mieć bardziej matową czapeczkę (większe ryzyko pomyłki z czarnogłówką); już we wrześniu jednak wyglądają jak dorosłe nie da się ich odróżnić w terenie na podstawie ubarwienia). 
Pomimo bliskiego spokrewnienia z czarnogłówką nie odnotowano krzyżowania się tych dwóch gatunków. Różnice w terenie oprócz rysunku na głowie kryją się w braku białego paska na lotkach sikory ubogiej (czasem jednak białe obrzeżenia lotek mogą go czasem przypominać). Mimo to przy braku znajomości głosu obu gatunków lub gdy nie odzywają się, ich rozpoznanie bywa ciężkie, jednak przy doświadczeniu w terenie, ich rozpoznawanie jest łatwe. Z rysunku na głowie, który jest pomocny dla człowieka, ptaki mogą rozpoznać przedstawicieli swojego gatunku.
Zachowanie.
Zimą, podobnie jak u gili, wykazują tendencję do łączenia się w pary osobników tej samej płci. Jest mniej skryta i płochliwa niż czarnogłówka. Zwykle nie kryje się przed człowiekiem. To bardzo ruchliwy ptak przy szukaniu pokarmu, choć mniej towarzyski niż pozostałe sikory. Może przyłączać się do zimowych mieszanych stad złożonych z innych gatunków sikor, kowalików, mysikrólików, pełzaczy i dzięciołów, ale na krótko i na obszarze swojego terytorium. Jako gatunek osiadły nie podejmuje regularnych wędrówek, tym bardziej, że słabo lata. Gdy noc jest chłodna, sikora uboga może ją przespać schowana w pęku liści na gałęzi, w dziupli (choć nie musi być tą, w której się gnieździła). Schronić się może nawet pod ziemią w norze gryzonia.
Wymiary średnie.
długość ogona.
ok. 5-5,5 cm
Masa ciała.
ok. 9-14 g
Głos.
Słuchanie śpiewu jest najpewniejszym sposobem na pewne oznaczenie tego ptaka. Melodia jest monotonna i składa się z szybko powtarzanej piszczącej frazy złożonej z serii tych samych tonów np. „cijf cijf” lub „tyczee” lub jest to eksplozywne kichanie „pit czu”. Odzywa się również chichoczącym trelem "burrurret" oraz ostrym "zip". Jej piosenka to zwrotki szybko powtarzane "zi-zi-ziut burrurre zi-zi-ziut burrurre zi-zi-ziut... Jej głos jest nieco podobny do głosu sosnówki. Lubi się odzywać. Sześciodniowe pisklęta mają bardziej "błagające trele", aż do 13 dnia życia, jednak kilka wariantów tego odgłosów zaobserwowano również u osobników, mających 19 dni. Pisklęta wydają również „pitchou” i „chick-a-dee” do 5 dnia od wyklucia. Młode samce mogą śpiewać już w wieku ok. 11 dni.
Biotop.
Widne zarośla, lasy liściaste i mieszane na nizinach i pogórzu ze starodrzewiami, zwłaszcza dębowe i brzozowe. Preferuje skraje lasów, które sąsiadują z łąkami i starymi parkami oraz tereny podmokłe. Najchętniej przesiaduje w podszycie. Dawniej liczna w miejskich parkach, sadach, żywopłotach, ogrodach, zaroślach i alejach – obecnie gnieżdżą się tam tylko pojedyncze pary. W przeciwieństwie do sikory bogatki nie jest tak synantropijna. To zachowanie utrzymuje się również zimą, przez co nie jest częstym gościem w karminkach, zwłaszcza jeśli znajdują się w obrębie miejskiej zabudowy. Jednak wszystkie gatunki sikory, które zimują w kraju odwiedzają te, które znajdują się na skraju lasu i w wiejskich ogródkach. 
Ma inne wymagania środowiskowe niż czarnogłówka. Na danym obszarze, zwłaszcza w górach, szarytka zajmuje niższe położenia, a czarnogłówka - wyższe. To powoduje rozdzielenie terytorialne.
Okres lęgowy.
Gniazdo.
Chętnie zajmuje naturalne dziuple z wąskim otworem wejściowym, nawet tuż nad ziemią, wyjątkowo także budki lęgowe, zakamarki kory lub między korzeniami. Może również powiększać otwory istniejących już dziupli. Warstwę zewnętrzną lęgowiska budują z mchu, suchych traw, a czarkę wyściełają grubo piórami, sierścią, wełną i włosiem. Tworzone pary są monogamiczne.
Jaja.
Składa w kwietniu i maju 5–10 (wyjątkowo 12) matowych białych jaj o czerwonym nakrapianiu w lęgu, podobne do jaj modraszki.
Wysiadywanie.
Jaja są wysiadywane już pod koniec kwietnia lub w maju. Samica wysiaduje jaja przez około 13-17 dni.
Opieka.
Pisklęta są karmione owadami przez obie płcie.
Opuszczanie gniazda.
Młode osobniki opuszczają gniazdo po około 17-20 dniach od wyklucia. Do lęgu przystępują po raz pierwszy w wieku 1 roku. Zazwyczaj młode ptaki osiedlają się kilka kilometrów od gniazda, w którym się wykluły.
Pożywienie.
Drobne owady, głównie gąsienice i owadzie jajeczka, pająki oraz inne bezkręgowce, zimą i jesienią duży udział nasion, jagód i innych owoców. Może korzystać z pokarmu wykładanego w karmnikach, choć rzadko je odwiedza.
Żeruje na krzewach i drzewach, a zimą częściej zlatują na ziemię. Aby wydostać owady spod kory, kuje w nią często swym dziobem. Potrafi ścigać owady w powietrzu. Zwyczajem niektórych sikor gromadzi zapasy, wciskając w zakamarki kory złapane pająki, owady i zerwane nasiona. Chować może je też pod porostami i mchami rosnącymi na ziemi.
Status i ochrona.
IUCN uznaje sikorę ubogą za gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 10–21 milionów dorosłych osobników. W ostatnich 25 latach zaobserwowano spadek jej liczebności w Wielkiej Brytanii. Jest to prawdopodobnie spowodowane niechęcią tego gatunku do budek lęgowych. Globalny trend liczebności populacji uznawany jest za spadkowy.
Na terenie Polski sikora uboga jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC).

</doc>
<doc id="104999" url="https://pl.wikipedia.org/wiki?curid=104999" title="Synestezja">
Synestezja

Synestezja (gr. "synaísthēsis" „równoczesne postrzeganie”, od "sýn" „razem” i "aísthēsis" „poznanie poprzez zmysły”) – stan lub zdolność, w której doświadczenia jednego zmysłu (np. wzroku) wywołują również doświadczenia charakterystyczne dla innych zmysłów, na przykład odbieranie niskich dźwięków wywołuje wrażenie miękkości, barwa niebieska odczuwana jest jako chłodna, obraz litery lub cyfry budzi skojarzenia kolorystyczne itp.
Istnieją dwie teorie, tłumaczące to zjawisko. Według teorii Simona Baron-Cohena u osób doświadczających synestezji mogą występować dodatkowe połączenia w mózgu, które łączą obszary normalnie ze sobą niepołączone. Druga teoria mówi, że liczba połączeń synaptycznych jest taka sama, a mieszanie się odbieranych doświadczeń wynika z tego, iż zachwiana jest równowaga pomiędzy hamowaniem i wyciszaniem docierających impulsów w mózgu.
Przypadek najbardziej rozległej synestezji, połączonej z niezwykłą pamięcią, opisał Aleksandr Łurija, którego pacjentem był Sołomon Szerieszewski. Rodzaj synestezji swojego pacjenta Łurija tłumaczył przykładem: „Każdy słyszany przez niego dźwięk łączył się jednocześnie z kolorem, światłem, smakiem i dotykiem”. Równocześnie Szerieszewski był mnemonistą niezdolnym do zapominania. Po latach badań Łurija nie dostrzegł „wyraźnych granic” pamięci „pacjenta S”.
W literaturze, synestezja jest to środek stylistyczny polegający na przypisywaniu jakiemuś zmysłowi wrażeń odbieranych innym zmysłem. Szczególne znaczenie miała w literaturze symbolizmu, w korespondencji sztuk.
Barwne słyszenie.
Stosunkowo najczęściej spotykane jest „barwne słyszenie”, chromestezja, które polega na tym, że dźwięki lub współbrzmienia wywołują wrażenia barwne bądź barwy – dźwięki. Synestetami byli m.in.: Nikołaj Rimski-Korsakow, Salomon Szereszewski, Vladimir Nabokov, Wassily Kandinsky, Paul Klee, Franciszek Liszt, Olivier Messiaen, a są m.in. Marta Ptaszyńska, Chris Urbanowicz, Lorde, Hélène Grimaud, Billie Eilish, John Mayer, czy Aphex Twin
Skojarzenia tonacji z barwami z zasady są jednak różne. Oto przykładowe skojarzenia akordów rosyjskiego kompozytora z przełomu XIX i XX wieku, Nikołaja Rimskiego-Korsakowa:
Wbrew wieloletniemu przekonaniu o tym, że Aleksandr Skriabin obdarzony był zdolnością „barwnego słyszenia”, nie ma na to dowodu.
Badania nad synestezją.
Niektóre pojedyncze przypadki sugerują, że doświadczanie synestezji może być w jakiś sposób powiązane z zespołem sawanta oraz z niektórymi formami autyzmu. Znanym synestetą–sawantem jest Daniel Tammet, cierpiący na epilepsję i zespół Aspergera, obdarzony ponadprzeciętnymi umiejętnościami arytmetycznymi i językowymi.
Wrażenia synestezji, tzw. pseudosynestezję udało się wywołać w warunkach doświadczalnych u osób, które wcześniej jej nie doświadczały. Badanym polecono czytać tekst beletrystyczny, w którym niektóre litery pokolorowane były na różne kolory. Po niedługim okresie część z tych osób także czarne litery doświadczała jako kolorowe.
Z użyciem obrazowania fMRI wykazano, że gdy osoby, które słyszą wypowiadane słowa równocześnie zgłaszają doświadczenia kolorystyczne, zachodzi aktywacja odpowiednich części układu wzrokowego (ang. "color center", określane jako V4 / V8). Nie wykrywano aktywności w obszarach V1 lub V2, co sugeruje, że aktywność w pierwotnej korze wzrokowej nie jest konieczna do doświadczenia barwy.

</doc>
<doc id="105000" url="https://pl.wikipedia.org/wiki?curid=105000" title="M-20">
M-20



</doc>
<doc id="105003" url="https://pl.wikipedia.org/wiki?curid=105003" title="S-21 (silnik)">
S-21 (silnik)

S-21 – polski silnik czterosuwowy, stanowiący gruntowne rozwinięcie wersji silnika M-20; czterocylindrowy, ośmiozaworowy, górnozaworowy, pojemność skokowa 2120 cm³, moc maksymalna 70 KM.
Historia.
W 1958 roku w FSO rozpoczęto pierwsze prace mające na celu zmodernizowanie dolnozaworowego silnika typu M-20. W tym samym roku opracowano projekt modernizacji oraz skonstruowano pierwsze prototypowe egzemplarze tego silnika. W wyniku modernizacji skonstruowano nową górnozaworową głowicę silnika z zaworami napędzanymi popychaczami, zmodernizowano blok silnika oraz układy smarowania, wydechowy i zasilania. Celem tych prac miało być podniesienie stopnia sprężania i poprawy wymiany ładunku celem zmniejszania jednostkowego zużycia paliwa i wzrostu mocy. Produkcję seryjną zmodernizowanego silnika o oznaczeniu S-21 rozpoczęto w 1962 roku, pierwszym modelem samochodu wyposażonym w tę jednostkę była FSO Warszawa 202. Produkcja zakończona została 9 kwietnia 1993 roku, po wyprodukowaniu 1 188 520 egzemplarzy.
Silnik ten stosowany był w samochodach: Warszawa (wersje 202, 203, 223), Żuk (późniejsze wersje), Tarpan, Nysa (późniejsze wersje).
Wady.
W późniejszym okresie był zastępowany silnikiem wysokoprężnym 4C90.

</doc>
<doc id="105004" url="https://pl.wikipedia.org/wiki?curid=105004" title="Windows Mobile">
Windows Mobile

Windows Mobile – system operacyjny przeznaczony dla palmtopów PocketPC, palmofonów oraz smartfonów. Następcą serii Windows Mobile został Windows Phone zaprezentowany 27 września 2011. Microsoft powrócił do nazwy Windows Mobile wraz z zaprezentowaniem systemu Windows 10 Mobile.
Zawiera oprogramowanie biurowe, umożliwia obsługę Internetu oraz multimediów. Dostępnych jest wiele wersji systemu, które obsługują ekrany o rozdzielczości 176x220, 240x240, 240x320 (QVGA), 320x320 (SQQVGA), 240x400 (WQVGA), 480x640 (VGA), 480x480(SQVGA) i 480x800 (WVGA). Windows Mobile i aplikacje dla niego pisane nie działają na komputerach PC (bez stosowania emulacji).
Wersje.
Wersja Windows Mobile 2003 Second Edition (inaczej 2003SE) obsługuje ekrany o rozdzielczości 320x240 i 640x480 oraz daje wybór między ustawieniem poziomym i pionowym ekranu.
Wersja Windows Mobile 5.0 (2005) (nazwa kodowa Magneto) oferuje inny niż poprzednio podział pamięci operacyjnej (RAM): już nie dzieli się ona na "storage" (dla plików) i "program" (jako pamięć operacyjna), lecz jest wykorzystywana w całości jako "program". Zmiana podziału RAM zmienia wartość ROM, która musi mieć choć trochę pamięci File Store (lub iPAQ File Store, Loox File Store, Hard Disk).
Ostatnia wersja systemu - Windows Mobile 6.5.3 - została wydana 2 lutego 2010 roku.
Od wersji 7 Microsoft odszedł od nazwy Windows Mobile zastępując ją nazwą Windows Phone; nowy system został przedstawiony na MWC 2010 w lutym w Barcelonie.
W 2015 roku Microsoft powrócił do nazwy "Mobile" prezentując system operacyjny Windows 10 Mobile, jednakże system ten nie należy do rodziny "Windows Mobile", która oparta jest o jądro Windows CE. Należy on do rodziny systemu Windows 10 w ramach stworzenia uniwersalnej platformy nazwanej "Universal Windows Platform".
Odmiany specjalne.
Istnieją wersje przeznaczone dla PocketPC bez wbudowanego modułu GSM:
Istnieją wersje przeznaczone dla PocketPC z wbudowanym modułem GSM:
Istnieją również wersje dla smartfonów obsługujące ekrany 176x220 oraz 240x320 bez ekranu dotykowego:

</doc>
<doc id="105005" url="https://pl.wikipedia.org/wiki?curid=105005" title="ATC (P01)">
ATC (P01)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane przeciw pierwotniakom:

</doc>
<doc id="105006" url="https://pl.wikipedia.org/wiki?curid=105006" title="ATC (P02)">
ATC (P02)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwrobacze:

</doc>
<doc id="105008" url="https://pl.wikipedia.org/wiki?curid=105008" title="ATC (P03)">
ATC (P03)

Jest to część klasyfikacji anatomiczno-terapeutyczno-chemicznej:
Obejmuje ona środki przeciwpasożytnicze do stosowania zewnętrznego:

</doc>
<doc id="105012" url="https://pl.wikipedia.org/wiki?curid=105012" title="Windows 7">
Windows 7

Windows 7 – wydanie systemu operacyjnego Windows firmy Microsoft, następca systemu Windows Vista. W maju 2010 używało go 20,09% użytkowników, wśród wszystkich użytkowników systemów z rodziny Windows. Oznacza to, że system ten w ciągu roku został zainstalowany na większej liczbie komputerów niż jego poprzednik, system Vista.
W lipcu 2012 Microsoft ujawnił, że sprzedał 630 milionów licencji systemu Windows 7.
Wsparcie od Microsoft zakończyło się 14 stycznia 2020 roku. Od tego momentu użytkownicy tego systemu nie otrzymują już żadnych aktualizacji.
Nazwa kodowa.
Windows 7 został oznaczony nazwą kodową „Windows NT 6.1”. Oznaczenie to ma na celu zwiększenie kompatybilności programów napisanych na poprzednie wersje systemu z Windows 7. Microsoft argumentował decyzję tym, że wiele programów sprawdza czy numer wersji mieści się w pewnym przedziale. Mogą się one nie uruchomić jeśli liczba ta będzie za duża, mimo że sam program działałby poprawnie w nowym środowisku. Firma zaprzeczyła też, że niewielka zmiana w oznaczeniu wersji oznacza brak istotnych różnic między systemem Windows 7 a Windows Vista (oznaczonego numerem „6.0”).
Podobna sytuacja miała miejsce w przypadku Windows XP. Windows 2000 oznaczony był numerem 5.0, a XP, mimo poważnych zmian, wydany został „tylko” jako wersja 5.1.
Obsługiwane architektury i kompatybilność wsteczna.
Windows 7 jest dostępny w wersjach 32-bitowej i 64-bitowej. Jest on kompatybilny z poprzednimi wersjami systemu Windows.
Windows 7 w UE.
W Unii Europejskiej, poza „standardowymi” edycjami, na rynku znalazło się również 5 dodatkowych edycji systemu w wersji N. W pozostałych edycjach można było wybrać przeglądarkę po instalacji systemu Microsoft Windows.
Windows 7 N został pozbawiony odtwarzacza Windows Media Player. Microsoft musiał w ten sposób sprostać wymogom przepisów antymonopolowych.
Usunięty program użytkownicy mogli jednak pobrać za darmo i zainstalować na wersji N.
Początkowo Microsoft miał również zamiar wprowadzić na europejski rynek wersję Windows 7 E pozbawioną przeglądarki Internet Explorer, jednak później zrezygnował z tej opcji.
Program aktualizacji starszych wersji Windows.
Microsoft uruchomił „Windows 7 Upgrade Program” pozwalający na uaktualnienie do Windows 7 tym, którzy zakupią Windows Vista po 28 czerwca 2009 roku. Otrzymywana wersja systemu zależy od zakupionej edycji Windows Vista według poniższej tabeli:
Microsoft uruchomił 29 lipca 2015 roku proces aktualizacji do Windowsa 10 za pomocą programu "Uzyskaj system Windows 10", aktualizacja była darmowa przez 1 rok od premiery.
Zawartość zestawu:
Zakończenie wsparcia producenta.
Rozszerzone wsparcie od Microsoftu dla standardowych licencji (OEM i BOX) zakończyło się 14 stycznia 2020 roku. Dla klientów licencji zbiorczych edycji Professional i Enterprise dostępne są przedłużenia aktualizacji zabezpieczeń na okresy roku, 2 i 3 lat i dla takich klientów wsparcie będzie trwać co najmniej do 10 stycznia 2023 roku. Zapowiedziano jednak, niezależne od Microsoftu, wsparcie przez społeczność (0patch, My Digital Life) i firm trzecich, bez określenia maksymalnego czasu trwania tego wsparcia.
Petycja o upublicznienie jako wolnego oprogramowania.
Free Software Foundation wysłało petycję do autora o wypuszczenie kodu źródłowego na licencji otwartoźródłowej. Autor tego systemu korzysta z wolnego oprogramowania, będąc członkiem Fundacji Linuxa.

</doc>
<doc id="105013" url="https://pl.wikipedia.org/wiki?curid=105013" title="Microsoft Windows Mobile 2005">
Microsoft Windows Mobile 2005



</doc>
<doc id="105022" url="https://pl.wikipedia.org/wiki?curid=105022" title="ATC (R01)">
ATC (R01)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach nosa:

</doc>
<doc id="105023" url="https://pl.wikipedia.org/wiki?curid=105023" title="ATC (R02)">
ATC (R02)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach gardła:

</doc>
<doc id="105024" url="https://pl.wikipedia.org/wiki?curid=105024" title="ATC (R03)">
ATC (R03)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w chorobach obturacyjnych dróg oddechowych:

</doc>
<doc id="105026" url="https://pl.wikipedia.org/wiki?curid=105026" title="ATC (R05)">
ATC (R05)

Jest to część klasyfikacji anatomiczno-terapeutyczno-chemicznej:
Obejmuje ona leki stosowane w kaszlu i przeziębieniu:
R 05 X – Inne.
"Aktualnie w klasyfikacji ATC nie ma leków w tej kategorii"

</doc>
<doc id="105027" url="https://pl.wikipedia.org/wiki?curid=105027" title="Grupa rozwiązalna">
Grupa rozwiązalna

Grupa rozwiązalna – grupa, dla której istnieje ciąg subnormalny o abelowych faktorach (przemiennych ilorazach).
Nazwa pojęcia ma swoje źródło w teorii Galois, skąd pochodzi – pierwiastki wielomianu o współczynnikach z pewnego ciała można wyrazić za pomocą "pierwiastników" (elementów ciała połączonych działaniami dodawania, odejmowania, mnożenia, dzielenia i pierwiastkowania dowolnego stopnia naturalnego), gdy tzw. "grupa Galois" ciała rozkładu danego wielomianu jest rozwiązalna. Twierdzenie Abela-Ruffiniego mówi, że grupy Galois ciała rozkładu wielomianów stopnia większego od 4 nie muszą być rozwiązalne, tzn. wśród wielomianów rzeczywistych dowolnego stopnia większego niż 4 istnieją wielomiany, których pierwiastki nie dają się przedstawić za pomocą pierwiastników. Przykładem może być następujący wielomian piątego stopnia: formula_1
Definicja.
Grupa formula_2 jest rozwiązalna, gdy istnieje ciąg podgrup
takich, że dla każdego formula_4 są spełnione warunki:
Warunki równoważne.
Czasami jako definicję podaje się również następujący, równoważny warunek:
gdzie formula_11 oznacza formula_12-tą pochodną grupy formula_13 Najmniejszą taką liczbę formula_12 nazywa się stopniem rozwiązalności grupy formula_13
Jeżeli grupa formula_2 jest skończona, to jest ona rozwiązalna wtedy i tylko wtedy, gdy faktory ciągu kompozycyjnego grupy formula_2 są grupami cyklicznymi rzędu będącego liczbą pierwszą. Równoważność ta wynika z twierdzenia Jordana-Höldera.

</doc>
<doc id="105028" url="https://pl.wikipedia.org/wiki?curid=105028" title="ATC (R06)">
ATC (R06)

Jest to część klasyfikacji anatomiczno-terapeutyczno-chemicznej:
Obejmuje ona leki przeciwhistaminowe do stosowania wewnętrznego:

</doc>
<doc id="105029" url="https://pl.wikipedia.org/wiki?curid=105029" title="ATC (R07)">
ATC (R07)

Jest to część klasyfikacji anatomiczno-terapeutyczno-chemicznej:
Obejmuje ona inne leki stosowane w chorobach układu oddechowego:

</doc>
<doc id="105031" url="https://pl.wikipedia.org/wiki?curid=105031" title="Tad Williams">
Tad Williams

Robert Paul „Tad” Williams (ur. 14 marca 1957 w San Jose, Kalifornia) – amerykański pisarz science fiction i fantasy, najbardziej znany jako autor trylogii "Pamięć, Smutek i Cierń" oraz cyklu "Inny świat". W listopadzie 2004 ukazał się pierwszy tom jego nowej trylogii – "Shadowmarch". Przez długi czas mieszkał w miejscowości Palo Alto.

</doc>
<doc id="105033" url="https://pl.wikipedia.org/wiki?curid=105033" title="Aalsmeer">
Aalsmeer

Aalsmeer [czyt. a:lsme:r] – miasto i gmina w zachodniej Holandii (Holandia Północna), nad jeziorem Westeinderplassen, 13 km na południowy zachód od Amsterdamu. Starsza część miasta leży na podłożu torfowym i otoczona jest polderami położonymi 3-5 m p.p.m.
Dane ogólne.
Aalsmeer znane było z połowów występujących tu niegdyś węgorzy – stąd jego nazwa ("aal" – węgorz; "meer" – jezioro).
Obecnie jest holenderskim centrum hodowli kwiatów, z licznymi szkółkami, największą na świecie giełdą kwiatową i doświadczalną stacją hodowli roślin ozdobnych – goździków, róż, bzów, frezji, chryzantem, tulipanów – oraz roślin doniczkowych, cyklamenów, i begonii. Wiele kwiatów jest eksportowanych drogą lotniczą. Ponadto dobrze prosperuje handel nasionami oraz sadzonkami. Ośrodek sportów zimowych i turystyki (stałą wystawą jest ogród tulipanowy).
Co roku we wrześniu w Aalsmeer odbywa się święto kwiatów.

</doc>
<doc id="105034" url="https://pl.wikipedia.org/wiki?curid=105034" title="Waluacja dyskretna">
Waluacja dyskretna

Waluacja dyskretna – funkcja
gdzie formula_2 – pierścień przemienny,
spełniająca warunki:

</doc>
<doc id="105035" url="https://pl.wikipedia.org/wiki?curid=105035" title="Windows Presentation Foundation">
Windows Presentation Foundation

Windows Presentation Foundation (WPF, nazwa kodowa Avalon) – nazwa silnika graficznego i API bazującego na .NET 3, wchodzącego w skład WinFX. WPF integruje interfejs użytkownika, grafikę 2D i 3D, multimedia, dokumenty (nazwa kodowa "Metro") oraz generowanie/rozpoznawanie mowy (do aplikacji sterowanych głosem). 
API w WPF opiera się na języku XML, dokładniej na jego implementacji o nazwie XAML. Całość jest zawarta w nowym API WinFX, zaś graficzna część GUI wykorzystuje grafikę wektorową, budowaną z użyciem akceleratorów grafiki 3D i efektów graficznych udostępnianych przez WGF. Rozwiązanie to jest podobne do Quartz z Mac OS X.
"Avalon" jako część WinFX jest dostępny dla Windows XP, Windows Server 2003 i nowszych. Natomiast menedżer okien (ang. "Desktop Composite Engine"), który służy przygotowywaniu i wyświetlaniu GUI, dostępny jest tylko dla Windows Vista i nowszych. Interfejs użytkownika "Aero" bazuje na jego najniższych warstwach i ze względu na wydajność jest napisany w kodzie niezarządzanym (bez .NET).

</doc>
<doc id="105036" url="https://pl.wikipedia.org/wiki?curid=105036" title="Metoda reprezentacyjna">
Metoda reprezentacyjna

Metoda reprezentacyjna (lub reprezentatywna) – częściowe badanie statystyczne oparte na próbie pobranej ze zbiorowości generalnej w sposób losowy.
Metoda ta jest najbardziej prawidłową formą badania częściowego. W metodzie reprezentacyjnej dokonuje się wyboru próby na dwa sposoby. Może to być wybór albo przez losowanie, albo przez celową selekcję.
Przy losowaniu dokonuje się wyboru przypadkowego, prowadzący badanie ma jedynie wpływ na zastosowaną metodę losowania. Do najczęściej stosowanych metod losowania zalicza się:
Wybór w drodze celowej selekcji polega na typowaniu jednostek do próby na podstawie wstępnego rozeznania w zagadnieniu. Prowadzący badanie wybiera jednostki, które w jego subiektywnej ocenie, są typowe lub przeciętne.
Zastosowanie rachunku prawdopodobieństwa przy przenoszeniu wyników z losowej próby na całą zbiorowość umożliwia określenie wielkości popełnianego błędu. Możliwości tej nie daje ani metoda ankietowa, ani monograficzna.
Zamiast gromadzić szczegółowe informacje o wszystkich jednostkach populacji generalnej, losujemy z niej pewną liczbę jednostek zwaną próbą i na podstawie otrzymanych wyników wnioskujemy o całości. Aby jednak próba była dobrą reprezentacją całości, należy zapewnić jednakowe szanse dostania się (trafienia) do próby wszystkim jednostkom zbiorowości generalnej. Jeśli prawdopodobieństwo wylosowania każdej jednostki jest jednakowe, wówczas wylosowana próba jest dobrą reprezentacją całej zbiorowości, tzn. charakteryzuje się tymi samymi właściwościami i prawidłowościami ogólnymi co zbiorowość generalna.
Dokładność badania metodą reprezentacyjną jest uzależniona głównie od takich czynników jak:
Metodę reprezentacyjną stosuje się przede wszystkim w statystyce społeczno-ekonomicznej. Wykorzystuje się ją również w technice i badaniach eksperymentalnych. Jest też stosowana wtedy, gdy badanie wyczerpujące jest niecelowe z uwagi na wysokie koszty lub nie ma możliwości zastosowania innej metody.

</doc>
<doc id="105037" url="https://pl.wikipedia.org/wiki?curid=105037" title="Windows Communication Foundation">
Windows Communication Foundation

Windows Communication Foundation (nazwa kodowa Indigo) to następna generacja usług sieciowych. Daje ona wiele nowych możliwości użytkownikom, którzy wymagają, aby ich usługi sieciowe były wszechstronne. WCF jest warstwą komunikacyjną API WinFX i docelowo będzie dostępna dla Microsoft Windows XP, 2003 i Visty.
WCF integruje i unifikuje wszystkie dotychczasowe technologie Microsoftu służące do komunikacji: .NET Remoting, COM+ (Enterprise Services w .NET), MSMQ (system komunikacji asynchronicznej w postaci kolejek, komponent Windows.System.Messaging w .NET), webserwisy o profilu podstawowym (w .NET w postaci .ASMX bazujące na ASP.NET) oraz webserwisy z obsługą transakcyjności, niezawodności i bezpieczeństwa poprzez implementację standardów WS-* (Web Services Extensions 3, obecnie mamy WSE 2). Do komunikacji na jednej maszynie można wykorzystać potoki. Praktycznie niezależnie od protokołu komunikacji (HTTP, TCP czy komunikacja międzyprocesowa) czy technologii sposób budowy usługi jest ten sam. Jednocześnie nowa technologia łatwo integruje się z podstawowymi webserwisami ASMX i COM+. WCF do komunikacji wykorzystuje SOAP, co decyduje o jej uniwersalności i łatwym łączeniu z innymi systemami operacyjnymi czy technologiami. Jednak w obrębie samej technologii można korzystać z binarnej wersji SOAP lub MTOM (kodowanie częściowo binarne i w XML).

</doc>
<doc id="105039" url="https://pl.wikipedia.org/wiki?curid=105039" title="Tadeusz Markowski (pisarz)">
Tadeusz Markowski (pisarz)

Tadeusz Markowski (ur. 14 marca 1954 w Warszawie) – polski pisarz science fiction oraz tłumacz.
Życiorys.
Studiował na Politechnice Warszawskiej, następnie cybernetykę w Szkole Głównej Planowania i Statystyki. Publikował w tygodniku studenckim "Politechnik", współpracował z Przeglądem Technicznym. W latach 1982–1984 był zastępcą redaktora naczelnego Fantastyki. Od 1984 pracował w redakcji Fantastyki Naukowej Krajowej Agencji Wydawniczej. Działacz międzynarodowego fandomu, członek World SF. Zadebiutował jako pisarz opowiadaniem "Test" (1977) na łamach "Politechniki." Jego utwory znalazły się w antologii "Spotkanie w przestworzach". Pierwszą książką był wydany w 1982 roku zbiór opowiadań "Tak bardzo chciał być człowiekiem". W roku 1984 roku nakładem Krajowej Agencji Wydawniczej ukazała się jego pierwsza powieść – "Umrzeć, by nie zginąć", o dziejach genetycznie „poprawionych” ludzi-astronautów. W 1988 wydawnictwo „Orbita” wydało prequel tej książki zatytułowany "Mutanci", zaś rok później wznowiło "Umrzeć, by nie zginąć". Trzecia część "Dzieci Hildora" została napisana we współpracy z Markiem Żelkowskim i wydana w 2020 roku. Utwory Markowskiego należą do nurtu fantastyki socjologicznej.
Markowski tłumaczył również m.in. komiksy z serii "Thorgal" oraz powieść "Formy chaosu" Colina Kappa.
Opowiadanie "Tak bardzo chciał być człowiekiem..." zostało przetłumaczone na francuski, rumuński i niemiecki. Powieść "Umrzeć, by nie zginąć" została przetłumaczona na rosyjski.

</doc>
<doc id="105040" url="https://pl.wikipedia.org/wiki?curid=105040" title="Grupa WIEM">
Grupa WIEM

Grupa WIEM (W Innej Epoce Muzycznej) – zespół muzyczny Marka Grechuty założony w Krakowie w 1971 roku.
Grupę WIEM tworzyli muzycy jazzowi i rockowi eksperymentatorzy. Utwory Marka Grechuty wykonywane podczas koncertów-misteriów posiadały długie części improwizowane. Przez zespół przewinęło się kilku muzyków jazzowych, m.in. kontrabasiści: Bronisław Suchanek, Paweł Jarzębski, Marian Komar, Jan Gonciarczyk; perkusiści: Wojciech Tarczyński, Jerzy Bezucha, Benedykt Radecki, a także Marian Pawlik – gitara basowa, Paweł Ścierański – gitara elektryczna.
Zespół przestał istnieć w połowie 1975 r. (a z pierwszego składu zespołu pozostał tylko multiinstrumentalista Eugeniusz Obarski), kiedy to lider, Marek Grechuta, postanowił powrócić do wypracowanej wcześniej formuły muzycznej, tj. do stonowanych brzmień akustycznych.
Na dwóch niżej wymienionych płytach, które wznowił na CD Pomaton, znajdują się obok oryginalnych utworów także dodatki w postaci koncertowych nagrań grupy.

</doc>
<doc id="105041" url="https://pl.wikipedia.org/wiki?curid=105041" title="WIEM (encyklopedia)">
WIEM (encyklopedia)

Wielka Interaktywna Encyklopedia Multimedialna, WIEM – encyklopedia internetowa, stworzona na podstawie Popularnej Encyklopedii Powszechnej i Multimedialnej Encyklopedii Powszechnej wydawnictwa Fogra, udostępniana od 2000 roku przez portal internetowy Onet.pl. Edycja 9 z 2006 r. zawiera ponad 125 tys. haseł.
Pierwsze wydanie zostało opublikowane w połowie lat 90. Drugie wydanie z 1998 r. zawierało około 66 tys. haseł, ponad 3 tys. zdjęć, około 600 ilustracji, ponad 40 min filmów, ponad 3 h dźwięku, ponad 120 tabel i ponad 200 map. Encyklopedia początkowo była dostępna bezpłatnie, stan ten utrzymał się do wydania z 2001 r. W połowie 2003 r. Onet.pl zapowiedział, że darmowe wydanie encyklopedii nie będzie już poszerzane ani uaktualniane, w zamian dostępna będzie nowa wersja encyklopedii, za dostęp do której trzeba będzie płacić. Do końca roku starsza wersja była nadal dostępna za darmo. Od 2 marca 2006 WIEM jest dostępna ponownie bez ograniczeń.
Od 25 listopada 2008 dostępna jest WIEMLajt, przeznaczona dla urządzeń mobilnych. Jest ona częścią serwisu Onet Lajt.
Od lat 2000. nie jest często aktualizowana. Od lat 10. XXI wieku jest częścią serwisu zapytaj.onet.pl.

</doc>
<doc id="105042" url="https://pl.wikipedia.org/wiki?curid=105042" title="ATC (S01)">
ATC (S01)

Jest to część klasyfikacji anatomiczno-terapeutyczno-chemicznej:
Obejmuje ona leki oftalmologiczne:

</doc>
<doc id="105044" url="https://pl.wikipedia.org/wiki?curid=105044" title="ATC (S02)">
ATC (S02)

Jest to część klasyfikacji anatomiczno-terapeutyczno-chemicznej:
Obejmuje ona leki otologiczne:

</doc>
<doc id="105045" url="https://pl.wikipedia.org/wiki?curid=105045" title="ATC (S03)">
ATC (S03)

Jest to część klasyfikacji anatomiczno-terapeutyczno-chemicznej:
Obejmuje ona leki oftalmologiczne i otologiczne:
S 03 D – Inne leki oftalmologiczne i otologiczne.
"Aktualnie w klasyfikacji ATC nie ma leków w tej kategorii"

</doc>
<doc id="105050" url="https://pl.wikipedia.org/wiki?curid=105050" title="Teoria punktu stałego">
Teoria punktu stałego

Teoria punktu stałego (ang. "fixed point theory") – dział matematyki, zajmujący się równaniami postaci "f"("x")="x", gdzie "f" jest pewną funkcją.
Podstawowym zagadnieniem rozpatrywanym w teorii punktu stałego jest pytanie, przy jakich założeniach o zbiorze "X" (może to być przestrzeń topologiczna lub metryczna, zbiór uporządkowany i wiele innych) i o funkcji formula_1 (może to być funkcja ciągła, kontrakcja, funkcja monotoniczna i wiele innych) równanie formula_2 ma rozwiązanie. (Często też interesuje nas struktura zbioru rozwiązań tego równania.) Problem ten ma wiele wariantów, np. "f" może działać z pewnego podzbioru przestrzeni Banacha w całą tę przestrzeń (zob. np. alternatywa Leraya-Schaudera).

</doc>
<doc id="105051" url="https://pl.wikipedia.org/wiki?curid=105051" title="Somonino (gmina)">
Somonino (gmina)

Somonino (do 1954 "gmina Goręczyno") – gmina wiejska w województwie pomorskim, w powiecie kartuskim. W latach 1975–1998 gmina położona była w województwie gdańskim.
Obszar gminy został podzielony między 16 sołectw: Borcz, Egiertowo, Goręczyno, Hopowo, Kamela, Kaplica, Ostrzyce, Piotrowo, Połęczyno, Ramleje, Rąty, Rybaki, Sławki, Somonino, Starkowa Huta, Wyczechowo.
Siedziba gminy to Somonino.
Według danych z 30 czerwca 2022 gminę zamieszkiwały 11 204 osoby.
Gmina jest gminą dwujęzyczną - według danych pochodzących ze spisu powszechnego przeprowadzonego w 2002 roku, 30,8% ludności gminy posługuje się językiem kaszubskim.
Struktura powierzchni.
Według danych z roku 2005 gmina Somonino ma obszar 112,27 km², w tym:
Gmina stanowi 10,02% powierzchni powiatu.
Demografia.
Dane z 30 czerwca 2004:
Położenie.
Położona jest w środkowej części województwa pomorskiego na terenie Kaszubskiego Parku Krajobrazowego, u stóp wzniesień, zwanych Wzgórzami Szymbarskimi. Krajobraz urozmaica przepływająca rzeka Radunia, pełna ryb i ptactwa wodnego, tworząca zakola, atrakcyjna dla amatorów spływów kajakowych i wędkarzy. W letniskowej wsi Ostrzyce działają ośrodki wypoczynkowe. Gmina Somonino graniczy od północy z gminą Kartuzy, od północnego wschodu z gminą Żukowo, od zachodu z gminą Stężyca, od wschodu z gminą Przywidz, a od południa z gminą Kościerzyna. Najwyższy punkt terenu gminy (w okolicach wsi Kaplica) ma wysokość 296,2 m n.p.m., najniżej położone tereny (w dolinie rzeki Raduni) osiągają wysokość nieco powyżej 157 m n.p.m. Liczne obniżenia terenu, często wypełnione jeziorami i oczkami wodnymi, stanowią urozmaicenie krajobrazu, determinując jednocześnie rozwój przestrzenny gminy.
Sąsiednie gminy.
Kartuzy, Kościerzyna, Nowa Karczma, Przywidz, Stężyca, Żukowo

</doc>
<doc id="105052" url="https://pl.wikipedia.org/wiki?curid=105052" title="Kontrakcja (matematyka)">
Kontrakcja (matematyka)

Kontrakcja lub odwzorowanie zwężające – przekształcenie formula_1 z przestrzeni metrycznej formula_2 w przestrzeń metryczną formula_3 dla którego istnieje stała rzeczywista formula_4 taka, że dla dowolnych formula_5 zachodzi nierówność
Innymi słowy, kontrakcja to odwzorowanie spełniające warunek Lipschitza ze stałą mniejszą od 1. Najmniejsza stała formula_7 dla której powyższy warunek jest spełniony, bywa nazywana stałą kontrakcji.
Ciągłość.
Każda kontrakcja, jako odwzorowanie lipschitzowskie, jest odwzorowaniem jednostajnie ciągłym, a więc w szczególności ciągłym.
Twierdzenie Banacha.
Jeśli formula_8 jest kontrakcją z niepustej przestrzeni zupełnej formula_9 w siebie, to twierdzenie Banacha o kontrakcji orzeka, że formula_1 ma dokładnie jeden punkt stały; co więcej, dla dowolnego punktu formula_11 ciąg formula_12 jest zbieżny do wspomnianego punktu stałego.

</doc>
<doc id="105053" url="https://pl.wikipedia.org/wiki?curid=105053" title="Chmielnik">
Chmielnik



</doc>
<doc id="105054" url="https://pl.wikipedia.org/wiki?curid=105054" title="Auguste Renoir">
Auguste Renoir

Auguste Renoir, Pierre-Auguste Renoir (ur. 25 lutego 1841 w Limoges, zm. 3 grudnia 1919 w Cagnes-sur-Mer) – francuski malarz i rzeźbiarz. Współtwórca i jeden z czołowych przedstawicieli impresjonizmu.
Karierę artystyczną zaczynał od dekorowania porcelanowych zastaw stołowych. W twórczości malarskiej koncentrował się na portretach dzieci i kobiet, aktach oraz martwych naturach. W ciągu niemal sześćdziesięcioletniej kariery namalował około sześciu tysięcy obrazów. Nigdy nie zajmował się malarstwem pejzażowym tak intensywnie jak inni impresjoniści. Był też płodnym rysownikiem, tworząc pobieżne szkice wykonane różnymi technikami. W wieku 66 lat artysta podjął pierwsze próby rzeźbiarskie, kiedy był już poważnie chory na reumatyzm.
Życiorys.
Pochodził z Limoges we Francji, z rodziny robotniczej. W roku 1844 jego rodzina przeniosła się do Paryża. Był szóstym z siedmiorga dzieci biednego krawca Léonarda i jego żony Marguerite. Jako nastolatek, pracował w fabryce porcelany i tam nauczył się przyozdabiać porcelanę, co wywarło wpływ na jego późniejszy styl i sposób manipulacji kolorem. Gdy pojawiły się maszyny do produkcji i ozdabiania ceramiki i fabrykę zamknięto, Renoir zaczął malować chińskie wachlarze.
Od 1862 studiował sztukę w Paryżu pod kierunkiem Charlesa Gleyre’a. Jego przyjaciółmi zostali Frédéric Bazille, Claude Monet i Alfred Sisley. Zadebiutował w roku 1864 obrazem "Esmeralda", który po wystawie uznał za niedoskonały i który w przypływie samokrytycyzmu zniszczył. W jego wczesnych obrazach widoczny jest wpływ Eugène Delacroix i Gustave’a Courbeta oraz malarstwa weneckiego.
Wojna francusko-pruska zmieniła na jakiś czas jego plany – w roku 1870 zaciągnął się do wojska jako kirasjer. Po wojnie powrócił do Paryża i znów zajął się malarstwem, otwierając okres impresjonistyczny w swojej karierze. Już w kwietniu 1874 wystawiał swe prace na pierwszej wystawie impresjonistów w atelier Nadara na "Boulevard des Capucines".
W 1879 wyjechał do Afryki, od 1881 przebywał w Algierii, a potem w Madrycie (gdzie podziwiał prace Diego Velázqueza) i we Włoszech. Dzięki tym podróżom miał okazję zetknąć się z malarstwem Rafaela i Ingresa, co spowodowało oddalenie się od założeń impresjonizmu. Następna faza jego twórczości, charakteryzowana przez przewagę rysunku, ostrzejszych konturów, gładkiej faktury i chłodniejszych kolorów trwa od 1883 do 1888 i określana jest mianem „suchej” lub „ostrej”. Następuje po niej okres „perłowy”, w którym barwy są żywsze i ostrzejsze, z przewagą czerwieni, a kreska delikatniejsza.
Około roku 1892, Renoir zaczął chorować na reumatoidalne zapalenie stawów. W roku 1907, przeniósł się wraz z rodziną do "Les Collettes", posiadłości w Cagnes-sur-Mer w pobliżu wybrzeża śródziemnomorskiego. Od nazwy tej miejscowości pochodzi nazwa ostatniego okresu twórczości Renoira. Malował on przez ostatnie 20 lat życia, nawet na wózku inwalidzkim, gdy reumatyzm poważnie ograniczył jego możliwości ruchowe. Jego dłonie uległy poważnym deformacjom, a prawe ramię uległo ankylozie (zrostowi kości stawowych), co wymusiło na nim zmianę techniki malarskiej – zaczął malować za pomocą pędzla umocowanego do ramienia. Tworzył także rzeźby w glinie, z pomocą asystenta, który bezpośrednio nanosił zmiany według jego wskazówek. Aby umożliwić sobie malowanie dużych obrazów, w fazie zaawansowanej choroby Renoir korzystał z urządzeń, które przesuwały płótno pod jego dłonią. Nie bacząc na fizyczne dolegliwości malował bardzo intensywnie, nawet w łóżku, tuż przed śmiercią. Mimo cierpienia był niezwykle pogodny i towarzyski.
Pod koniec życia zajął się również edukacją innych malarzy.
Miał z żoną Aliną Victorine Charigot (zmarłą 27 czerwca 1915) trzech synów: Pierre’a, aktora, Jeana, reżysera i pisarza oraz Claude’a, producenta filmowego.
Zmarł 3 grudnia 1919 roku w Cagnes na zapalenie płuc. Spoczywa na cmentarzu w Essoyes, rodzinnej miejscowości swojej żony.
Kalendarium.
Rodzina:
Auguste Renoir:
Styl.
W centrum zainteresowań malarskich Renoira znajdowały się kobiety, dzieci i kwiaty. Artysta usiłował w swoich scenach rodzajowych odtwarzać przelotną chwilę i trafność bezpośredniego własnego wrażenia. W jego twórczości nie znajdzie się głębokich przeżyć czy rezultatów twórczych refleksji. Rezygnował z duchowych treści w sztuce, za to kreował świat czystych barw i harmonijnych form. Portrety Renoira wydają się czasem banalne i przesłodzone a charakterystyka modela powierzchowna. Charakteryzują się jednak oryginalnym i niespotykanym u innych impresjonistów stylem. W podeszłym wieku przyjął w swoich pracach typ „pięknej kobiety”, której nagie ciało malował odtąd bardzo chętnie w jaskrawych odcieniach różu.
Najlepsze prace powstały w latach siedemdziesiątych i osiemdziesiątych. Cechują się świeżością doznań i niezwykłą umiejętnością doskonałego ich odtwarzania.
„Gdy maluję, chcę być jak zwierzę” – mawiał o sobie żartobliwie.
Pośmiertne dzieje obrazów.
Po śmierci Renoira jego dzieła stawały się coraz bardziej popularne mimo ciągnących się nieustannie dyskusji nad twórczością ostatniego kresu życia. W 1933 roku, podczas wielkiej wystawy w Orangerie w Tuilieriach, ukazały się artykuły utrzymane w ostrym tonie. W „Le Figaro” z 31 lipca pani Gérard d’Houville zarzuciła Renoirowi „zły gust” i „wulgarność”, zaś krytykując kobiece akty przeciwstawiła im "Lożę", którą uznała za wybitne „bijące w oczy arcydzieło”.
Wcześniej, w 1923 roku, z oporami Rady Muzeów, przyjęto do Luwru "Kąpiące się", dar ze strony synów artysty. Z biegiem czasu dzieła Renoira znalazły się w większości najlepszych muzeów, zaś sam Luwr zgromadził kolekcję obrazów ze wszystkich okresów twórczości. Od 1960 r. dom artysty Collettes jest zamieniony na muzeum.

</doc>
<doc id="105056" url="https://pl.wikipedia.org/wiki?curid=105056" title="Kontrakcja">
Kontrakcja



</doc>
<doc id="105059" url="https://pl.wikipedia.org/wiki?curid=105059" title="Przeciszów (gmina)">
Przeciszów (gmina)

Przeciszów – gmina wiejska w województwie małopolskim, w powiecie oświęcimskim. W latach 1975–1998 gmina położona była w województwie bielskim.
Siedziba gminy to Przeciszów.
Według danych z 30 czerwca 2016 gminę zamieszkiwały 6734 osoby.
Gmina położona jest w zachodniej części województwa małopolskiego na terenie Kotliny Oświęcimskiej na wysokości ok. 220–290 m n.p.m., a jej północną granicę stanowi koryto Wisły.
Struktura powierzchni.
Według danych z roku 2002 gmina Przeciszów ma obszar 35,4 km², w tym:
Gmina stanowi 8,72% powierzchni powiatu.
Miejscowości.
Miejscowości bez statusu sołectwa: Podlesie, Przyrąb
Sąsiednie gminy.
Babice, Osiek, Oświęcim, Polanka Wielka, Wieprz, Zator

</doc>
<doc id="105061" url="https://pl.wikipedia.org/wiki?curid=105061" title="Zator (gmina)">
Zator (gmina)

Zator – gmina miejsko-wiejska w województwie małopolskim, w powiecie oświęcimskim, położona w Kotlinie Oświęcimskiej, u stóp Pogórza Karpackiego, usytuowane nad rzeką Skawą. Gminę przecinają drogi o numerach 781, 44, 28 oraz linia kolejowa nr 94 Kraków Płaszów – Oświęcim. W latach 1975–1998 gmina położona była w województwie bielskim.
Siedziba gminy to Zator.
Według danych z Komunikatu Komisarza Wyborczego w Krakowie stan mieszkańców gminy Zator wynosił 9287 na dzień 31 grudnia 2014.
Struktura powierzchni.
Według danych z roku 2014 gmina Zator ma obszar 52 km², w tym:
Gmina stanowi 12,67% powierzchni powiatu.
Demografia.
Dane z 31 grudnia 2016:
Sołectwa.
Graboszyce, Grodzisko, Laskowa, Łowiczki, Palczowice, Podolsze, Rudze, Smolice, Trzebieńczyce.
Sąsiednie gminy.
Alwernia, Babice, Przeciszów, Spytkowice, Tomice, Wieprz

</doc>
<doc id="105063" url="https://pl.wikipedia.org/wiki?curid=105063" title="ATC (V01)">
ATC (V01)

Jest to część klasyfikacji anatomiczno-terapeutyczno-chemicznej:
Obejmuje ona alergeny:

</doc>
<doc id="105064" url="https://pl.wikipedia.org/wiki?curid=105064" title="ATC (V03)">
ATC (V03)

Jest to część klasyfikacji anatomiczno-terapeutyczno-chemicznej:
Obejmuje ona pozostałe środki lecznicze:

</doc>
<doc id="105065" url="https://pl.wikipedia.org/wiki?curid=105065" title="ATC (V04)">
ATC (V04)

Jest to część klasyfikacji anatomiczno-terapeutyczno-chemicznej:
Obejmuje ona środki diagnostyczne:

</doc>
<doc id="105067" url="https://pl.wikipedia.org/wiki?curid=105067" title="ATC (V06)">
ATC (V06)

Jest to część klasyfikacji anatomiczno-terapeutyczno-chemicznej:
Obejmuje ona preparaty do leczenia żywieniowego
Cechą szczególną tej grupy ATC jest brak nazw międzynarodowych dla preparatów do niej zaklasyfikowanych. 

</doc>
<doc id="105068" url="https://pl.wikipedia.org/wiki?curid=105068" title="ATC (V08)">
ATC (V08)

Jest to część klasyfikacji anatomiczno-terapeutyczno-chemicznej:
Obejmuje ona środki cieniujące:

</doc>
<doc id="105071" url="https://pl.wikipedia.org/wiki?curid=105071" title="Muzeum Pomorza Środkowego w Słupsku">
Muzeum Pomorza Środkowego w Słupsku

Muzeum Pomorza Środkowego w Słupsku (MPŚ) – muzeum z siedzibą w Słupsku, wpisane w Państwowym Rejestrze Muzeów pod numerem 23/135. Siedziba największej na świecie kolekcji dzieł Stanisława Ignacego Witkiewicza.
Historia.
Pierwsze muzeum w Słupsku rozpoczęło działalność w 1924 roku. Tradycję po niemieckich muzealnikach przejęli Polacy i w 1948 otworzyli muzeum przejmując po przedwojennym Heimatmuseum ponad 600 obiektów. Obecnie zbiory liczą ponad 30 000 muzealiów, a księgozbiór ponad 22 000 woluminów. Placówka posiada bogate i różnorodne zbiory: obiekty związane z historią Pomorza: sztukę dawną i współczesną, pamiątki po ostatnich mieszkańcach zamku, rzemiosło artystyczne, numizmaty oraz obiekty etnograficzne. Ponadto obejmuje zbiory specjalne: starodruki, kartografię i archiwalia. 
Muzeum to słynie z największej na świecie kolekcji prac Witkacego. Inicjatorem powstania kolekcji był wieloletni dyrektor muzeum i polski historyk sztuki Janusz Przewoźny.
Lokalizacje.
Muzeum Pomorza Środkowego mieści się w kompleksie budynków znajdujących się w centrum miasta:
W sezonie letnim (w każdą niedzielę lipca i sierpnia) muzeum organizuje na Rynku Rybackim w Słupsku (przed Spichlerzem Richtera) Jarmark Gryfitów, do którego atrakcji należą m.in.: handel starociami, numizmatami, książkami, wyrobami jubilerskimi z bursztynu oraz wyrobami bartniczymi, a także pokazy walk średniowiecznych i występy artystyczne.
Trzy oddziały muzeum w 2017 roku odwiedziło w minionym roku 85510 osób: 41080 skansen w Klukach, 22783 Muzeum Kultury Ludowej Pomorza w Swołowie i 21647 osób siedzibę główną.
Oddziały.
W skład muzeum wchodzą także dwa oddziały: Muzeum Wsi Słowińskiej w Klukach – skansen wsi słowińskiej w Klukach (na terenie Słowińskiego Parku Narodowego) oraz Muzeum Kultury Ludowej Pomorza w Swołowie.

</doc>
<doc id="105072" url="https://pl.wikipedia.org/wiki?curid=105072" title="Tokarnia (województwo małopolskie)">
Tokarnia (województwo małopolskie)

Tokarnia – wieś w Polsce, położona w województwie małopolskim, w powiecie myślenickim, w gminie Tokarnia. Siedziba gminy Tokarnia.
Położenie.
Miejscowość położona jest w dolinie dużego potoku Krzczonówka, który oddziela Beskid Makowski od Beskidu Wyspowego. Pola uprawne i zabudowania Krzczonowa znajdują się w dolinie potoku oraz wysoko podchodzą na północno-wschodnie i wschodnie stoki Zębalowej należącej do Beskidu Wyspowego, i południowe i zachodnie masywu Beskidu Makowskiego. Przez Tokarnię, wzdłuż Krzczonówki biegnie droga łącząca Pcim z Skomielną Czarną.
W latach 1975–1998 miejscowość położona była w województwie krakowskim. Nazwa miejscowości pochodzi od tokowiska cietrzewi (stąd cietrzew na tarczy herbu Tokarni).
Zarys historii.
We wsi znajdował się drewniany kościół Matki Boskiej Śnieżnej z XVIII wieku, przebudowany w XIX i XX wieku. Obecnie znajduje się on w skansenie w Zubrzycy Górnej.
4 grudnia 1944 hitlerowcy spacyfikowali wieś. W wyniku akcji śmierć poniosło 5 osób. Niemcy spalili 27 budynków.
Urodził się tu Mieczysław Józef Targowski-Tarnawa (ur. 1 stycznia 1891, zm. wiosną 1940 w Charkowie) - porucznik taborów Wojska Polskiego, kawaler Orderu Virtuti Militari, ofiara zbrodni katyńskiej.
Tokarnia obecnie.
Na zboczach Urbaniej Góry usytuowana jest tzw. "Kalwaria Tokarska" – cykl rzeźb wykonanych przez tutejszego kościelnego, Józefa Wronę, w latach 70. XX wieku. W Tokarni podczas Niedzieli Palmowej odbywa się procesja z palmami i figurą Chrystusa na osiołku.
W Tokarni funkcjonuje szkoła podstawowa im. Księdza Kardynała Stefana Wyszyńskiego.

</doc>
<doc id="105073" url="https://pl.wikipedia.org/wiki?curid=105073" title="Johann Gottlieb Fichte">
Johann Gottlieb Fichte

Johann Gottlieb Fichte (ur. 19 maja 1762 w Rammenau, zm. 29 stycznia 1814 w Berlinie) – jeden z trzech (obok Friedricha Schellinga i Georga Hegla) wielkich filozofów niemieckiego klasycznego idealizmu.
Życiorys.
Dzieciństwo i młodość.
Johann Gottlieb Fichte urodził się w wiosce Rammenau w Saksonii w 1762 r. Pochodził z ubogiej rodziny. Fundatorem jego edukacji był lokalny arystokrata, który wysłał Fichtego do renomowanej szkoły z internatem Pforta. Następnie zapisał się on na Uniwersytet w Jenie, później przeniósł się do Lipska. Jego intencją było uzyskanie dyplomu z teologii, nie ukończył jednak nigdy studiów, przerwał je w 1784 z powodów finansowych.
Po opuszczeniu uniwersytetu wyjechał do Szwajcarii, gdzie pracował jako prywatny nauczyciel. W tym czasie również docierały do niego liczne wieści o nadchodzącej Wielkiej Rewolucji Francuskiej, której zresztą był wielkim zwolennikiem. W 1790 roku powrócił do Lipska, gdzie również zarabiał udzielając korepetycji.
W Lipsku zetknął się z myślą Immanuela Kanta, co wywarło decydujący wpływ na jego poglądy filozoficzne. Pierwsza lektura "Krytyki czystego rozumu" nie wywarła na nim większego wrażenia, lektura "Krytyki praktycznego rozumu" miała natomiast determinujące znaczenie dla jego dalszego rozwoju. Zafascynowany filozofią Kanta przeniósł się na kilka miesięcy do Królewca, gdzie wykładał uwielbiany przez niego filozof. Został jednak przyjęty bez większego entuzjazmu. Aby wzbudzić względy Kanta, napisał w 1792 "Próbę krytyki wszelkiego objawienia". Spodobała się ona Kantowi i została wydana na początku roku 1793 przez tego samego wydawcę, który publikował także dzieła Kanta. Z nieznanych powodów książka została wydana bez umieszczenia imienia i nazwiska autora na okładce, a także bez przedmowy. Uznano ją za kolejną rozprawę Kanta. Sam filozof z Królewca sprostował ten błąd i wtedy nazwisko Fichtego stało się powszechnie znane.
W 1793 Fichte pracował w Gdańsku jako nauczyciel. Opublikował anonimowo kilka artykułów politycznych, w których bronił rewolucji francuskiej i demokracji. Pomimo tego, że artykuły były publikowane anonimowo, wiadomo było, że ich autorem był Fichte, przez co zyskał on sobie opinię „jakobina” i „radykała”. Z Gdańska przeniósł się ponownie do Szwajcarii, do Zurychu, gdzie zetknął się z pismami filozofa C.L. Reinholda, który również próbował rozwijać filozofię Kanta. Dzieła Reinholda wywarły duże wrażenie na Fichtem. Wpływ na jego myśl wywarły również poglądy: Salomona Majmona i Gottloba E. Schulze.
Okres jenajski (1794–1799).
W 1794 roku został profesorem filozofii na uniwersytecie w Jenie (Jena była wówczas miejscem, gdzie mieszkało wielu wybitnych artystów i filozofów; zob. romantyzm jenajski). Jego wykłady były niezwykle popularne. To właśnie w Jenie Fichte opracował najważniejsze zasady swojego systemu filozoficznego, który został przedstawiony w dziele „Teoria wiedzy”.
W 1798 Fichte opublikował artykuł „O podstawie naszej wiary w boskie panowanie nad światem”. Tekst ten był reakcją na pisma sympatyka filozofii Fichtego Friedricha Karla Forberga. W tekście Fichte stwierdzał, że religia nie posiada wartości samoistnej i sprowadza się jedynie do moralności; nie da się spekulatywnie dowieść istnienia Boga, a wiara jest jedynie arbitralnym przekonaniem. Tekst Fichtego wywołał oburzenie, anonimowy autor opublikował pamflet, w którym oskarżał Fichtego o ateizm i domagał się jego usunięcia z uniwersytetu. Wybuchła szeroka dyskusja na temat ateizmu Fichtego, jednym z ważnych głosów w debacie był tekst F.H. Jacobiego, który utożsamiał idealizm transcendentalny Fichtego i Kanta z „nihilizmem”. W konsekwencji tego sporu Fichte został zmuszony do rezygnacji ze stanowiska na uniwersytecie w Jenie w 1799 roku i przeniósł się do Berlina. Kontrowersję wywołaną przez tekst Fichtego określa się w literaturze jako: „spór o ateizm” (niem. "Atheismusstreit").
Okres berliński (1799–1814).
W 1800 r. Fichte opublikował „Powołanie człowieka”, które miało być pośrednią odpowiedzią na zarzuty Jacobiego, a także traktat polityczny „Zamknięte państwo handlowe”. Nie pracował wówczas na uczelni (w Berlinie nie było wtedy uniwersytetu), utrzymywał się z dochodów z publikacji książek i udzielania prywatnych lekcji. W Berlinie mieszkał aż do śmierci w 1814 roku, opuścił miasto na jeden semestr w 1805 r., gdy był zatrudniony na uniwersytecie w Erlangen.
Fichte publikował w tym okresie teksty polityczne, jednym z najważniejszych są „Mowy do narodu niemieckiego” (1808). Tekst jest zapisem wykładów wygłoszonych w okupowanym przez Francję Berlinie. Filozof podkreśla w nich, że Niemcy są narodem wyjątkowym, który posiada szczególną misję dziejową. Z tego względu Fichte jest uważany za jednego z pionierów niemieckiego nacjonalizmu.
W 1810 r., po otwarciu Uniwersytetu Berlińskiego został mianowany dyrektorem wydziału filozofii, a w 1811 r. wybrano go rektorem uniwersytetu.
Poglądy.
Najważniejszym pytaniem filozoficznym, które zaprzątało umysł Fichtego, było pytanie o to, w jaki sposób wolny podmiot może być jednocześnie determinowany przez prawa fizyczne. Pytanie to zostało zaczerpnięte od Kanta i Fichte zawsze podkreślał, że choć sama „litera” jego filozofii może odbiegać od myśli Kanta, to co do „ducha” jest jej wierna. Odpowiedź na pytanie, którą przedstawia Fichte, stwierdza, że wolność podmiotu jest pierwotna, a obiektywna konieczność i skończoność są warunkiem możliwości wolności. 
W swojej najważniejszej pracy: „Teorii wiedzy” (niem. "Wissenschaftslehre"), przedstawił uzasadnienie idealizmu transcendentalnego. Polemizując z Kantem, Fichte odrzucał możliwość istnienia rzeczywistości niezależnej od poznającego podmiotu (tzw. rzeczy samej w sobie). Pojęcie „teorii wiedzy” jest nie tylko tytułem książki Fichtego, ale też nazwą całego jego projektu filozoficznego, jego zdaniem „filozofia” powinna być zastąpiona właśnie teorią wiedzy. Zadaniem teorii wiedzy miałoby być uzasadnienie jedności poznania teoretycznego i praktycznego.

</doc>
<doc id="105076" url="https://pl.wikipedia.org/wiki?curid=105076" title="Czarownica">
Czarownica

Czarownica – osoba, w niektórych wierzeniach ludowych kobieta, zajmująca się czarną magią, kojarzona z siłami nieczystymi – często z szatanem. W folklorze pojawiają się także dobre czarownice, które zajmują się białą magią.
W chrześcijańskich wierzeniach ludowych przyjmowano, że zdolność czarowania nabywa się przez podpisanie umowy z szatanem. Wiara w czary występuje w mniejszym lub większym zasięgu we wszystkich religiach pozachrześcijańskich, a jako jeden ze składników na marginesie chrześcijańskich wierzeń ludowych: przekonanie o możliwości czarów i lęk przed nimi są bardziej rozpowszechnione niż ich wykonywanie.
Pojęcie „czarostwo” pojawiło się dopiero pod koniec średniowiecza, a skutecznym instrumentem, za sprawą którego wiara w czarostwo i czarownice się rozprzestrzeniła, szczególnie wśród prostego ludu, były kazania. "Młot na czarownice" upowszechnił wśród elity duchowej i świeckiej pojęcie czarostwa i stereotyp czarownicy – kobiety. Wcześniejsza literatura rzadko wskazywała na kobiety jako szczególnie skłonne do czarów, dopiero ta książka i późniejsze prace uczyniły z tego reguły.
Obecnie wyznawcy religii Wicca uważają się za kontynuację „starożytnych” kultów czarownic. 
Procesy o czary.
W kulturze chrześcijańskiej, czarownika – wiedźmę uważano za osobę złą i znienawidzoną, toteż często o czary lub o przynależność do wiedźm oskarżano nieprzyjaciół, rywali, nielubianych krewnych i powinowatych, ludzi niewygodnych.

</doc>
<doc id="105078" url="https://pl.wikipedia.org/wiki?curid=105078" title="Elemka">
Elemka

Elemka – polski żaglowiec z lat 1934–1938 – pięciomasztowy szkuner. Imię jest skrótowcem nazwy armatora – LMK.
Historia.
Zbudowany w 1918 roku w Kanadzie jako żaglowiec towarowy pod nazwą „Cap Nord”. Statek był od początku pechowy – zbudowany dla armatora francuskiego nie został wykupiony i do 1922 roku pływał pod brytyjską banderą, pozostając w posiadaniu właścicieli stoczni. Po przejściu pod banderę duńską prawie nie pływał z uwagi na problemy z silnikami. Przez wiele lat stał zacumowany w Kilonii, gdy w sierpniu 1934 roku zakupiła go polska Liga Morska i Kolonialna.
Żaglowiec miał pływać m.in. do portów Afryki Zachodniej w celu propagowania handlu zamorskiego i szukania nowych rynków zbytu, jednocześnie pełniąc rolę jednostki szkolnej. W rejsie z Kilonii do Gdyni uległ awarii i do końca marca 1935 roku przechodził remont w Stoczni Gdańskiej. 8 maja 1935 został oddany do służby i pod dowództwem kpt. T. Szczygielskiego odbył podróż do Aleksandrii i Jafy, przy czym okazał swoją całkowitą nieprzydatność dla założonych celów. Od czerwca 1936 służył jako młodzieżowa baza szkoleniowa, m.in. dla ZHP.
Na żaglowcu pływał malarz marynista Michał Leszczyński.
W 1938 został zakupiony przez amerykańskiego armatora komandora S.M. Rissa z zamierzeniem wykonania rejsu dookoła świata pod nową nazwą „Andromeda”. Pomysł ten nie został zrealizowany i statek przebudowano ponownie na żaglowiec handlowy. Wyremontowany statek, załadowany w Królewcu i przygotowany do rejsu po wodach Ameryki Południowej został sprzedany na licytacji 8 lutego 1939 roku. Nowym nabywcą był niemiecki Związek Armatorów Hamburskich i pod nazwą „Kapitan Hilgendorf” stał się stacjonarnym statkiem szkoleniowym dla młodzieży w Hamburgu.
W okresie II wojny światowej statek służył Kriegsmarine jako hulk szkolny i uległ dewastacji. Po 1947 powstał projekt przekształcenia go w pływający hotel, jednak po ucięciu 2 masztów w 1949 dalej eksploatowany był jako lichtuga morska pod nazwą „Cornelia”. Dawny żaglowiec holowany przez holownik „Corsar” woził węgiel pomiędzy niemieckimi portami na Bałtyku. W 1950 „Cornelia” osiadła na mieliźnie na skutek awarii. W roku 1951 ostatecznie rozebrano statek na opał w Lubece, według innych źródeł pływał jako lichtuga do 1953.

</doc>
<doc id="105080" url="https://pl.wikipedia.org/wiki?curid=105080" title="Order Krzyża Grunwaldu">
Order Krzyża Grunwaldu

Order Krzyża Grunwaldu (do 1960 Order „Krzyż Grunwaldu”) – polskie wysokie wojskowe odznaczenie państwowe okresu PRL.
Order Krzyża Grunwaldu został ustanowiony w listopadzie 1943 roku przez Dowództwo Główne Gwardii Ludowej, a zatwierdzony jako order państwowy 20 lutego 1944 roku uchwałą Krajowej Rady Narodowej. Następnie zatwierdzony dekretem PKWN z 22 grudnia 1944 i ustawą z 17 lutego 1960. W 1992 r. nadawanie orderu uznano za zakończone i nie przyjęto go do aktualnego systemu polskich odznaczeń.
Historia.
Wprowadzenie orderu wiąże się z rozwojem komunistycznego ruchu oporu w Polsce w 1943 roku, nie podporządkowującego się polskiemu rządowi emigracyjnemu. Aby wyróżnić uczestników walk tego ruchu oporu, początkowo, 15 lipca 1942, wprowadzono trzystopniowe pisemne pochwały Dowództwa Głównego Gwardii Ludowej. W maju 1943 roku jednakże szef Sztabu Głównego GL płk Franciszek Jóźwiak „Witold” podjął inicjatywę wprowadzenia nowego, własnego odznaczenia bojowego. Po zaakceptowaniu tego pomysłu przez kierownictwo Polskiej Partii Robotniczej, podjęto działania nad jego wprowadzeniem.
Na posiedzeniu Sztabu Głównego GL PPR i Komitetu Centralnego PPR 8 listopada 1944, w mieszkaniu sierż. Jerzego Kilanowicza ps. „Maciek” przedstawiono kilka pomysłów:
Zwyciężył pomysł Korczyńskiego, że odznaczenie ma nawiązywać do walki z teutonizmem i zwycięstwa pod Grunwaldem w 1410 roku. Odznaczenie początkowo nazwane zostało: order „Krzyż Grunwaldu”, a od 1960 ostatecznie przyjęło nazwę: Order Krzyża Grunwaldu. Ustalono, że order ten będzie posiadał trzy klasy i będzie nadawany za czyny bohaterskie w walce zbrojnej z okupantem niemieckim o Wolność i Niepodległość Polski. Pracujący wówczas w Sztabie Głównym Gwardii Ludowej gen. Michał Żymierski ps. „Rola” (późniejszy Naczelny Dowódca Armii Ludowej) odpowiedzialny za prace nad odznaczeniem z góry odrzucił odnowienie orderu Virtuti Militari oraz Krzyża Walecznych (notabene odnowione przez dowództwo 1 Korpusu Polskich Sił Zbrojnych w Związku Radzieckim) z powodu istnienia kapituł w Londynie oraz chęci stworzenia nowego odznaczenia dla nowej Polski, które miało przyjąć formę orderu. Żymierski popierał podział Krzyża Grunwaldu na pięć klas podobnie jak Virtuti Militari (schemat Legii Honorowej) w celu większej możliwości nagradzania partyzantów i konspiratorów. Spotkało się ze sprzeciwem Jóźwiaka, który uznał to za niepotrzebne zamieszanie ograniczając order do trzech klas.
Pierwszy regulamin orderu z listopada 1943 określił, że zastępczo zamiast odznaki odznaczony będzie otrzymywał dyplom z opisem zasług, za które otrzymał odznaczenie, a jako znak zastępczy tego orderu nadawano wstążki koloru biało-czerwonego o odpowiednich wymiarach dla Orderu „Krzyż Grunwaldu”:
W regulaminie ustalono, że gwardzista odznaczony Krzyżem Grunwaldu otrzymywał awans do stopnia wojskowego kaprala, a sierżant do stopnia podporucznika.
W dniu 25 grudnia 1943 roku w organie prasowym GL Gwardzista opublikowano rozkaz Dowództwa Głównego Gwardii Ludowej datowany na dzień 1 stycznia 1944 roku, w którym ustanowiono order i jego statut i nadano pierwsze 30 Orderów „Krzyż Grunwaldu”, otrzymali je między innymi: mjr Grzegorz Korczyński, kpt. Władysław Skrzypek, kpt. Andrzej Flis, ppor. Edward Gronczewski.
Rozkazem Dowództwa Głównego Armii Ludowej oraz Krajowej Rady Narodowej, w 1944, Krzyżami Grunwaldu odznaczono 132 ludzi: 123 klasą trzecią rozkazem Dowództwa Głównego, 7 klasą trzecią rozkazem KRN i 2 klasą pierwszą. Trzecią klasą odznaczono także trzy brygady partyzanckie z Obwodu III AL – im. Ziemi Kieleckiej, Ziemi Kieleckiej „Świt” i im. gen. Józefa Bema. W 1944 nie nadano żadnego krzyża klasy drugiej.
Uchwałą Krajowej Rady Narodowej z dnia 20 lutego 1944 oficjalnie ustanowiono order „Krzyż Grunwaldu” jako odznaczenie państwowe oraz ustalono jego tymczasowy statut. W uchwale tej sprecyzowano, że order Krzyża Grunwaldu w poszczególnych klasach nadaje się za:
W uchwale określono, że Krzyż Grunwaldu I klasy nadaje Krajowa Rada Narodowa na wniosek Prezydium Krajowej Rady Narodowej lub Dowództwa Głównego Armii Ludowej, a klasy II i III Dowództwo Główne Armii Ludowej na wniosek niższych dowództw. W uchwale utrzymano prawo do awansu na wyższe stopnie; nadal oznaką nadania Krzyża Grunwaldu miała być wstążka koloru biało-czerwonego z tym, że po bokach dodano zielone paski.
W dniu 22 grudnia 1944 roku dekret Polskiego Komitetu Wyzwolenia Narodowego o orderach, odznaczeniach oraz medalach potwierdził „Krzyż Grunwaldu” jako odznaczenie należące do polskiego systemu odznaczeń państwowych, nadawane na warunkach określonych w uchwale KRN. Dekretem tym przyznano odznaczonym Krzyżem Grunwaldu te same przywileje, co kawalerom Orderem Wojennym Virtuti Militari, nadto określono, że każdy odznaczony Krzyżem Grunwaldu, ma prawo do niezwłocznego awansu o jeden stopień. Ustalono też, że Krzyż Grunwaldu klasy II i III w okresie wojny może nadawać w imieniu Krajowej Rady Narodowej Naczelny Dowódca Wojska Polskiego (klasy I – jedynie Prezydium KRN). Przy czym, Naczelny Dowódca Wojska Polskiego w grudniu 1944 roku upoważnił dowódców armii do nadawania Krzyża Grunwaldu III klasy szeregowym, podoficerom i oficerom do dowódcy batalionu lub dywizjonu włącznie.
Do końca 1945 nadano 27 Krzyży Grunwaldu I klasy, 61 II klasy i 2593 III klasy.
Po uchwaleniu Małej Konstytucji, prawo do nadawania Krzyża Grunwaldu przeszło na Radę Państwa. Wniosek miał być sporządzany na piśmie z dokładnym opisem czynu, za który miał być przyznane odznaczenie. Order ten został następnie ujęty w ustawie z dnia 17 lutego 1960 o orderach i odznaczeniach, pod nową nazwą Orderu Krzyża Grunwaldu, jako order wojenny, stanowiący nagrodę za wybitne zasługi bojowe lub w dziele utworzenia i rozwoju Sił Zbrojnych Polski Ludowej, bez szczegółowo określonych kryteriów nadawania.
Łącznie w latach 1943–1983 nadano ogółem 5738 Krzyży Grunwaldu i Orderów KG, w tym:
Order nie był nadawany od 1987. Z dniem 23 grudnia 1992 uznano nadawanie OKG za zakończone, podobnie jak większości innych odznaczeń wojennych nadawanych za dotychczasowe zasługi. Order Krzyża Grunwaldu nie został przyjęty do aktualnego polskiego systemu odznaczeń państwowych.
W 2000 roku część kawalerów Orderu i weteranów powołała Stowarzyszenie Kawalerów Orderu Wojennego Krzyża Grunwaldu mające na celu przywrócenie statusu i miejsca Orderu Krzyża Grunwaldu w polskim systemie odznaczeń oraz przywrócenie obywatelskiej czci należnej kawalerom tego orderu. We władzach tego stowarzyszenia znaleźli się m.in. gen. bryg. Edward Dysko, gen. dyw. Jan Czapla, gen. dyw. Teodor Kufel, prof. Ryszard Nazarewicz, Jan Ptasiński.
Odznaka.
Zaprojektowanie odznaki orderu Dowództwo Gwardii Ludowej powierzyło mjr. Stanisławowi Nowickiemu „Felkowi”, który był naczelnym redaktorem konspiracyjnego organu GL „Gwardzista” i członkiem Sztabu Głównego Gwardii Ludowej. Opracował on wstępny wzór odznaki w formie krzyża z dwoma mieczami – symbolem zwycięstwa nad Krzyżakami w bitwie pod Grunwaldem. W drugiej połowie 1944 roku ostateczną wersję orderu opracował artysta plastyk Mieczysław Berman. Odznaki były początkowo wykonywane w moskiewskiej mennicy w ZSRR, poczynając od marca 1945.
Odznaka ta ma formę równoramiennego krzyża; w klasie I wykonany ze złota o wymiarach 55 × 55 mm, w II i III klasie srebrzone o wymiarach 45 × 45 mm (produkowane po 1960 roku ordery w tych klasach były wykonane ze srebra zgodnie z ustawą z dnia 17 lutego 1960 roku). Ramiona krzyża są obramowane z wyjątkiem rewersu klasy III, w klasie I i II obramowanie jest złote, a w klasie III srebrne. W środku krzyża umieszczono trójboczną tarczę w obramowaniu. Na awersie orderu na tarczy umieszczone są dwa miecze skierowane ostrzami w dół, na rewersie na tarczy jest w trzech wierszach napis 1410 / KG / 1944. Miecze i napisy w klasie I i II są złocone, a w III klasie srebrne.
Wstążka Orderu Krzyża Grunwaldu jest szerokości 35 mm, koloru czerwonego z zielonymi paskami o szerokości 2 mm po bokach i białym paskiem o szerokości 7 mm pośrodku.
Order Krzyża Grunwaldu był czwartym co do starszeństwa polskim odznaczeniem okresu Polski Ludowej. Noszono go na lewej stronie piersi, w kolejności, od prawej:
Od 1992 noszony jest w kolejności po aktualnych orderach państwowych, a przed pozostałymi odznaczeniami.
Odznaczeni.
Łącznie przyznano 5736 Orderów Krzyża Grunwaldu, Stefan Oberleitner podaje liczbę 5481 w latach 1943–1987 w tym:
Ponadto nadawano Krzyż Grunwaldu także zbiorowościom i tak w latach 1943–1983 nadano takich odznaczeń łącznie 207, w tym I klasy – 8, II klasy – 58 i III klasy – 141. Odznaczono nimi 36 jednostek wojskowych, 2 uczelnie wojskowe, 3 brygady partyzanckie, 1 jednostka MSW, 3 komendy MO. Miejscowości otrzymywały Krzyż Grunwaldu głównie za pomoc dla partyzantów GL/AL lub organizowanie ruchu oporu.
W 1985 Order Krzyża Grunwaldu II klasy otrzymał Związek Harcerstwa Polskiego, w hołdzie dla bohaterstwa i męstwa harcerzy polskich, w uznaniu szczególnych zasług w walce z niemieckim okupantem.
Jednostki wojskowe, które otrzymały Krzyż Grunwaldu:
Miejscowości, które otrzymały Krzyż Grunwaldu:
Krzyż Grunwaldu I klasy otrzymały:
Krzyż Grunwaldu II klasy otrzymały:
Ponadto Krzyż Grunwaldu II klasy w 1971 przyznano "Dzieciom-Ofiarom hitlerowskiego ludobójstwa" z obozu przy ul. Przemysłowej w Łodzi.
Krzyż Grunwaldu III klasy otrzymały:
1946:
Dalsze lata:

</doc>
<doc id="105081" url="https://pl.wikipedia.org/wiki?curid=105081" title="Zamek Książąt Pomorskich">
Zamek Książąt Pomorskich



</doc>
<doc id="105082" url="https://pl.wikipedia.org/wiki?curid=105082" title="Dirt jumping">
Dirt jumping

Dirt jumping, dirt – dyscyplina rowerowa, która polega na wykonywaniu skoków i różnych ewolucji w powietrzu na specjalnie przygotowanym torze z zastosowaniem rowerów BMX lub MTB. Początki dirtu sięgają lat 70. w USA. 
Rower dirtowy najczęściej nie posiada amortyzacji tylnego koła i jest hybrydą BMX i MTB. Ramy w tych rowerach są sztywne oraz bardzo wytrzymałe, zwykle w rozmiarach 12–15", by umożliwić niektóre triki, np. Tailwhip. Rowery do skoków posiadają głównie amortyzację przedniego koła (nie dotyczy BMX) o skoku amortyzatora ok. 80–130 mm.

</doc>
<doc id="105083" url="https://pl.wikipedia.org/wiki?curid=105083" title="Kluski śląskie">
Kluski śląskie

Kluski śląskie (kluski białe, biołe, guminowe, gumione, kartofelmelklezy, gumiklyjzy) – rodzaj klusek ziemniaczanych przygotowanych z gotowanych ziemniaków i mąki ziemniaczanej, formowane w mocno spłaszczone kulki z wgłębieniem, gotowane w osolonym wrzątku.
Kluski śląskie wpisane są na "Listę produktów tradycyjnych" województwa opolskiego oraz osobno śląskiego. Są popularną potrawą na Dolnym i Górnym Śląsku.
Charakterystyka.
Kluski śląskie przygotowuje się z ugotowanych ziemniaków połączonych w stosunku objętościowym 4:1 lub 3:1 z mąką ziemniaczaną z dodatkiem soli (do smaku). Opcjonalnie dodaje się także surowe jajka. Najczęściej gotowe kluski mają około 4-5 cm szerokości i 2,5 cm wysokości. W zależności od użytego gatunku ziemniaków i koloru żółtka jajka, przyjmują barwę białokremową, lekko żółtą a nawet koloru żółtka.
Wgłębienie w klusce oprócz funkcji dekoracyjnej spełnia rolę miejsca, w którym zatrzymuje się podany z potrawą sos. „Dziurka” pomaga także równomiernie ugotować kluski.
Jeszcze gorące, ugotowane ziemniaki przeciska się przez praskę lub mieli w maszynce po czym łączy z pozostałymi składnikami. Z wyrobionego ciasta formuje się wałek, który następnie kraja się na kawałki, którym następnie nadaje się pożądane kształty. Charakterystyczną „dziurkę” robi się palcem. Uformowane w ten sposób kluski gotuje się w osolonej wodzie.
Sposób podawania.
Kluski śląskie podaje się zwłaszcza jako dodatek do pieczonych dań mięsnych z sosem (na Górnym Śląsku zwłaszcza z roladami) lub przyrządzanej na rozmaite sposoby kapusty. Występują także jako danie podstawowe, okraszone stopioną słoniną. Kluski śląskie można podawać również na słodko z dodatkiem śmietany i cukru, bądź dżemu.
Na Górnym Śląsku, gdzie znane są kluski białe i czarne, podawane są one do obiadu na osobnych półmiskach.

</doc>
<doc id="105088" url="https://pl.wikipedia.org/wiki?curid=105088" title="InuYasha">
InuYasha

 – shōnen-manga autorstwa Rumiko Takahashi, wydawana w czasopiśmie „Shūkan Shōnen Sunday” wydawnictwa Shōgakukan w latach 1996–2008.
Na podstawie mangi powstały dwie serie anime wyprodukowane przez studio Sunrise. Z serią związane są także cztery filmy pełnometrażowe oraz odcinek OVA, gry wideo, light novel i spektakle.
W Polsce manga ukazała się częściowo nakładem wydawnictwa Egmont. Licencję na wydanie mangi wykupiło także JPF, które wyda ją od 2020 roku w 30-tomowym wydaniu zbiorowym. 
Opis fabuły.
15-letnia Kagome Higurashi, mieszkająca we współczesnym Tokio, przenosi się do Japonii okresu sengoku, gdy zostaje wciągnięta przez do starej studni na terenie rodzinnej posiadłości. Tam spotyka pół człowieka, pół psiego demona InuYashę. Gdy yōkai próbuje odebrać znajdujący się w ciele Kagome posiadający ogromną moc Klejnot Czterech Dusz, Kagome przypadkowo rozbija klejnot na wiele odłamków, które rozlatują się po całej Japonii. InuYasha i Kagome decydują się podróżować razem w celu odnalezienia odłamów, zanim yōkai Naraku zbierze je wszystkie. W trakcie podróży dołączają do nich inni bohaterowie – Shippo, Miroku, Sango i Kirara.
Manga.
Autorką mangi "InuYasha" jest Rumiko Takahashi, która zajęła się jej tworzeniem po zakończeniu prac nad poprzednim tytułem, "Ranma ½". Kolejne rozdziały ukazywały się w czasopiśmie „Shūkan Shōnen Sunday” od 27 listopada 1996 roku. Ostatni rozdział ukazał się w tym magazynie 18 czerwca 2008 roku.
Rozdziały zostały zebrane w 56 "tankōbonach" wydanych przez wydawnictwo Shōgakukan od 18 kwietnia 1997 do 18 lutego 2009 roku.
W 2013 roku Takahashi opublikowała specjalny epilog, który został opublikowany w „Shūkan Shōnen Sunday” w ramach antologii przygotowanej przez twórców komiksów w ramach akcji pomocowej dla obszarów poszkodowanych podczas trzęsienia ziemi w Tōhoku w 2011 roku.
W latach 2013-2015 wydawnictwo wydało mangę także w zbiorczym, 30-tomowym wydaniu.
Manga "InuYasha" została sprzedana w ponad 45 milionach egzemplarzy w Japonii.
W Polsce pierwsze 23 tomy zostały wydane przez wydawnictwo Egmont.
Anime.
Powstawanie adaptacji mangi w formie anime zostało ogłoszone 19 czerwca 2000 roku. Produkcją serii zajęło się studio Sunrise. Za produkcję serii odpowiadali Michihito Suwa oraz Hideyuki Tomioka. Za reżyserię odpowiadał Masashi Ikeda, za projekt postaci Yoshihito Hishinuma, dyrektorem artystycznym był Shigemi Ikeda. Za scenariusze odpowiada Katsuyuki Sumisawa.
Seria miała swoją premierę na kanałach Nihon i Yomiuri TV od 16 sierpnia 2000 roku w każdy poniedziałek aż do września 2004.
"Inuyasha: Kanketsu-hen".
22 lipca 2009 roku w 34. numerze czasopisma "Shūkan Shōnen Sunday" oficjalnie ogłoszono powstawanie adaptacji, zatytułowanej , która miałaby objąć tomy mangi 36-56. Serię wyprodukowała ta sama ekipa produkcyjna co pierwszą serię anime, do swoich ról powróciła także obsada. Emisja serialu odbyła się na kanale YTV.
Anime było emitowane od 3 października 2009 roku, a także emitowane z angielskimi napisami z opóźnieniem względem kanału YTV za pośrednictwem strony internetowej należącej do Viz Media oraz na platformie Hulu.
Seria została później wydana na siedmiu płytach DVD wydawanych od 23 grudnia 2009 do 23 czerwca 2010 roku.
Filmy.
Na podstawie serii powstały cztery filmy pełnometrażowe. Ich scenariusze napisała Katsuyuki Sumisawa, która wcześniej tworzyła scenariusze także do serii telewizyjnej.
W Japonii filmy zarobiły łącznie 20 milionów dolarów w box office.
W Ameryce Północnej DVD z filmem "Inuyasha: Jidai o koeru omoi" w okresie od 7 września do 14 października 2004 został sprzedany w ponad kopiach. Do 18 listopada 2004 roku amerykański wydawca Viz sprzedał łącznie milion płyt DVD związanych z serią "Inuyasha".
Original video animation.
30-minutowy odcinek OVA, zatytułowany , miał swoją premierę 30 lipca 2008 roku podczas otwarcia wystawy rysunków Rumiko Takahashi prezentowanych w centrum handlowym Matsuya Ginza w dzielnicy Ginza w Tokio. Jego powstawanie zostało wcześniej ogłoszone przez producenta Michihiko Suwę 9 lipca 2008 na swoim autorskim blogu. Do swych ról powróciła obsada głosowa znana z serii anime i filmów, która 8 lipca 2008 roku nagrała dialogi do odcinka.
Odcinek ten został później wydany w Japonii 10 października 2010 roku na DVD i Blu-ray.
Ścieżka dźwiękowa.
Trzy single typu "character songs" zostały wydane 3 sierpnia 2005. Zostały one zatytułowane kolejno wykonywane przez Kappeia Yamaguchi (jako Inuyasha) oraz Satsuki Yukino (Kagome), wykonywane przez Kōjiego Tsujitani (Miroku) oraz Hōko Kuwashimę (Sango) i Kumiko Watanabe (Shippo), oraz wykonywane przez Kena Naritę (Sesshomaru), Yuichi Nagashimę (Jaken) oraz Mamiko Noto (Rin). Single pojawiły się na liście Oriconu kolejno na 63., 76. i 79. miejscu. Trzy kolejne single zawierające "character songs" zostały wydane 25 stycznia 2006. Zostały one zatytułowane kolejno wykonywany przez Toshiyuki Morikawę (jako Naraku), wykonywany przez Satsuki Yukino (jako Kagome Higurashi) oraz wykonywane przez Takeshi Kusao (Bankotsu) i Ai Orikasę (Jakotsu). Single pojawiły się na liście Oriconu kolejno na 130., 131. oraz na 112. miejscu.
24 marca 2010 roku został wydany album kompilacyjny, zatytułowany , zawierający 18 utworów, w tym utwory służące jako czołówki, endingi oraz utwory ze ścieżki dźwiękowej. Album zajął 20. miejsce na liście sprzedaży Oriconu i utrzymał się na niej przez 7 tygodni.
Spin-off.
8 maja 2020 roku Viz Media ogłosiło powstawanie animowanego spin-offu serii, zatytułowanego . Reżyserem serii jest Teruo Sato, a scenarzystą Katsuyuki Sumisawa, za projekt postaci odpowiada Yoshihito Hishinuma, a muzykę skomponował Kaoru Wada. Studio Sunrise jest odpowiedzialne za animację. 
Seria opowiada o przygodach córek Sesshomaru i Inuyashy. Bliźniaczki Towa i Setsuna zostają rozdzielone z powodu pożaru lasu; w trakcie gdy Setsuna szuka siostry, Towa przypadkowo przechodzi przez tunel, którym dostaje się do współczesnej Japonii, gdzie zostaje wychowana przez brata Kagome. Gdy Towie udaje się wrócić do czasów feudalnych, odnajduje Setsunę, ale okazuje się, że straciła ona wszystkie wspomnienia o swojej siostrze i pracuje jako pogromca demonów dla Kohaku. Razem z Morohą, córką Inuyashy, w trójkę podróżują przez czas, by odnaleźć zagubioną przeszłość.
Spektakle.
W kwietniu i maju 2000 roku oraz w styczniu i lutym 2001 roku "Inuyasha" była wystawiana w formie spektaklu. Oba cykle zostały wyreżyserowane przez Masashi Todayamę i wyprodukowane przez Hidenori Inoue; główne role odegrali w nich Atsuhiro Satō i Kyōko Tōyama.
4 lutego 2017 roku w magazynie „Shūkan Shōnen Sunday” ogłoszona została adaptacja mangi w formie spektaklu, w którym główne role odgrywają Yutaka Kyan z Golden Bomber jako Inuyasha oraz Yumi Wakatsuki z Nogizaka46 jako Kagome. Sztuka była wystawiana w The Galaxy Theatre w Tokio w dniach 6-15 kwietnia 2017 roku. Nagranie tego spektaklu zostało później wydane na DVD; w pierwszym tygodniu zostało sprzedane w egzemplarzach zajmując 9. miejsce w rankingu najchętniej kupowanych płyt tego tygodnia.
Gry.
Na podstawie serii powstały trzy gry wideo wyprodukowane przez WonderSwan, zatytułowane kolejno (wydana 2 listopada 2001 roku), (wydana 27 lipca 2002 roku), oraz (wydana 16 listopada 2002 roku).
Kolejna gra, zatytułowana , została wydana na konsolę Game Boy Advance 23 stycznia 2003 w Japonii.
Na konsole PlayStation wydano dwie gry: pierwsza z nich, z gatunku RPG, została zatytułowana i wydana 26 grudnia 2001, natomiast druga, zatytułowana to bijatyka wydana 4 grudnia 2002 roku. Obie gry zostały wydane w dwóch edycjach - zwykłej i limitowanej. Wyprodukowano także dwie gry na PlayStation 2, zatytułowane kolejno (RPG wydane 17 marca 2004) oraz (bijatyka wydana 15 czerwca 2005).
Ponadto wydana została gra RPG, dostępna wyłącznie w angielskiej wersji językowej, zatytułowana "Inuyasha: Secret of the Divine Jewel", która została wydana na Nintendo DS 23 stycznia 2007 roku.
Inuyasha pojawia się także w crossoverowej grze wideo jako postać grywalna.
Light novel.
Związana z serią jest także light novel, napisana przez Tomoko Komparu z ilustracjami Rumiko Takahashi. Pojedynczy tom został wydany przez Shōgakukan 10 grudnia 2004 roku.
Kontrowersje.
Chińska seria telewizyjna, zatytułowana "Língzhū" (灵珠), zawiera bardzo podobne motywy do "Inuyashy" do tego stopnia, że została przez widzów oskarżona o plagiat.
Odbiór.
W corocznym sondażu "Anime Grand Prix" przeprowadzonym wśród swoich czytelników przez czasopismo „Animage”, anime pojawiło się na liście najlepszych produkcji kilkakrotnie, a w 2002 roku zajęło w nim 2. miejsce. Stacja TV Asahi w 2006 roku przeprowadziła w Japonii sondę internetową pytając o najlepszą serię anime. Seria "InuYasha" zajęła 20. miejsce na 100.
Mania Entertainment umieścił serię anime na liście serii, które wymagają rebootu ze względu na nadmierną schematyczność odcinków.
Oceny krytyków.
Momoko z serwisu tanuki.pl przyznała mandze ocenę 10/10 i wypowiedziała się, że „to tytuł, który poleciłabym praktycznie każdemu. (...) Nastrój panujący w komiksie sprawia, że nadaje się zarówno dla chłopaków, jak i dla dziewczyn.”.
Zegarmistrz z serwisu tanuki.pl przyznał anime ocenę 9/10 uznając anime za godne polecenia i obowiązkową pozycję zarówno dla fanów fantasy jak i osób nie przepadających za tym gatunkiem, wskazując, że seria „nie męczy dołującym klimatem czy pseudofilozoficznymi rozważaniami nad kondycją moralną i losem ludzkości, jakie serwują nam inne produkcje, a przy tym w wielu miejscach zachwyca pomysłowością”. Krytykował jednak serię za (zwłaszcza pod koniec) rozwleczoną akcję i brak należytego zakończenia. Alexander Harris z Anime News Network określił serię anime jaką interesującą, pełną bardzo brutalnej akcji opowieść fantasy, pełną fajnych postaci do których można się przywiązać.
moshi_moshi z serwisu tanuki.pl przyznał kontynuacji 9/10 pisząc, że „Wśród zalewu kiepskich kontynuacji, ta świeci wyjątkowo jasnym blaskiem. Jest niewiele produkcji, które utrzymują równie wysoki poziom od początku do końca, a "InuYasha Kanketsu­‑hen" zdecydowanie się to udało. Serial nie tylko pozostał wierny oryginałowi i pierwszej części, ale poszedł krok dalej, rozwijając osobowości bohaterów i relacje między nimi”.

</doc>
<doc id="105092" url="https://pl.wikipedia.org/wiki?curid=105092" title="Andreas Widhölzl">
Andreas Widhölzl

Andreas Widhölzl (ur. 14 października 1976 w St. Johann in Tirol) – austriacki skoczek narciarski, trzykrotny medalista olimpijski, trzykrotny medalista mistrzostw świata, trzykrotny medalista mistrzostw świata w lotach, trzykrotny medalista mistrzostw świata juniorów, zwycięzca 48. Turnieju Czterech Skoczni, Turnieju Nordyckiego i Letniego Grand Prix w skokach oraz zdobywca Pucharu KOP, trener.
W latach 2014 – 2018 był asystentem Heinza Kuttina w reprezentacji Austrii w skokach. Od 30 marca 2018 do 30 marca 2020 trener kadry B Austrii.
31 marca 2020 roku został głównym trenerem kadry austriackiej mężczyzn.
Przebieg kariery.
Swoją karierę rozpoczął w wieku 10 lat w klubie SC Fieberbrunn, którego barwy reprezentował do końca kariery. W Pucharze Świata zadebiutował w sezonie 1992/1993, zajmując 24. miejsce w konkursie w Innsbrucku 3 stycznia 1993. Trzy dni później, w Bischofshofen zajął 28. miejsce i ponieważ w tych startach nie wywalczył punktów Pucharu Świata (do sezonu 1992/1993 obowiązywała inna punktacja za miejsca w konkursach Pucharu Świata), to nie został uwzględniony w klasyfikacji generalnej. W marcu 1993 wystartował na mistrzostwach świata juniorów w Harrachovie, gdzie zdobył srebrne medale zarówno w konkursie indywidualnym, jak i drużynowym. W sezonie 1993/1994 ani razu nie pojawił się w konkursach Pucharu Świata, wystąpił jednak na mistrzostwach świata juniorów w Breitenwang, gdzie wraz z kolegami z reprezentacji wywalczył brązowy medal w konkursie drużynowym.
Pierwsze punkty zawodów pucharowych zdobył na początku sezonu 1994/1995, 10 grudnia 1994 w Planicy, gdzie zajął 24. miejsce. W większości swoich startów w tym sezonie punktował, dwukrotnie plasując się w czołowej dziesiątce. Jego najlepszym indywidualnym wynikiem tergo sezonu było siódme miejsce w Sapporo (21 stycznia 1995). W marcu 1995 wziął udział w mistrzostwach świata w Thunder Bay, gdzie indywidualnie zajął 26. miejsce na normalnej skoczni oraz 44. miejsce na dużej. Wystąpił także w konkursie drużynowym na dużej skoczni, gdzie był najsłabszym zawodnikiem reprezentacji Austrii. Jego skoki (87,0 m i 93,5 m) w dużym stopniu przyczyniły się do tego, że Austriacy zajęli zaledwie szóste miejsce. W klasyfikacji generalnej tego sezonu zajął 26. miejsce.
Pierwszy raz na podium stanął w drugiej połowie sezonu 1995/1996, 17 lutego 1996 w Iron Mountain, gdzie zajął drugie miejsce, ustępując tylko Jensowi Weißflogowi. Parę dni wcześniej zajął 11. miejsce na mistrzostwach świata w Lotach w Tauplitz. Drugie miejsce w Iron Mountain było jego jedynym podium w tym sezonie, ale oprócz tego startu jeszcze pięciokrotnie zajmował miejsca w czołowej dziesiątce, dzięki czemu został sklasyfikowany na dwudziestym miejscu w PŚ. Sezon 1996/1997 przyniósł mu pierwsze zwycięstwo w Pucharze Świata. Miało to miejsce 9 marca 1997 w Lahti. Widhölzl zajął wtedy trzecie miejsce w pierwszej edycji Turnieju Nordyckiego, za Kazuyoshim Funakim i Kristianem Brendenem. W klasyfikacji generalnej PŚ był piętnasty. W lutym 1997 wziął udział w mistrzostwach świata w Trondheim, gdzie indywidualnie na normalnym obiekcie zajął dziewiąte miejsce, jednak na dużej skoczni uplasował się dopiero na 31. pozycji. W konkursie drużynowym Austriacy z Widhölzlem w składzie przegrali walkę o brązowy medal z reprezentantami Niemiec o 4,5 punktu i zajęli ostatecznie czwarte miejsce.
Przełom w karierze Andreasa nastąpił w sezonie 1997/1998, kiedy to zajął trzecie miejsce w klasyfikacji generalnej. Siedmiokrotnie stawał na podium, odnosząc przy tym cztery zwycięstwa. Dobre wyniki zaowocowały także trzecim miejscem w klasyfikacji generalnej sezonu 1997/1998 Pucharu Świata w lotach. Po tym jak zajął 10. miejsce w Oberstdorfie, 21. miejsce w Garmisch-Partenkirchen, 16. miejsce w Innsbrucku i piąte w Bischofshofen uplasował się na siódmej pozycji w klasyfikacji końcowej 46. edycji Turnieju Czterech Skoczni. Ponadto zwyciężył w drugiej edycji Turnieju Nordyckiego, mimo że nie wygrał żadnego z konkursów. Pod koniec stycznia 1998 zajął dziewiąte miejsce na mistrzostwach świata w lotach w Oberstdorfie. W tym samym sezonie wziął udział w igrzyskach olimpijskich w Nagano. W konkursie indywidualnym na normalnej skoczni skoki na odległość 88,0 m i 90,5 dały mu brązowy medal, za Janim Soininenem i Kazuyoshim Funakim, do którego stracił zaledwie 1 punkt. Po pierwszej serii konkursu indywidualnego na dużej skoczni znajdował się na prowadzeniu z odległością 131,0 m. Miał kilka punktów przewagi nad drugim Takanobu Okabe. Trzeci był Soininen, a na czwartym miejscu znajdował się Funaki ze stratą 9 punktów do Widhölzla. W drugiej serii Austriak uzyskał 120,5 m i został wyprzedzony kolejno przez Masahiko Haradę, Soininena i Funakiego. Zajął czwarte miejsce, tracąc do Harady (który oddał najdłuższy skok konkursu – 136,0 m) zaledwie 0,1 punktu. W konkursie drużynowym Austriacy prowadzili po pierwszej serii skoków. Nie zdołali jednak utrzymać prowadzenia, tracąc je na rzecz Japończyków, a następnie dali się wyprzedzić także Niemcom. Ostatecznie Reinhard Schwarzenberger, Martin Höllwarth, Stefan Horngacher i Andreas Widhölzl zdobyli brązowe medale. W obu kolejkach skoków Widhölzl był najlepszym zawodnikiem ekipy austriackiej.
W sezonie 1998/1999 był pięć razy na podium w konkursach PŚ, co dało mu siódme miejsce w klasyfikacji generalnej. Odniósł dwa zwycięstwa, w tym 6 stycznia 1999 w Bischofshofen. Szansę na dobre miejsce w 47. Turnieju Czterech Skoczni stracił jednak już wcześniej w Ga-Pa, zajmując zaledwie 32. miejsce. W Oberstdorfie był czwarty, a w Innsbrucku piętnasty i na 15. miejscu został też sklasyfikowany w całym turnieju. Podczas mistrzostw świata w Ramsau w lutym 1999 na dużej skoczni zajął 12. miejsce, a na normalnym obiekcie był dziewiąty. W konkursie drużynowym Austriacy w składzie z igrzysk w Nagano zajęli trzecie miejsce.
W lecie 1999 zajął piąte miejsce w klasyfikacji szóstej edycji Letniego Grand Prix w skokach. Najlepsze wyniki osiągnął jednak w sezonie 1999/2000, w którym zajął drugie miejsce w klasyfikacji generalnej PŚ, ulegając tylko Martinowi Schmittowi. Austriak czternastokrotnie stawał na podium, przy czym siedem razy zwyciężał. Po tym jak zajął trzecie miejsce w Oberstdorfie oraz zwyciężył w Ga-Pa, Innsbrucku i Bischofshofen wygrał 48. Turniej Czterech Skoczni. Wygrał ponadto oba konkursy rozgrywane w Predazzo (4 i 5 grudnia 1999) oraz w Willingen (5 i 6 lutego 2000). Kilka dni później został wicemistrzem świata w lotach, ustępując tylko Svenowi Hannawaldowi podczas mistrzostw świata w lotach w Vikersund. W sezonie 1999/2000 PŚ w lotach zajął piąte miejsce.
W sezonie 2000/2001 rywalizację zaczął od zajęcia trzeciego miejsca w Kuopio 24 listopada 2000. Później jednak tylko dwukrotnie stawał na podium, za każdym razem na trzecim miejscu. W klasyfikacji generalnej zajął dwunaste miejsce. Nie wystąpił na mistrzostwach świata w Lahti w 2001. W pierwszych szesnastu startach sezonu 2001/2002 zajmował czołowe pozycje i tylko trzy razy nie znalazł się w czołowej dziesiątce. To właśnie w pierwszej części sezonu sześciokrotnie stanął na podium, z czego dwa razy wygrał. Podczas igrzysk olimpijskich w Salt Lake City (w lutym 2002) indywidualnie plasował się w trzeciej dziesiątce, a w konkursie drużynowym wraz z kolegami z reprezentacji zajął czwarte miejsce. Miesiąc po igrzyskach był siódmy na mistrzostwach świata w lotach w Harrachovie. W klasyfikacji generalnej Pucharu Świata zajął ostatecznie czwarte miejsce.
W lecie 2002 zwyciężył w klasyfikacji generalnej dziewiątej edycji Letniego Grand Prix w skokach. W sezonie 2002/2003 w klasyfikacji generalnej PŚ zajął trzecie miejsce, za Adamem Małyszem i Svenem Hannawaldem. Pięciokrotnie stawał na podium, w tym cztery razy był drugi i raz zwyciężył – 30 listopada 2002 w Kuopio. Na mistrzostwach świata w Val di Fiemme w 2003 wystartował tylko w konkursach na dużej skoczni. Indywidualnie zajął 11. miejsce, a w konkursie drużynowym Austriacy z Widhölzlem w składzie zajęli piąte miejsce. W sezonie 2003/2004 wystartował tylko w niecałej połowie konkursów indywidualnych, na podium stając zaledwie raz – 14 grudnia 2003 w Titisee-Neustadt był drugi za Tamim Kiuru. Podczas mistrzostw świata w lotach w Planicy w 2004 zajął szesnaste miejsce indywidualnie, a razem z Andreasem Goldbergerem, Wolfgangiem Loitzlem i Thomasem Morgensternem zdobył brązowy medal w konkursie drużynowym. W klasyfikacji generalnej PŚ zajął 29. miejsce.
Sezon 2004/2005 zaczął od zajęcia dziewiątego miejsca w Ruce. W większości kolejnych startów plasował się w czołowej dziesiątce i tylko raz nie zdobył punktów. Sześciokrotnie stawał na podium, odnosząc przy tym 15 stycznia 2005 w Tauplitz swoje ostatnie zwycięstwo w karierze. W lutym 2005 wystartował we wszystkich czterech konkursach mistrzostw świata w Oberstdorfie. W konkursach indywidualnych zajął 25. miejsce na normalnej skoczni oraz 17. miejsce na dużej. Natomiast w obu konkursach drużynowych wspólnie z Andreasem Koflerem, Martinem Kochem i Thomasem Morgensternem zdobył złote medale. Ponadto w tym sezonie zdobył także Puchar KOP. Sezon zakończył zajęciem trzeciego miejsca 20 marca 2005 w Planicy, plasując się za dwoma Norwegami: Bjørnem Einarem Romørenem i Roarem Ljøkelsøyem. Było to ostatnie podium w jego karierze. W pierwszej serii tego konkursu ustanowił swój rekord życiowy w długości skoku, uzyskując 231 m. Parę dni wcześniej, 17 marca 2005, w kwalifikacjach do pierwszego konkursu w Planicy uzyskał 234,5 m, jednak nie ustał tego skoku. W klasyfikacji generalnej PŚ był ósmy.
W sezonie 2005/2006 wielokrotnie znajdował się w czołowej dziesiątce zawodów, dzięki czemu zajął 10. miejsce w klasyfikacji generalnej PŚ. W styczniu 2006 zdobył indywidualnie srebrny medal na mistrzostwach świata w lotach w Tauplitz – wyprzedził go tylko Roar Ljøkelsøy. W konkursie drużynowym Austriacy przegrali walkę o brązowy medal z Niemcami i zajęli czwarte miejsce. Miesiąc później wystąpił na igrzyskach olimpijskich w Turynie, gdzie indywidualnie na normalnej skoczni był siedemnasty, a na dużej zajął 21. miejsce. W konkursie drużynowym Austriacy prowadzili już po pierwszej serii i prowadzenia tego nie oddali już do końca. Był to ostatni medal w karierze Widhölzla.
W sezonie 2006/2007 jego największym osiągnięciem było szóste miejsce wywalczone 13 stycznia 2007 w Vikersund. W klasyfikacji generalnej PŚ zajął 33. miejsce. Ostatnim konkursem Pucharu Świata, w którym wziął udział były zawody w lotach w Planicy, gdzie zajął 21. miejsce. W sezonie 2007/2008 startował tylko w Pucharze Kontynentalnym, gdzie jego najlepszym wynikiem było 10. miejsce w Iron Mountain (16 lutego 2008). Karierę oficjalnie zakończył 15 marca 2008 w Planicy. W przerwie konkursu drużynowego Pucharu Świata oddał specjalny skok z tej okazji na odległość 213,5 metra.
Jest trzykrotnym mistrzem Austrii: z 2001 na dużej i normalnej skoczni oraz z 2002 na normalnej skoczni. Ponadto zdobył srebrny medal na dużej skoczni w 2006, a dwa lata wcześniej był trzeci.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)
Kariera trenerska.
Andreas Widhölzl po zakończeniu kariery sportowej rozpoczął karierę trenerską. W 2020 roku został trenerem reprezentacji Austrii.
Sukcesy podopiecznych Widhölzla w Austrii od 2020 roku (chronologicznie)

</doc>
<doc id="105093" url="https://pl.wikipedia.org/wiki?curid=105093" title="Kazuyoshi Funaki">
Kazuyoshi Funaki

 – japoński skoczek narciarski, trzykrotny medalista olimpijski z 1998, czterokrotny medalista mistrzostw świata (w tym indywidualny mistrz z 1999), mistrz świata w lotach narciarskich z 1998, zwycięzca 46. Turnieju Czterech Skoczni i Turnieju Nordyckiego 1997 oraz zdobywca Pucharu KOP w sezonie 1997/1998. W 1999 został nagrodzony Medalem Holmenkollen.
Przebieg kariery.
Pierwszy raz w zawodach Pucharu Świata wystartował 20 grudnia 1992 podczas konkursu w Sapporo, gdzie zajął 27. miejsce. Był to jego jedyny występ w sezonie 1992/1993 i, jako że nie zdobył punktów (do sezonu 1992/1993 obowiązywała inna punktacja za miejsca w konkursach Pucharu Świata), to nie został uwzględniony w klasyfikacji generalnej. W sezonie 1993/1994 ani razu nie pojawił się w konkursach Pucharu Świata.
Kolejny występ w PŚ miał miejsce na początku sezonu 1994/1995. W konkursie rozgrywanym 10 grudnia 1994 w Planicy odniósł pierwsze w karierze zwycięstwo, wyprzedzając Andreasa Goldbergera oraz Janne Ahonena. W tym sezonie łącznie pięciokrotnie stawał na podium, odnosząc przy tym dwa zwycięstwa, zajmując jedno drugie miejsce i dwukrotnie trzecie. W klasyfikacji końcowej 43. edycji Turnieju Czterech Skoczni zajął drugie miejsce za Goldbergerem, a przed Ahonenem. W poszczególnych konkursach był dziesiąty w Oberstdorfie, czwarty w Garmisch-Partenkirchen, pierwszy w Innsbrucku i ósmy w Bischofshofen. Sezon zakończył na czwartym miejscu w klasyfikacji generalnej. W marcu 1995 wystąpił na mistrzostwach świata w Thunder Bay, gdzie na normalnej skoczni zajął 38. miejsce, a na dużej był piąty. W konkursie drużynowym nie brał udziału.
Latem 1995 zajmujął drugie miejsce w klasyfikacji generalnej drugiej edycji Letniego Grand Prix w skokach. W sezonie 1995/1996 ani razu nie stanął na podium, a tylko dwukrotnie znalazł się w pierwszej dziesiątce zawodów, co dało mu 33. miejsce w klasyfikacji generalnej. W lutym 1996 wziął udział w mistrzostwach świata w lotach w Tauplitz, zajmując 20. miejsce.
W sezonie 1996/1997 siedmiokrotnie zajął miejsca na podium zawodów PŚ, przy czym wygrał w czterech konkursach. Zwyciężył między innymi w konkursie w Innsbrucku 4 stycznia 1997, jednak w pozostałych konkursach 45. Turnieju Czterech Skoczni plasował się poza czołową dziesiątką i ostatecznie zajął 10. miejsce w klasyfikacji końcowej. Zwyciężył za to w klasyfikacji końcowej pierwszej edycji Turnieju Nordyckiego, wyprzedzając Kristiana Brendena i Andreasa Widhölzla. Funaki wygrał przy tym dwa z czterech konkursów tego turnieju. Wysokie pozycje, szczególnie w drugiej części sezonu pozwoliły mu zająć trzecie miejsce w klasyfikacji generalnej tego sezonu, za Primožem Peterką i Dieterem Thomą. Trzecie miejsce zajął także w sezonie 1996/1997 Pucharu Świata w lotach narciarskich, gdzie wyprzedzili go tylko Peterka oraz Takanobu Okabe. Na odbywających się w tym sezonie mistrzostwach świata w Trondheim wspólnie z Okabe, Masahiko Haradą i Hiroyą Saitō wywalczył srebrny medal w konkursie drużynowym. W występach indywidualnych był dziesiąty na dużej skoczni, a na normalnym obiekcie zajął czwarte miejsce, przegrywając walkę o brązowy medal z Andreasem Goldbergerem o 1 punkt.
Najlepsze wyniki osiągnął w sezonie 1997/1998, kiedy to zajął drugie miejsce w klasyfikacji generalnej Pucharu Świata, zarówno w skokach jak i w lotach. Ośmiokrotnie stawał na podium zawodów pucharowych, w tym pięciokrotnie zwyciężał. W 46. Turnieju Czterech Skoczni wygrał trzy pierwsze zawody i miał szansę zostać pierwszym skoczkiem w historii, który wygra wszystkie cztery konkursy turnieju. Dokonał tego jednak dopiero niemiecki skoczek Sven Hannawald w 2002. To właśnie Hannawald wygrał ostatni konkurs 46. edycji, przerywając tym samym passę Funakiego, który w tym konkursie zajął ósme miejsce. Podczas mistrzostw świata w lotach w Oberstdorfie Funaki zdobył złoty medal, wyprzedzając drugiego w konkursie Hannawalda oraz trzeciego Dietera Thomę.
Na igrzyskach olimpijskich w Nagano w konkursie indywidualnym na normalnej skoczni zajmował czwarte miejsce po pierwszej serii skoków z odległością 87,5 m. W drugiej kolejce osiągnął 90,5 m co było drugim rezultatem tej serii, dzięki czemu awansował na drugie miejsce. Lepszy okazał się tylko Jani Soininen, do którego Japończyk stracił 1 punkt. Trzecie miejsce zajął Andreas Widhölzl. Podczas pierwszej serii konkursu indywidualnego na dużej skoczni Funaki osiągnął 126 m, co dało mu czwarte miejsce, ze stratą 0,8 punktu do trzeciego Soininena. Drugi skok na 132,5 m został przez wszystkich sędziów oceniony na maksymalną liczbę 20 punktów. Dzięki temu Funaki zdobył złoty medal wyprzedzając drugiego w konkursie Soininena (o ponad 10 punktów) i Haradę (o 14 punktów). W konkursie drużynowym wraz z Saitō, Okabe i Haradą wywalczył swój drugi złoty medal olimpijski. Na zakończenie sezonu zdobył Puchar KOP.
Latem 1998 zajął drugie miejsce w piątej edycji Letniego Grand Prix. W sezonie 1998/1999 trzykrotnie nie znalazł się w czołowej dziesiątce. Piętnastokrotnie stawał na podium, trzykrotnie był pierwszy i po sześć razy zajmował drugie i trzecie miejsce. Te wyniki wystarczyły jednak do zajęcia tylko czwartego miejsca w klasyfikacji generalnej. Trzeci zawodnik klasyfikacji – Noriaki Kasai, zgromadził tylko 9 punktów więcej. W 47. Turnieju Czterech Skoczni był piąty po tym, jak zajął szóste miejsce w Oberstdorfie, piąte w Ga-Pa i Bischofshofen oraz 18. miejsce w Innsbrucku. Na mistrzostwach świata w Ramsau w lutym 1999 na dużym obiekcie zajął piąte miejsce, a na normalnej skoczni wywalczył złoty medal, wyprzedzając swych rodaków: Hideharu Miyahirę i Masahiko Haradę. W konkursie drużynowym Japończycy w składzie Kasai, Miyahira, Harada i Funaki zdobyli srebrny medal, tracąc do reprezentantów Niemiec zaledwie 1,9 punktu.
W sezonach 1999/2000 i 2000/2001 Funaki nie stawał na podium zawodów Pucharu Świata, choć parokrotnie zajmował czwarte miejsce. W efekcie zajął niższe pozycje w klasyfikacjach generalnych tych sezonów. W tym czasie wystartował na mistrzostwach świata w lotach w Vikersund, zajmując siódme miejsce oraz na mistrzostwach świata w Lahti, gdzie wystąpił tylko w konkursie indywidualnym na normalnej skoczni, plasując się na 32. pozycji. Na podium zawodów Pucharu Świata Japończyk wrócił w sezonie 2001/2002, kiedy to dwukrotnie zajął trzecie miejsce. Ośmiokrotnie plasował się w czołowej dziesiątce, co pozwoliło mu zająć 10. miejsce w klasyfikacji generalnej. W lutym 2002 wystąpił na igrzyskach olimpijskich w Salt Lake City, gdzie indywidualnie był dziewiąty na normalnej skoczni oraz siódmy na dużej. W konkursie drużynowym Japończycy z Funakim w składzie zajęli piąte miejsce. W marcu tego samego roku zajął 23. miejsce na mistrzostwach świata w lotach w Harrachovie.
W latach 2003–2005 uzyskiwał przeciętne wyniki w Pucharze Świata. Na mistrzostwach świata w Val di Fiemme w 2003 był szesnasty na dużej i piętnasty na normalnej skoczni, a razem z Miyahirą, Kasaim i Akirą Higashim wywalczył srebrny medal w konkursie drużynowym. Coraz rzadziej zdobywał punkty, a w pierwszej dziesiątce zawodów pojawił się raptem kilka razy. Jednak 5 lutego 2005 wygrał zawody PŚ w Sapporo, wyprzedzając Thomasa Morgensterna oraz Roara Ljøkelsøya. Było to ostatnie podium zawodów PŚ w karierze Funakiego.
W latach 2005–2009 Funaki nie pojawiał się w zawodach Pucharu Świata. W przeciwieństwie do starszych od siebie, byłych kolegów z kadry, Kasaiego i Okabe, nie walczył o miejsce w kadrze narodowej. Występował w zawodach niższej rangi – lokalnych w Japonii oraz międzynarodowych, takich jak FIS Cup. W sezonie 2008/2009 zajął drugie miejsce w jednym z konkursów Pucharu Kontynentalnego w Sapporo. Tam również, parę dni później, wystąpił po czteroletniej przerwie w zawodach Pucharu Świata, zajmując 19. miejsce.
W 2011 zdobył srebrny medal igrzysk azjatyckich w Astanie i Ałmaty w konkursie indywidualnym na dużej skoczni i złoty w konkursie drużynowym. Od 2013 roku bierze udział wyłącznie w zawodach krajowych.
Podczas zawodów Pucharu Świata w Zakopanem 17 stycznia 1999 za skok na odległość 119 metrów otrzymał 5 not po 20 punktów i otrzymał za ten skok notę 125,4 pkt. 19 marca 1999 na Velikance w Planicy skoczył 206,5 m, co do dziś jest jego rekordem życiowym. Wygrał 15 konkursów Pucharu Świata, 12 razy był drugi i 11 razy trzeci.
Puchar Świata.
Miejsca w poszczególnych konkursach indywidualnych Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Miejsca w poszczególnych konkursach drużynowych Pucharu Świata.
W sezonach 1993/1994–2000/2001 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach indywidualnych LGP.
W 1994 i 1995 roku sumowano punkty za wszystkie skoki (tak jak np. w TCS)
Miejsca w poszczególnych konkursach drużynowych LGP.
Do sezonu 2000 obowiązywały inne punktacje za konkurs.

</doc>
<doc id="105096" url="https://pl.wikipedia.org/wiki?curid=105096" title="Zamek Książąt Pomorskich w Słupsku">
Zamek Książąt Pomorskich w Słupsku

Zamek Książąt Pomorskich w Słupsku – wybudowany w 1507 r. za panowania księcia Bogusława X w stylu gotyckim.
Historia.
W latach 1580–1587 został przebudowany na dwupiętrowy budynek w stylu renesansowym, z dużymi oknami i ozdobną wieżą. Jest usytuowany w sąsiedztwie rzeki Słupi, w obrębie dawnego średniowiecznego grodu słupskiego. W pobliżu znajduje się, dwieście lat starszy, młyn zamkowy. W XVI i XVII wieku zamek był rezydencją książąt pomorskich z dynastii Gryfitów. 
Panowanie niemieckie (od 1653 r.) przyczyniło się do dewastacji zamku. W drugiej połowie XVIII w. przebudowano go na koszary wojskowe, zaś po pożarze w 1821 r. urządzono w nim magazyny zbożowe. Po II wojnie światowej obiekt gruntownie wyremontowano, m.in. odbudowano głowicę wieży. Obecnie zamek stanowi siedzibę Muzeum Pomorza Środkowego w Słupsku. W 2007 r. dokonano gruntownej renowacji obiektu, m.in. odnowiono elewację, wymieniono okna i zrekonstruowano ogrody zamkowe od strony ul. Zamkowej. W salach wystawowych zamku można zobaczyć obiekty związane z historią Pomorza i panującą niegdyś dynastią Gryfitów, pamiątki związane z historią Słupska i jego mieszkańcami oraz sztukę dawną i numizmaty. W zamku do 2017 r. prezentowana też była największa na świecie kolekcja prac Stanisława Ignacego Witkiewicza – Witkacego.

</doc>
<doc id="105097" url="https://pl.wikipedia.org/wiki?curid=105097" title="Stephan Görgl">
Stephan Görgl

Stephan Görgl (ur. 5 czerwca 1978 w Bruck an der Mur) – austriacki narciarz alpejski.
Kariera.
Po raz pierwszy na arenie międzynarodowej pojawił się 17 grudnia 1994 roku w Neustift im Stubaital, gdzie w zawodach FIS Race zajął 23. miejsce w gigancie. W 1997 roku wystartował na mistrzostwach świata juniorów w Schladming, gdzie zajął dziewiąte miejsce w gigancie i 20. miejsce w supergigancie. Na rozgrywanych rok później mistrzostwach świata juniorów w Megève był dziesiąty w gigancie.
W zawodach Pucharu Świata zadebiutował 28 stycznia 2001 roku w Garmisch-Partenkirchen, zajmując 27. miejsce w supergigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 2 grudnia 2004 roku w Beaver Creek, wygrywając supergiganta. W zawodach tych wyprzedził Bode Millera z USA i swego rodaka, Mario Scheibera. Łącznie pięć razy plasował się w czołowej trójce, odnosząc jeszcze jedno zwycięstwo: 12 marca 2005 roku w Lenzerheide był najlepszy w gigancie. Najlepsze wyniki osiągnął w sezonie 2004/2005, kiedy zajął 15. miejsce w klasyfikacji generalnej, w klasyfikacji supergiganta był siódmy, a w klasyfikacji giganta zajął dziewiąte miejsce.
Na igrzyskach olimpijskich w Turynie w 2006 roku wystartował w gigancie. Po pierwszym przejeździe zajmował siódme miejsce, tracąc do prowadzącego François Bourque z Kanady 0,54 sekundy. Drugiego przejazdu jednak nie ukończył i ostatecznie nie był klasyfikowany. W 2005 roku zajął 21. miejsce w supergigancie na mistrzostwach świata w Bormio, a podczas rozgrywanych sześć lat później mistrzostw świata w Garmisch-Partenkirchen zajął 23. miejsce w gigancie. W 2012 roku zakończył karierę.
Jego siostra Elisabeth i matka, Traudl Hecher, także uprawiały narciarstwo alpejskie.

</doc>
<doc id="105098" url="https://pl.wikipedia.org/wiki?curid=105098" title="Akademia Pomorska w Słupsku">
Akademia Pomorska w Słupsku

Akademia Pomorska w Słupsku (AP w Słupsku) – państwowa szkoła wyższa w Polsce z siedzibą w Słupsku, kształcąca na kierunkach humanistycznych, społecznych, medycznych, technicznych i ścisłych. Powstała w 1969 roku jako Wyższa Szkoła Nauczycielska, dla której bazą było Studium Nauczycielskie istniejące od 1957 roku. Jest jedyną publiczną i najstarszą uczelnią w Słupsku, na której studiuje 3301 studentów.
W wyniku ustawy Sejmu RP, od 1 czerwca 2023 uczelnia zostanie przekształcona w Uniwersytet Pomorski.
Charakterystyka.
Uczelnia kształci studentów na dwudziestu siedmiu podstawowych kierunkach oraz ponad stu specjalnościach, na studiach stacjonarnych oraz niestacjonarnych. Od kilkunastu lat Akademia Pomorska jest uczelnią interdyscyplinarną z przewagą kierunków humanistycznych. W jej ramach znajdują się dziewięć instytutów dydaktycznych i jednostki ogólnouczelniane.
Aktualnie zatrudnionych jest ok. 400 pracowników naukowo-dydaktycznych. Pod względem uzyskanych stopni naukowych na uczelni pracuje: 118 profesorów,166 doktorów i 90 magistrów. Zajęcia prowadzone są również przez profesorów wizytujących z innych naukowych instytucji krajowych oraz zagranicznych. Uczelnia ponadto współpracuje z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Historia.
Zalążkiem Akademii Pomorskiej w Słupsku było Studium Nauczycielskie w Słupsku, które działało od 1957. W 1969 ukształtowały się struktury uczelni – powstała Wyższa Szkoła Nauczycielska w Słupsku. Rozwój szkoły sprawił, że w 1974 możliwe stało się przekształcenie jej w wyższą szkołę pedagogiczną. Podejmowane od tamtego momentu działania, ostatecznie pozwoliły spełnić wszystkie wymogi ustawowe, co w 2000 roku zaowocowało otrzymaniem statusu akademickiego, a WSP stało się Pomorską Akademię Pedagogiczną.
Senat PAP podjął starania dotyczące zmiany nazwy na obecnie istniejącą w 2006 roku. Celem tej decyzji było podkreślenie różnorodnych kierunków i specjalności kształcenia. Studia bowiem nauczycielskie są obecnie jedynie częścią przedkładanej oferty edukacyjnej. Obecnie na uczelni istnieją trzy wydziały: Filologiczno-Historyczny, Edukacyjno-Filozoficzny i Matematyczno-Przyrodniczy. W 2007 roku powstała Katedra Bezpieczeństwa Narodowego, a Katedra Pielęgniarstwa została przekształcona w Katedrę Nauk o Zdrowiu, co jest krokiem do utworzenia kolejnego wydziału. Dodatkowo, współpraca z naukowymi ośrodkami krajowymi i zagranicznymi, m.in. z Belgii, Niemiec, Rosji, Szwecji, Ukrainy czy Węgier pozwala uczelni na stałą wymianę studentów i wykładowców.
Aktualna strategia rozwoju uczelni jest nakierowana na zdobycie statusu uniwersytetu, a pierwszym krokiem na tej drodze była zmiana samego procesu dydaktycznego – wprowadzenie na wszystkich kierunkach podziału na trzyletnie studia zawodowe (licencjackie) i dwuletnie uzupełniające (magisterskie).
Władze uczelni.
W roku akademickim 2019/2020:
Władze rektorskie
Władze administracyjne
Struktura.
Instytut Filologii.
Dyrektor: dr hab. Krystyna Krawiec-Złotkowska
Instytut Nauk Ścisłych i Technicznych.
Dyrektor: dr Stanisław Kowalczyk
Instytut Nauk o Zdrowiu.
Dyrektor: dr Monika Waśkow
Instytut Pedagogiki.
Dyrektor: dr Grzegorz Piekarski
Instytut Prawa i Administracji.
Dyrektor: prof. dr hab. Dariusz Szpoper
Katedra Sztuki Muzycznej.
Kierownik: dr Tadeusz Formela
Kierunki kształcenia.
Aktualnie Akademia Pedagogiczna w Słupsku oferuje możliwość kształcenia na następujących kierunkach studiów:
Posiadane uprawnienia.
Akademia Pomorska w Słupsku powsiada następujące uprawnienia jako uczelnia publiczna do:

</doc>
<doc id="105102" url="https://pl.wikipedia.org/wiki?curid=105102" title="Oszczep (broń)">
Oszczep (broń)

Oszczep – broń drzewcowa, myśliwska i bojowa, służąca głównie do miotania. Jest to jedna z najstarszych broni, pierwotnie mająca postać prostego, zaostrzonego pręta drewnianego, w późniejszych czasach wyposażonego w grot z kości, kamienia lub metalu. 
W starożytności miotane oszczepy były najprawdopodobniej używane w okresie mykeńskim, na co wskazują znaleziska niewielkich grotów tego typu; w Grecji w okresie klasycznym różne rodzaje oszczepów były wykorzystywane w walkach na morzu, przez kawalerię i przez lekką piechotę, pełniącą funkcję harcowników, np. przez peltastów. Traccy peltaści wyposażeni byli zazwyczaj w kilka oszczepów o długości od 1,1 do 1,6 m, które przy chwycie miały pętlę, ułatwiającą daleki i celny rzut. Perska lekka piechota też wyposażona była w oszczepy, w odróżnieniu od elitarnych oddziałów nieśmiertelnych, którzy mieli cięższe włócznie do walki wręcz. Specyficzną bronią miotaną ciężkiej piechoty rzymskiej było pilum, ale pierwsza linia wojsk wczesnej republiki używała typowych oszczepów.
W Europie w średniowieczu oszczep jako broń miotana wyszedł praktycznie z użycia wobec dużo większej skuteczności łuków i kusz. Pozostał natomiast w użyciu jako broń myśliwska o szerokim, liściastym ostrzu, wyposażonym w specjalną poprzeczkę, która uniemożliwiała zbyt głębokie wbicie się broni w ciało ofiary.
Istnieje bardzo wiele lokalnych wariantów miotanych broni drzewcowych jak np. angon, assagaj, solliferum, dziryt itp.

</doc>
<doc id="105103" url="https://pl.wikipedia.org/wiki?curid=105103" title="Elisabeth Görgl">
Elisabeth Görgl

Elisabeth Görgl (ur. 20 lutego 1981 w Bruck an der Mur) – austriacka narciarka alpejska, dwukrotna medalistka olimpijska i trzykrotna medalistka mistrzostw świata.
Kariera.
Pierwszy raz na arenie międzynarodowej Elisabeth Görgl pojawiła się 29 listopada 1996 roku w Hochgurgl, gdzie w zawodach FIS Race w slalomie gigancie zajęła 24. miejsce. W 1999 roku wystartowała na mistrzostwach świata juniorów w Pra Loup, zdobywając brązowy medal w slalomie. Uległa tam jedynie Anji Pärson ze Szwecji oraz Niemce Stefanie Wolf. Na rozgrywanych rok później mistrzostwach świata juniorów w Québecu jej najlepszym wynikiem było ósme miejsce wywalczone zjeździe.
W zawodach Pucharu Świata zadebiutowała 10 marca 2000 roku w Sestriere, gdzie nie ukończyła slalomu. Pierwsze punkty wywalczyła 12 grudnia 2002 roku w Val d’Isère, zajmując trzynaste miejsce w gigancie. Niecały miesiąc później, 5 stycznia 2003 roku w Bormio, po raz pierwszy stanęła na podium zawodów tego cyklu, zajmując drugie miejsce w slalomie. W zawodach tych rozdzieliła na podium Chorwatkę Janicę Kostelić i Anję Pärson. W kolejnych latach jeszcze wielokrotnie plasowała się w najlepszej trójce, odnosząc przy tym siedem zwycięstw: 12 stycznia w Mariborze i 15 marca 2008 roku w Bormio była najlepsza w gigancie, 6 grudnia 2009 roku w Lake Louise zwyciężyła w supergigancie, 7 stycznia 2012 roku w Bad Kleinkirchheim i 11 stycznia 2014 roku w Altenmarkt triumfowała w zjeździe, a 23 stycznia 2014 roku w Cortina d'Ampezzo i 21 grudnia 2014 roku w Val d’Isère ponownie była najlepsza w supergigancie. Najlepsze wyniki osiągała w sezonach 2007/2008 i 2010/2011, kiedy zajmowała czwarte miejsce w klasyfikacji generalnej. Ponadto w sezonie 2007/2008 była druga w klasyfikacji giganta, w sezonach 2007/2008 i 2009/2010 zajmowała drugie miejsce w klasyfikacji supergiganta, a w sezonie 2011/2012 była trzecia w klasyfikacji zjazdu.
Na początku 2003 roku została powołana do reprezentacji na mistrzostwa świata w Sankt Moritz, ale nie ukończyła pierwszego przejazdu slalomu i nie została sklasyfikowana. W 2009 roku wywalczyła brązowy medal w superkombinacji podczas mistrzostw świata w Val d’Isère, plasując się za swą rodaczką Kathrin Zettel oraz Larą Gut ze Szwajcarii. Na tej samej imprezie była też między innymi czwarta w zjeździe, przegrywając walkę o podium o 0,36 sekundy z Włoszką Nadią Fanchini. Największe sukcesy osiągnęła podczas rozgrywanych dwa lata później mistrzostw świata w Garmisch-Partenkirchen, gdzie zwyciężyła w supergigancie i zjeździe. Görgl prowadziła także po zjeździe do superkombinacji, jednak w slalomie uzyskała dopiero piętnasty wynik i całe zawody ukończyła na piątej pozycji. W 2006 roku wystartowała w zjeździe na igrzyskach olimpijskich w Turynie, jednak nie ukończyła rywalizacji. Podczas rozgrywanych cztery lata później igrzysk w Vancouver wystartowała we wszystkich konkurencjach, zdobywając dwa medale. Najpierw zajęła trzecie miejsce w zjeździe, w którym szybsze były tylko dwie reprezentantki USA: Lindsey Vonn oraz Julia Mancuso. Parę dni później wystartowała w gigancie, w którym po pierwszym przejeździe znajdowała się na prowadzeniu, z przewagą 0,02 sekundy nad Francuzką Taïną Barioz. W drugim przejeździe Austriaczka osiągnęła piętnasty wynik, co dało jej jednak trzeci łączny czas. Ostatecznie zajęła trzecie miejsce, o 0,14 sekundy za Niemką Viktorią Rebensburg i 0,10 sekundy za Tiną Maze ze Słowenii. Brała także udział w igrzyskach olimpijskich w Soczi w 2014 roku, jednak w żadnym ze startów nie znalazła się w czołowej dziesiątce. Najlepszy wynik osiągnęła w gigancie, który ukończyła na jedenastej pozycji.
Wielokrotnie wygrywała zawody we wszystkich konkurencjach Pucharu Europy, zwyciężając także w klasyfikacji generalnej w sezonie 2002/2003. Wielokrotnie zdobywała medale mistrzostw Austrii, w tym pięć złotych: w slalomie w latach 2004 i 2005, kombinacji w 2005 roku oraz supergigancie w latach 2006 i 2010. W 2009 roku otrzymała Odznakę Honorową za Zasługi dla Republiki Austrii.
Jej matka, Traudl Hecher oraz starszy brat, Stephan również uprawiali narciarstwo alpejskie.

</doc>
<doc id="105105" url="https://pl.wikipedia.org/wiki?curid=105105" title="Ferenc Mádl">
Ferenc Mádl

Ferenc Mádl (wym. []; ur. 29 stycznia 1931 w Bánd, zm. 29 maja 2011 w Budapeszcie) – węgierski prawnik, polityk i nauczyciel akademicki, minister, od 4 sierpnia 2000 do 5 sierpnia 2005 prezydent Węgier.
Życiorys.
Urodził się w miejscowości Bánd w komitacie Veszprém. Kształcił się na Uniwersytecie w Peczu, następnie studiował prawo na Uniwersytecie im. Loránda Eötvösa w Budapeszcie (ELTE). Absolwentem tej uczelni został w 1955. W 1956 podjął pracę w Węgierskiej Akademii Nauk. Odmówił przystąpienia do partii komunistycznej, dzięki wsparciu węgierskich profesorów uzyskał możliwość kontynuowania nauki. W latach 1961–1963 kształcił się w zakresie prawa międzynarodowego i porównawczego na Uniwersytecie w Strasburgu. W 1964 otrzymał stopień kandydata nauk, obejmując kierownictwo jednego z departamentów akademii. W 1971 został wykładowcą na Uniwersytecie im. Loránda Eötvösa, w 1973 objął stanowisko profesorskie. W 1974 obronił doktorat na Węgierskiej Akademii Nauk, z którą w dalszym ciągu współpracował, otrzymując w 1987 godność członka korespondenta, a w 1993 członka zwyczajnego. W 1985 został kierownikiem katedry prawa prywatnego międzynarodowego na ELTE, a w członkiem zarządu UNIDROIT, międzyrządowej organizacji działającej na rzecz unifikacji prawa prywatnego międzynarodowego. Opublikował około 20 pozycji książkowych i 200 artykułów naukowych.
Przed 1989 nie angażował się w działalność polityczną. 23 maja 1990 został ministrem bez teki do spraw polityki edukacyjnej i naukowej w rządzie Józsefa Antalla. Funkcję tę pełnił do 22 lutego 1993. Następnie do 15 lipca 1994 sprawował urząd ministra edukacji i kultury w gabinecie tego premiera i jego następcy Pétera Borossa. Później poza pracą naukową był też m.in. przewodniczącym rady dyrektorów fabryki porcelany w mieście Herend.
W 1995 Węgierskie Forum Demokratyczne, Chrześcijańsko-Demokratyczna Partia Ludowa i Fidesz wystawiły jego kandydaturę na prezydenta. Zdominowany przez postkomunistów parlament poparł jednak ubiegającego się o reelekcję Árpáda Göncza. W kampanii parlamentarnej w 1998 wspierał Fidesz Viktora Orbána, a po jego zwycięstwie dołączył do rządowego komitetu doradczego.
6 czerwca 2000 w trzeciej turze głosowania Ferenc Mádl został wybrany przez Zgromadzenie Narodowe na prezydenta Węgier. Był kandydatem centroprawicowych partii rządzących – Fideszu, Węgierskiego Forum Demokratycznego i Niezależnej Partii Drobnych Rolników. Urząd objął 4 sierpnia 2000, a jego pięcioletnia kadencja zakończyła się 5 sierpnia 2005. Oficjalnie oświadczył wcześniej, że nie będzie ubiegał się o dopuszczalny ponowny wybór. Kontynuował działalność naukową, był również honorowym współprzewodniczącym projektu World Justice Project.
Był żonaty z Dalmą Mádl (1932–2021), miał syna.

</doc>
<doc id="105107" url="https://pl.wikipedia.org/wiki?curid=105107" title="Tokarnia">
Tokarnia

1. dawniej: tokarka
2. dawniej: warsztat, pomieszczenie, w którym obrabiane są przedmioty na tokarce

</doc>
<doc id="105108" url="https://pl.wikipedia.org/wiki?curid=105108" title="Józef Dominik Kossakowski">
Józef Dominik Kossakowski

Józef Dominik Korwin-Kossakowski, herbu Ślepowron (ur. 16 kwietnia 1771 w Wojtkuszkach, zm. 2 listopada 1840 w Warszawie) – łowczy wielki litewski od 1794, poseł na Sejm Czteroletni z powiatu wiłkomierskiego w 1790 roku, konsyliarz powiatu upickiego w konfederacji generalnej litewskiej i konfederacji województwa wileńskiego w konfederacji targowickiej, pułkownik Wojska Polskiego.
Był synem Michała (1733–1796), wojewody witebskiego i brasławskiego oraz Barbary z Zyberków (zm. 1811), wojewodzianki inflanckiej (wdowy po staroście podolskim Michale Tyzenhauzie). Bratanek biskupa inflanckiego Józefa i hetmana Szymona, a także Antoniego (kasztelana inflanckiego). Był często mylony z synem Antoniego, Józefem Antonim Kossakowskim, generałem i adiutantem Napoleona.
W 1789 otrzymał godność pisarza grodzkiego wiłkomierskiego. 11 marca 1790 mianowany rotmistrzem kawalerii narodowej w brygadzie husarskiej, w tym samym roku został komisarzem cywilno-wojskowym powiatu wiłkomierskiego oraz posłem na Sejm z tegoż powiatu. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Uchodził za zdecydowanego przeciwnika Konstytucji Trzeciego Maja i nie był obecny przy jej uchwalaniu, działał w środowisku targowiczan. Więzy z targowiczanami wzmocnił małżeństwem z Ludwiką Potocką (córką Szczęsnego), zawartym 10 lutego 1793.
W 1794 roku otrzymał z rąk króla Stanisława Augusta Poniatowskiego Order Orła Białego (odznak orderu nigdy nie nosił).
21 maja 1793 został szefem 2 pułku piechoty Wielkiego Księstwa Litewskiego, a 13 stycznia 1794 otrzymał godność łowczego Wielkiego Księstwa Litewskiego. Nie jest pewne, czy brał udział w insurekcji kościuszkowskiej, możliwe, że w przekazach był mylony ze stryjecznym bratem.
Założyciel dziedzicznej komandorii Zakonu Maltańskiego w 1799, z patentem od 1801.
Podobnie jak Józef Antoni brał udział w wojnach napoleońskich. Dowodził pułkiem (nominacja z 13 stycznia 1813), był ranny pod Borysowem (21 listopada 1812) i nad Berezyną. Za udział w obronie Spandau został odznaczony Krzyżem Legii Honorowej (10 sierpnia 1813). 4 lipca 1813 został mianowany szefem batalionu, a 24 listopada 1813 odznaczony Orderem Królewskim Obojga Sycylii.
Był członkiem masonerii. Z kampanii 1812–1815 pozostawił wspomnienia w rękopisie (wykorzystane m.in. przez Józefa Ignacego Kraszewskiego w badaniach nad wojnami napoleońskimi). W czasie powstania listopadowego podpisał 9 sierpnia 1831 akces przystąpienia obywateli województwa wileńskiego do powstania. Zmarł w Warszawie i został pochowany w warszawskim kościele kapucynów.

</doc>
<doc id="105111" url="https://pl.wikipedia.org/wiki?curid=105111" title="Mikołaj II niemodliński">
Mikołaj II niemodliński

Mikołaj II (ur. 1450-1465, zm. 27 czerwca 1497 w Nysie) – książę niemodliński i opolski.
Mikołaj II był trzecim pod względem starszeństwa synem księcia opolskiego Mikołaja I i Magdaleny Brzeskiej. Dokładna data urodzenia Mikołaja II nie jest znana. Badacze kładą ją na lata pięćdziesiąte lub pierwszą połowę lat sześćdziesiątych XV wieku.
Po śmierci ojca w 1476 roku wraz ze starszym bratem Janem II zwanym Dobrym objął rządy w jego dziedzictwie obejmującym oprócz księstw opolskiego, niemodlińskiego, strzeleckiego, również Kluczbork, Byczynę, Olesno, Lubliniec, oraz zastawione przez książąt lubińskich księstwo brzeskie. 
W źródłach nie zachowały się informacje o ewentualnym podziale posiadłości między obu synów Mikołaja I, z pośrednich jednak danych możemy wywnioskować, że Mikołaj II objął samodzielne rządy w księstwie niemodlińskim, jako swojej może tymczasowej dzielnicy. W każdym razie większość przedsięwzięć dotyczących księstwa opolskiego bracia podejmowali wspólnie, Mikołaj II wspomagał Jana Dobrego m.in. w jego polityce scalania ziem Opolszczyzny (w 1477 roku bracia nabyli ziemię prudnicką od Konrada Oleśnickiego, w 1494 roku Gliwice, zaś już rok później Toszek, jedynymi stratami była zgoda na wykupienie przez książąt legnickich zastawionego Brzegu w 1481 roku za 8500 grzywien i 1500 dukatów). 
W polityce zagranicznej książęta opolscy starali się zachować równowagę pomiędzy potężnym królem węgierskim Maciejem Korwinem a jego kontrkandydatem do tronu praskiego Władysławem Jagiellończykiem. Ostatecznie jednak wobec agresywnej polityki władcy Węgier opowiedzieli się za polskim kandydatem, za co zostali nawet w 1487 roku uwięzieni w Koźlu. Wolność odzyskali dopiero po zapłaceniu dużego okupu 15 tysięcy złotych węgierskich. Stan zagrożenia władztwa książąt opolskich, mimo uczestnictwa na sejmie Rzeszy w 1487 roku w Norymberdze, gdzie zapewne podjęto również sprawę zaborów węgierskich, utrzymał się aż do śmierci Macieja Korwina w 1490 roku. 
W czerwcu 1497 roku w celu uzgodnienia wspólnych stanowisk namiestnik Śląska książę cieszyński Kazimierz II zorganizował w należącej do biskupstwa wrocławskiego Nysie sejmik (miano tam się zająć m.in. petycją do Władysława Jagiellończyka w sprawie zatwierdzenia poprzednich przywilejów dla księstw śląskich oraz omówić kwestię zagrożenia Węgier ze strony Turków). Na zjazd oprócz Kazimierza przybyli również książę ziębicki Henryk z dynastii Podiebradów, biskup wrocławski Jan IV Roth oraz Mikołaj II opolski i inni. Rozmowy toczono w ratuszu miejskim, gdzie 26 czerwca doszło do tragedii. Z nieznanych bliżej przyczyn Mikołaj II, obawiając się zapewne aresztowania ze strony skłóconego z książętami opolskimi Kazimierza II (zaniepokojonego ciągłym wzrostem znaczenia synów Mikołaja I) zaatakował i próbował ugodzić sztyletem cieszyńskiego Piasta, oraz biskupa Jana Rotha. Oba ataki, dzięki pomocy dworzan dostojników zakończyły się niepowodzeniem, Mikołaj II zaś chcąc uniknąć odpowiedzialności uciekł z ratusza i schronił się w znajdującym się nieopodal kościele św. Jakuba. Tam też doścignęła księcia wysłana za nim pogoń, która wbrew zwyczajowi na osobisty rozkaz biskupa wrocławskiego wywlekła księcia sprzed ołtarza, by zamknąć go w lochu. Dostojnicy (Kazimierz cieszyński, Henryk ziębicki, Jan Roth) długo nie zastanawiali się, co zrobić z nieszczęsnym więźniem – postanowili wydać go wbrew prawu pod sąd ławniczy w Nysie, pomimo tego, że Mikołajowi, jako księciu przysługiwał wyłącznie sąd królewski. Protesty, próba wykupu za olbrzymią sumę 100 tysięcy złotych węgierskich nie dały rezultatu, a jasne stanowisko namiestnika Śląska stało się sygnałem do zapadnięcia najcięższego wyroku – kary śmierci poprzez ścięcie mieczem. Podczas procesu książę protestował przeciwko bezprawiu, oraz toczenie się posiedzenia w języku niemieckim, którego Mikołaj II najwyraźniej nie znał (są pewne poszlaki, że również starszy brat księcia opolskiego znał wyłącznie język polski i czeski). Mikołajowi pozwolono tylko napisać list, w którym czynił następcą we wszystkich należnych mu dobrach brata Jana Dobrego. Starszy brat musiał się tylko zobowiązać, że da zadośćuczynienie wszystkim, których wcześniej dotknął gniew i niesprawiedliwość Mikołaja (wśród nich także matce Magdalenie brzeskiej, z którą toczył spory majątkowe). Wyrok sądu miejskiego wykonano niemal bezzwłocznie w celu zażegnania niebezpieczeństwa sprowadzenia z Opola odsieczy – Mikołaj II opolski został ścięty na rynku w Nysie w dniu 27 czerwca 1497 roku. Według tradycji jednymi z ostatnich słów tragicznie zmarłego księcia było zdanie: „O Nyso! Nyso! Czyż dlatego moi przodkowie darowali ciebie Kościołowi, abyś mi teraz życie wydzierała?”
Książę opolski z nieznanych powodów nigdy się nie ożenił. Został pochowany zgodnie ze swoją ostatnią wolą w kościele franciszkanów w Opolu. Na nagrobku wyryto napis: Leży tutaj pogrzebany ja, który padłem wierny swym zasadom i mężnie zgiąłem kark po miecz kata. Przechodniu, powiedz dumnym władcom, że książę Mikołaj istnieje.
Na wieść o egzekucji brata Jan II Dobry zaczął gromadzić wojska, by krwawo rozprawić się z cieszyńskim kuzynem. Do wojny jednak ostatecznie nie doszło na skutek zabiegów dyplomatycznych Władysława Jagiellończyka obawiającego się wojny domowej na Śląsku.

</doc>
<doc id="105113" url="https://pl.wikipedia.org/wiki?curid=105113" title="Ignacy Jan Paderewski">
Ignacy Jan Paderewski

Ignacy Jan Paderewski herbu Jelita (ur. w Kuryłówce, zm. 29 czerwca 1941 w Nowym Jorku) – polski pianista, kompozytor, działacz niepodległościowy, mąż stanu i polityk. Pod jego bezpośrednim wpływem prezydent Woodrow Wilson umieścił w swoim ultimatum uzależniającym podpisanie przez Stany Zjednoczone traktatu wersalskiego 13 punkt domagający się zgody stron traktatu na suwerenność Polski – dzięki któremu w traktacie zapisano utworzenie niepodległego państwa polskiego.
Od 1919 roku sprawował funkcje premiera i ministra spraw zagranicznych RP. Paderewski był absolwentem Instytutu Muzycznego (późniejszego Konserwatorium Warszawskiego). Otrzymał m.in. Order Orła Białego, francuski Krzyż Wielki Legii Honorowej oraz tytuł Rycerza Wielkiego Krzyża Orderu Imperium Brytyjskiego.
Życiorys.
Dzieciństwo i młodość.
Ignacy Jan Paderewski przyszedł na świat w Kuryłówce na Podolu w 1860. Matka, Poliksena z domu Nowicka, córka Zygmunta, filomaty i przyjaciela Adama Mickiewicza, zmarła kilka miesięcy po jego narodzinach (pochowano ją w rodzinnej Kuryłówce). Jedynym opiekunem Ignacego i jego starszej siostry Antoniny był ojciec Jan Paderewski – uczestnik powstania styczniowego, który za udział w nim odbył karę roku więzienia w Kijowie, a następnie zarabiał na życie jako administrator jednego z majątków na Podolu. Zmarł niedługo później i został pochowany na cmentarzu w Żytomierzu.
Po śmierci ojca Paderewskim opiekowała się ciotka. Duży wpływ na jego wychowanie wywarł były powstaniec listopadowy, Michał Babiński. Uczył chłopca historii, geografii, języka francuskiego i literatury polskiej. Ignacy, od dzieciństwa, przejawiał uzdolnienia muzyczne grając na starym, rodzinnym fortepianie.
W latach 1872–1878 zdobył wykształcenie w warszawskim Instytucie Muzycznym (od roku 1919 noszącym nazwę Konserwatorium Warszawskie). Tam studiował grę na fortepianie pod kierunkiem Rudolfa Strobla, Juliusza Janoty, Romana Schloczera i jego brata Pawła Schloczera. W zakresie przedmiotów teoretycznych kształcił się pod kierunkiem Gustawa Roguskiego, który, z kolei, był uczniem Hectora Berlioza. Po ukończeniu uczelni z odznaczeniem, Paderewski, otrzymał w niej posadę nauczyciela kursu średniego fortepianu. Utrzymywał się grając na przyjęciach, komponując i wykonując własne utwory, a także udzielając lekcji gry na fortepianie. Mimo powszechnego uznania, mówił, że musi jeszcze wiele się nauczyć, dlatego potrafił ćwiczyć nawet po 12 godzin dziennie. W 1880 roku poślubił Antoninę Korsakównę. Po śmierci żony w 1881 roku (która pozostawiła go z kalekim kilkumiesięcznym synem Alfredem), wyjechał doskonalić swój warsztat do Berlina.
Kariera muzyczna.
W czasie zagranicznych wojaży Paderewski spotkał m.in. słynną polską aktorkę Helenę Modrzejewską. Ta, zafascynowana jego talentem, podarowała mu pokaźną sumę pieniędzy. Za tę kwotę mógł kontynuować naukę w Wiedniu, pod kierownictwem Teodora Leszetyckiego. Jego mistrz polecił go później na posadę nauczyciela gry na fortepianie w Strasburgu. Pierwszy większy sukces odniósł, debiutując jako pianista w 1887, a w 1888 roku miał miejsce jego pierwszy duży koncert w Paryżu. Tam też spotkał i zaprzyjaźnił się z kompozytorem Camillem Saint-Saënsem.
Później, przez pewien czas, przebywał w Londynie, gdzie koncertował między innymi przed królową Wiktorią. Sytuacja finansowa zmusiła Paderewskiego do odbycia tournée po Stanach Zjednoczonych w latach 1891–1892, które okazało się wielkim sukcesem. Zdecydował zamieszkać w USA. Zyskał tam sobie ogromną popularność. Nazywano go „największym ze wszystkich”, „mistrzem”, „królem pianistów”, „czarodziejem klawiatury”. Podczas koncertowania w USA doznał kontuzji dłoni. Myślał nawet o zakończeniu kariery. Sprawność dłoni przywrócił mu Friedrich Lange – pionier niemieckiej chirurgii w Stanach. W 1899 roku Paderewski ożenił się z Heleną Marią Górską z domu Rosen. Para kupiła dworek w Kąśnej Dolnej (koło Tarnowa), ale państwo Paderewscy osiedli na stałe w Szwajcarii, w posiadłości Riond-Bosson w Tolochenaz, niedaleko Morges (w pobliżu Lozanny).
Paderewski skomponował swoje jedyne dzieło sceniczne, operę "Manru", na przełomie stulecia. Jej prapremiera odbyła się w Dreźnie 29 maja 1901 roku, a wkrótce zaprezentowano dzieło we Lwowie. Prapremiera amerykańska odbyła się w Metropolitan Opera 14 lutego 1902 roku. Odbyło się jeszcze 9 przedstawień w tym samym sezonie, po czym operę zdjęto z afisza i nigdy nie zostało wystawiono ponownie. "Manru," do dziś, pozostaje jedyną operą skomponowaną przez Polaka, która została wystawiona w Metropolitan Opera.
Polityka.
Na zlecenie Paderewskiego w 1908 roku rzeźbiarz Antoni Wiwulski wykonał pomnik upamiętniający zwycięstwo wojsk polskich w bitwie pod Grunwaldem. Monument został odsłonięty w 1910 roku w Krakowie, w obecności ponad 150 tys. osób. Paderewski wygłosił wówczas przemówienie o charakterze niepodległościowym.
Po wybuchu I wojny światowej zaczął prowadzić szeroko zakrojoną działalność dyplomatyczną na rzecz Polski, wykorzystując swą popularność na Zachodzie. Paderewski zbierał m.in. fundusze na pomoc ofiarom wojny i był jednym ze współzałożycieli komitetów pomocy Polakom w Paryżu i Londynie. W 1915 roku wraz z Henrykiem Sienkiewiczem założył w Vevey Szwajcarski Komitet Generalny Pomocy Ofiarom Wojny w Polsce. W tym samym roku wyjechał do Stanów Zjednoczonych, gdzie kontynuował działalność. Przed każdym występem przemawiał na temat postulowanej przez niego niepodległości Polski. W krótkim czasie udało mu się zbliżyć do doradcy prezydenta Wilsona, Edwarda House’a. Później spotkał się z samym prezydentem, któremu w styczniu 1917 roku przekazał memoriał na temat Polski (zawierający m.in. koncepcję Stanów Zjednoczonych Polski). Być może z tego powodu sprawa polskiej niepodległości znalazła się w słynnych 14 punktach Wilsona. W sierpniu 1917 roku został przedstawicielem na USA Komitetu Narodowego Polski z Romanem Dmowskim na czele.
Po powrocie do kraju Józefa Piłsudskiego i powierzeniu przez niego misji formowania rządu Jędrzejowi Moraczewskiemu, również i Paderewski powrócił do Polski. Najpierw przypłynął 23 listopada 1918 roku do Liverpoolu, skąd udał się do Londynu. W ciągu kilku kolejnych dni rozmowy z nim prowadził ówczesny minister spraw zagranicznych Wielkiej Brytanii Arthur Balfour namawiając go do wyjazdu do Polski i pokierowania nowym rządem. Paderewski zażyczył sobie podróży do Warszawy przez Gdańsk i Toruń, chociaż były to formalnie ziemie jeszcze niemieckie. Z Paderewskim do Polski pojechała półoficjalna delegacja, na której czele stanął brytyjski attaché wojskowy Harry Herschel Wade, a jego zastępcą został Richard Kimens z Ministerstwa Spraw Zagranicznych Wielkiej Brytanii, były konsul angielski w Warszawie.
Paderewski wraz z żoną oraz z towarzyszącym im majorem Zygmuntem Iwanowskim w roli adiutanta wyruszył w podróż z portu Harwich do Polski na statku „Concord”. Jeszcze 23 grudnia statek zawinął do Kopenhagi, a 25 grudnia dobił do brzegu w Gdańsku. Paderewski zamieszkał w hotelu Danziger Hof, a 26 grudnia o godzinie 11 udał się pociągiem przez Piłę do Poznania. W celu uniknięcia demonstracji politycznych, Urząd Spraw Zagranicznych Rzeszy postanowił zakazać przyjazdu pianiście, a w Rogoźnie Niemcy starali się skierować wiozący go pociąg bezpośrednio do Warszawy z pominięciem Poznania. Dzięki postawie Paderewskiego i Wade’a zamierzenie to nie zostało zrealizowane. Paderewski przybył do Poznania 26 grudnia, czym wywołał ogromne poruszenie pośród miejscowych Polaków. Wręczenie mu nakazu opuszczenia miasta uniemożliwił niemieckim oficerom kordon Straży Ludowej. Paderewski udał się do hotelu Bazar, gdzie wydano na jego cześć okolicznościowy bankiet, po którym wygłosił przemówienie, zakończone owacją i manifestacją patriotyczną.
Jego przybycie do stolicy Wielkopolski i entuzjastyczne przywitanie stało się impulsem do wybuchu zakończonego sukcesem powstania.
Po przyjeździe do Warszawy, Paderewski spotkał się z Piłsudskim i podjął się roli mediatora pomiędzy nim a obozem Dmowskiego. 16 stycznia 1919 roku został premierem, pełniąc również funkcję ministra spraw zagranicznych. Wraz z Romanem Dmowskim jako delegat pełnomocny reprezentował Polskę na konferencji pokojowej w Paryżu, zakończonej podpisaniem traktatu wersalskiego, kończącego I wojnę światową. W tym czasie wsparł gen. Tadeusza Rozwadowskiego w jego planach tworzenia Legionu Amerykańskiego, który miał walczyć w Polsce z bolszewikami. W wyniku tych działań powstała polsko-amerykańska Eskadra Lotnicza im. Tadeusza Kościuszki. Paderewskiemu nie udało się zrealizować wszystkich założeń strony polskiej, jednak dał się poznać jako sprawny negocjator i dyplomata. Pomimo tego jego bezpartyjny rząd był krytykowany w kraju zarówno przez lewicę, jak i prawicę. Paderewski wiedział, że jego gabinet ma charakter przejściowy, dlatego w grudniu 1919 podał się do dymisji. Następnie wyjechał do Szwajcarii, aby odpocząć od polityki.
Powrócił jednak do Polski w kulminacji wojny polsko-bolszewickiej w 1920 roku. Został wysłannikiem rządu polskiego do Ligi Narodów. Wkrótce jednak zrezygnował z tej funkcji w 1921 roku.
Należał do Bohemian Club jako honorowy członek niejawnego ugrupowania.
Ostatnie lata.
W 1922 roku wyjechał ponownie do USA, gdzie powrócił do koncertowania. Za odbycie trasy koncertowej po Stanach udało mu się zarobić 500 tys. dolarów, sumę jak na owe czasy astronomiczną. Później zajął się także działalnością charytatywną (w 1932 roku na występ Paderewskiego w Madison Square Garden przybyła rekordowa liczba widzów – 16 tys., a dochód z tego koncertu artysta przeznaczył na bezrobotnych amerykańskich muzyków). W tym czasie otrzymał wiele tytułów i odznaczeń, m.in. tytuł szlachecki od brytyjskiego monarchy Jerzego V.
Po śmierci Piłsudskiego w 1935 roku Paderewski współtworzył tzw. Front Morges. Organizacja ta, opozycyjnie nastawiona wobec sanacji, miała charakter centroprawicowy, a jednym z jej głównych założycieli był generał Władysław Sikorski. Front Morges domagała się demokratyzacji życia politycznego w kraju, ale również postulowała wybór Paderewskiego na prezydenta Polski.
26 maja 1939 przeszedł zawał serca przed planowanym koncertem w Nowym Jorku, na który zostało wyprzedanych ok. 16 tys. biletów.
Po wybuchu II wojny światowej Paderewski wszedł w skład władz Polski na uchodźstwie. Został przewodniczącym Rady Narodowej Rzeczypospolitej Polskiej w Londynie, która stanowiła substytut Sejmu na emigracji. We wrześniu 1940 roku, mimo podupadającego zdrowia, udał się raz jeszcze do USA, by działać na rzecz Polski. Spowodował między innymi uzyskanie przez rząd Sikorskiego kredytów na uzbrojenie Polskich Sił Zbrojnych na Zachodzie. W czasie II wojny światowej jego nazwisko naziści niemieccy umieścili na liście wrogów III Rzeszy tzw. Czarnej Księdze.
Paderewski zmarł na zapalenie płuc 29 czerwca 1941 roku o jedenastej rano, w pokoju hotelowym Hotelu Buckingham na Manhattanie. () Następnego dnia premier Rządu RP na uchodźstwie i Naczelny Wódz gen. Władysław Sikorski wydał rozkaz nr 11, w którego ostatnich słowach napisał:
Pochówki.
Pierwotnie Paderewski został pochowany na Narodowym Cmentarzu w Arlington w pobliżu Waszyngtonu, za sprawą osobistego działania w tej kwestii prezydenta Roosevelta. W ramach dokonujących się w Polsce przemian polityczno-społecznych po wyborach w czerwcu 1989, w dniu 29 czerwca 1992 roku trumnę z jego prochami sprowadzono do Polski, gdzie spoczęła w krypcie archikatedry św. Jana w Warszawie. Pośmiertnie odznaczony orderem wojennym Virtuti Militari.
Serce Paderewskiego.
Podczas sekcji zwłok w tajemnicy usunięto z ciała I. Paderewskiego jego serce, z celem pochowania go w przyszłości w kościele św. Krzyża przy Krakowskim Przedmieściu w Warszawie, gdzie znajdowały się już i znajdują się serca F. Chopina i W.S. Reymonta. W jakiś czas po pogrzebie Jan Smoleński, przedsiębiorca pogrzebowy na Greenpoincie i znany tamtejszy działacz polonijny, który zajmował się pochówkiem Paderewskiego, przekazał urnę z sercem Paderewskiego nowojorskiej placówce Związku Weteranów Armii Polskiej na Brooklynie na przechowanie.
Do kwestii tej powrócił pod koniec wojny ostatni osobisty sekretarz Paderewskiego – Ignacy Kołłupajło. W tym celu skontaktował się z szefem Wydziału Wschodnio-Europejskiego Białego Domu. Ten, po serii konsultacji, przekazał mu informację, że wobec nieustalonych w tym czasie nowych stosunków polsko-amerykańskich administracja rządowa USA na razie nie podejmuje działań w tym zakresie. W tej sytuacji Kołłupajło skontaktował się z kard. Spellmanem, aby pomógł przekazać urnę do kraju. Informacja o tym przedostała się do prasy wywołując falę ataków i gróźb ze strony części amerykańskiego środowiska polonijnego w stosunku do Kołłupajły, co spowodowało, że kardynał również nie podjął tej kwestii.
Kołłupajło w 1973 r., kiedy ukończył pisanie swoich wspomnień w Dallas o ostatnim roku życia Paderewskiego, nie znał miejsca przechowywania urny, ubolewając, że w dalszym ciągu pozostaje ona poza granicami Polski.
Informacje o dalszych losach urny zawarte są w materiale Danuty Piątkowskiej pt. "Serce Paderewskiego". Według niej urna z sercem Paderewskiego została przypadkowo odnaleziona w 1959 r. w krypcie mauzoleum na nowojorskim cmentarzu Cypress Hill (Cyprysowe Wzgórze) m.in. przez Henryka Archackiego, wydawcę, dziennikarza, artystę-grafika, działacza i historyka Polonii amerykańskiej. Mimo że sprawie został nadany szeroki rozgłos medialny, kwestia godnego pochówku nie została podjęta przez tamtejsze środowisko polonijne.
Ponownie, w 1983 r., zostały o tym znalezisku poinformowane Kongres Polonii Amerykańskiej oraz Fundacja Kościuszkowska, które dopiero w trzy lata później utworzyły Komitet Serca Paderewskiego pod przewodnictwem Henryka Archackiego. Staraniem komitetu urnę przewieziono do Johnson Atelier Technical Institute of Sculpture w Mercerville, NJ, do pracowni rzeźbiarza Andrzeja Pityńskiego i tam 26 czerwca 1986 r. dokonano jej komisyjnego otwarcia i potwierdzenia zawartości, po czym umieszczono ją w urnie-płaskorzeźbie wykonanej przez Andrzeja Pityńskiego. Tego samego dnia przewieziono ją do Doylestown, zwanego „amerykańską Częstochową”, do tamtejszego Narodowego Sanktuarium Matki Bożej Częstochowskiej i przytwierdzono do marmurowej ściany we wschodniej części westybulu świątyni. Uroczystość odsłonięcia i dedykacji odbyła się 29 czerwca 1986 r., w czterdziestą piątą rocznicę śmierci Paderewskiego.
Rodzina.
7 stycznia 1880 roku Ignacy Jan Paderewski poślubił Antoninę Korsak, absolwentkę Instytutu Muzycznego w Warszawie. Ślub odbył się w Rudni na Wołyniu – majątku panny młodej. Antonina zmarła 9 miesięcy później, 18 października 1880 roku, krótko po porodzie. Ich syn, Alfred urodził się 9 października 1880 roku z chorobą Heinego-Medina. Zmarł on w 1901 roku, w wyniku powikłań związanych z chorobą krążenia.
31 maja 1899 roku Paderewski ożenił się ponownie, z Heleną Marią Górską z domu Rosen, wywodzącą się z rodziny spolonizowanych inflanckich Niemców. Ślub odbył się w kościele Świętego Ducha w Warszawie. Helena Paderewska zmarła 16 stycznia 1934 roku w Riond-Bosson.
Braćmi przyrodnimi Ignacego Jana Paderewskiego byli Józef Paderewski (1871–1958), wieloletni nauczyciel gimnazjalny w Bydgoszczy i Stanisław Paderewski (1875–1914), polski inżynier górniczy oraz porucznik Legionów Polskich, który poległ 14 listopada 1914 roku w bitwie pod Krzywopłotami.
Odniesienia w filmie.
Postać Ignacego Jana Paderewskiego została ukazana w dwóch polskich fabularyzowanych filmach historycznych: "Najdłuższa wojna nowoczesnej Europy" (1979–1981) i "Polonia Restituta" (1983). W jego rolę wcielali się aktorzy: w pierwszym Marek Walczewski, a w drugim Krzysztof Chamiec. 
Paderewski jest jednym z głównych bohaterów filmu "Hiszpanka" (2015) w reż. Łukasza Barczyka, luźno opartego na wydarzeniach powstania wielkopolskiego. Film przedstawia fikcyjną reinterpretację podróży Paderewskiego z Londynu do Poznania oraz przemówienie z balkonu hotelu Bazar. W rolę kompozytora wcielił się Jan Frycz.

</doc>
<doc id="105115" url="https://pl.wikipedia.org/wiki?curid=105115" title="Beren">
Beren

Beren – postać ze stworzonej przez J.R.R. Tolkiena mitologii Śródziemia.
Był Edainem, człowiekiem z rodu Bëora, synem Barahira. Spotkał w lesie Neldoreth w Doriath Lúthien, córkę króla Thingola. Zakochał się w niej i poprosił króla o jej rękę. Thingol zażądał w zamian Silmarila z korony Morgotha.
Beren i Lúthien z pomocą Huana i Finroda Felagunda zdobyli Silmaril, lecz Carcharoth, wilk Angbandu, odgryzł Berenowi w czasie ucieczki z twierdzy Morgotha dłoń razem z odzyskanym klejnotem.
Jako jedyny ze śmiertelników Beren wrócił ze świata umarłych, co stało się dzięki Lúthien, która zrzekła się nieśmiertelności. Żyli potem na Tol Galen w Ossiriandzie. Zwany także Erchamionem ("Jednorękim") i Camlostem ("mającym puste ręce").

</doc>
<doc id="105116" url="https://pl.wikipedia.org/wiki?curid=105116" title="M4">
M4



</doc>
<doc id="105120" url="https://pl.wikipedia.org/wiki?curid=105120" title="Bitwa u ujścia Jalu">
Bitwa u ujścia Jalu

Bitwa u ujścia Jalu – bitwa morska, która miała miejsce 17 września 1894 roku, podczas wojny chińsko-japońskiej (1894–1895), zakończona klęską floty chińskiej.
Tło historyczne.
Najszybszą drogą zaopatrywania wojsk chińskich w Korei był transport morski przez Zatokę Koreańską. 25 lipca 1894 doszło do starcia z Japończykami pod Asanem (Pungdo); flota chińska straciła dwa mniejsze okręty, zatopiony został także brytyjski transportowiec, na którym zginęło ponad 900 chińskich żołnierzy. Następstwem starcia była eskalacja działań na lądzie, a także naciski ze strony rządu pekińskiego, by północna flota chińska, tzw. flota Beiyang, podjęła aktywniejsze działania przeciw Japończykom, w szczególności zabezpieczyła linie komunikacyjne.
Flota Beiyang składała się z okrętów zbudowanych przed 1890. Postęp techniczny w końcu XIX w. był nader szybki, w efekcie okręty, choć stosunkowo nowe, były już przestarzałe: w szczególności brakowało na nich szybkostrzelnych dział średnich kalibrów. Chińczycy mieli też kłopoty z wyszkoleniem załóg i kadry dowódczej oraz z zaopatrzeniem okrętów, wobec ogromnej korupcji. Japończycy, choć dysponujący flotą podobnych rozmiarów (nie posiadali wszakże pancerników), mieli okręty nowocześniejsze i lepiej wyposażone. Obu stronom brakowało doświadczenia bojowego.
Działania przed bitwą.
17 sierpnia flota chińska przypłynęła do Dagu, chcąc załadować granaty artyleryjskie, co się nie powiodło. Krytykowany za bezczynność admirał Ding, przeszedł do Weihaiwei, skąd 12 września wykonał zagon pod wybrzeża koreańskie, nie napotykając przeciwnika. Wrócił więc 15 września do Dagu, skąd przeprowadził do ujściu rzeki Jalu 5 parowców przewożących chińskie wojska w sile 4 tys. ludzi, którzy zostali wysadzeni na ląd następnego dnia. Lądowanie bezpośrednio osłaniane było przez pancernik obrony wybrzeża "Pingyuan", kanonierkę torpedową "Guangbing" i torpedowce "Fulong" i "Zuodui" oraz dwie mniejsze kanonierki.
Pozostałe okręty zakotwiczyły przed ujściem rzeki Dayang, ok. 10 mil na południe od wyspy Dalu – były to: pancerniki: "Dingyuan" (flagowy okręt admirała Dinga) i "Zhenyuan", krążowniki pancerne: "Jingyuan" i "Laiyuan", krążowniki pancernopokładowe: "Zhiyuan", "Jingyuan" i "Jiyuan", krążowniki nieopancerzone "Yangwei" i "Chaoyong" oraz korweta "Guangjia".
Rankiem 17 września na horyzoncie pojawiły się okręty japońskie pod dowództwem wiceadmirała Ito – dwie eskadry zbliżały się w szyku torowym, z prędkością ok. 10 węzłów. Pierwsza, tzw. Szybka Eskadra, złożona była z nowoczesnych krążowników pancernopokładowych: „Yoshino” (flagowy okręt kontradmirała Tsuboi), "Takachiho", "Akitsushima" i "Naniwa". Druga tworzyła siły główne, złożone krążowników pancernopokładowych: "Matsushima" (flagowy okręt wiceadmirała Ito), "Chiyoda", "Itsukushima" i "Hashidate" oraz starej korwety pancernej "Hiei" i starego okrętu pancernego "Fuso". Kanonierka "Akagi" i uzbrojony parowiec "Saikyo Maru" płynęły nieco z tyłu, poza linią bojową.
Siły chińskie posiadały 22 działa ciężkie i 20 dział o średnim kalibrze, były to jednak działa przestarzałe, o niskiej szybkostrzelności. Japończycy posiadali przestarzałe 12 dział ciężkich i 24 średnich oraz 66 nowoczesnych, szybkostrzelnych dział o kalibrze 120 - 152 mm. Po stronie japońskiej była dwukrotna przewaga w prędkości okrętów, zaś chińskie okręty (nie wszystkie) były lepiej opancerzone.
Przebieg bitwy.
Siły chińskie wypłynęły na spotkanie przyjmując szyk klina - wygięcie linii spowodowane było to kłopotami z utrzymaniem prędkości przez starsze jednostki chińskie, mimo że eskadra robiła zaledwie ok. 6 węzłów. Okręty bezpośrednio osłaniające desant wojsk - grupa "Pingyuana" - zajęły pozycję z tyłu. Równoległy szyk okrętów wynikał z przestarzałego rozmieszczenia artylerii głównej na chińskich okrętach, które miały ograniczone możliwości prowadzenia ognia na burty. Okręty chińskie posiadały również wzmocnienia dziobów, co umożliwiało taranowanie przeciwnika. Możliwość ta była czysto teoretyczna, ponieważ jednostki japońskie były dwukrotnie szybsze i lepiej manewrowały. W związku z możnością utraty łączności w czasie bitwy (do czego rzeczywiście doszło, na skutek uszkodzeń okrętu flagowego i dymu prochowego zasnuwającego pole bitwy), ustalono, że w takim przypadku okręty chińskie będą działać parami, nawzajem się wspierając. Linia chińska składała się z następujących par: "Jiyuan" i "Guangjia", "Zhiyuan" i "Jingyuan", "Dingyuan" i "Zhenyuan", "Laiyuan" i "Jingyuan" oraz "Yangwei" i "Chaoyong".
Ok. 12:50, po zbliżeniu się przeciwników na odległość około 5500 m, Chińczycy otworzyli ogień. Pierwsza salwa z pancernika "Dingyuan" była za krótka, by wyrządzić szkody Japończykom, natomiast ogłuszyła przebywającego wciąż jeszcze na odkrytym pomoście, admirała Dinga, który nie odzyskał przytomności przez cały czas trwania walki. Okręty japońskie odpowiedziały dopiero po zbliżeniu się na 3000m. 
Pierwsza eskadra japońska przeszła koło prawego skrzydła chińskiego, zasypując szybkim ogniem krążowniki "Yangwei" i "Chaoyong". Te nieopancerzone okręty nie były przeznaczone do walki w linii i wybuchły na nich gwałtowne pożary. Początkowo Japończycy chcieli okrążyć eskadrę chińską, lecz obawiając się ognia i ataków torpedowych ze strony podążającej za siłami głównymi grupy "Pingyuana" skręcili w lewo, a następnie ruszyli na pomoc trzem wolniejszym okrętom drugiej eskadry ("Akagi", "Fuso" i "Hiei"), które nie mogąc dotrzymać tempa krążownikom weszły między okręty chińskie. Linia chińska się rozpadła, okręty operowały parami. Krążowniki japońskie utrzymały szyk i prędkość, a ich szybkostrzelne działa siały spustoszenie wśród okrętów chińskich.
"Jiyuan" uciekł z pola walki, odniósłszy tylko lekkie uszkodzenia i zawinął następnego dnia do Port Arthur; podążyła za nim korweta "Guangjia", z tym że zamiast do portu weszła na mieliznę w zatoce daliańskiej i została wysadzona przez własną załogę, gdy odnaleźli ją Japończycy.
Płonący krążownik "Chaoyong" zatonął na płytkiej wodzie; "Yangwei" wyrzucił się na brzeg wyspy Dalu i następnego dnia został dobity miną wytykową przez kuter z "Chiyody". Słabsze okręty japońskie też zostały poważnie uszkodzone, choć kanonierce "Akagi" udało się wzniecić potężny pożar na krążowniku "Laiyuan"; wielokrotnie trafiony "Saikyo Maru" szczęśliwie uniknął chińskich torped. Mniej szczęścia miały krążowniki "Zhiyuan", który zatonął ok. 3.30 i "Jingyuan", który przewrócił się godzinę później. 
Obydwa chińskie pancerniki oraz krążownik pancerny "Laiyuan" dzielnie walczyły i uzyskiwały liczne trafienia na okrętach japońskich, jednak nie wszystkie pociski wybuchały, gdyż skorumpowane władze chińskie sprowadziły tańszą amunicję ćwiczebną wypełnioną trocinami lub piaskiem. Nieskuteczność ognia chińskiego podkreśla McGiffin, który ocenia, że Chińczycy strzelali celniej, ale brak wybuchowych granatów zapobiegł zatopieniu okrętów japońskich. Przykładowo, uzbrojony transportowiec "Saiko Maru" otrzymał co najmniej cztery trafienia pociskami 305 mm, a "Hieyi" w pewnym momencie przeszła między chińskimi pancernikami. Wielokrotnie trafiona z obu burt, przeżyła ostrzał - niektóre pociski przeszły na wylot przez kadłub.
Jeden z celnych pocisków chińskich spowodował wybuch amunicji na krążowniku "Mastushima" i flagowy okręt japoński został wyłączony z bitwy. Admirał Ito, obawiając się ataków chińskich torpedowców po zmierzchu i wobec wyczerpania amunicji, odstąpił od pościgu, szczęśliwie dla Chińczyków, którym amunicja też się skończyła (pancerniki miały po 20 pocisków do dział ciężkich i żadnych do dział średniego kalibru). Bitwa zakończyła się ok. 17:30. Po zmierzchu ocalałe okręty chińskie udały się w kierunku Port Arthur, dokąd zawinęły następnego dnia.
Skutki.
W wymiarze zadanych strat, bitwa była zdecydowanym strategicznym zwycięstwem japońskim, aczkolwiek nie zdołali oni wyłączyć z akcji żadnego z najgroźniejszych chińskich pancerników. Z drugiej strony, japońska flota nie zrealizowała celu taktycznego, jakim było niedopuszczenie do lądowania u ujścia Jalu, i jako pierwsza się wycofała. Flota chińska zachowała swój potencjał, mimo to na skutek poważnych strat i upadku ducha bojowego, jej dalsze działania były niezdecydowane. Japonia zaś w praktyce uzyskała panowanie na morzu i miała pełną swobodę podczas dalszych działań. Winą za klęskę obarczono adm. Dinga, którego nie pozbawiono wszakże dowództwa, i politycznego protektora floty Beiyang, Li Hongzhanga, a także zachodnich doradców, którzy zostali zwolnieni ze służby. Tych ostatnich trudno było winić - w szczególności komandor P.N. McGiffin, oficjalnie doradca dowódcy "Zhenyuana", odznaczył się, sprawnie dowodząc okrętem (chiński kapitan uległ atakowi paniki i porzucił stanowisko dowodzenia).
Okręty chińskie, bardzo poważnie uszkodzone, w większości z wypalonymi nadbudówkami, zostały przynajmniej częściowo naprawione w Port Arthur. Mimo że baza była silnie umocniona, armia chińska ponosiła kolejne porażki i nie było pewności czy obroni port i flotę. Dlatego 20 października eskadra przeszła do Weihaiwei, nie atakowana przez przeciwnika. 24 października wojska japońskie wylądowały na półwyspie Liaodong, 20 listopada uderzyły na miasto i zdobyły je w ciągu 24 godzin. W styczniu 1895 Japończycy wylądowali na półwyspie szantuńskim, oblegli i ostatecznie zdobyli Weihaiwei, gdzie zniszczyli bądź zdobyli resztki floty Beiyang.

</doc>
<doc id="105124" url="https://pl.wikipedia.org/wiki?curid=105124" title="Drag queen">
Drag queen

Drag queen (z oznacza bycie w przebraniu przeciwnej płci, – królowa) – określenie postaci scenicznej kreowanej przez artystów przedstawiających postacie kobiece przy użyciu efektownych ubrań i mocnego makijażu. Drag queen są najczęściej mężczyźni, ale mogą to być też osoby o innej tożsamości płciowej. Przeciwieństwem drag queen są drag king, czyli osoby odgrywające postacie męskie.
Historia.
Termin został po raz pierwszy użyty w społeczności gejowskiej w USA w latach 20. i 30. XX wieku. W tym okresie w Nowym Jorku odbywały się pierwsze spektakle tego rodzaju. "Drag" było akronimem dla "dressed as a girl" (ubrany jak dziewczyna), "queen" odnosiło się dla specyficznej afektowanej stylistyki. Jako synonimu "drag queen" często używano określenia "female impersonator" (osoba udająca kobietę) lub "male impersonator". Współcześnie uważa się jednak, że nie jest to adekwatne określenie, ponieważ "drag queen" wcale nie chcą być uważane za kobiety, chcą jedynie wskazać na performatywny charakter płci. Parodiując męskość czy kobiecość "drag queen" zwracają uwagę na teatralny charakter płci kulturowej (gender).
Zjawisko przedstawień, w których mężczyźni przebierają się za kobiety lub kobiety za mężczyzn ma długą tradycję w kulturach świata. W starożytnym i XVII wiecznym teatrze europejskim role kobiece były odgrywane przez mężczyzn. Podobnie w japońskim teatrze kabuki wszystkie rolę kobiece są odgrywane przez mężczyzn. W XX wieku w Japonii popularny stał się teatr Takarazuka Revue, w którym we wszystkich przedstawieniach role męskie odgrywają kobiety.
"Drag queen" odegrały istotną rolę w zamieszkach pod Stonewall, które zapoczątkowały ruch emancypacji gejów i lesbijek. Z tego względu ich obecność jest istotna podczas parad równości. "Drag queen" odgrywają często role rzeczniczek i liderek społeczności LGBT.
Pierwszy w historii kina film, w którym występuje drag queen, to polski film "Piętro wyżej" (1937), w którym Eugeniusz Bodo, jako Mae West, zaśpiewał piosenkę „Sex appeal”. Pierwszym filmem obcojęzycznym, w którym wystąpiła drag queen, był amerykański film "Glen czy Glenda" (1953) w reżyserii Eda Wooda.
W dawnej NRD oraz RFN estradowe występy drag queen nie miały związków ze środowiskami LGBT i były częstym motywem działalności rozrywkowej anglosaskiego obszaru kulturowego, noszącym nazwę .
Kreacja.
Makijaż, strój i choreografia drag queens są często przesadne lub zamierzenie karykaturalne i odróżniają je od „zwyczajnych” kobiet, robią to w celu uzyskania satyrycznego lub dramatycznego efektu. Elementem występu jest często upodobnienie się do znanych kobiet estrady, czasem ich parodia.
Drag queen nie zawsze są gejami lub transwestytami, jako że dla drag queen celem przebierania się jest bawienie publiczności, nie zaś zaspokojenie swoich potrzeb seksualnych.
Nie należy mylić osoby aktora z graną przez niego postacią sceniczną. Jeśli postać drag queen (do której zwracamy się w rodzaju żeńskim) gra mężczyzna, gdy występuje on poza sceną i prywatnie, należy się do niego zwracać w rodzaju męskim.

</doc>
<doc id="105126" url="https://pl.wikipedia.org/wiki?curid=105126" title="Katarzyna Sobczyk">
Katarzyna Sobczyk

Katarzyna Sobczyk, właśc. Kazimiera Sawicka z domu Sobczyk (ur. 21 lutego 1945 w Tyczynie, zm. 28 lipca 2010 w Warszawie) – polska piosenkarka muzyki rozrywkowej, popularna głównie w okresie bigbitu.
Życiorys.
Była najmłodsza z czworga rodzeństwa. Mieszkała w Tyczynie i w pobliskiej Hermanowej. Rodzinne strony opuściła mając niewiele ponad trzy lata. Razem z rodziną zamieszkała na Pomorzu Zachodnim, najpierw w Sianowie, później w Koszalinie.
Debiutowała w 1961 w Koszalinie jako wokalistka amatorskiej grupy Biało-Zieloni, która działała przy Wojewódzkim Domu Kultury. Była uczennicą II Liceum Ogólnokształcącego im. Wł. Broniewskiego w Koszalinie. W szkole muzycznej zaczęła występować z chórem Collegium Musicum, koncertując w Polsce i za granicą. Karierę muzyczną zaczęła od występów z gitarą i piosenki „Sekwana zakochana”. W okresie studiów występowała z zespołem Lelum Polelum. W 1963 odniosła sukces na II Festiwalu Młodych Talentów w Szczecinie i znalazła się w "Złotej Dziesiątce".
W latach 1964–1972 występowała z zespołem Czerwono-Czarni, następnie śpiewała z mężem Henrykiem Fabianem i zespołem Wiatraki. Razem z mężem krótko koncertowała w USA na początku lat 80., potem wróciła do Polski. Od 1992 przebywała w Chicago, gdzie nagrała dwie płyty solowe: „Ogrzej mi serce” i „Niewidzialne”.
W 2008 Sobczyk wróciła do Polski na stałe, ciężko chora na raka piersi. 14 grudnia 2008 wyemitowano odcinek "Szansy na sukces", w którym wystąpiła w jury razem z Ryszardem Poznakowskim.
Zmarła 28 lipca 2010 w Hospicjum Onkologicznym Świętego Krzysztofa na warszawskim Ursynowie. Pogrzeb piosenkarki odbył się 5 sierpnia 2010 na cmentarzu Powązkowskim w Warszawie w katakumbach (rząd 98-3). Dzień wcześniej, artystka została pośmiertnie odznaczona przez ministra kultury i dziedzictwa narodowego Bogdana Zdrojewskiego Srebrnym Medalem „Zasłużony Kulturze Gloria Artis”.
Matka gitarzysty i kompozytora rockowego Sergiusza Fabiana Sawickiego (1975–2013).
Festiwal w Opolu.
W latach 60. odnosiła sukcesy na Festiwalu w Opolu:

</doc>
<doc id="105127" url="https://pl.wikipedia.org/wiki?curid=105127" title="Michał Lorenc">
Michał Lorenc

Michał Lorenc (ur. 5 października 1955 w Warszawie) – polski kompozytor muzyki filmowej, kawaler Orderu Orła Białego (2016).
Życiorys.
Związki z muzyką rozpoczął gdy miał 15 lat. Rok później w studenckiej bazie w Bieszczadach poznał Wojciecha Belona, Jacka Kleyffa i Czesława Bieleckiego. W 1973 roku związał się na cztery lata z "Wolną Grupą Bukowina". W latach siedemdziesiątych, na antenie Programu Trzeciego Polskiego Radia brał udział w audycji Marcina Wolskiego, występował też w audycji „Zgryz” Macieja Zembatego. W latach 1979–1981 wraz z Jackiem Kleyffem i Michałem Tarkowskim współtworzył „Teatr Paranoiczny”.
W filmie zadebiutował pisząc w 1979 roku muzykę do serialu "Przyjaciele" Andrzeja Kostenki. Regularną współpracę z filmem rozpoczął z Maciejem Dejczerem, który powierzył mu w 1989 roku zadanie napisania muzyki do filmu "300 mil do nieba".
Za muzykę filmową był wielokrotnie nagradzany na różnych festiwalach. W 1998 roku, na 23. FPFF w Gdyni, pojawiło się aż sześć obrazów, do których tworzył muzykę ("Kanalia", "Sauna", "Kroll", "Pamiętnik znaleziony w garbie", "Deborah", "Jak narkotyk", "Przedwiośnie", "Żurek", "Glina", "Złoto dezerterów", "Zabić Sekala", "Amok", "Nic", "Przystań" i "Fotoamator").
Lorenc jest też trzykrotnym laureatem nagrody Złotych Lwów gdyńskiego festiwalu. W 1992 roku na 17. Festiwalu Polskich Filmów Fabularnych zdobył nagrodę za muzykę do filmu Władysława Pasikowskiego "Psy". W trzy lata później, w roku 1995 na
20. FPFF – za muzykę do "Prowokatora" Krzysztofa Langa, zaś w 1997 roku na 22. FPFF – za muzykę do "Bandyty" Macieja Dejczera.
W 2005 roku stworzył oprawę muzyczną dla Panoramy TVP2. Jest również autorem oprawy dźwiękowej kanału TVP Info, która pojawiła się w 2009 roku.
Ukazały się dwie płyty zespołu DesOrient z muzyką filmową Michała Lorenca.
W 2016 roku „w związku z 1050. rocznicą Chrztu Polski oraz uroczystym otwarciem Świątyni Opatrzności Bożej po 225 latach od złożenia ślubów narodu” ukazała się płyta pt. "Przymierze" zawierające kompozycje Lorenca.
28 kwietnia 2016 został odznaczony przez prezydenta RP Andrzeja Dudę Orderem Orła Białego, którym został udekorowany 3 maja 2016. W 2019 został członkiem honorowym Stowarzyszenia KoLiber.
Filmografia.
Filmy dokumentalne (wybór).
Artysta jest też autorem muzyki do wielu spektakli teatralnych oraz filmów dokumentalnych.
Nagrody.
Michał Lorenc jest najczęściej nagrodzonym kompozytorem Nagrodą za muzykę na Festiwalu Polskich Filmów Fabularnych (pięć razy).

</doc>
<doc id="105129" url="https://pl.wikipedia.org/wiki?curid=105129" title="Kasia Sobczyk">
Kasia Sobczyk



</doc>
<doc id="105134" url="https://pl.wikipedia.org/wiki?curid=105134" title="Nisse">
Nisse

Nisse (l. mn. "nisser") to bożek domowy w duńskiej i norweskiej kulturze ludowej. W Szwecji nisse nazywa się tomte.
Nisse przypomina krasnoludka. Zazwyczaj przedstawiany jest jako postać wzrostu małego dziecka, z siwą brodą i czerwoną czapeczką. 
Nisser opiekowały się domem i obejściem w nocy, gdy gospodarze spali. W zamian oczekiwały drobnych prezentów (pożywienia). Niezadowolone, płatały psikusy.
Dzisiaj nisser kojarzone są głównie ze świętami Bożego Narodzenia. Są pomocnikami Świętego Mikołaja, w Skandynawii w okresie świątecznym obecne są w piosenkach, telewizyjnych programach dla dzieci, w sklepach i na pocztówkach.

</doc>
<doc id="105135" url="https://pl.wikipedia.org/wiki?curid=105135" title="Tomte">
Tomte



</doc>
<doc id="105136" url="https://pl.wikipedia.org/wiki?curid=105136" title="Niszczyciele typu Forrest Sherman">
Niszczyciele typu Forrest Sherman

Niszczyciele typu Forrest Sherman – amerykańskie niszczyciele, zbudowane w liczbie osiemnastu jednostek. Były to pierwsze amerykańskie niszczyciele zbudowane po II wojnie światowej i jednocześnie ostatnie amerykańskie niszczyciele o uzbrojeniu klasycznym (artyleryjskim). Od pierwszej jednostki serii znane są także jako typ "DD-931". 
Historia.
Niszczyciele typu "Forrest Sherman" zostały zaprojektowane pod koniec lat 40. Nowy projekt posiadał najnowocześniejsze ówczesne wyposażenie techniczne, także warunki bytowe dla załogi zostały znacznie polepszone w porównaniu z niszczycielami budowy wojennej. Czołowy okręt, od którego wziął nazwę typ, został nazwany na cześć zmarłego w 1951 admirała Forresta Shermana. Były to ostatnie amerykańskie niszczyciele o uzbrojeniu klasycznym – kolejny typ "Charles F. Adams", rozwinięty z "Forrest Sherman", był już niszczycielem rakietowym.
Okręty typu "Forrest Sherman" przeszły znaczące modernizacje w latach 60. i wczesnych 70 XX w. Między innymi, usunięto miotacze bomb głębinowych i działa przeciwlotnicze 76 mm. Dotychczasowe wyrzutnie torpedowe zostały zastąpione przez nowe trzyrurowe wyrzutnie lekkich torped kalibru 324 mm przeciw okrętom podwodnym.
Osiem okrętów tego typu zostało zmodernizowanych dla zwiększenia zdolności zwalczania okrętów podwodnych i wyposażonych w ośmioprowadnicową wyrzutnię rakietotorped ASROC, w miejsce działa nr 2 artylerii głównej 127 mm, oraz sonar o zmiennej głębokości zanurzenia. 
Dalsze cztery okręty "John Paul Jones" (DD-932), "Parsons" (DD-949), "Decatur" (DD-936) i "Somers" (DD-947) zostały w latach 1965-67 przebudowane na niszczyciele rakietowe, określane jako typ "Decatur".
Głównymi epizodami służby niszczycieli tego typu była blokada Kuby podczas kryzysu kubańskiego w 1962, a następnie udział w wojnie wietnamskiej (1964-1972), gdzie ostrzeliwały cele lądowe. Niszczyciel "Turner Joy" (DD-951) wziął udział w incydencie w Zatoce Tonkińskiej 4 sierpnia 1964 (domniemanym ataku wietnamskich kutrów).
Okręty typu "Forrest Sherman" wycofano z marynarki amerykańskiej (US Navy) do lat 1982-1983. Część z nich zatopiono później jako okręty-cele. Obecnie "Edson" (DD-946) jest zachowany jako okręt muzeum w Nowym Jorku, "Turner Joy" (DD-951) w Bremerton, a "Barry" (DD-933) w Waszyngtonie.
Uzbrojenie.
Okręty modernizowane do standardu zwalczania okrętów podwodnych:
Okręty przebudowane na niszczyciele rakietowe:

</doc>
<doc id="105142" url="https://pl.wikipedia.org/wiki?curid=105142" title="Przymus z odblokowaniem">
Przymus z odblokowaniem

Przymus z odblokowianiem (ang. "jettison squeeze", "jettison coup", także "master play" - amerykańskie określenie) to w brydżu odmiana przymusu po raz pierwszy opisana przez Terence'a Reese'a w książce "Expert Game". Podstawowa wersja tego przymusu wygląda następująco:
 ♥ D W
 ♦ K
 ♠ - 
 ♥ K nieistotne
 ♦ W 9 
 ♠ W
 ♦ D 2
Wygląda na to, że rozgrywający ma 3 lewy, ale nie może z nich skorzystać, ponieważ kara są zablokowane (a S nie mógł ich wcześniej odblokować z powodu jakichś problemów komunikacyjnych). Niemniej, S gra waleta pik i W staje w przymusie. Jeżeli odrzuci króla kier, to rozgrywający pozbędzie się figury kier i przejdzie do stołu królem karo, a jeżeli odrzuci karo, to rozgrywający odblokuje(zrzuci) króla karo ze stołu i weźmie dwie ostatnie lewy na kara z ręki.
"Przymus z odblokowaniem" może wystąpić także w wersji na trzy kolory jako przymus kaskadowy:
 ♠ A
 ♥ D W 2
 ♦ A
 ♠ D 3 
 ♥ K nieistotne
 ♦ D 3 
 ♠ K 2
 ♦ K 2
 ♣ A
Rozgrywający gra asa trefl i W staje w przymusie na trzy kolory. Zrzucenie kiera da rozgrywającemu trzy lewy kierowe w dziadku, musi więc odrzucić blotkę od jednej z dam, a to pozwala rozgrywającemu na zrzucenie asa w tym samym kolorze i zagranie z ręki króla i dwójki ustawiając W w powtórnym przymusie (tym razem na dwa kolory).
Ostatni przykład jest o tyle ciekawe, że przedstawia "przymus automatyczny" (niepozycyjny), sytuacja przymusowa wystąpi jeżeli zamienimy ręce przeciwników:
 ♠ K
 ♥ K
 ♣ 2
 ♠ D 3 ♠ -
 ♥ A ♥ 6
 ♦ - ♦ 5
 ♣ - ♣ 7
 ♠ A W
 ♦ -
 ♣ A
S gra kontrakt treflowy i gra asa autowego - W staje w przymusie. Jeżeli zrzuci asa kier to rozgrywający wejdzie do stołu pikiem i zagra dobrego już króla kier, a jeżeli pozbędzie się blotki pik to rozgrywający zagra asa w tym kolorze i odblokuje na niego króla z dziadka.

</doc>
<doc id="105146" url="https://pl.wikipedia.org/wiki?curid=105146" title="Lauda sejmikowe">
Lauda sejmikowe

Lauda (w liczbie pojedynczej laudum) – uchwały podejmowane w Polsce od XIV w. przez wiece dzielnicowe, a później przez sejmiki ziemskie, czasem również sejmiki generalne prowincji.
Początkowo były to wyroki sądów wiecowych, później nabrały znaczenia lokalnego ustawodawstwa, dotyczącego zwłaszcza prawa zwyczajowego i sądowego.
Po ukształtowaniu się sejmu, "lauda" sejmików ziemskich uzupełniały uchwały sejmu lub normowały sprawy zlecone sejmikom przez sejm. Rozwinięty samorząd ziemski Rzeczypospolitej powodował, że zakres uregulowań prawnych dokonywanych przez sejmiki ziemskie był bardzo szeroki. Często sejmiki rozstrzygały "laudami" również sprawy ogólnokrajowe, gdyż królowie nie mogąc przeforsować w sejmie ustaw, zwracali się bezpośrednio do sejmików. Dotyczyło to zwłaszcza spraw podatkowych.
Do 1776 r. "lauda" były uchwalane jednomyślnie. W związku z tym zdarzało się, że nie mogący się porozumieć uczestnicy sejmiku rozdzielali się i powstawały dwa komplety często całkowicie różnych uchwał.
"Laudum", mające formę dokumentu, wystawionego w imieniu senatorów i szlachty danej ziemi, było oblatowane (wciągane) do ksiąg sądów ziemskich lub do ksiąg grodzkich. Od końca XVI w. wyłącznie do ksiąg grodzkich.
"Lauda" są ważnym źródłem poznania historii Polski, historii prawa i genealogii. Niektóre z nich, na przykład "lauda" ziemi sieradzkiej, mają dla poznania historii prawa polskiego wyjątkowe znaczenie. Ze względu na to, że w ziemi tej nie obowiązywały statuty Kazimierza Wielkiego, "lauda" sieradzkie z XIV i XV w. zawierają szeroki zakres regulacji prawnych. Przykładowo "laudum" z 1419 r. normowało postępowanie sądowe w ziemi łęczyckiej. "Lauda" są również ważnym źródłem do poznania innych odrębności terytorialnych w I Rzeczypospolitej, w szczególności dotyczących Mazowsza oraz księstw oświęcimskiego i zatorskiego.
Od XV w. laudami nazywano również postanowienia podejmowane przez skonfederowaną szlachtę.
W średniowiecznej łacinie słowo "laudum" oznaczało protokół, uchwałę, wyrok sądu rozjemczego.

</doc>
<doc id="105148" url="https://pl.wikipedia.org/wiki?curid=105148" title="Jasne Błonia">
Jasne Błonia

Plac Jasne Błonia im. Jana Pawła II – szeroki zieleniec, znajdujący się na północ od gmachu szczecińskiego Urzędu Miejskiego, ograniczony ulicami Michała Ogińskiego, Karola Szymanowskiego i Stanisława Moniuszki. Od północnego zachodu przechodzi w Park Kasprowicza.
Historia i urbanistyka.
Rozległy teren zielony powstał w latach 1925-1927 na gruntach należących do rodziny Quistorpów (zob. Johannes Quistorp, Martin Quistorp). Po bokach rozległego trawnika z parterowymi kompozycjami kwiatowymi pośrodku, zaprojektowane zostały aleje z rzędami platanów klonolistnych. Jest to obecnie największe w Polsce skupisko tego gatunku drzew, których rośnie tu 213. 
Plac otrzymał początkowo nazwę "Quistorp-Aue". Prostokątny zieleniec zamykała od północy ulica, której po wojnie nadano nazwę ul. Piotra Skargi (niem. "Roonstraße").
Ciągłość kompozycyjną na osi północny zachód-południowy wschód zapewnia aleja, ciągnąca się w kierunku Parku Kasprowicza (do 1945 niem. "Quistorp Park") i dalej do Lasu Arkońskiego. 
W 1946 roku odbywały się w tym miejscu masowe uroczystości, m.in. „Trzymamy Straż nad Odrą”, a w 1959 – spotkanie mieszkańców Szczecina z Nikitą Chruszczowem. Po wybudowaniu w 1979 roku Pomnika Czynu Polaków na przedłużeniu placu w kierunku Parku Kasprowicza stał się on jego dominantą. Pomnik wyobraża podrywające się do lotu trzy orły, symbolizujące trzy pokolenia Polaków zaangażowanych w odbudowę Szczecina.
Kiedy papież Jan Paweł II 11 czerwca 1987 odwiedził miasto (zob. III wizyta apostolska w Polsce, 8–14 czerwca), na Jasnych Błoniach odprawił mszę, gromadząc tu setki tysięcy wiernych (ołtarz polowy zbudowano bezpośrednio obok Pomnika Czynu Polaków). Wydarzenie zostało upamiętnione w 1995 roku nadaniem placowi „Jasne Błonia” imienia Jana Pawła II i ustawieniem pomnika Jana Pawła II. Ze względów architektonicznych pomnik nie został ustawiony na miejscu ołtarza polowego, lecz po przeciwnej stronie placu, w pobliżu Urzędu Miasta.

</doc>
<doc id="105149" url="https://pl.wikipedia.org/wiki?curid=105149" title="Obwód chmielnicki">
Obwód chmielnicki

Obwód chmielnicki (; do 4 lutego 1954 r. "obwód kamieniecko-podolski") – jeden z 24 obwodów Ukrainy. Leży w zachodniej części Ukrainy. Stolicą obwodu jest Chmielnicki (wcześniej, do 1941 r. stolicą był Kamieniec Podolski).
Obwód graniczy na północnym zachodzie z obwodem rówieńskim, na północnym wschodzie z żytomierskim, na wschodzie z winnickim, na południu z czerniowieckim, a na zachodzie z tarnopolskim.
Obwód leży na obszarze historycznych regionów Podola (południe) i Wołynia (północ).
Historia.
Historyczna przynależność administracyjna obszaru:

</doc>
<doc id="105150" url="https://pl.wikipedia.org/wiki?curid=105150" title="Obwód żytomierski">
Obwód żytomierski

Obwód żytomierski () – jeden z 24 obwodów Ukrainy. Leży w północnej części Ukrainy, przy granicy z Białorusią. Stolicą obwodu jest Żytomierz.
Zachodnia część obwodu leży geograficznie na Wołyniu (Zwiahel, Baranówka), większa część na Polesiu.
Obwód żytomierski graniczy z obwodami: rówieńskim, chmielnickim, winnickim i kijowskim oraz białoruskim obwodem homelskim.
Na pograniczu obwodów żytomierskiego i winnickiego znajduje się Krater Zapadnaja.
Historia.
Cały obszar obwodu do II rozbioru Polski znajdował się w granicach I Rzeczypospolitej. Administracyjnie w większości podlegał województwom wołyńskiemu i kijowskiemu. Sam Żytomierz był miastem królewskim Korony Królestwa Polskiego oraz stolicą województwa kijowskiego po 1667 r. Prywatnymi miastami szlacheckimi były m.in. Berdyczów i Zwiahel).
Obwód został utworzony w 1937 r. w ramach ZSRR i graniczył z II Rzeczpospolitą. Wcześniej, w latach 1925-1935, w pobliżu Żytomierza istniał Polski Rejon Narodowy im. Juliana Marchlewskiego.
Demografia.
Skład narodowościowy obwodu w 2001 roku według ukraińskiego spisu powszechnego:
Obwód żytomierski jest największym skupiskiem Polaków na Ukrainie, a Żytomierz jednym z głównych kulturalnych ośrodków polskich obok Lwowa.

</doc>
<doc id="105151" url="https://pl.wikipedia.org/wiki?curid=105151" title="Obwód winnicki">
Obwód winnicki

Obwód winnicki () – jeden z 24 obwodów Ukrainy. Leży w środkowej części Ukrainy, przy granicy z Mołdawią. Stolicą obwodu jest Winnica.
Na zachodzie graniczy z obwodem czerniowieckim i chmielnickim, na północy z żytomierskim, na wschodzie z kijowskim, kirowohradzkim i czerkaskim, a na południu z obwodem odeskim i Mołdawią.
Gospodarka.
W obwodzie rozwinął się przemysł spożywczy, lekki, maszynowy, metalowy, materiałów budowlanych, chemiczny. W regionie uprawia się buraki cukrowe, zboże, ziemniaki, słoneczniki, tytoń, winorośl, drzewa owocowe, warzywa oraz hoduje się bydło, trzodę chlewną.
Ludność.
Dnia 1 stycznia 2021 r. obwód winnicki zamieszkiwało 1529,1 tysiąca osób, w tym 795,8 tys. (52,1%) ludności miejskiej i 733,2 tys. (47,9%) ludności wiejskiej. 
Geografia.
Obwód winnicki zajmuje ok. 5,4% terytorium Ukrainy. Położony jest w strefie leśno-stepowej. Posiada rozległe lasy liściaste, porośnięte głównie przez dęby, graby, lipy, jesiony, klony oraz wiązy. Przez obwód przepływają 204 rzeki należące do dorzecza Dniepru, Bohu i Dniestru.
Minerały.
Obwód winnicki jest bogaty w minerały niemetaliczne. Duże znaczenie gospodarcze mają złoża kaolinu i kamienia budowlanego. Istnieją również złoża kredy, gipsu, gliny i piasku. Lokalnie występuje torf i węgiel brunatny. Zasoby mineralne Obwodu winnickiego są dobrym fundamentem do szybkiego rozwoju przemysłu.
Klimat.
Klimat – umiarkowany kontynentalny, średnia temperatura stycznia: –6 °C, średnia temperatura lipca: +19 °C. Suma rocznych opadów: 520–590 mm.
Religia.
W regionie istnieją 2,052 organizacje wyznaniowe, z czego aż 1259 (61,3%) prawosławnych.Liczba niektórych organizacji religijnych:

</doc>
<doc id="105152" url="https://pl.wikipedia.org/wiki?curid=105152" title="Ołobok (województwo wielkopolskie)">
Ołobok (województwo wielkopolskie)

Ołobok – wieś w Polsce położona w województwie wielkopolskim, w powiecie ostrowskim, w gminie Sieroszewice. Leży u zbiegu Gniłej Baryczy, Ołoboku i Prosny, ok. 17 km na wschód od Ostrowa Wlkp.
Historia i architektura.
Wieś wzmiankowana od 1207. Wieś duchowna, własność Klasztoru Cysterek w Ołoboku pod koniec XVI wieku leżała w powiecie kaliskim województwa kaliskiego. Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego. Leży na trasie szlaku cysterskiego.
W 1208 Henryk Kietlicz, arcybiskup gnieźnieński poświęcił w tutejszym kościele na biskupa wrocławskiego Wawrzyńca herbu Doliwa.
W 1213 książę wielkopolski Władysław Odonic ufundował w miejscowości klasztor dla cysterek z Trzebnicy.
W tym samym roku miało miejsce poświęcenie pierwszego drewnianego kościoła. Na przełomie XV i XVI wieku wybudowany został obecny, orientowany kościół w stylu późnogotyckim pod wezwaniem świętego Jana Ewangelisty oraz murowany klasztor. Budynki zniszczył w pierwszej połowie XVII wieku pożar. Odbudowa nastąpiła w latach 1695-1696. W latach 1780-1788 przebudowano fasadę zachodnią kościoła i dobudowano wieżę dzwonniczą. W 1837 Konwent Cysterek w Ołoboku zlikwidowały władze pruskie. Większość zabudowań klasztornych została rozebrana w 1882. Kościół był restaurowany w latach 1922-1924. Obecnie kościół w głównym zrębie zachował charakter późnogotycki, zbarokizowany podczas odbudowy pod koniec XVII wieku i podczas przebudowy w XVIII wieku. Opinają go na zewnątrz, częściowo gotyckie, szkarpy. Wewnętrzny wystrój kościoła z bogatą dekoracją snycerską pochodzi z lat 1779-1795 i ma charakter jednolicie rokokowy. Z zabudowań klasztornych zachowało się tylko piętrowe skrzydło przylegające od północy do kościoła oraz skarbczyk i kapitularz. Przed kościołem znajduje się barokowa, kamienna figura świętego Wawrzyńca oraz nowsza kamienna figura świętego Jana Nepomucena.
Na cmentarzu grzebalnym zachował się wystawiony przez cysterki drewniany kościół parafialny, pochodzący z XVI wieku, z późnorenesansowym ołtarzem głównym z około 1600, oraz bocznymi ołtarzami: późnorenesansowym z pierwszej połowy XVII wieku i barokowym z wieku XVIII.
Na rozwój wsi duży wpływ miała jej przynależność do klasztoru cysterek. Pochodzące z Niemiec zakonnice sprowadziły w połowie XIV wieku niemieckich osadników. Prawdopodobnie część z nich pochodziła ze słowiańskich terenów wschodniej części Cesarstwa. Wieś zachowała pochodzący z tamtego okresu układ przestrzenny. Od XVI wieku Ołobok stał się lokalnym ośrodkiem włókiennictwa. Rozwijała się w związku z tym hodowla owiec. Charakterystyczne dla Ołoboku było plecionkarstwo ze słomy. Jego tradycja wywodzi się z wpływów klasztoru, którego zakonnice uczyły ołobockie dziewczęta robót ręcznych. Zakonnicom zawdzięczają także ołoboczanki znane od wieków w okolicy umiejętności haftowania.
Tradycje ludowe kultywowane są we wsi do dzisiaj. Od kilkudziesięciu lat istnieje Regionalny Zespół Pieśni i Tańca "Ołobok". Prezentuje on dawne przyśpiewki i miejscowe tańce. Prezentowane przez zespół "ołobockie wesele" przypomina barwną obrzędowość południowej Wielkopolski. Niestety zanika, jeżeli już nie zanikła, umiejętność wykonywania misternych słomianych plecionek, z których robiono kapelusze, torby, pantofle, ozdobne pudełka i tacki. W ostatnim czasie prężnie działa orkiestra dęta OSP "Ołobok".
Pozostałością bogatej kultury ludowej jest również, wykonana przez ludowego rzeźbiarza z XIX wieku Pawła Brylińskiego, przydrożna figura Chrystusa Frasobliwego. Kiedyś bogato rzeźbiony, drewniany słup podtrzymujący kapliczkę, zastąpiony został dziś zwykłym pniem drzewa.

</doc>
<doc id="105156" url="https://pl.wikipedia.org/wiki?curid=105156" title="Bruno Stanisław Gruszka">
Bruno Stanisław Gruszka

Bruno Stanisław Gruszka (ur. 6 października 1881 w Skołoszowie, zm. 4 marca 1941 w Przemyślu) – polityk polski, poseł na Sejm.
Okres młodości.
Syn Michała i Ewy z Bartoszewskich. Ojciec jego był budowniczym, posiadał 18-morgowe gospodarstwo rolne. 
Bruno ukończył z odznaczeniem gimnazjum w Jarosławiu w 1900, a następnie (jako eksternista) Seminarium Nauczycielskie w Tarnowie w 1906. Mimo że Macierz Szkolna dla Księstwa Cieszyńskiego w Cieszynie mianowała go w 1907 nauczycielem prywatnej szkoły ludowej w Boguminie, studiował w latach 1905–1910 prawo na uniwersytecie we Lwowie i w Krakowie. W czasie tych studiów działał w niepodległościowym ruchu młodzieżowym, a następnie w Polskim Stronnictwie Ludowym. 
Po złożeniu egzaminów prawniczych wstąpił do adwokatury, dając się poznać jako zdolny prawnik i dobry mówca.
Działalność polityczna.
Po rozpadzie Cesarstwa Austro-Węgierskiego w 1918, poświęciwszy się całkowicie pracy politycznej i społecznej, brał udział w organizowaniu Polskiego Stronnictwa Ludowego „Piast”. Był członkiem Rady Naczelnej, Zarządu Okręgowego w Krakowie i Zarządu Powiatowego w Jarosławiu. W 1922, wybrany posłem na Sejm Ustawodawczy z ramienia PSL „Piast”, został przewodniczącym komisji skarbowo-budżetowej, opracowywał regulamin sejmowy i ustawę skarbowo-budżetową. Sejm wybrał go też na członka dyrekcji PKO w Warszawie. W klubie poselskim PSL „Piast” był członkiem zarządu i komisji parlamentarnej tego klubu. Od 1918 był członkiem Rady Naczelnej PSL, a po zjednoczeniu w 1931 trzech stronnictw ludowych (PSL „Piast”, PSL „Wyzwolenie” i Stronnictwo Chłopskie) w jedno Stronnictwo Ludowe. Był we wszystkich kadencjach do września 1939 członkiem Rady Naczelnej oraz członkiem Naczelnego Komitetu Wykonawczego Stronnictwa Ludowego. 
W 1930 w czasie kampanii wyborczej „Centrolewu”, kiedy Wincenty Witos był więziony w Brześciu, kierował pracą Stronnictwa w Małopolsce i na Śląsku. Aresztowany, został osadzony w okresie przedwyborczym w więzieniu w Przemyślu. Gdy wyrok w procesie brzeskim, skazujący Wincentego Witosa na półtora roku więzienia, uprawomocnił się w 1933, najbliższe jego otoczenie przekonało go, by wyjechał za granicę. Kierownictwo Stronnictwa w Małopolsce i na Śląsku powierzono Gruszce. Jako urzędujący prezes Stronnictwa na Małopolskę i Śląsk oddał wszystkie swe siły i własne środki materialne sprawom Stronnictwa. Wypracował wówczas nowe formy organizacji Stronnictwa, które następnie zostały wprowadzone w życie w całej Polsce. Zorganizował pomoc dla rodzin poległych w czasie strajku chłopskiego (lipiec 1936) w Krzeczowicach. Był współorganizatorem manifestacji chłopskiej w Nowosielcach 29 czerwca 1936. Z okazji poświęcenia w tejże wsi kopca ku czci Michała Pyrza, wójta nowosieleckiego, który w 1624 odznaczył się jako obrońca rodzinnej wsi przed najazdem tatarskim, zgromadziło się około 200 tys. chłopów na błoniach w sąsiedniej Grzęsce. W uchwalonych jednomyślnie rezolucjach poddano krytyce dotychczasową wewnętrzną i zagraniczną politykę rządu, m.in. stosunek do hitlerowskich Niemiec, domagano się zmiany konstytucji na podstawach parlamentarno-demokratycznych, zmiany ordynacji wyborczej, nowych wyborów do ciał ustawodawczych, zlikwidowania nadużyć w administracji i sadownictwie, powrotu emigracji politycznej. Rezolucje te wręczono w Nowosielcach przybyłemu marszałkowi Edwardowi Rydzowi-Śmigłemu. Kiedy postulaty nowosieleckie pozostały bez echa, władze Stronnictwa przystąpiły do zorganizowania w 1937 strajku chłopskiego. W związku z tym strajkiem Bruno Gruszka został aresztowany we wrześniu 1937 i osadzony w więzieniu w Brygidkach we Lwowie, a następnie w Przemyślu. Decyzją Przemyskiego Sądu Okręgowego w Przemyślu z 29 marca 1938 został zwolniony 5 kwietnia 1938 po 7 miesiącach. Mimo złego stanu zdrowia, pełnił nadal obowiązki prezesa okręgowego i przewodniczącego Rady Naczelnej.
Działalność społeczna.
Oprócz pracy politycznej zajmował się również sprawami gospodarczymi, których celem była pomoc dla wsi nękanej kryzysem ekonomicznym. Założył Bank Rolników i Rzemieślników w Radymnie i w Przemyślu, Bank Włościański w Jarosławiu, prowadził Towarzystwo Powroźnicze w Radymnie, które zatrudniało kilkadziesiąt rodzin. Był prezesem IV Okręgu Przemyskiego Towarzystwa Gimnastycznego „Sokół” w latach 1936–1939 oraz członkiem Dzielnicy Małopolskiej Towarzystwa Gimnastycznego „Sokół”. Przed wybuchem wojny został wybrany prezesem Małopolskiego Towarzystwa Rolniczego we Lwowie. Był długoletnim radnym miejskim w Radymnie.
Wojna.
Wojna 1939 zastała go w Radymnie. Wkrótce jednak przedostał się na stronę radziecką i przebywał w Duńkowicach, we Lwowie i Przemyślu. Zmarł w więzieniu w Przemyślu 4 marca 1941, został pochowany na cmentarzu parafialnym w Radymnie.

</doc>
<doc id="105159" url="https://pl.wikipedia.org/wiki?curid=105159" title="Liceum ogólnokształcące">
Liceum ogólnokształcące

Liceum ogólnokształcące (LO) (z łac. "licaeum" od gr. Lýkeion: ogród przy świątyni Apollina Wilkobójcy (Lýkeios), gdzie nauczał Arystoteles) – rodzaj szkoły średniej w wielu krajach. W Polsce liceum ogólnokształcące od 2017 r. wskutek reformy oświatowej jest szkołą ponadpodstawową (wcześniej posługiwano się nazwą rodzajową szkoła ponadgimnazjalna, a jeszcze wcześniej – szkoła średnia).
Nauka w liceum ogólnokształcącym w Polsce trwa cztery lata i kończy się egzaminem maturalnym (przed 2005 r. był to egzamin dojrzałości).
Historia.
Pierwsze na świecie licea wprowadził Napoleon Bonaparte. Dyscyplinę wzorowano w nich na wojskowej, a obowiązującym strojem był mundur.
W czasach nowożytnych był to typ szkoły średniej. Według projektu Jeana A. Condorceta z 1792 r. licea były szkołami o najwyższym stopniu systemu szkół we Francji. Od 1802 liceum było państwową szkołą średnią ("lycée").
Polska.
W latach 1932–1948 istniały w Polsce dwuletnie licea ogólnokształcące oraz trzyletnie licea pedagogiczne i zawodowe. W 1948 wprowadzono czteroletnie liceum ogólnokształcące i pięcioletnie liceum zawodowe (technikum).
Przed reformą szkolnictwa w 1999 r. do czteroletniego liceum przyjmowani byli absolwenci ośmioletniej szkoły podstawowej. W Polsce, w latach 1999–2017, po ukończeniu sześcioletniej szkoły podstawowej uczniowie uczęszczali do trzyletniego gimnazjum. Po ukończeniu trzyletniego gimnazjum mogli wybierać pomiędzy trzyletnim liceum ogólnokształcącym, czteroletnim technikum lub trzyletnią zasadniczą szkołą zawodową. W wyniku reformy oświaty z 2017 roku powrócono do ośmioletnich podstawówek i czteroletnich liceów.
Nauka.
By uczyć się w liceum ogólnokształcącym, należy wcześniej ukończyć szkołę podstawową i przystąpić do egzaminu ósmoklasisty. Profile w liceach ogólnokształcących dają możliwość nauki przedmiotów na poziomie rozszerzonym (liczba może wynosić od 2 do 4 przedmiotów). Istnieją również klasy dwujęzyczne, w których niektóre przedmioty wykładane są w języku obcym. Uczniowie z takich klas mają możliwość przystąpienia do matury dwujęzycznej. Po ukończeniu szkoły, absolwent może podjąć naukę w szkole policealnej lub szkole wyższej (wymagane świadectwo dojrzałości).
Przedmioty nauczane w liceum ogólnokształcącym.
Przedmioty obowiązkowe zajmujące co najmniej 2825 godzin w czasie 32 tygodni nauki w każdym roku szkolnym:
Każdy uczeń obowiązany jest do realizacji co najmniej dwóch i co najwyżej czterech przedmiotów w zakresie rozszerzonym:
Liceum ogólnokształcące organizuje zajęcia z przedmiotów religia lub etyka zgodnie z deklaracją rodziców lub pełnoletnich uczniów – przedmiot nie jest obowiązkowy (uczeń może uczęszczać także na oba przedmioty albo żaden z nich).
W zakresie rozszerzonym realizowane są ponadto następujące przedmioty:
W zależności od wybranych przedmiotów rozszerzonych uczeń może być zobowiązany do realizacji przedmiotów uzupełniających:
W liceum ogólnokształcącym można prowadzić także dodatkowe przedmioty uzupełniające, np. edukacja filmowa.
Wykształcenie.
Absolwent, który ukończy liceum ogólnokształcące, będzie posiadał wykształcenie średnie.
Świadectwo szkolne.
W liceum występują dwa rodzaje świadectw szkolnych: świadectwo promocyjne (podsumowujące rok nauki) oraz świadectwo ukończenia szkoły. Mają one format A4 i są drukowane na giloszu w kolorze różowym.

</doc>
<doc id="105162" url="https://pl.wikipedia.org/wiki?curid=105162" title="Charaktery">
Charaktery

Charaktery – ukazujący się od 1997 roku polski miesięcznik popularnonaukowy poświęcony psychologii. Do 10 lutego 2020 roku wydawany przez spółkę z o.o. „Charaktery”, od 11 lutego 2020 r. wydawcą jest Forum Media Polska Sp. z o.o. 
Zawartość.
Miesięcznik "Charaktery" to z założenia pismo popularyzujące wiedzę psychologiczną w sposób zrozumiały dla przeciętnego człowieka. Na łamach magazynu publikowane są artykuły odsłaniające zasady funkcjonowania ludzkiego umysłu, poświęcone relacjom między ludźmi, uczące poznawania własnych emocji, a także analizujące mechanizmy powstawania kryzysów i uzależnień.
W "Charakterach" ukazują się także porady psychologów i stały cykl przeznaczony dla dorosłych dzieci alkoholików. Miesięcznik regularnie informuje o aktualnych trendach naukowych w psychologii oraz konferencjach naukowych.
Autorzy.
Twórcą okładek "Charakterów" od pierwszego numeru był Rafał Olbiński, który współpracował z pismem do 2003. Z redakcją "Charakterów" współpracowali: Marek Binder, Bartłomiej Dobroczyński, Józef Hen, Gustaw Holoubek, Tadeusz Konwicki, prof. Ida Kurcz, Bronisław Maj, prof. Tomasz Maruszewski, Franciszek Maśluszczak, prof. Czesław Nosal, Jerzy Plutowicz, prof. Marek Ruszkowski, dr Kuba Sienkiewicz, Leszek Szaruga, prof. Krzysztof Szymborski, prof. Jerzy Vetulani, Henryk Waniek, Krzysztof Zanussi, Bartosz Żurawiecki.
Radę naukową magazynu tworzą: prof. Alosza Awdiejew, prof. Jerzy Brzeziński, dr hab. Jarosław Jagieła, dr Krzysztof Jedliński, prof. Mirosław Kofta, prof. Wiesław Łukaszewski, prof. Zdzisław Ryn, prof. Krystyna Skarżyńska, prof. Stanisław Żak.
Nagrody.
We wrześniu 2008 tygodnik branżowy Media i Marketing Polska przyznał miesięcznikowi "Charaktery" tytuł Magazynu Roku.
Mistyfikacja Witkowskiego.
W październiku 2007 dr Tomasz Witkowski, były współpracownik "Charakterów", udając nieistniejącą w rzeczywistości psycholog z Francji („Renatę Aulagnier”), opublikował na łamach "Charakterów" artykuł pt. "Wiedza prosto z pola". Artykuł był prowokacją podobną do przeprowadzonej w 1996 przez Sokala. Referat dra Tomasza Witkowskiego opisujący jego własną mistyfikację został zamieszczony w programie konferencji KUL "Pogranicza nauki. Protonauka-Paranauka-Pseudonauka" (15–16 listopada 2007). 25 października czasopismo podziękowało Witkowskiemu za wychwycone błędy, oznajmiając niezbędne zmiany procedur; przeprosiło też za to, że dało się wprowadzić w błąd „specjaliście od manipulacji”. Z drugiej strony Witkowski umieścił swoją akcję w ramach szerszego projektu sceptyczno-empirycznego, mającego udowadniać i zwalczać podatność współczesnej psychologii na pseudonaukowe teorie.
Jednakże jednocześnie redakcja czasopisma uznała, że działanie Tomasza Witkowskiego było niezgodne z zasadami etyki przyjętymi w nauce, w szczególności z kodeksem etyczno-zawodowym psychologa, przyjętym przez Polskie Towarzystwo Psychologiczne, na które powoływał się w opisie zdarzenia sam autor.
Zaufany Terapeuta.
W grudniu 2021 roku czasopismo powołało do życia serwis Zaufany Terapeuta. Jest to platforma internetowa, który umożliwia klientom umawianie się na wizyty do psychologów, psychoterapeutów i terapeutów oraz publikowanie o nich opinii. Serwis powstał w odpowiedzi na rosnące zapotrzebowanie ze strony pacjentów na jakościową i profesjonalną pomoc oraz samych terapeutów którzy poszukiwali miejsca skrojonego dla ich specjalizacji. W styczniu 2022 roku na portalu zarejestrowanych było już ponad 600 specjalistów zdrowia psychicznego, którzy oferują wizyty online oraz stacjonarne na terenie całej Polski.
Osoba szukająca odpowiedniego terapeuty, może skorzystać z wyszukiwarki poprzez wpisanie danych (np. nazwisko psychologa) lub obszaru specjalizacji (np. psycholog dziecięcy). Wyniki wyszukiwania można filtrować również po rodzaju terapii (dzieci, młodzież, pary itp.) oraz po jej formie – online lub w gabinecie.

</doc>
<doc id="105163" url="https://pl.wikipedia.org/wiki?curid=105163" title="Film (czasopismo)">
Film (czasopismo)

Film – ogólnopolski magazyn poświęcony kinematografii wydawany w latach 1946–2013 w Warszawie.
Twórcą i pierwszym redaktorem naczelnym magazynu (od 1946 r.) był Jerzy Bossak. We wczesnym stadium rozwoju, wśród osób współpracujących z gazetą (początkowo dwutygodnikiem) byli: Jerzy Giżycki, Zbigniew Pitera, Tadeusz Kowalski oraz Bolesław Michałek. W latach 1951–1973 ukazywał się jako tygodnik, od września 1993 r. jako miesięcznik. Ostatnie wydanie ukazało się w czerwcu 2013 r.
Od września 2012 r. redaktorem naczelnym był Tomasz Raczek. W styczniu 2007 r. został zakupiony przez PMPG, przez którą był wydawany od marca 2007 r. Poprzednimi redaktorami naczelnymi miesięcznika byli m.in. Maciej Pawlicki, Lech Kurpiewski, Igor Zalewski i Robert Mazurek, Agnieszka Różycka oraz Marcin Prokop, a do września 2012 r. Jacek Rakowiecki.
W maju 2013 r. PMPG zdecydowało o zamknięciu pisma – numer czerwcowy był ostatnim wydanym. Łącznie wydano 2537 numerów, oraz wydania specjalne. Obecnie kontynuuje swoją działalność w internecie oraz na Facebooku i Twitterze.
Redakcja.
Ostatni skład redakcji miesięcznika:

</doc>
<doc id="105164" url="https://pl.wikipedia.org/wiki?curid=105164" title="Mambo (CMS)">
Mambo (CMS)

Mambo – internetowy system portalowy CMS typu Open Source. W wyniku konfliktu między właścicielem marki Mambo a znaczną grupą twórców, z Mambo wydzielił się projekt Joomla!. Powodem konfliktu była zmiana w licencji Mambo, która wprowadziła kilka istotnych ograniczeń do systemu. Istnieje również mniej rozbudowana wersja Mambo pod nazwą Limbo, która nie wymaga bazy danych MySQL.
Mambo do pracy potrzebuje Apache, PHP i MySQL.
System przestał być wspierany.

</doc>
<doc id="105165" url="https://pl.wikipedia.org/wiki?curid=105165" title="Mambo (kapłanka)">
Mambo (kapłanka)

Mambo – nazwa kapłanki w religii voodoo. Według mitów pierwszą "mambo" była Ayizan, której oddaje się cześć podczas każdego rytuału. Jest pośrednikiem między Bogiem a wierzącymi. Męski kapłan to houngan.

</doc>
<doc id="105166" url="https://pl.wikipedia.org/wiki?curid=105166" title="Mambo (taniec)">
Mambo (taniec)

Mambo – taniec towarzyski pochodzący z Kuby, w metrum parzystym. Ukształtował się w latach 30. XX wieku.
To fuzja swingu i muzyki kubańskiej stworzyła rytm, który był początkiem mambo. Szczyty popularności tego tańca to lata 40. oraz część lat 50. XX stulecia. Potem cha-cha wyparła ten taniec z salonów i stracił on popularność. Obecnie mambo znowu zyskuje sobie zwolenników dzięki takim filmom, jak Dirty Dancing czy . Aktualnie pod nazwą „mambo” rozumie się przede wszystkim salsę w stylu New York. Mambo jest podobne do samby w krokach i akcji. Jest jednak bardziej „miękkie”.

</doc>
<doc id="105171" url="https://pl.wikipedia.org/wiki?curid=105171" title="Nicolas de Condorcet">
Nicolas de Condorcet

Jean Antoine Nicolas Caritat markiz de Condorcet (ur. 17 września 1743 w Ribemont, zm. 29 marca 1794 w Bourg-la-Reine) – francuski filozof-racjonalista, matematyk, ekonomista i polityk. Jako jeden z pierwszych w historii głosił liberalizm w ekonomii, powszechną i bezpłatną edukację, konstytucjonalizm, równouprawnienie kobiet i ludzi wszystkich ras.
Życiorys.
Urodzony w rodzinie arystokratycznej, wcześnie stracił ojca, wychowywała go matka – pobożna katoliczka. Uczył się w Kolegium Jezuickim w Reims i Paryżu, gdzie wyróżniał się zdolnościami matematycznymi. Jego nauczycielem był słynny Jean le Rond d’Alembert.
W 1765 opublikował pierwsze dzieło matematyczne "Essai sur le calcul intégral", które przyniosło mu sławę. 25 lutego 1769 przyjęto go do Akademii Francuskiej. Wydane w 1772 kolejne dzieło o rachunku całkowym okazało się przełomem w matematyce. Zaprzyjaźnił się ze znanym ekonomistą Jakiem Turgotem, współpracował też z uczonymi: Leonhardem Eulerem i Benjaminem Franklinem, był członkiem wielu akademii i towarzystw naukowych.
Zwolennik szkolnictwa powszechnego. Warunkiem "sine qua non" realnego upowszechnienia nauki według Condorceta była bezpłatność szkoły.
Od 1774 poświęcił się karierze politycznej (jako Generalny Inspektor Finansów) oraz filozofii. Szczególnie zajmował się kwestią równouprawnienia kobiet i czarnoskórych niewolników, głosząc konieczność abolicji. Od 1780 był przewodniczącym Towarzystwa Przyjaciół Czarnych. Propagował osiągnięcia Stanów Zjednoczonych w dziedzinie praw obywatelskich i domagał się wprowadzenia ich we Francji. Był pionierem zastosowania matematyki w naukach społecznych, przy opracowaniu metod liczenia głosów w wyborach. Był stronnikiem Woltera.
Od 1789 wziął czynny udział w rewolucji francuskiej, będąc posłem i sekretarzem Konstytuanty jako umiarkowany żyrondysta. Popierał powstanie monarchii konstytucyjnej. Domagał się przyznania kobietom czynnego prawa wyborczego (z tego względu uznawany jest za pioniera feminizmu pierwszej fali). Był także przeciwnikiem kary śmierci.
Po 1793 odsunięty od udziału w polityce wraz z innymi żyrondystami. Z powodu krytyki radykalnych rewolucjonistów-republikanów został uznany za „zdrajcę narodu” i zaczął ukrywać się w Paryżu, w obawie przed aresztowaniem. W ukryciu napisał swoje najważniejsze dzieło: "Esquisse d'un tableau historique des progrès de l'esprit humain" (opublikowane w 1795), które przedstawiało historyczny i społeczny rozwój ludzkości. Zdaniem Condorceta postęp w nauce wiąże się z rozwojem praw i instytucji demokratycznych.
27 marca 1794 podczas próby ucieczki z Paryża został zatrzymany i uwięziony w Bourg-la-Reine, gdzie 2 dni później znaleziono go martwego w celi. Okoliczności tej śmierci do dziś są niejasne, być może rewolucjoniści zamordowali go obawiając się jego publicznej egzekucji (ze względu na sympatię, jaką darzył go lud).
W 1989 został uroczyście pochowany w paryskim Panteonie z okazji 200-lecia rewolucji francuskiej.

</doc>
<doc id="105172" url="https://pl.wikipedia.org/wiki?curid=105172" title="Ołobok">
Ołobok



</doc>
<doc id="105173" url="https://pl.wikipedia.org/wiki?curid=105173" title="Ferenc Madl">
Ferenc Madl



</doc>
<doc id="105174" url="https://pl.wikipedia.org/wiki?curid=105174" title="Brennus (IV wiek p.n.e.)">
Brennus (IV wiek p.n.e.)

Brennus (gal. Brennos) – wódz celtyckiego plemienia Senonów, który zajął i złupił Rzym w lipcu 387 p.n.e.
W 387 lub 386 p.n.e. (według historyków rzymskich miało to miejsce w 390 p.n.e.) najechał on Italię i zaczął grabić "Clusium". Sprzymierzeni z Rzymianami Kluzyńczycy wysłali do nich o pomoc. Rzymscy posłowie Fabiusze namówili Kluzyńczyków do zaatakowania wojsk celtyckich. Brennus wysłał skargę do Rzymu na złamanie praw narodów dotyczących posłów i zażądał wydania Fabiuszów, do czego nie doszło, choć Rzymianie uznali winę posłów i zaproponowali finansowe odszkodowanie. Brennus odebrał to jako zniewagę i ruszył na Rzym. Po pokonaniu armii konsula M. Popiliusa Lenasa w lipcu 387 lub 386 p.n.e., Brennus zdobył i złupił Rzym, ale nie udało mu się zdobyć Kapitolu, który był oblężony przez około siedem miesięcy. Kiedy, według legendy, Galom udało się wspiąć na Skałę Tarpejską, ich obecność zdradziły gęganiem gęsi ze świątyni Junony. Właśnie Brennus miał wypowiedzieć słynne słowa rzucając miecz na wagę podczas wypłacania przez Rzymian okupu: "Vae victis" ("Biada zwyciężonym").
W kulturze.
Włoski film fabularny z 1963 roku "Brennus, wróg Rzymu", reż. Giacomo Gentilomo.

</doc>
<doc id="105175" url="https://pl.wikipedia.org/wiki?curid=105175" title="Billings (Montana)">
Billings (Montana)

Billings – największe miasto stanu Montana, siedziba administracyjna hrabstwa Yellowstone, w dolinie rzeki Yellowstone. Jest głównym miastem obszaru metropolitalnego o nazwie Billings Metropolitan Area.
Geografia.
Miasto leży w południowo – środkowej części stanu. Zajmuje powierzchnię 111,6 km². Miasto podzielone jest przez przechodzącą ukośnie formację skalną nazywaną Rimrocks na dwie części: południowo–zachodnią (2/3 miasta) i północno–wschodnią (1/3 miasta). Połączone jest wąskim przesmykiem między skałami przez który przepływa rzeka Yellowstone.
Demografia.
Ludność.
Według danych z 2019 roku 88,6% mieszkańców identyfikowało się jako biali (85,5% nie licząc Latynosów), 4,8% jako rdzenni Amerykanie, 3,5% jako osoby mieszanej rasy, 1,4% to czarni lub Afroamerykanie i 0,7% jako Azjaci. Latynosi stanowili 6,4% ludności miasta.
Do największych grup należą osoby pochodzenia niemieckiego (27,7%), irlandzkiego (13,9%), angielskiego (12,7%), norweskiego (10,6%), francuskiego (4,5%), meksykańskiego (4,4%), włoskiego (4,0%), „amerykańskiego” (3,8%), szkockiego i szkocko–irlandzkiego (3,7%).
Religia.
W 2010 roku największymi grupami religijnymi w aglomeracji Billings były:
Gospodarka.
Jest to główny ośrodek gospodarczy stanu. Przemysł rafineryjny, chemiczny, spożywczy i włókienniczy. Ze względu na pobliski Park Narodowy Yellowstone rosnącą gałęzią gospodarki jest turystyka. Znajduje się tu port lotniczy Billings Logan.

</doc>
<doc id="105176" url="https://pl.wikipedia.org/wiki?curid=105176" title="Ludwik opolski">
Ludwik opolski

Ludwik opolski (urodzony około 1450, zmarł pomiędzy 23 majem 1475 a 4 września 1476 rokiem) – książę opolski w 1476 roku (?).
Ludwik był najstarszym synem księcia opolskiego Mikołaja I i księżny brzeskiej Magdaleny. Od 1466 roku Ludwik współuczestniczył w rządach ojca. Rok później wziął udział w zjeździe we Wrocławiu, gdzie zadecydowano o wojnie z królem czeskim Jerzym z Podiebradów i zaproszono na tron Kazimierza Jagiellończyka. Ludwik zmarł pomiędzy 23 majem a 4 września 1476 roku. Jeżeli żył jeszcze 3 lipca 1476 zdołał na krótko objąć rządy w księstwie opolskim po śmierci ojca. Po zgonie Ludwika władzę nad Opolszczyzną objęli wspólnie jego młodsi bracia Jan II Dobry i Mikołaj II. Nie zachowały się informacje gdzie został pochowany, choć można przypuszczać, z dużą dozą prawdopodobieństwa, że był to kościół franciszkanów w Opolu.

</doc>
<doc id="105177" url="https://pl.wikipedia.org/wiki?curid=105177" title="Prochowice (gmina)">
Prochowice (gmina)

Prochowice – to gmina miejsko-wiejska w województwie dolnośląskim, w powiecie legnickim. W latach 1975–1998 gmina położona była w województwie legnickim.
Siedziba gminy to Prochowice (dawniej Lesiewice).
Według danych z czerwca 2008 gminę zamieszkiwały 7634 osoby. Natomiast według danych z 31 grudnia 2019 roku gminę zamieszkiwało 7406 osób.
Według danych z 30 czerwca 2020 roku gminę zamieszkiwało 7376 osób.
Największą rzeką przepływającą przez gminę jest Kaczawa.
Struktura powierzchni.
Według danych z roku 2002 gmina Prochowice ma obszar 102,62 km², w tym:
Gmina stanowi 13,78% powierzchni powiatu.
Demografia.
Dane z 30 czerwca 2004:
Ochrona przyrody.
Na obszarze gminy znajdują się następujące rezerwaty przyrody:
Sołectwa.
Cichobórz, Dąbie, Golanka Dolna, Gromadzyń, Kawice, Kwiatkowice, Lisowice, Mierzowice, Motyczyn, Rogów Legnicki, Szczedrzykowice, Szczedrzykowice-Stacja.
Sąsiednie gminy.
Kunice, Lubin, Malczyce, Ruja, Ścinawa, Wołów

</doc>
<doc id="105178" url="https://pl.wikipedia.org/wiki?curid=105178" title="Ignacy Paderewski">
Ignacy Paderewski



</doc>
<doc id="105179" url="https://pl.wikipedia.org/wiki?curid=105179" title="Ruja (gmina)">
Ruja (gmina)

Ruja – gmina wiejska w województwie dolnośląskim, w powiecie legnickim. W latach 1975–1998 gmina położona była w województwie legnickim.
Siedziba gminy to Ruja.
Według danych z 31 grudnia 2011 gminę zamieszkiwały 2733 osoby. Natomiast według danych z 30 czerwca 2020 roku gminę zamieszkiwało 2578 osób.
Struktura powierzchni.
Według danych z roku 2002 gmina Ruja ma obszar 73,37 km², w tym:
Gmina stanowi 9,85% powierzchni powiatu.
Demografia.
Dane z 30 czerwca 2004:
Sołectwa.
Brennik, Dzierżkowice, Janowice, Komorniki, Lasowice, Polanka, Rogoźnik, Ruja, Strzałkowice, Tyniec Legnicki, Usza, Wągrodno.
Kolejowa przeszłość.
Teren gminy znajduje się na trasie działającej przez blisko sto lat (od 1902 roku), a dziś zamkniętej i zdegradowanej drogi żelaznej łączącej poprzez stację węzłową w mieście Jawor granitowe zagłębie rejonów Strzegomia i Borowa z portem rzecznym w nadodrzańskich Malczycach.
Sąsiednie gminy.
Kunice, Legnickie Pole, Malczyce, Prochowice, Wądroże Wielkie

</doc>
<doc id="105182" url="https://pl.wikipedia.org/wiki?curid=105182" title="Proces nieodwracalny">
Proces nieodwracalny

Proces nieodwracalny – proces termodynamiczny powodujący wzrost sumy entropii układu i otoczenia. Nazwa sugeruje, że proces odwrotny do danego procesu nieodwracalnego jest niemożliwy. W istocie, ze względu na statystyczny charakter zjawisk termodynamicznych, proces odwrotny jest możliwy, ale jego prawdopodobieństwo jest bliskie zeru.
W procesach nieodwracalnych przyrost entropii układu termodynamicznego nieizolowanego jest większy, niż spowodowany tylko dopływem ciepła z otoczenia, co odpowiada wyrażeniu:
gdzie:
Różnica
spowodowana jest niedoskonałością procesu, w wyniku czego uwalniane zostaje dodatkowe wewnętrzne ciepło procesu powodujące dodatkowy wzrost entropii. W niektórych publikacjach wielkość ta nazywana jest „produkcją entropii”.
Zmiana entropii układu spowodowana dopływem ciepła spoza tego układu jest równa co do wielkości i przeciwna co do znaku zmianie entropii otoczenia. Uwzględniając dodatkową „produkcję entropii” w procesie nieodwracalnym, suma entropii układu i otoczenia wzrasta w wyniku zajścia takiego procesu.
gdzie:
Przykładem takiego procesu jest np. swobodne rozprężanie gazu lub zmieszanie się dwóch cieczy.

</doc>
<doc id="105185" url="https://pl.wikipedia.org/wiki?curid=105185" title="Zygmunt Laskowski">
Zygmunt Laskowski

Zygmunt Władysław Laskowski, Sigismond Ladislas Laskowski (ur. 19 stycznia 1841 w Warszawie, zm. 15 kwietnia 1928 w Genewie) – polski lekarz, anatom, profesor anatomii Uniwersytetu Genewskiego, uczestnik powstania styczniowego, działacz polonijny.
Życiorys.
Syn urzędnika Mateusza Laskowskiego i Józefy z Maraszkiewiczów. Miał braci Aleksandra, Gustawa i Ksawerego. Po ukończeniu gimnazjum rozpoczął studia medyczne na nowo otwartej Akademii Medyko-Chirurgicznej w Warszawie, jego nauczycielami byli Henryk Fryderyk Hoyer, Ludwik Maurycy Hirszfeld i Włodzimierz Brodowski.
Aktywnie działał w przygotowywaniu powstania styczniowego. W lutym 1863 przy jego udziale przejęto Kasę Królestwa Polskiego, w czerwcu wyjechał do Paryża, by tam zrealizować przejęte w ten sposób listy zastawne i współpracować przy emisji banknotów i bilonu Rządu Narodowego. Część źródeł podaje, że został aresztowany i więziony w Cytadeli Warszawskiej.
Po upadku powstania nie powrócił z emigracji. Uzupełniał studia medyczne w Londynie i Cambridge. Uczył się m.in. u George′a Murraya Humphry′ego. Następnie wrócił do Francji i studiował anatomię pod kierunkiem Marie Philiberta Constanta Sappeya. W 1867 roku obronił pracę doktorską dotyczącą chirurgicznego leczenia guzów jajnika ("Etude sur l′hydropisie enkystée de l'ovaire et son traitement chirurgical"). W roku 1866 wynalazł nowy sposób balsamowania i przechowywania preparatów anatomicznych, za który otrzymał medal na wystawie paryskiej w roku 1867, w Krakowie 1869 i w Paryżu w 1878 roku.
W latach 1869–1875 był docentem anatomii i chirurgii operacyjnej w szkole praktycznej paryskiego fakultetu medycznego. W 1871 uczestniczył w wojnie francusko-pruskiej jako naczelny chirurg jednego z ambulansów polowych; był też bardzo czynny podczas oblężenia Paryża. Po 1875 przeniósł się do Genewy, zaproszony przez radę stanu Rzeczypospolitej Genewskiej. Tam został współtwórcą wydziału lekarskiego na Uniwersytecie Genewskim. Był działaczem polonijnym w Szwajcarii, założył w Genewie Muzeum Anatomiczne, pełnił funkcję dyrektora Muzeum Polskiego w Rapperswilu. Był członkiem Ligi Narodowej w latach 1895–1910.
W 1900 Uniwersytet Jagielloński przyznał mu tytuł doktora honoris causa. W 1916 został doktorem honoris causa Uniwersytetu Genewskiego. Był członkiem honorowym Poznańskiego Towarzystwa Przyjaciół Nauk. Postanowieniem prezydenta RP z 19 sierpnia 1926 został mianowany profesorem honorowym Uniwersytetu Warszawskiego.
Pod koniec życia zajmował się amatorsko astronomią, był jednym z pierwszych obserwatorów Nova Aquilae 1918.
Żonaty z Zofią Czaplicką. Miał dwóch synów, Zygmunta (inż. chemik, zginął w wypadku w fabryce w Lublinie) i Tadeusza (lekarz stomatolog, zmieszkały w Genewie) i trzy córki, Jadwigę, żonę adwokata Cypriana Pomorskiego, Margueritę, żonę ziemianina Stanisława Burczak-Abramowicza i Helenę, żonę inż. Józefa Lenartowicza z Warszawy.

</doc>
<doc id="105186" url="https://pl.wikipedia.org/wiki?curid=105186" title="Franciszek Śliwa">
Franciszek Śliwa

Franciszek Śliwa (ur. 28 grudnia 1919 w Łowcach, zm. 22 lutego 2002 w Mielcu) – polski pisarz, działacz ludowy i społeczny, polityk, poseł na Sejm PRL II i III kadencji.
Życiorys.
Syn Józefa i Marii z domu Momot. W 1933 ukończył Szkołę Powszechną w Łowcach, a następnie średnią szkołę zawodową i Uniwersytet Ludowy Ignacego Solarza w Gaci (1939). W 1936 wstąpił do koła Związku Młodzieży Wiejskiej RP „Wici” w Łowcach i w latach 1937–1938 był jego prezesem. Należał również do miejscowego koła Stronnictwa Ludowego.
W czasie okupacji niemieckiej pracował w Spółdzielni Rolniczo-Handlowej „Jedność” w Łowcach. Równocześnie uczestniczył w działalności konspiracyjnej. Był członkiem Stronnictwa Ludowego „Roch” i Batalionów Chłopskich, działał pod pseudonimem "Spólnota". Będąc referentem informacji i wywiadu Batalionów Chłopskich, kolportował prasę konspiracyjną oraz organizował sieć łączności i informacji w gminach Radymno i Chłopice.
Działalność społeczna.
Po wojnie został prezesem Spółdzielni „Jedność” w Łowcach. Ożywił tamtejsze koło ZMW RP „Wici” i przewodniczył mu do 1948. W latach 1949–1951 pełnił funkcję prezesa Okręgowej Spółdzielni Mleczarskiej w Radymnie, a w latach 1951–1956 pracował w Gminnej Spółdzielni „Samopomoc Chłopska” w Radymnie i w Oddziale Centrali Jajczarsko-Drobiarskiej w Jarosławiu.
Działalność polityczna po II wojnie światowej.
Po wojnie współtworzył koło SL, z którym w 1949 przystąpił do Zjednoczonego Stronnictwa Ludowego. W latach 1950–1953 sprawował funkcję prezesa Powiatowego Komitetu Wykonawczego ZSL w Jarosławiu, a w latach 1954–1961 pełnił równorzędną funkcję w Radymnie. Od 1952 wybierano go do Wojewódzkiego Komitetu Wykonawczego ZSL w Rzeszowie. W latach 1957–1960 był jego wiceprezesem, a do 1966 – członkiem prezydium. W 1957 i 1961 zostawał posłem na Sejm PRL z okręgów Przemyśl i Jarosław. Zasiadał w Komisji Pracy i Spraw Socjalnych, a następnie w Komisji Handlu Wewnętrznego. W tym okresie zainicjował starania o edycję "Dzieł wszystkich" Oskara Kolberga (66 tomów). Ukończył Studium Ekonomiczne w Wyższej Szkole Ekonomicznej w Krakowie. W latach 1966–1975 był sekretarzem Powiatowego Komitetu ZSL w Mielcu.
Po przejściu w 1975 na emeryturę, nadal wspierał bogatym doświadczeniem mieleckich ludowców. Był długoletnim radnym wojewódzkim, powiatowym i miejskim. Pracował w radach nadzorczych wielu organizacji rolniczych i spółdzielczych.
Został odznaczony Srebrnym Krzyżem Zasługi, Krzyżem Kawalerskim Orderu Odrodzenia Polski oraz Medalem 30-lecia Polski Ludowej, jego imieniem nazwano ulicę w Mielcu.
Pisarstwo.
Żywo interesował się historią i współczesnym życiem regionu mieleckiego. Przez wiele lat należał do Towarzystwa Miłośników Ziemi Mieleckiej, pełniąc funkcję członka, a następnie wiceprezesa jego zarządu. Dużo pisał i publikował. Zajmował się głównie tematyką społeczno-kulturalną i historyczną polskiej wsi. Był autorem książek:
Po udanych operacjach oczu, pracował nad następną książką. Zmarł 22 lutego 2002, został pochowany na Cmentarzu Komunalnym w Mielcu.

</doc>
<doc id="105187" url="https://pl.wikipedia.org/wiki?curid=105187" title="Żukowo">
Żukowo

Żukowo (dodatkowa nazwa w j. kaszub. Żukòwò; , ) – miasto nad Radunią w powiecie kartuskim w województwie pomorskim. Zaliczane do aglomeracji trójmiejskiej. Siedziba gminy Żukowo.
Według danych z 20 lipca 2020 Żukowo liczyło 8135 mieszkańców.
Wieś norbertanek żukowskich w województwie pomorskim w drugiej połowie XVI wieku.
Położenie.
Położone na wschodnim skraju Pojezierza Kaszubskiego, 19 km na południowy zachód od Gdańska, na przecięciu drogi krajowej nr 20 i drogi wojewódzkiej nr 211. Tu zaczyna się droga krajowa nr 7. Przez miasto przebiega linia kolejowa nr 201 Nowa Wieś Wielka – Gdynia Port ze stacją kolejową Żukowo Wschodnie oraz przystankiem Żukowo (stacja Żukowo Zachodnie przy linii kolejowej nr 229 nie funkcjonuje).
Miasto jest członkiem Metropolitalnego Związku Komunikacyjnego Zatoki Gdańskiej. Przez Żukowo prowadzi niebieski szlak turystyczny Kartuski.
W latach 1975–1998 administracyjnie należało do woj. gdańskiego.
Według danych z 1 stycznia 2011 powierzchnia miasta wynosiła 4,73 km².
Historia.
W roku 1212 Mściwoj I gdański i jego żona Zwinisława ufundowali w Żukowie klasztor norbertanek. Przywilej fundacyjny spisano w l. 1212–1214, co należy uznać za datę założenia miejscowości. W kościele ponorbetańskim na ścianie przy wejściu wisi napisana odręcznie wzmianka o początkach Żukowa w języku polskim. Klasztor żukowski istniał do 20 listopada 1834, kiedy to został skasowany przez władze pruskie.
Norbertanki miały szczególne znaczenie dla szkoły żukowskiej haftu kaszubskiego (jego charakterystyczne elementy widoczne są w herbie miasta), która trwa do dziś. Znanymi hafciarkami w Żukowie były: siostry Jadwiga i Zofia Ptach oraz Maria Nowicka, a jest Wanda Dzierzgowska oraz Bernadeta Reglińska. W tutejszym muzeum parafialnym znajduje się ekspozycja haftów kaszubskich i innych rekwizytów związanych z życiem lokalnego kościoła i mieszkańców.
W 1920 pierwszym polskim wójtem został Florian Poćwiardowski z Poznania.
Żukowo posiada prawa miejskie od 1 stycznia 1989.
Na terenie miasta znajdują się 2 pomniki przyrody w postaci dwóch ponad 500-letnich dębów.
W 1945 r. w Żukowie urodził się Wiesław Mering, duchowny rzymskokatolicki, biskup diecezjalny włocławski w latach 2003–2021.
W 1948 utworzono w mieście Cmentarz Żołnierzy Radzieckich poległych w wyniku tzw. Operacji pomorskiej.
Demografia.
Według danych z 31 grudnia 2010 miasto miało 6519 mieszkańców.
Współpraca międzynarodowa.
Miasta i gminy partnerskie:

</doc>
<doc id="105189" url="https://pl.wikipedia.org/wiki?curid=105189" title="Windows Server 2008">
Windows Server 2008

Windows Server 2008 – serwerowy system operacyjny opracowywany przez firmę Microsoft. Do 15 maja 2007 był znany jedynie pod nazwą kodową "Windows Server „Longhorn”". Jest on następcą systemu Windows Server 2003 i Windows Server 2003 R2. Został oparty na tym samym jądrze co system Windows Vista SP1. Premiera odbyła się 27 lutego 2008 o godzinie 18:00.
Windows Server 2008 jest ostatnim systemem serwerowym wydanym w wersji 32-bitowej. Kolejne wersje (począwszy od Windows Server 2008 R2) są tylko 64-bitowe.
Wsparcie od Microsoft zakończyło się 14 stycznia 2020 roku..
Główne nowe funkcje.
Windows Server 2008 przyniósł kilka znaczących nowości, między innymi tryb instalacji Core, w którym nie jest instalowany graficzny menedżer powłoki explorer.exe ani inne programy posiadające GUI z wyjątkiem notatnika, edytora rejestru i menedżera zadań. Zarządzanie odbywa się przez wiersz poleceń cmd.exe albo Power Shell lub zdalnie przez połączenie z użyciem Microsoft Management Console.
Oprócz tego Windows Server 2008 przyniósł:

</doc>
<doc id="105190" url="https://pl.wikipedia.org/wiki?curid=105190" title="Mieszane zapasy">
Mieszane zapasy

Wrestling mieszany lub mixed wrestling, rodzaj rozrywki sportowej, posiadającej elementy sportu walki i spektaklu, między dwiema osobami przeciwnych płci lub w postaci tag team, gdzie w każdej z drużyn znajdują się zarówno kobiety jak i mężczyźni. 
Wrestling mieszany ma swoje początki w późnych latach 70. XX wieku. Po raz pierwszy został zainicjowany przez Andy'ego Kaufman w wydarzeniu "World Intergender Wrestling Champion." W roku 1996 grupa wrestlerów "The Kliq" ukazała kulisy wrestlingu w wydarzeniu "The MSG Curtain Call", wyjawiając publicznie, że wrestling nie jest sztuką walki, a pozorowanym przedstawieniem. Od tamtego momentu wrestling mieszany stał jeszcze bardziej popularny i akceptowany wśród fanów.

</doc>
<doc id="105191" url="https://pl.wikipedia.org/wiki?curid=105191" title="Belém">
Belém

Belém (wym. []) – stolica stanu Pará w Regionie Północnym Brazylii; aglomeracja przekracza 2 miliony mieszkańców.
Etymologia.
Nazwa miasta "Belém" to po portugalsku Betlejem.
Zabytki.
W mieście znajdują się barokowe budowle – między innymi katedra i kościół jezuitów.
Geografia.
Miasto ma powierzchnię 1070 km². Leży na wysokości 10 m n.p.m. i 01°27' szerokości geograficznej północnej i 48°29' długości geograficznej zachodniej. Miasto zgodnie klasyfikacją klimatów Köppena z leży w strefie tropikalnego klimatu lasów deszczowych ("Af")
Gospodarka.
Belem to największe miasto brazylijskiej Amazonii. Port dostępny dla statków morskich. Przemysł spożywczy, włókienniczy, drzewny i chemiczny. Jest połączony z Brasilią szosą samochodową. Wybudowano tu także lotnisko i uniwersytet.
Historia.
Region ten przed przybyciem Europejczyków zamieszkiwali Indianie Tupinamba. Miasto założył 12 stycznia 1616 roku portugalski kapitan Francisco Caldeira. Nazwał to miasto Feliz Lusitania. Później zmieniano jego nazwę na Santo Maria do Grao Para i na Santa Maria de Belem to Grao Para. Oddalenie od innych brazylijskich regionów nie sprzyjało rozwojowi miasta. Między 1835 a 1840 rokiem Belem było świadkiem buntów ludności zwanych Revolta dos Cabanos i Cabanagern. W XIX i XX wieku Belem zaczęło się gwałtownie rozwijać. Powstały liczne nowoczesne budynki takie jak: Palacio Laure Sodre, Colegio Gentil Bitencourt, Teatro da Paz, Palacio Antonio Lernos czy centrum handlowe Ver-o-Peso.

</doc>
<doc id="105193" url="https://pl.wikipedia.org/wiki?curid=105193" title="Miasta w Brazylii">
Miasta w Brazylii

Według danych oficjalnych pochodzących z 2010 roku Brazylia posiadała ponad 250 miast o ludności przekraczającej 100 tys. mieszkańców. Stolica kraju Brasília znajduje się na czwartym miejscu w kwalifikacji największych miast, São Paulo i Rio de Janeiro jako jedyne miasta liczyły ponad 5 milionów mieszkańców; 12 miast z ludnością 1÷5 mln.; 22 miasta z ludnością 500÷1000 tys.; 214 miast z ludnością 100÷500 tys. oraz reszta miast poniżej 100 tys. mieszkańców.
Największe miasta w Brazylii.
Największe miasta w Brazylii według liczebności mieszkańców (stan na 01.08.2010):
Alfabetyczna lista miast w Brazylii.
Spis miast Brazylii powyżej 100 tys. mieszkańców (stan na 01.08.2010):

</doc>
<doc id="105195" url="https://pl.wikipedia.org/wiki?curid=105195" title="Proces odwracalny">
Proces odwracalny



</doc>
<doc id="105196" url="https://pl.wikipedia.org/wiki?curid=105196" title="Proces odwracalny (termodynamika)">
Proces odwracalny (termodynamika)

Proces odwracalny – proces termodynamiczny, którego kierunek można odwrócić poprzez nieskończenie małą zmianę wartości jednej lub więcej zmiennych stanu termodynamicznego. Procesy odwracalne zachodzą przy niezmienionej sumie entropii układu i otoczenia.
Dla procesów odwracalnych, przyrost entropii układu termodynamicznego nieizolowanego spowodowany jest tylko dopływem ciepła z otoczenia i równy jest wyrażeniu:
gdzie:
W procesach odwracalnych zmiana entropii układu spowodowana jest tylko dopływem ciepła spoza tego układu, a zatem równa co do wielkości i przeciwna co do znaku zmianie entropii otoczenia. Suma entropii układu i otoczenia pozostaje bez zmiany

</doc>
<doc id="105197" url="https://pl.wikipedia.org/wiki?curid=105197" title="Kontekst">
Kontekst

Kontekst () – związek, łączność, zależność.
W znaczeniu komunikacji językowej – zależność znaczenia treści jakiegoś fragmentu tekstu, wypowiedzi lub słowa, od treści i znaczeń słów ją poprzedzających lub po nich następujących. Np. słowo „morze” rozumiemy przede wszystkim jako rozległy obszar wody, lecz wyrażenie „morze piasku” rozumiemy jako pustynię, czyli obszar bezwodny, a słowo „morze” jest w tej specyficznej frazie synonimem bezmiaru, dużej ilości. Bardziej precyzyjnie, słowo „morze” zostało tu użyte w sensie metaforycznym (przenośnym).
W wielu przypadkach chwilowy kontekst dyskusji/rozmowy/intencji/negocjacji zmienia istotnie znaczenia używanych słów, ale nie zawsze jest wychwytywany przez rozmówców, co w efekcie może prowadzić do nieporozumień i konfliktów.
W językoznawstwie i nauce o komunikacji międzyludzkiej mówimy najczęściej o kontekście frazeologicznym (znaczenie poszczególnych związków frazeologicznych lub idiomów) oraz o kontekstach zdaniowym i sytuacyjnym.
W przypadku kontekstu sytuacyjnego tekstu, konwersacji czy komunikatu istotne są takie czynniki, jak:
Inne nauki używają słowa „kontekst” do zakomunikowania zależności (czasami dość odległych) jednych zjawisk od innych, danego zdarzenia od splotu innych zdarzeń itp.

</doc>
<doc id="105199" url="https://pl.wikipedia.org/wiki?curid=105199" title="Dirt">
Dirt



</doc>
<doc id="105200" url="https://pl.wikipedia.org/wiki?curid=105200" title="Achaja (powieść)">
Achaja (powieść)

Achaja – trzytomowa powieść Andrzeja Ziemiańskiego, klasyfikowana najczęściej jako fantasy. Występują w niej elementy magiczne i naprzyrodzone. Powieść podzielona jest na trzy tomy, które ukazywały się w latach 2002–2004 nakładem wydawnictwa Fabryka Słów. Pierwsze dwa tomy nominowane były do Nagrody im. Janusza A. Zajdla. Drugi tom otrzymał w 2004 roku Nagrodę Nautilus. Kontynuacją jest "Pomnik Cesarzowej Achai".
Informacje wydawnicze.
Tom pierwszy (grudzień 2002) to 624 strony, tom drugi (listopad 2003) 560 stron, zaś tom trzeci i ostatni (grudzień 2004) jest najkrótszy, liczy 416 stron. W 38. numerze miesięcznika „"Science Fiction"” (maj 2004) ukazał się zaginiony rozdział z tomu drugiego, który wskutek błędu nie znalazł się w książce. Ilustracje na okładkach wszystkich tomów są autorstwa Piotra Cieślińskiego, zaś wewnątrz książek autorstwa Dominika Brońka.
Wydania.
Tom 1
Tom 2
Tom 3
Fabuła utworu.
Główną bohaterką powieści jest Achaja, córka Archentara, jednego z siedmiu Wielkich Książąt królestwa Troy. Młodsza od niej macocha pragnie pozbyć się pasierbicy. Częściowo jej się to udaje, gdy na skutek jej spisku Achaja zostaje powołana do wojska, a jej oddział po walce z armią wrogiego cesarstwa Luan trafia do niewoli.
Równolegle opisywane są przygody skryby Zaana i byłego galernika Siriusa, którzy parają się wszelkiego rodzaju oszustwami, oraz trzeci wątek opowiadający o czarowniku Meredithcie, przypadkowo, jak się wydaje, wplątanym w boskie sprawy.

</doc>
<doc id="105204" url="https://pl.wikipedia.org/wiki?curid=105204" title="Irène Joliot-Curie">
Irène Joliot-Curie

Irène Joliot-Curie (ur. 12 września 1897 w Paryżu, zm. 17 marca 1956 tamże) – francuska fizykochemiczka, laureatka Nagrody Nobla w dziedzinie chemii, członkini Prezydium Honorowego PKWN we Francji w 1944 r.
Życiorys.
Córka Polki Marii Skłodowskiej-Curie i Francuza Pierre’a Curie. W 1934 r. wraz z mężem, Frédérikiem Joliot-Curie, wykonała zdjęcie komory mgłowej, na którym uwieczniła zjawisko tworzenia się par elektron-pozyton (pozytonium) z fotonów.
W 1935 r. otrzymała wraz z mężem Nagrodę Nobla z chemii w uznaniu za odkrycie sztucznej promieniotwórczości – syntezy nowych nuklidów promieniotwórczych.
W 1936 r. wraz z dziennikarzem Charlesem Faroux założyła w Paryżu klub sportu ju-jitsu pod nazwą „Jiu-jitsu Club de France”.
UMCS (w 1950 r.) i Uniwersytet Jagielloński (w 1951 r.) przyznały jej oraz jej mężowi tytuły doktora honoris causa. W 1954 r. została członkinią zagraniczną PAN.
Była socjalistką, wraz z mężem wstąpiła w 1934 r. do Partii Socjalistycznej. Jako jedna z trzech kobiet uczestniczyła w utworzonym w roku 1936 koalicyjnym rządzie Frontu Ludowego, w którym była sekretarzem stanu ds. badań naukowych. Sygnatariuszka apelu sztokholmskiego w 1950 r.
W 1951 r. przekazała Polsce rękopisy, fotografie i przedmioty osobiste matki.
Zmarła na białaczkę.
Życie prywatne.
Irène i Frédéric Joliot-Curie mieli dwoje dzieci, Hélène i Pierre’a.

</doc>
<doc id="105206" url="https://pl.wikipedia.org/wiki?curid=105206" title="Belem">
Belem

Zobacz też:

</doc>
<doc id="105207" url="https://pl.wikipedia.org/wiki?curid=105207" title="Krzysztof Jassem">
Krzysztof Jassem

Krzysztof Jassem (ur. 11 lutego 1965) – polski brydżysta, matematyk, informatyk, profesor nauk inżynieryjno-technicznych, pracownik naukowy Uniwersytetu im. Adama Mickiewicza w Poznaniu, kierownik Pracowni Systemów Informacyjnych na Wydziale Matematyki i Informatyki UAM.
Wyniki brydżowe.
Posiada tytuły: World Grand Maste-r (WBF), European Grand Master i European Champion w kategorii Open (EBL) -i arcymistrza światowego PZBS. W roku 2006 został odznaczony Brązową Odznaką PZBS. Jest zawodnikiem drużyny Konkret Chełmno.
Jest autorem wielu popularnych publikacji na temat brydża (m.in. Brydż dla samouków, Wspólny Język 2000).
Rozgrywki krajowe.
W rozgrywkach krajowych zdobywał następujące lokaty:
Olimpiady.
W olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:
Inne zawody.
W innych zawodach zdobył następujące lokaty:
Życie prywatne.
Jest synem Wiktora Jassema, mężem Magdaleny Jassem. Troje dzieci: Piotr, Paweł, Małgorzata.

</doc>
<doc id="105208" url="https://pl.wikipedia.org/wiki?curid=105208" title="Gigabit">
Gigabit

Gigabit – jednostka informacji, w skrócie Gb lub Gbit.
1 Gbit = 109 = 1 000 000 000 bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją stosowania, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Gigabity są powszechnie używane do określania przepustowości łączy i szybkości transmisji danych, wyrażanej wówczas w gigabitach na sekundę (w skrócie Gb/s, Gbit/s lub Gbps).
Podczas transmisji danych często używane są nadmiarowe bity kontrolne – szczególnie ma to miejsce przy transmisji asynchronicznej. Z tego też względu 1 bajt przesyłanej informacji wymaga transmitowania więcej niż 8 bitów. Zazwyczaj do każdych 8 bitów danych dołącza się 2 bity kontrolne (np. bit startu i bit stopu), co łącznie daje liczbę 10 bitów na każdy bajt transmitowanej informacji. W rzeczywistości do przesłania jednego bajta konieczne jest przekazanie jeszcze większej ilości informacji. Podczas transmisji danych w Internecie do komunikacji stosowane są protokoły komunikacyjne, które kapsułkują użyteczne informacje w pakietach z nagłówkami. Ich zastosowanie powoduje zmniejszenie efektywnego natężenia strumienia danych płynącego przez łącze, ale dzięki mechanizmom korekcji i detekcji błędów zapewniony jest wyższy poziom niezawodności transmisji, który jest niezbędny w wielu zastosowaniach.
Binarnym odpowiednikiem gigabitu (Gb) jest gibibit (Gib), równy 230 = 10243 bitów.

</doc>
<doc id="105209" url="https://pl.wikipedia.org/wiki?curid=105209" title="Irene Joliot-Curie">
Irene Joliot-Curie



</doc>
<doc id="105210" url="https://pl.wikipedia.org/wiki?curid=105210" title="Zeloci">
Zeloci

Zeloci (gr. ζηλωται, "zelotai"; hebr. קנאים, "kannaim" – gorliwi) – ugrupowanie polityczno-religijne w rzymskiej Palestynie. Stawiali sobie za cel walkę z Rzymianami oraz Żydami, którzy kolaborowali z okupantem. Stronnictwo uformowało się w północnej Galilei. Na jego czele stał Ezechiasz i jego synowie. Byli zdania, że poddanie się niewoli oznacza zaparcie się Boga — jedynego Pana. Wierzyli również, że przez walkę przyspieszą przyjście Mesjasza.
Pierwszy raz wystąpili w roku 6 pod przywództwem Judy Galilejczyka przeciw rzymskiemu spisowi ludności przeprowadzanemu przez Kwiryniusza, który stłumił to powstanie. Z czasem wyodrębnili się z nich jeszcze bardziej fanatyczni sykariusze. Oba ugrupowania odegrały wiodącą rolę w powstaniu w latach 66–73.
Zelota stał się w języku polskim rzeczownikiem pospolitym oznaczającym ogólnie fanatyka, osobę nadgorliwą, zaślepioną ideologicznie.

</doc>
<doc id="105211" url="https://pl.wikipedia.org/wiki?curid=105211" title="Aba (Nigeria)">
Aba (Nigeria)

Aba – miasto w południowej Nigerii (stan Abia), położone przy zachodnim brzegu rzeki Aba.
Dane ogólne.
Miasto położone jest przy linii kolejowej Port Harcourt-Kaduna, przecinają się tu drogi z Port Harcourt, Owerri, Umuahia, Ikot Ekpene i Ikot Abasi.
Ważny ośrodek przemysł bawełnianego. Ośrodek handlowy i rzemieślniczy plemienia Ibów. Aba ma dobrze rozwiniętą bazę naukową m.in. szkoły średnie, seminarium nauczycielskie, kilka technicznych i handlowych instytutów oraz Szkoła Sztuki i Nauki. Jest siedzibą diecezji rzymskokatolickiej Aba.
Historia.
Aba była miastem targowym dla ludu Igbo, zamieszkującego obszary wilgotnych lasów równikowych. W 1901 roku powstał w mieście brytyjski posterunek wojskowy. Po wybudowaniu w 1915 roku linii kolejowej z Port Harcourt, położonego 58 km na płd.-zach., miasto stało się ważnym ośrodkiem handlu płodami rolnymi (szczególnie olejem palmowym i ziarnami palmy oleistej). Aba będąca do 1930 osiedlem miejskim jest obecnie największym w stanie ośrodkiem przemysłowym i handlowym. W 1967 roku na krótko była stolicą państwa Biafra po zajęciu poprzedniej siedziby, Enugu.
Przemysł.
Źródłem energii dla przemysłu jest gaz ziemny, przesyłany 30 km rurociągiem z pól gazowych nad rzeką Imo. Aba stanowi ośrodek przemysłu tekstylnego, farmaceutycznego, mydlarskiego, tworzyw sztucznych, cementowego, obuwniczego i kosmetycznego, z browarem i destyralnią.

</doc>
<doc id="105213" url="https://pl.wikipedia.org/wiki?curid=105213" title="Emilio Segrè">
Emilio Segrè

Emilio Gino Segrè (ur. 1 lutego 1905 w Tivoli, Włochy, zm. 22 kwietnia 1989 w Lafayette, Kalifornia, USA) – amerykański fizyk jądrowy, z pochodzenia włoski Żyd, który w roku 1937 otrzymał, wspólnie z Carlo Perrierem (1886-1948), pierwszy pierwiastek sztuczny – technet (Tc). W roku 1940 Segrè uczestniczył w odkryciu astatu, a w roku 1941 – plutonu. Laureat Nagrody Nobla w dziedzinie fizyki (1959).
Życiorys.
Był profesorem uniwersytetu w Palermo w latach 1936-1938. W roku 1938 wyjechał do USA, gdzie został profesorem Uniwersytetu Kalifornijskiego w Berkeley (1946–1972). W latach 1942-1946 kierował grupą laboratoriów w Los Alamos (projekt Manhattan),
Prowadził badania w zakresie fizyki jądrowej. Współpracował także z innymi wybitnymi fizykami. Z Enrico Fermim opracował pomysł spowalniania prędkich neutronów w wyniku przepuszczania ich przez substancje zawierające wodór. Współodkrywca pierwiastków: technetu (1937), astatu (1940) i plutonu-239 (1941). Wraz z Owenem Chamberlainem odkrył antyproton (1955), za co w roku 1959 otrzymał Nagrodę Nobla.
Był laureatem wielu innych nagród i członkiem towarzystw naukowych, m.in. Narodowej Akademii Nauk w Waszyngtonie.

</doc>
<doc id="105214" url="https://pl.wikipedia.org/wiki?curid=105214" title="Carlo Perrier">
Carlo Perrier

Carlo Perrier (1886-1948), amerykański uczony, który w 1937 otrzymał wspólnie z Emilio Segré (1905-1989) pierwszy pierwiastek sztuczny - technet (Tc). Uzyskany on został w wyniku rozpadów promieniotwórczych.

</doc>
<doc id="105216" url="https://pl.wikipedia.org/wiki?curid=105216" title="Wielkie Abaco">
Wielkie Abaco

Wielkie Abaco () – nizinna wyspa na Oceanie Atlantyckim, w archipelagu Bahamów.
Należy do państwa Bahamy. Wyspę zamieszkuje 14 100 osób. Jej powierzchnia wynosi 1681 km², a głównym miastem jest Marsh Harbour.
Podstawą utrzymania mieszkańców wyspy jest uprawa drzew owocowych, eksploatacja lasów, rybołówstwo i turystyka.

</doc>
<doc id="105224" url="https://pl.wikipedia.org/wiki?curid=105224" title="Jabłonna">
Jabłonna



</doc>
<doc id="105226" url="https://pl.wikipedia.org/wiki?curid=105226" title="Andrzej Łaskarz">
Andrzej Łaskarz

Andrzej Łaskarz (Laskary) z Gosławic herbu Godziemba (ur. w 1362, zm. w 1426) – biskup poznański, dyplomata, doktor praw, uczestnik soborów, reformator.
Życiorys.
Jego ojcem był komes Łaszcz z Gosławic, kasztelan koninski- pełniący funkcję podłowczego lądzko-konińskiego, zaś matką Dorota (prawdopodobnie spokrewniona z biskupem poznańskim Piotrem Wyszem).
Naukę rozpoczął w Brodnicy, a następnie w 1379 podjął studia na Uniwersytecie Karola w Pradze, gdzie przed 1392 uzyskał tytuł bakałarza z dziedziny dekretów, jednak studia zakończył dopiero w 1393. Następnie udał się na Uniwersytet w Padwie, gdzie z tej samej dziedziny uzyskał w 1405 tytuł doktorski.
Już w roku 1392 został prepozytem włocławskim i sprawował ten urząd do 1414. Również w 1392 rozpoczął karierę dyplomaty posłując do wielkiego mistrza krzyżackiego Konrada von Wallenrode. W 1397 został kanclerzem królowej Jadwigi, a rok później (w 1398) kapituła włocławska chciała wybrać go biskupem, jednak sam Andrzej odstąpił tron popieranemu przez króla Mikołajowi Kurowskiemu. Przed 1402 został kanonikiem płockim, a w 1405 pełnił funkcję kapelana króla Niemiec Ruprechta Wittelsbacha. W 1409 został kolektorem papieskim w Polsce, a także wziął udział, wraz ze swoim krewnym, biskupem poznańskim Piotrem Wyszem, w soborze w Pizie i pielgrzymce do Ziemi Świętej. W 1411 wraz z Jakubem Śledziem posłował do antypapieża Jana XXIII zanosząc mu skargę na Krzyżaków łamiących I pokój toruński. Rozwijała się również jego kariera duchowna. Już w 1413 był dziekanem krakowskim, kanonikiem gnieźnieńskim i poznańskim. Rok później (w 1414) został protonotariuszem papieskim i biskupem poznańskim. W międzyczasie od 1412 do 1414 z ramienia Władysława Jagiełły występował jako prokurator w procesie między Polską a Zakonem a następnie udał się jako członek oficjalnej polskiej delegacji na sobór w Konstancji, gdzie brał głównie udział w pracach komisji do spraw wiary i w rozprawach między Polską a Krzyżakami. Dał się tam również poznać jako zwolennik reformy kościoła i koncyliarysta. W 1419 znalazł się w orszaku króla podczas jego zjazdu z cesarzem w Nowym Sączu, a w roku 1420 znalazł się w poselstwie na sejm Rzeszy, który odbywał się we Wrocławiu, a podczas którego cesarz rozpatrywał spory polsko-krzyżackie. W tym samym roku wziął udział w synodzie zwołanym przez Mikołaja Trąbę do Wielunia. Był sygnatariuszem pokoju mełneńskiego 1422 roku. W 1422 ponownie brał udział w procesie z Krzyżakami, występując tym razem jako świadek, a w 1423 wziął udział w soborze w Pawii. W 1424 wraz z Pawłem Włodkowicem posłował do Rzymu, gdzie odpierali oni przed papieżem krzyżackie zarzuty. Podczas tego pobytu złożył również rezygnację z tronu biskupiego, która nie została jednak przyjęta. Z bulli papieża Marcina V z 1424 r. dowiadujemy się, że wraz z bratankiem Janem z Lichenia był fundatorem nowego kościoła w Gosławicach.
W świątyni tej znajduje się niezwykle interesujący zespół 26 herbów umieszczonych na kamiennych wspornikach podtrzymujących żebra sklepienia kościoła. Na kolumnie podtrzymującej sklepienie umieszczony jest herb Godziemba, którym pieczętowali się fundatorzy (herb ten występuje jeszcze czterokrotnie; na zewnątrz budowli, w prezbiterium, w aneksie północnym oraz na chrzcielnicy).
Jako zarządca diecezji poznańskiej zasłynął jako prawodawca. Wydane przez niego statuty podniosły karność duchowieństwa i poprawiły sprawność pracy duszpasterskiej. Wydał również uchwały antyhusyckie. Nadał przywileje kanonikom rezydującym w nadanych im beneficjach, dotując jednocześnie tych, którzy zdobywali wyższe wykształcenie. Dochody z młynów biskupich przeznaczył na pomoc chorym i ubogim w należącej do diecezji Słupcy, pośmiertnie zaś przekazał kapitule swój bogaty księgozbiór. Zmarł 24 sierpnia 1426 roku we wzniesionym przez siebie zamku w Gosławicach, a pochowany został w rozbudowanej za jego posługi poznańskiej katedrze.
Upamiętnienie.
Marcin ze Słupcy, żyjący w XV w., napisał łacińskie wierszowane "Epitafium na cześć Andrzeja Łaskarza". Jednej z ulic Poznania niedaleko katedry nadano patronat Andrzeja Łaskarza. 
W 2014 roku władze Konina postawiły przy świątyni w Gosławicach tablicę informacyjną o Andrzeju Łaskarzu. 

</doc>
<doc id="105235" url="https://pl.wikipedia.org/wiki?curid=105235" title="Riszta">
Riszta

Riszta, nitkowiec podskórny, robak medyński ("Dracunculus medinensis") – pasożyt podskórny człowieka, a także małp, psów, koni, bydła i innych ssaków. Wywołuje chorobę zwaną drakunkulozą. Obecnie występuje tylko w tropikalnych rejonach Afryki.
Cykl życiowy.
Samica osiąga długość do 120 cm, samiec do 4 cm. Samice są jajożyworodne. Zarazić można się poprzez wypicie wody, w której znajdują się oczliki zarażone larwami nicienia. W przewodzie pokarmowym żywiciela ostatecznego larwy uwolnione z oczlików dojrzewają i kopulują, a zapłodnione samice wędrują miesiącami w organizmie żywiciela. Umiejscawiają się w tkance podskórnej, najczęściej kończyn dolnych. Oddychają powietrzem atmosferycznym poprzez otwór wywiercony w skórze. W miejscu lokalizacji pasożyta tworzy się pęcherz wrzodowy. Przy zetknięciu z wodą pęcherz pęka i przez powstałą szczelinę częściowo wysuwa się samica. Przez pęknięty wór powłokowo mięśniowy samica wysuwa macicę, która również pęka na skutek czego larwy przedostają się do wody. Uwolnione larwy wnikają do oczlików, dwukrotnie linieją i po około 2 tygodniach osiągają dojrzałość inwazyjną. U człowieka nieusunięcie pasożyta prowadzi do zapalenia naczyń chłonnych i żył oraz do powstania miejscowych zgorzeli.

</doc>
<doc id="105239" url="https://pl.wikipedia.org/wiki?curid=105239" title="SMS Blücher (1908)">
SMS Blücher (1908)

SMS Blücher – niemiecki krążownik pancerny z okresu I wojny światowej, w służbie od 1909 roku. Był ostatnim niemieckim okrętem tej klasy. Zatopiony 24 stycznia 1915 roku podczas bitwy na Dogger Bank.
Projekt i budowa.
Po rozpoczęciu prac projektowych nad pierwszymi niemieckimi drednotami Ministerstwo Marynarki Wojennej zdecydowało o rozpoczęciu planowania nowego krążownika pancernego, który miał towarzyszyć powstającym pancernikom. Nie było jednak wiadome, jak będą wyglądały nowe brytyjskie krążowniki powstające równolegle z drednotami. Niemcy przewidywali, że będą one udoskonaloną wersją krążowników pancernych typu "Minotaur" i otrzymają ujednoliconą artylerię główną składającą się z dział kalibru 234 mm. Dopiero w sierpniu 1906 attaché morski w Londynie przekazał informację, że krążowniki liniowe typu "Invincible" będą uzbrojone w działa kalibru 305 mm. Do tego czasu prace projektowe przy „Blücherze” były już bardzo zaawansowane, a w roku budżetowym 1906 brakowało pieniędzy na budowę dużo większego krążownika, przez co plan „Blüchera” nie został poprawiony.
Przy projektowaniu krążownika E, jak początkowo określano nowy okręt, oparto się na typie "Scharnhorst". W kolejnych wariantach projektu, oznaczonych od E1 do E23, prezentowano różne koncepcje krążownika. W projektach oznaczonych najniższymi numerami proponowano układ konstrukcyjny zbliżony do „Scharnhorsta” i „Gneisenaua” – z czterema kominami i 10–12 działami kalibru 210 mm rozmieszczonymi częściowo w wieżach, a częściowo w kazamatach. W wariantach od E17 do E23 przewidywano uzbrojenie krążownika w działa kalibru 240 mm. Prace te przypadły na lata 1904–1905. 
Stępkę pod „Blüchera” położono 21 lutego 1907. Budowa otrzymała w stoczni w Kilonii numer 33. Okręt został wodowany 11 kwietnia 1908. W ceremonii tej wzięli udział potomkowie patrona krążownika, feldmarszałka Gebharda Leberechta von Blüchera, a matką chrzestną okrętu została hrabina Blücher von Wahlstatt. Koszt budowy okrętu wyniósł 28,532 mln marek.
Służba.
Służba przedwojenna.
„Blücher” wszedł do służby 1 października 1909. Po przejściu prób i usunięciu ujawnionych w ich toku usterek, wiosną 1910 okręt został przydzielony do 1. Grupy Rozpoznawczej. W 1911 krążownik stał się platformą badawczą, na której testowano nowe urządzenia kierowania ogniem. W tym samym roku załoga krążownika otrzymała nagrodę za bardzo dobre rezultaty strzelań ćwiczebnych. W 1913 „Blücher” przeszedł przebudowę, w czasie której otrzymał trójnożny maszt dziobowy, na szczycie którego zainstalowano stanowisko kierowania ogniem. Było to pierwsze zastosowanie takiego rozwiązania na niemieckim okręcie. W trakcie kolejnych modyfikacji, zakończonych w 1914, okręt otrzymał nowe przyrządy optyczne i instalację przekazującą informacje z głównego stanowiska kierowania ogniem do wież.
W 1914 „Blücher” ponownie został przydzielony do 1. Grupy Rozpoznawczej. 29 maja krążownik wszedł na mieliznę niedaleko Romsø. Dopiero po dwóch dniach małemu krążownikowi „Augsburg” udało się ściągnąć „Blüchera” na głęboką wodę, a pancernik „Wettin” odholował go do Kilonii.
Początek I wojny światowej i działania na Bałtyku.
Po wypadzie rosyjskich krążowników w rejon Gotlandii w dniach 1–2 września 1914, dowódca floty niemieckiej na Morzu Bałtyckim, adm. Henryk ks. Pruski, zaczął domagać się wzmocnienia swoich sił w celu wykonania zbrojnej demonstracji przed Zatoką Fińską. Miało to odwieść dowództwo Floty Bałtyckiej od przeprowadzania kolejnych rajdów. Wobec tego zdecydowano się przerzucić na Bałtyk 4. Eskadrę Okrętów Liniowych, „Blüchera”, krążownik lekki „Straßburg” oraz 2. i 6. Flotyllę Kontrtorpedowców.
Akcja sił niemieckich rozpoczęła się 3 września o 8.15, gdy pancerniki z 4. Eskadry wyszły z Kilonii, 4 września po południu wyruszyła reszta floty. Dowodził nią z pokładu „Blüchera” adm. Henryk ks. Pruski. Po ustaleniu planu działania 5 września w czasie narady dowódców, 6 września podzielona na trzy zespoły flota rozpoczęła przygotowywanie pułapki na siły rosyjskie. „Blücher” wraz ze „Straßburgiem”, pancernikami „Elsaß” i „Braunschweig” oraz 2 flotyllą kontrtorpedowców rankiem 6 września osiągnął rejon latarni Grönskär. O 12.56 „Augsburg” zameldował o kontakcie z dwoma rosyjskimi krążownikami – „Bajanem” i „Pałładą”. „Blücher”, „Straßburg” i kontrtorpedowce ruszyły natychmiast w tamtym kierunku, pozostawiając wolniejsze okręty liniowe. Pierwszy na rosyjskich krążownikach został zauważony o 13.50 „Straßburg”, a „Blücher” dostrzegł przeciwnika o 15.30, lecz dopiero o 16.17 oddał pierwsze salwy. Wkrótce jednak odległość między zespołem niemieckim a rosyjskim wzrosła do ok. 17 km, wobec czego Niemcy przerwali ogień, który nie wyrządził żadnych szkód. „Bajan” i „Pałłada” wycofały się na wody Zatoki Fińskiej, a adm. Henryk ks. Pruski nie zdecydował się na pościg. 7 września trzy małe krążowniki i kontrtorpedowiec dokonały wypadu przeciwko rosyjskiej żegludze na Zatoce Botnickiej, po czym siły niemieckie zawróciły do baz.
Kolejna operacja floty niemieckiej miała miejsce w drugiej połowie września. Wobec ciężkiej sytuacji armii austro-węgierskiej niemieckie naczelne dowództwo zdecydowało się przeprowadzić desant w rejonie Windawy, aby odciągnąć część sił rosyjskich z frontu. Do wykonania zadania wyznaczono min.: 4. i 5. Eskadrę Okrętów Liniowych. „Blücher” wraz z trzema krążownikami lekkimi i trzema kontrtorpedowcami miał patrolować wejścia do Zatoki Fińskiej i Ryskiej i pełnić funkcję wysuniętych sił osłonowych. Niemieckie okręty liniowe i transportowce z wojskiem demonstracyjnie podeszły pod Windawę 23 września i manewrowały w jej rejonie także następnego dnia. Nie doszło do walk z flotą rosyjską ani do wysadzenia oddziałów na ląd, a w nocy z 24 na 25 września Niemcy zawrócili do baz, gdyż otrzymali informację o rzekomym przedostaniu się angielskich okrętów na Bałtyk. Po tej operacji „Blücher” powrócił na Morze Północne i został włączony w skład 1. Grupy Rozpoznawczej. 
Bombardowanie Yarmouth.
Na początku listopada Kaiserliche Marine rozpoczęła wypad w celu ostrzelania brytyjskiej miejscowości nadmorskiej Great Yarmouth. Bombardowania miała dokonać 1. Grupa Rozpoznawcza pod dowództwem kadm. Franza Hippera, w skład której oprócz „Blüchera” wchodziły krążowniki liniowe „Von der Tann”, „Seydlitz” i „Moltke”. Osłaniać ją miała 2. Grupa Rozpoznawcza, złożona z 4 krążowników lekkich, które miały również wykonać minowanie u wybrzeży angielskich. Dalekie ubezpieczenie stanowiły dwie eskadry okrętów liniowych.
Obie grupy rozpoznawcze opuściły Wilhelmshaven 2 listopada o 16.30, a eskadry pancerników – o 18.00. Pod wybrzeże angielskie krążowniki dotarły rankiem następnego dnia, napotykając tam niszczyciele „Lively” i „Leopard” oraz kanonierkę torpedową „Halcyon”. „Seydlitz” ostrzelał kanonierkę, lecz dzięki zasłonie dymnej postawionej przez niszczyciele udało jej się uciec. Okręty 1. Grupy Rozpoznawczej rozpoczęły bombardowanie, lecz z uwagi na pośpiech większość z wystrzelonych 375 pocisków upadła na plażę. W tym czasie „Stralsund” postawił ok. 100 min, na których zatonął okręt podwodny „D5”. W czasie drogi powrotnej nie napotkano floty brytyjskiej, lecz w wyniku błędu nawigacyjnego 4 listopada „Yorck” wszedł na własne pole minowe i zatonął.
Bombardowanie Scarborough, Hartlepool i Whitby.
Po wypadzie na Yarmouth Niemcy zdecydowali się przeprowadzić podobną akcję, lecz tym razem celem miały być położone w północnej Anglii miejscowości Scarborough, Hartlepool i Whitby. Ku angielskiemu wybrzeżu wyruszył 15 grudnia zespół kadm. Hippera, w skład którego wchodziła 1. i 2. Grupa Rozpoznawcza oraz 1. i 9. flotylla kontrtorpedowców. Daleką osłonę miały zapewnić siły główne Hochseeflotte pod dowództwem adm. Friedricha von Ingenohla składające się z 22 pancerników.
Zespół kadm. Hippera został podzielony przed dotarciem do celu. „Blücher”, „Seydlitz” i „Moltke” skierowały się w stronę Hartlepool. 16 grudnia krążowniki zbliżyły się do celu, gdzie napotkały cztery brytyjskie niszczyciele. Gdy zostały ostrzelane, wycofały się poza zasięg dział okrętów niemieckich. Te rozpoczęły bombardowanie celów na lądzie, lecz Brytyjczycy odpowiedzieli ogniem artylerii nadbrzeżnej, trafiając „Blüchera” czterema pociskami kalibru 152 mm (9 marynarzy odniosło obrażenia), „Seydlitza” – trzema, a „Moltkego” – jednym. Niemcom udało się jednak zmusić baterie brytyjskie do przerwania ognia, dzięki czemu mogli kontynuować ostrzał Hartlepool. W sumie wystrzelono ok. 1150 ciężkich pocisków, zabito 86 mieszkańców i raniono 424 oraz uszkodzono próbujący wydostać się z portu krążownik „Patrol”.
Około południa krążowniki lekkie i kontrtorpedowce odesłane wcześniej przez kadm. Hippera z powodu złej pogody napotkały krążowniki lekkie z zespołu wadm. Davida Beatty'ego. Była to sytuacja groźna dla 1. Grupy Rozpoznawczej, gdyż w ewentualnym starciu z krążownikami liniowymi wadm. Beatty'ego i nieodległą 2. Eskadrą Okrętów Liniowych nie mogła liczyć na wsparcie Hochseeflotte, gdyż ta wycofała się już rankiem po zauważeniu sił brytyjskich. Jednak z powodu problemów w komunikacji między okrętami Royal Navy krążowniki lekkie oderwały się od nieprzyjaciela, a ostrzeżone siły główne kadm. Hippera ominęły Brytyjczyków. 
Bitwa na Dogger Bank.
Po udanych wypadach z końca 1914, dowództwo niemieckie rozpoczęło planowanie kolejnej takiej operacji. Adm. von Ingenohl zdecydował się wysłać 1. i 2. Grupę Rozpoznawczą wraz z eskortą kontrtorpedowców w rejon Dogger Bank w celu zniszczenia patrolujących te okolice brytyjskich sił lekkich oraz trawlerów rybackich, rzekomo śledzących ruchy floty niemieckiej. W przeciwieństwie do poprzednich rajdów, nie było przewidziane ubezpieczenie w postaci sił głównych Hochseeflotte.
Trzon sił mających dokonać wypadu stanowiły krążowniki 1. Grupy Rozpoznawczej: „Seydlitz” (flagowy okręt kadm. Hippera) „Blücher”, „Derfflinger” i „Moltke”. Ich osłonę stanowiły cztery krążowniki lekkie i 18 kontrtorpedowców. Z uwagi na długie okresy niepogody, termin akcji był kilkukrotnie przesuwany. Ostatecznie okręty niemieckie wyruszyły z Jade po południu 23 stycznia 1915. Jednak plany dowództwa Kaiserliche Marine były znane Brytyjczykom, gdyż kryptolodzy z tzw. Pokoju 40 odczytywali niemieckie depesze. Znając skład zespołu kadm. Hippera i cel jego rajdu, Admiralicja wysłała w rejon Dogger Bank kilka zespołów okrętów. Jako pierwsze ławicę miały osiągnąć krążowniki liniowe dowodzone przez wadm. Beatty'ego i siły Harwich, na czele których stał komodor Reginald Tyrwhitt. Później miały do nich dołączyć m.in.: pancerniki wadm. Edwarda Bradforda. Siły brytyjskie wyszły w morze wieczorem 23 stycznia.
Zatopiony 24 stycznia 1915 roku podczas bitwy na Dogger Bank.

</doc>
<doc id="105244" url="https://pl.wikipedia.org/wiki?curid=105244" title="STOL">
STOL

STOL (ang. "Short Take-Off and Landing") – zdolność samolotu do krótkiego startu i lądowania (KSL).
Większość samolotów STOL to maszyny zdolne lądować na każdym typie nawierzchni pasa startowego lotniska, a także w terenach przygodnych. Nie jest to jednak regułą, np. samolot de Havilland Dash-7, choć jest samolotem typu STOL, może startować tylko z pasów utwardzonych. Zazwyczaj maszyny typu STOL mają podwozie trójkołowe z kółkiem ogonowym, ale to również nie jest regułą, co widać na przykładzie takich konstrukcji jak de Havilland Twin Otter i Peterson 260SE.
Długość potrzebnej drogi startowej zależy od kwadratu prędkości minimalnej samolotu, nazywanej prędkością przeciągnięcia (ang. stall) i konstruktorzy samolotów krótkiego startu i lądowania dążą do tego, aby prędkość ta miała jak najniższą wartość. Małe opory samolotu i korzystny stosunek masy do mocy silników pozwala na szybsze przyspieszenie i skrócenie drogi startowej. Minimalizację dobiegu samolotu uzyskuje się przez zastosowanie silnych hamulców, niskiej prędkości lądowania, a także rzadziej specjalnych klap hamujących. Parametrem, który określa cechy STOL jest długość drogi potrzebnej do osiągnięcia wysokości 15 metrów (przy starcie) i długość drogi lądowania liczona od wysokości 15 metrów.
Bardzo ważną własnością samolotów STOL jest możliwość omijania podczas startu i lądowania przeszkód terenowych, takich jak drzewa lub budynki. Podczas startu duży stosunek mocy do masy samolotu i małe opory aerodynamiczne pozwalają na szybsze nabranie wysokości koniecznej do ominięcia przeszkód mogących znajdować się na końcu pasa startowego. Z kolei podczas lądowania zwiększenie oporów aerodynamicznych umożliwia strome podejście do lądowiska bez ryzyka zahaczenia o przeszkody terenowe. Zwiększenie oporów odbywa się przez opuszczenie klap, otwarcie slotów i takie wychylenie sterów, że samolot podchodzi do lądowania ślizgiem. Przedwojenne polskie samoloty RWD-6 i RWD-9 miały niespotykanie niską wartość prędkości minimalnej – niewiele ponad 50 km/godzinę, mówiono o nich że „mogą startować z ogródka.”
Klasycznym sposobem skrócenia koniecznego dobiegu jest technika „Lądowanie na trzy punkty”, stosowalne wyłącznie w samolotach z kółkiem ogonowym. Samolot podchodzi do lądowania powoli i bardzo nisko np. 1-2 metry nad ziemią, wyrównuje i stopniowo redukuje obroty. Normalnie spowodowałoby to dalsze opadnięcie, ale równocześnie ze stopniowym zmniejszaniem szybkości, pilot zwiększa kąt natarcia, zwiększając siłę nośną. Ten wzajemnie przeciwdziałający proces trwa do chwili gdy zostaje przekroczona krytyczna wartość kąta natarcie, i samolot opada, idealnie – jednocześnie na trzy koła. Technika ta, demonstrująca kunszt pilota, była powszechnie stosowana w Polsce przed drugą wojną światową.
Samolot STOL aerodynamicznie powinien posiadać:
Taka konstrukcja samolotu charakteryzuje się ograniczoną prędkością, na korzyść ładowności, która jest najistotniejszym parametrem tego typu samolotów, gdyż funkcjonowanie wielu małych wyizolowanych społeczności zależy od samolotów "STOL" dostarczających zarówno pasażerów, jak i zaopatrzenie, tak jak to się dzieje na obszarach północnej Kanady i Alaski.
Większość samolotów STOL jest zdolna do lądowania poza lotniskami, włączając powierzchnie pokryte śniegiem i lodem (po zastosowaniu nart), pola, żwirowe powierzchnie brzegów rzek (po zastosowaniu specjalnych niskociśnieniowych opon) i wodę (po zamontowaniu pływaków). Tereny te są zazwyczaj bardzo krótkie i otoczone wysokimi drzewami lub wzgórzami. Podwozia w postaci kół, nart, pływaków lub kombinowane np. nartowo-kołowe pozwalają wybrać miejsce lądowania pomiędzy terenem przygodnym a utwardzonym pasem startowym. Niektóre lotniska typu STOLport są przystosowane tylko dla samolotów typu STOL, ze względu na małą długość pasa startowego. Są one rzadkością, np. w Londynie.
Ogólnie samolot klasy STOL swoje osiągi uzyskuje poprzez:

</doc>
<doc id="105253" url="https://pl.wikipedia.org/wiki?curid=105253" title="Outlook Express">
Outlook Express

', dawniej znany jako ' – nierozwijany program do obsługi poczty elektronicznej i czytnik grup dyskusyjnych, dołączany do przeglądarki Internet Explorer w wersjach 3.0 – 6.0. W tej postaci stanowił komponent systemów Windows, począwszy od Windows 98 aż do wydania Windows Server 2003. Aplikacja była dostępna także dla Windows 3.x, Windows NT 3.51, Windows 95, Mac System 7, Mac OS 8 i Mac OS 9. W systemie Windows Vista została zastąpiona przez Pocztę systemu Windows.
Outlook Express jest inną aplikacją wobec Microsoft Outlook. Te dwa programy nie wywodzą się z tego samego kodu źródłowego, jednakże dzielą wspólną filozofię architekturalną. Podobne nazewnictwo wprowadzało wielu ludzi w błąd, mylnie sugerując, że Outlook Express jest okrojoną wersją programu Microsoft Outlook. Outlook Express wykorzystuje Książkę adresową do przechowywania informacji o kontaktach i jest z nią mocno zintegrowany. W Windows XP integruje się również z komunikatorem Windows Messenger.
Historia.
Wersja 1.0 została wydana w 1996 roku pod nazwą ', w następstwie po opublikowaniu Internet Explorer 3. Dodatek ten poprzedzał profil ' dla Microsoft Exchange 4.0 dołączonego do Windows 95. Wersja 2.0 została opublikowana na koniec 1996 roku. Microsoft Internet Mail and News obsługiwał jedynie wiadomości zredagowane tzw. tekstem otwartym () i Rich Text Format, nie mając żadnego wsparcia dla e-maili HTML.
W 1997 roku program został przebudowany, zmieniono jego nazwę na Outlook Express oraz dołączono do Internet Explorer 4. Plik wykonywalny w systemach Windows, , jest pozostałością z czasów Internet Mail and News. Podobnie jak Internet Explorer 4, Outlook Express może być uruchamiany w systemach Mac OS 7, OS 8 i OS 9.
Jedna z wersji beta Outlook Express 5 zawierała zaawansowany i adaptacyjny filtr antyspamowy; funkcja ta została usunięta tuż przed premierą wersji finalnej. Na różnych stronach internetowych i grupach dyskusyjnych krążyły spekulacje, według których mechanizm ten nie był w pełni dopracowany. Po niecałych dwóch latach podobny system, wykorzystujący pokrewną metodę adaptacji, pojawił się jako element Microsoft Outlook.
Internet Explorer 5 wymagał Outlook Express 5 aby móc zapisywać strony internetowe w postaci zarchiwizowanej (MHTML).
Outlook Express 6 jest ostatnią wersją aplikacji. Posiada podobny interfejs względem wersji 5. Była dołączona do systemu Windows XP.
Zamienniki.
We wczesnych kompilacjach Windows Vista, gdy system był rozwijany pod nazwą „Longhorn” występował 7. Wykorzystywał on WinFS do zarządzania i przechowywania kontaktami oraz innymi danymi.
Do gotowego systemu Windows Vista dołączono następcę , znanego jako Poczta systemu Windows.
Krytyka.
Standardy poczty elektronicznej.
Począwszy od tekstowego polecenia , e-maile zawierały wstawki lub formę wyświetlania odpowiedzi poniżej źródłowej wiadomości. Outlook Express, podobnie jak Lotus Notes i Microsoft Outlook, domyślnie wyświetla odpowiedzi (w kolejności od najnowszych do najstarszych) na górze.
Microsoft Outlook i Microsoft Exchange używają własnościowego formatu załącznika, nazywanego Transport Neutral Encapsulation Format (TNEF), do obsługiwania formatowania i innych specyficznych funkcji Outlooka w razie konieczności. Outlook Express i inne klienty poczty elektronicznej nie potrafią odczytać tego formatu. Może być to mylące dla użytkowników Outlook Express (a także innych czytników) otrzymujących załączniki wysłane z programu Outlook.
Uszkodzenie bazy danych.
Outlook Express podatny jest na liczne problemy mogące przyczynić się do uszkodzenia plików bazy danych, szczególnie gdy baza danych powiększa swój rozmiar z powodu zwiększającej się liczby przechowywanych wiadomości i w trakcie kompaktowania bazy danych. Doprowadziło to do pojawienia się oprogramowania mającego za zadanie utworzyć kopię zapasową, przywrócić i odzyskać uszkodzone pliki. Powstał również otwarty projekt UnDBX, który wydaje się być skutecznym w odzyskiwaniu uszkodzonych baz danych. Firma Microsoft wydała również dokumentację mogącą pomóc poprawić niektóre błędy i przywrócić dostęp do wiadomości bez konieczności używania programów firm trzecich.
Jednakże po zastosowaniu najnowszych poprawek, Outlook Express przed procesem kompaktowania bazy danych wykonuje kopie zapasowe plików . Przechowywane są w Koszu. W sytuacji wystąpienia błędu podczas kompaktowania i utraty zapisanej poczty, użytkownik może wydostać plik z systemowego Kosza.
Bezpieczeństwo.
Outlook Express był jednym z pierwszych klientów poczty elektronicznej obsługujących wiadomości HTML i skrypty. Rezultatem tego były powszechne infekcje poczty wirusami. Dawniej, inną luką w zabezpieczeniach była możliwość automatycznego uruchamiania załączonych skryptów. Inny błąd w mechanizmie obsługi załączników powodował pojawianie się plików wykonywalnych pod postacią niegroźnych załączników, takich jak np. pliki graficzne. Otwarcie lub podgląd wiadomości mogło spowodować wykonanie określonego kodu bez wiedzy i/lub zgody użytkownika. Outlook Express wykorzystuje Internet Explorera do renderowania e-maili HTML. Internet Explorer posiadał wiele luk w zabezpieczeniach.
Wraz z Outlook Express Service Pack 2 (część Windows XP SP2) Microsoft próbował załatać dziury. Obecnie, Outlook Express domyślnie blokuje wyświetlanie obrazów w wiadomościach. Program wykorzystuje jedynie strefę "witryn z ograniczeniami" dla e-maili HTML, wewnątrz której zablokowane jest wykonywanie skryptów oraz nałożone są ograniczenia wyświetlania zawartości. Aplikacja ostrzega również podczas próby otwarcia potencjalnie złośliwych załączników.
Obsługa wiadomości podpisanych PGP/MIME.
Outlook Express nie radzi sobie ze standardem MIME i nie będzie wyświetlać treści podpisanej wiadomości. Użytkownicy otrzymują e-mail z załącznikiem (jeden z tekstem wiadomości i osobny z sygnaturą), co zmusza do otwarcia załącznika aby odczytać treść. Jeżeli e-mail był wielokrotnie przesyłany dalej, użytkownicy muszą po kolei otwierać załączniki celem dotarcia do pierwotnej wiadomości. Błąd ten nadal nie został wyeliminowany. Właściwe zachowanie opisane jest w dokumencie . W przypadku wysyłania odpowiedzi lub przesyłania dalej maila posiadającego cyfrowy podpis, Outlook Express zwraca komunikat błędu i nie pozwala na dalszą pracę jeżeli nie ma zainstalowanego cyfrowego podpisu nadawcy.
Rozszerzalność oprogramowania.
Outlook Express nie posiada udokumentowanego takiego jak w Microsoft Outlook. Programatyczny dostęp do lub kontrola nad Outlook Express dla niestandardowych aplikacji lub wtyczek nie jest oficjalnie udokumentowana i wspierana przez Microsoft. Interfejsy i zostały opisane w 2003 roku, jednakże dotyczą one wyłącznie przechowywania.
Niektóre przedsiębiorstwa opracowały własne wtyczki ingerujące w interfejs poprzez mechanizm hooków. Jedną z ważniejszych była wtyczka PGP, ponieważ była jedynym przykładem działającej wtyczki z otwartym kodem źródłowym (na licencji GNU General Public License). W 2003 roku pewne firmy oferowały komercyjne narzędzia do opracowywania wtyczek.
Niekompatybilność z funkcją sprawdzania pisowni w Office 2007.
Outlook Express nie posiada dedykowanego modułu sprawdzania pisowni. Gdy jest zainstalowany pakiet Microsoft Office, program może wykorzystywać pochodzące stamtąd moduły. Jednakże moduły sprawdzania pisowni pochodzące z Office 2007, z wyjątkiem obsługi języka francuskiego, są niekompatybilne z Outlook Express. Firma Microsoft wie o istnieniu tego problemu, jednak nie oferuje żadnego rozwiązania. Problem ten można rozwiązać poprzez zainstalowanie dowolnego narzędzia sprawdzania pisowni z wcześniejszych wersji pakietu Office lub aplikacji firm trzecich dla Outlook Express. Windows Live Mail, bazujący na kodzie źródłowym Poczty systemu Windows, zawiera wbudowany moduł sprawdzania pisowni (dla angielszczyzny amerykańskiej i wielu innych języków) oraz jest dostępny za darmo dla Windows XP.
Inne usterki i nietypowe aspekty.
Wciśnięcie przycisku anulowania w trakcie wysyłania wiadomości nie w pełni powstrzymuje wiadomość przed jej wysłaniem. Podobnie, w trakcie importu plików Personal Storage Table (), próba anulowania doprowadza jedynie do przerwania importu bieżącego folderu i kontynuowania procesu z następnym. Co więcej, Outlook Express obsługuje pliki o rozmiarze nieprzekraczającym 2 GB i może mieć problemy z wydajnością w trakcie przetwarzania plików o wielkości dochodzącej do tego limitu.

</doc>
<doc id="105281" url="https://pl.wikipedia.org/wiki?curid=105281" title="5α-Dihydrotestosteron">
5α-Dihydrotestosteron

5α-Dihydrotestosteron, DHT, stanolon () – organiczny związek chemiczny, aktywna forma testosteronu, odpowiedzialna za większość efektów jego działania, która powstaje w wyniku obwodowego działania enzymu 5-α-reduktazy (5-α-reduktaza steroidowa typu II).
Rozwój embrionalny narządów płciowych zewnętrznych zależny jest od poziomu 5α-dihydrotestosteronu. U mężczyzn jest on niezbędny do transformacji guzka płciowego w prącie i tworzeniu moszny.
Może powodować łysienie typu męskiego, szczególnie gdy jego prekursor (testosteron) jest dostarczany z zewnątrz (np. stosowanie dopingu). Blokuje również oś podwzgórze-przysadka-gonady, co jest elementem fizjologicznej kontroli wydzielana androgenów, jest też niezbędny do wystąpienia przerostu gruczołu krokowego, oraz stymuluje rozwój raka prostaty.
Istnieją leki wybiórczo blokujące tę przemianę stosowane w sytuacjach nadmiernej lub niepotrzebnej stymulacji adrenerginczej, przykładem jest finasteryd (nazwy handlowe Penester, Finaride, Propecia, Proscar na 2006 r.), stosowany głównie w łagodnym przeroście prostaty, a także w łysieniu typu męskiego (wyłącznie u mężczyzn).

</doc>
<doc id="105337" url="https://pl.wikipedia.org/wiki?curid=105337" title="Pingus">
Pingus

Pingus – komputerowa gra logiczna, zainspirowana przez "Lemmings" i stworzona przez Ingo Ruhnke'a. Prace nad grą rozpoczęły się w 1998 roku.
Gra polega na przeprowadzeniu pingwinów podobnych do Tuksa (linuksowej maskotki), przez całą planszę do wyjścia. Gracz może wykorzystywać przy tym różne rzeczy, jak np. spadochron (coś w stylu czapka-wiatraczek) czy młot pneumatyczny. Gra nie jest prosta i wymaga logicznego myślenia i refleksu. Obecnie gra posiada 22 dostępne poziomy, istnieją jednak plansze dodatkowe i edytor poziomów.
Aplikacja pisana jest w oparciu o SDL. Ostatnia stabilna wersja to 0.7.2 dla Windows / Mac i 0.7.3 dla GNU/Linux.
Gra dostała tytuł gry miesiąca portalu Linux Game Tome w kwietniu 2004.

</doc>
<doc id="105338" url="https://pl.wikipedia.org/wiki?curid=105338" title="Bomba logiczna">
Bomba logiczna

Bomba logiczna (ang. "logic bomb") – złośliwe oprogramowanie wyrządzające szkody po spełnieniu określonych warunków.
Przykładowe warunki uaktywnienia bomby logicznej:
Aktywowana bomba logiczna może mieć dowolne działanie, np. skasowanie danych, zmiana haseł, zawieszenie systemu, dokonanie ataku typu DoS, czy umożliwienie autorowi przejęcia kontroli nad komputerem. Najczęściej spotykanym typem bomb logicznych są bomby czasowe (ang. "time bomb"), wykonujące się o określonym czasie. Działały w ten sposób m.in. sławne wirusy Michelangelo oraz Czarnobyl. Ten ostatni na przełomie XX/XXI w. spowodował ogromne straty, atakując komputery na całym świecie.

</doc>
<doc id="105340" url="https://pl.wikipedia.org/wiki?curid=105340" title="ClanLib Game SDK">
ClanLib Game SDK

ClanLib Game SDK – biblioteka napisana w języku C++ z myślą o tworzeniu gier na różne platformy (systemy operacyjne Linux, MacOS i Windows).
Zapewnia obsługę sprite'ów, wykrywanie kolizji, obsługę plików dźwiękowych w różnych formatach oraz szereg innych funkcji.
Biblioteka ClanLib w wersji 0.7.8 (i wcześniejszych) dostępna jest na licencji GNU Lesser Public License (LGPL). Kolejna wersja (1.1) ma być rozpowszechniana na licencji Mozilla Public License.

</doc>
<doc id="105372" url="https://pl.wikipedia.org/wiki?curid=105372" title="Oficer (wojsko)">
Oficer (wojsko)

Oficer (z łac. "officialis" 'urzędowy' od "officium" 'grzeczność; powinność; służba; funkcja; urząd') − żołnierz zawodowy lub żołnierz rezerwy posiadający stopień wojskowy co najmniej podporucznika, pełniący zazwyczaj służbę na stanowisku dowódcy, instruktora, członka sztabu, a także na stanowisku szczególnym (np. sędzia sądu wojskowego, prokurator wojskowy, lekarz, pilot) lub na innym stanowisku.
W wieku XVIII oraz w ludowym Wojsku Polskim w latach 1943−1957 najniższym stopniem oficerskim był stopień chorążego.
W XXI wieku wszyscy oficerowie służby czynnej są żołnierzami zawodowymi i tworzą korpus oficerów zawodowych, do którego zalicza się:
Na pierwszy stopień oficerski żołnierz jest pasowany szablą przez generała w czasie uroczystej promocji oficerskiej w nawiązaniu do tradycji rycerskiej. Dawniej otrzymywał szablę, aktualnie w marynarce i lotnictwie kordzik. Mianowanemu żołnierzowi na pierwszy stopień oficerski wystawia się akt mianowania w formie patentu oficerskiego.
Stopień oficerski w Polsce jest dożywotni.
Utrata lub obniżenie stopnia oficerskiego może nastąpić na skutek:
Stopnie oficerskie występują również w innych formacjach takich jak policja, Straż Graniczna, Państwowa Straż Pożarna, Służba Więzienna, AW, ABW, BOR, SKW, SOP, SWW, Służba Celno-Skarbowa.

</doc>
<doc id="105375" url="https://pl.wikipedia.org/wiki?curid=105375" title="Wilk rudy">
Wilk rudy

Wilk rudy, wilk czerwony ("Canis rufus") – gatunek drapieżnego ssaka z rodziny psowatych (Canidae), uznawany przez niektórych systematyków za podgatunek wilka szarego. Wilk czerwony może być siostrzanym gatunkiem kojota, który ewoluował na zachodzie. Wilk czerwony wyewoluował w izolacji we wschodniej części Ameryki Północnej. Psowate te występowały aż do południowych rejonów wschodniej Kanady. Wschodnie wilki ("Canis lycaon") to obecnie jedyne wilki z pierwotnego gatunku ("Canis rufus/lycaon"), które przetrwały na swobodzie do dzisiaj.
Od około 20 lat wilk czerwony uznany jest za gatunek wymarły na wolności. Kiedyś zamieszkiwał południowe Stany Zjednoczone (Pensylwania, Floryda i Teksas), ale ustawiczne polowania, jak również niszczenie ich legowisk spowodowały prawie kompletny zanik tego gatunku. Reintrodukowany przez United States Fish and Wildlife Service w Karolinie Północnej i w Great Smoky Mountains. Obecna populacja szacowana jest na ponad 200 osobników.
Status wilka rudego jako odrębnego gatunku jest niepewny; z badań vonHoldt i współpracowników (2016) wynika, że jest to hybryda wilka szarego i kojota preriowego
Długość ciała 140–165 cm, wysokość w kłębie 38–40 cm, masa 18–36 kg. Żywią się gryzoniami.

</doc>
<doc id="105379" url="https://pl.wikipedia.org/wiki?curid=105379" title="Leon Modena">
Leon Modena

Leon Juda Ariusz Modena (ur. 23 kwietnia 1571, zm. 21 marca 1648 w Wenecji), żydowski uczony, poeta, muzyk i rabin.
W wieku 19 lat przybył do Wenecji, gdzie ok. 1609 został rabinem. Dzięki swojej literackiej sławie ściągał na kazania również chrześcijan. Kierował żydowską akademią muzyczną, która urządzała koncerty w synagodze weneckiej. W 1637 po opublikowaniu swojego najważniejszego dzieła o rytuałach żydowskich, stanął przed trybunałem inkwizycyjnym. Dzięki osobistym stosunkom z Wielkim Inkwizytorem został oczyszczony z zarzutów.
Autor autobiografii "Żywot Judy".

</doc>
<doc id="105383" url="https://pl.wikipedia.org/wiki?curid=105383" title="Nowik">
Nowik

 

</doc>
<doc id="105384" url="https://pl.wikipedia.org/wiki?curid=105384" title="Proces samorzutny">
Proces samorzutny

Proces samorzutny w termodynamice nazywany też czasem naturalnym to proces, który można zrealizować bez konieczności wykonywania pracy nad układem. 
Procesom samorzutnym towarzyszy zawsze zwiększenie entropii. Procesy, w których entropia się zmniejsza, nigdy nie są samorzutne. Wynikiem procesu samorzutnego jest zawsze wykonanie przez układ pewnej pracy. Procesy niesamorzutne nie mogą wykonać pracy – wręcz przeciwnie – do ich zajścia potrzebne jest wykonanie na nich pewnej pracy. 
To, że proces jest samorzutny, nie oznacza, że zawsze musi zajść. Większość procesów samorzutnych musi najpierw pokonać, wynikającą z ich przebiegu kinetycznego, barierę potencjału energetycznego. Procesy te wymagają więc do zajścia impulsu energetycznego, ale impuls ten jest zawsze mniejszy niż energia wyzwalana na skutek zajścia procesu, na skutek czego bilans pracy procesu jest dodatni. Można więc powiedzieć, że samorzutność procesu jest termodynamicznym wyrazem tendencji do jego zajścia, nie zaś absolutną koniecznością jego zajścia.

</doc>
<doc id="105386" url="https://pl.wikipedia.org/wiki?curid=105386" title="Janez Janša">
Janez Janša

Janez Janša, właśc. Ivan Janša (ur. 17 września 1958 w Lublanie) – słoweński polityk, minister, wieloletni deputowany oraz lider Słoweńskiej Partii Demokratycznej, premier Słowenii w latach 2004–2008, 2012–2013 i 2020–2022.
Życiorys.
Ukończył w 1982 studia z zakresu obronności na wydziale socjologii Uniwersytetu Lublańskiego, pracował następnie w sekretariacie obrony administracji Socjalistycznej Republiki Słowenii.
W latach 80. działał w opozycji antykomunistycznej, został usunięty z zajmowanych funkcji w młodzieżówce socjalistycznej. W 1987 współtworzył przedsiębiorstwo komputerowe Mikro Ada. W 1988 za prowadzoną działalność polityczną został zatrzymany przez funkcjonariuszy służb specjalnych, następnie skazany przez sąd wojskowy za publiczną krytykę jugosłowiańskich władz państwowych.
Współtworzył Słoweński Związek Demokratyczny i niepodległościową koalicję DEMOS. W kolejnych wyborach (1990, 1992, 1996, 2000, 2004) uzyskiwał mandat posła do Zgromadzenia Państwowego. W 1993 został przewodniczącym Socjaldemokratycznej Partii Słowenii. Od tego czasu nieprzerwanie stoi na czele tego ugrupowania, od 2003 funkcjonującego pod nazwą Słoweńska Partia Demokratyczna.
Dwukrotnie sprawował urząd ministra obrony – w latach 1990–1994 (w tym w okresie wojny o niepodległość), a także ponownie od czerwca do listopada 2000 w krótkotrwałym gabinecie Andreja Bajuka. W 2004, po zwycięstwie w wyborach krajowych, kierowana przez niego SDS utworzyła (wraz z Nową Słowenią, Słoweńską Partią Ludową i partią emerytów) centroprawicową koalicję rządową. Janez Janša objął stanowisko premiera słoweńskiego rządu, które zajmował przez pełną czteroletnią kadencję.
W wyborach w 2008 demokraci nieznacznie przegrali z Socjaldemokratami, przechodząc do opozycji. Pod koniec tego samego roku Janez Janša, który utrzymał mandat poselski, został przewodniczącym rady ekspertów, stanowiącej nieformalny gabinet cieni. W wyborach w 2011 po raz kolejny został posłem, kierowana przez niego partia ponownie zajęła drugie miejsce.
28 stycznia 2012 parlament większością głosów (51 do 39) powołał go na urząd premiera, powierzając misję utworzenia rządu w ciągu 14 dni. Drugi rząd Janeza Janšy został zaprzysiężony 10 lutego 2012, uzyskując wotum zaufania. W jego skład weszli przedstawiciele pięciu ugrupowań – czterech współtworzących jego pierwszy gabinet oraz Obywatelskiej Listy Gregora Viranta.
Na początku 2013 pojawiły się zarzuty wobec Janeza Janšy dotyczące nieprawidłowości jego oświadczeń majątkowych, pozostawał też oskarżony o korupcję w procesie dotyczącym kontraktu na dostawy fińskich czołgów Patria z okresu jego pierwszego rządu. Wkrótce rozpadła się koalicja rządowa, z której wyszły DeSUS, Lista Obywatelska i SLS. 27 lutego 2013 parlament na wniosek opozycji (większością 55 do 33 głosów) przegłosował wotum nieufności dla rządu, powierzając misję sformowania nowego gabinetu Alence Bratušek. Urzędowanie zakończył 20 marca 2013, wcześniej od 1 lutego 2013 zarządzał równocześnie resortem finansów. W czerwcu tego samego roku został uznany winnym zarzutów korupcyjnych i skazany na karę 2 lat pozbawienia wolności. Wyrok ten został utrzymany w mocy przez sąd odwoławczy w kwietniu 2014.
W wyborach w 2014 ponownie uzyskał mandat deputowanego, a SDS kolejny raz zajęła drugie miejsce – tym razem za nowo powstałą Partią Mira Cerara. W czerwcu 2014, w trakcie kampanii wyborczej, stawił się do zakładu karnego celem odbycia orzeczonej kary. W grudniu 2014 został czasowo zwolniony w związku z postępowaniem kasacyjnym prowadzonym przez słoweński sąd konstytucyjny, który w kwietniu 2015 jednogłośnie uchylił skazujący byłego premiera wyrok.
W 2018 Janez Janša kolejny raz z powodzeniem ubiegał się o reelekcję; kierowana wciąż przez niego SDS zajęła w tym głosowaniu pierwsze miejsce, pozostała jednak w opozycji. W styczniu 2020 do dymisji podał się wspierany przez ugrupowania centrowe i centrolewicowe premier Marjan Šarec. Po kilku tygodniach negocjacji porozumienie o utworzeniu nowego rządu z Janezem Janšą na czele podpisały SDS, Partia Nowoczesnego Centrum, Nowa Słowenia oraz Demokratyczna Partia Emerytów Słowenii. 26 lutego prezydent Borut Pahor desygnował lidera demokratów na urząd premiera. 3 marca na tę funkcję powołał go parlament. 13 marca Zgromadzenie Państwowe zatwierdziło skład nowego gabinetu, który następnie rozpoczął urzędowanie.
15 marca 2022, w trakcie inwazji Rosji na Ukrainę, wraz z premierem Polski Mateuszem Morawieckim, wicepremierem Polski Jarosławem Kaczyńskim oraz premierem Czech Petrem Fialą, udał się do Kijowa na spotkanie z prezydentem Ukrainy Wołodymyrem Zełenskim; wizyta miała na celu wyrażenie wsparcia dla niepodległości Ukrainy.
W wyborach w tym samym roku SDS zajęła drugie miejsce, przegrywając z Ruchem Wolności; Janez Janša został wówczas wybrany na następną kadencję Zgromadzenia Państwowego. 1 czerwca 2022 na funkcji premiera zastąpił go Robert Golob.
Wyróżnienia.
Otrzymał tytuł „Człowieka Roku” 2020 Forum Ekonomicznego.

</doc>
<doc id="105387" url="https://pl.wikipedia.org/wiki?curid=105387" title="Janez Jansa">
Janez Jansa



</doc>
<doc id="105397" url="https://pl.wikipedia.org/wiki?curid=105397" title="Berno">
Berno

Berno (niem. "Bern", fr. "Berne", wł. "Berna", rm. "Berna", gsw. "Bärn") – "de facto" stolica oraz czwarte co do wielkości i ludności miasto oraz gmina (niem. "Einwohnergemeinde") w Szwajcarii, siedziba rządu (niem. "Bundesstadt") i stolica kantonu Berno. Znajduje się w regionie administracyjnym Bern-Mittelland, oraz okręgu Bern-Mittelland.
Miasto leży nad rzeką Aare dzielącą je na dwie części połączone mostami. Założył je w 1191 roku książę Zähringen Bertold V i według legendy, nazwał je "Bern" (niem. "Bär" – niedźwiedź), gdyż zabił tam niedźwiedzia podczas polowania. Dziś niedźwiedź znajduje się w miejskim herbie i jest maskotką miasta. Od XIX wieku na wybiegu nad rzeką Aare (w formie fosy, stąd niem. "Bärengraben") trzymane są niedźwiedzie.
Dodatkowym argumentem przemawiającym za położeniem miasta było zakole rzeki otaczające centrum z trzech stron.
Berno jest dzisiaj ważnym węzłem komunikacyjnym, stanowi siedzibę centralnych władz, zagranicznych przedsiębiorstw oraz organizacji międzynarodowych. Mimo to miasto nie straciło nic ze swojego prowincjonalnego uroku. Na siedzibę rządu Szwajcarii zostało wybrane w 1848 roku.
Atrakcje turystyczne.
Główną atrakcją Berna jest średniowieczne Stare miasto, wpisane na światową listę dziedzictwa kultury UNESCO. W 1405 roku miasto, wtedy jeszcze drewniane, doszczętnie spłonęło. Odbudowano je głównie przy użyciu piaskowca. W centrum starówki znajduje się katedra (niem. "Berner Münster"), wzniesiona w stylu późnogotyckim w latach 1421–1575 i ukończona pod koniec XIX w. Płaskorzeźba zdobiąca portal katedry z 1490 roku przedstawia scenę Sądu ostatecznego. Witraże umieszczone w katedrze przedstawiają słynne wydarzenia ze Starego Testamentu i są dziełem miejscowych artystów. Katedra posiada również stumetrową, najwyższą w Szwajcarii neogotycką wieżę.
Ważne znaczenie turystyczne mają ulice Marktgasse i Kramgasse, na których w odległości 150 m od siebie usytuowanych jest jedenaście ΧVІ-wiecznych fontann z figurami, w tym najpopularniejsza z nich Fontanna Wielkoluda przedstawiająca olbrzyma pożerającego małe dzieci. Wzdłuż ulic, na odcinku 6 km ciągną się arkady. Przy Kramgasse wznosi się również wieża zegarowa Zytglogge z 1530 roku, która niegdyś była częścią bramy miejskiej. Cztery minuty przed każdą pełną godziną poruszają się figurki zegara, odgrywając kilkuminutowe przedstawienie. Zegar spóźnia się ok. 3 minuty na rok.
Do muzeów mieszczących się w Bernie należy Muzeum Sztuk Pięknych "(Kunstmuseum Bern)" posiadające bogate zbiory prac, między innymi Paula Klee, liczące ponad 2 000 eksponatów, a także włoskich i szwajcarskich artystów: Fra Angelico "Madonna z Dzieciątkiem", Ferdinanda Hodlera, jak również obrazy Cézanne’a, Matisse’a i Picassa. W Berneńskim Muzeum Historycznym "(Bernisches Historisches Museum)" znajdują się takie eksponaty jak płaskorzeźba "Taniec Śmierci" Niklausa Manuela, a także skarby rodu Habsburgów. Atrakcję turystyczną stanowi również dom Alberta Einsteina, gdzie fizyk w 1905 roku stworzył teorię względności.
Jedną z atrakcji turystycznych jest również możliwość zwiedzania budynków Bundeshaus, będącego siedzibą Zgromadzenia Federalnego. W Bernie mieści się również rozarium "(Rosengarten)" ze zbiorem ok. 200 gatunków róż. Atrakcję stanowi również rzeka Aare.
Sport.
28 września 2018 roku w Bernie rozpoczęły się 62. zawody balonów wolnych z cyklu Pucharu Gordona Bennetta.
Transport.
W mieście znajduje się stacja kolejowa Bahnhof Bern.
Przez teren miasta przebiegają autostrady A1, A6, A12 oraz drogi główne nr 1, nr 6, nr 10 i nr 12.
Najbliższy port lotniczy Berno-Belp znajduje się w miejscowości Belp.

</doc>
<doc id="105398" url="https://pl.wikipedia.org/wiki?curid=105398" title="Osierdzie">
Osierdzie

Osierdzie (worek osierdziowy, worek okołosercowy) (łac. "saccus pericardiacus") – podwójna błona surowicza workowatego kształtu, obejmująca w postaci dwuściennego worka serce kręgowców i zdecydowanej większości mięczaków. 
Mięczaki.
U jednopłytkowców serce jest parzyste, w związku z czym występują dwa oddzielne worki osierdziowe. U chitonów worek osierdziowy jest obszerny. U tarczkonogów i bezpłytkowców osierdzie jest jednolite. U części ślimaków worek ten może nie występować wcale. U małży w rozwoju zarodkowym komora serca wraz z osierdziem zaginają się ku dołowi, tak że później obejmują jelito tylne. Łódkonogi i głowonogi również posiadają osierdzie.
Kręgowce.
U ssaków zewnętrzna ściana osierdzia, czyli blaszka ścienna osierdzia, jest wzmocniona od zewnątrz warstwą włóknistą.
Serce jest umieszczone w worku osierdziowym, w którym w warunkach fizjologicznych jest bardzo mała ilość płynu surowiczego.
Ściana serca składa się z trzech warstw:
Między wewnętrzną blaszką trzewną osierdzia, pokrywającą mięsień sercowy, a zewnętrzną blaszką ścienną występuje wąska szczelina – jama osierdzia, wypełniona płynem surowiczym (zwilża on blaszki osierdzia, ocierające się o siebie w czasie pracy serca). Zapalenie osierdzia ostre lub przewlekłe przebiega zwykle z wysiękiem, niekiedy (zapalenie osierdzia zaciskające) z powstawaniem grubych zrostów i powstawaniem tzw. serca opancerzonego, upośledzającego znacznie jego czynność; przyczyną są m.in. zakażenia, rzuty choroby reumatycznej, gruźlica.
Budowa osierdzia człowieka.
Osierdzie składa się z dwóch części – osierdzia surowiczego i osierdzia włóknistego. Pomiędzy blaszką trzewną i ścienną osierdzia surowiczego znajduje się jama osierdzia zawierającą niewielką ilość płynu surowiczego.
Osierdzie surowicze (łac. "pericardium serosum") – utworzone z cienkiej błony, która złożona jest z dwóch blaszek przechodzących jedna w drugą, osierdzia trzewnego i osierdzia ściennego. Osierdzie ścienne zwane blaszką ścienną wyściela wewnętrzną powierzchnię osierdzia włóknistego, w okolicy dużych naczyń krwionośnych przechodzi na powierzchnię serca, tworząc osierdzie trzewne zwane blaszką trzewną lub inaczej nasierdziem. Pomiędzy dwiema blaszkami osierdzia surowiczego znajduje się jama osierdzia, wypełniona płynem, który umożliwia wraz ze śliskością obu warstw swobodne przesuwanie się komór serca w osierdziu podczas ich skurczów.
Osierdzie włókniste (łac. "pericardium fibrosum") – tworzy warstwę zewnętrzną i składa się z tkanki łącznej włóknistej zbitej. Spełnia następujące funkcje – zapewnia sercu ochronę w razie urazu, łączy mostek i przeponę za pomocą włóknistych połączeń, poprzez połączenia ze ścianami tętnic, które przechodzą przez osierdzie włókniste pozwala "zakotwiczyć" serce w otaczających tkankach, osierdzie włókniste nie dopuszcza do rozszerzenia serca ponad bezpieczne dla niego granice pod wpływem napływającej krwi.
W miejscu przejścia blaszki ściennej osierdzia surowiczego w blaszkę trzewną występują zatoki osierdzia - zatoka poprzeczna osierdzia i zatoka skośna osierdzia.

</doc>
<doc id="105399" url="https://pl.wikipedia.org/wiki?curid=105399" title="Pidżama Porno">
Pidżama Porno

Pidżama Porno – polski zespół punkrockowy, założony w 1987 roku, przez wokalistę Krzysztofa „Grabaża” Grabowskiego i gitarzystę Andrzeja „Kozaka” Kozakiewicza. Zespół znany był głównie w środowisku punkrockowym; muzyka punkowa przodowała w prawie wszystkich płytach zespołu, ostatecznie docierając do różnych odmian bardziej skondensowanego rocka.
Liderem zespołu Pidżama Porno jest Krzysztof Grabowski, którego część tekstów funkcjonuje również bez muzyki – jego wiersze zostały wydane w tomiku poetyckim „Welwetowe swetry”.
Historia.
Grupa powstała w grudniu 1987 roku, z inicjatywy Krzysztofa Grabowskiego i Andrzeja Kozakiewicza, ówczesnych studentów poznańskiego uniwersytetu. W 1989 roku nagrali swój pierwszy materiał, zatytułowany "Ulice jak stygmaty". Zespół zadebiutował na Festiwalu w Jarocinie i festiwalu w Sopocie.
W 1990 roku zespół Pidżama Porno nagrał w Szczecinie drugą płytę, zatytułowaną "Futurista". Zespołowi w chórkach towarzyszyła nieznana jeszcze wówczas wokalistka Kasia Nosowska. Z powodu rozpadu zespołu w 1990 ww. album ujrzał światło dzienne dopiero 1996 roku. Grupa zdążyła jeszcze zagrać kolejny raz na festiwalu w Jarocinie i odbyć trasę koncertową po Czechosłowacji. Marcin Świetlicki określił "Futuristę" na łamach Tygodnika Powszechnego jako "cudownie odnaleziony, brakujący łańcuszek w polskim rocku".
W styczniu 1995 roku grupa reaktywowała się. Wtedy też ukazała się EPka "Zamiast burzy", która przyniosła zespołowi popularność.
W latach 1995–1996 zespół grał na koncertach z "Chumbawamba" i "Youth Brigade".
W 1996 roku zespół podpisał kontrakt z firmą S.P. Records. Pierwszym efektem tej współpracy był trzeci album zespołu "Złodzieje zapalniczek", wydany w lutym 1997 roku. Płytę wypromowały piosenki "Ezoteryczny Poznań" i "Bal u senatora '93". Teledysk nakręcony do "Balu u Senatora '93" otrzymał wyróżnienie na "Yach Film Festiwal" '97 jako jeden z trzech najlepszych polskich teledysków w 1997 roku.
15 czerwca 1998 roku ukazała się kolejna płyta grupy, zatytułowana "Styropian", promowana kolejno utworami "Do nieba wzięci" i "Gdy zostajesz u mnie na noc". Wideoklip do "Gdy zostajesz u mnie na noc" otrzymał nominację na "Yach Film Festiwal" ’99 w kategorii „Najlepszy scenariusz”. Inny utwór ze "Styropianu", "Antifa", znalazł się na pierwszej składance "Muzyka przeciwko rasizmowi", firmowanej przez Stowarzyszenie „Nigdy Więcej”.
7 czerwca 1999 wydano "Ulice jak stygmaty – absolutne rarytasy", album, na którym znalazły się najstarsze kawałki zespołu, grane przez zespół jeszcze w latach 80., nagrane na nowo. Pierwszym singlem promującym album był utwór "Katarzyna ma katar".
W sierpniu 1999 roku Pidżama Porno po raz pierwszy zagrała na Przystanku Woodstock, gdzie zespół wystąpił przed 200-tysięczną publicznością.
23 kwietnia 2001 roku ukazała się płyta "Marchef w butonierce". Album promował utwór "Twoja generacja", który zagościł na listach przebojów prawie we wszystkich rozgłośniach radiowych. Przez długi czas był na pierwszym miejscu Listy tygodnia w Radiostacji, jak również znalazł się na liście przebojów Radiowej Trójki. Zespół był wtedy gościem programu muzycznego "30 ton". Drugim singlem z tej płyty, był utwór "Tom Petty spotyka Debbie Harry".
Jesienią 2002 roku zespół wydał pierwszą w historii płytą koncertową, zatytułowaną po prostu "Koncertówka part 1". Materiał został zebrany z dwóch koncertów zespołu – w październiku 2000 roku, w "Proximie", w Warszawie i grudniu tego samego roku, w Poznaniu.
Dokładnie rok później, jesienią 2003 roku, wydano drugą płytę koncertową, "Koncertówka 2. Drugi szczyt". W tym samym roku Pidżama Porno zagrała koncert studiu im. Agnieszki Osieckiej, w radiowej Trójce; istotnym wydarzeniem był też występ podczas "Punk Rock Later" (którego jednym z pomysłodawców był Grabaż), na którym zagrały legendy polskiego rocka lat 80, zespół zagrał też kolejną trasę koncertową. W 2003 wznowienia na CD doczekały się też pierwsze nagrania kapeli z 1988 roku, z kasety "Ulice jak stygmaty".
W 2004 roku zespół przystąpił do prac nad kolejnym albumem, zatytułowanym "Bułgarskie Centrum". 12 sierpnia w Żeleźnicy pod Piłą, w Studiu "Q", po dwóch miesiącach nagrań, zakończył prace nad płytą. W czerwcu grupa była jedną z gwiazd Festiwalu Rockowego w Węgorzewie. Premiera miała miejsca 20 września 2004 roku, zaś na pierwszy singel wybrano "Wirtualnych chłopców". W październiku 2004 zespół odbył kolejną trasę koncertową.
Ważnymi elementami historii grupy były wyprawiane co roku urodziny, na które zapraszano takich artystów jak Kasia Nosowska, Kazik Staszewski, Zygmunt Staszczyk, Robert Brylewski, Marcin Świetlicki, Tomasz Budzyński, czy Tymon Tymański. W 2000 roku po raz pierwszy urodziny odbywały się nie tylko w Poznaniu, ale także w Białymstoku, Rzeszowie, Warszawie i Gdańsku.
13 lipca 2007 r., podczas koncertu zespołu w radiowej Trójce, Grabaż podał do publicznej wiadomości decyzję o bezterminowym zawieszeniu działalności zespołu Pidżama Porno, od dnia 9 grudnia 2007 roku; powtórzył to dzień później podczas koncertu na festiwalu Union of Rock w Węgorzewie.
27 września 2007 r. Pidżama zagrała koncert charytatywny w Lesznie przy współpracy z tamtejszą Fundacją chorych na zespół Dandy-Walkera „Podaj dalej”.
W dniach 30 listopada – 8 grudnia 2007 r. odbyła się urodzinowo – pożegnalna trasa koncertowa.
Zgodnie z zapowiedzią, 9 grudnia 2007 roku Pidżama Porno bezterminowo zawiesiła działalność.
W dniu 16 lipca 2010 członkowie zespołu Pidżama Porno zagrali sekretny koncert w poznańskim klubie Pod Minogą, występując pod nazwą Here We Go Tadzik. Dzień później, 17 lipca 2010 r. podczas XXX jubileuszowego festiwalu w Jarocinie Pidżama Porno zagrała jedyny w tym roku koncert, występując pod własną nazwą.
15 października 2011 r. zespół wystąpił raz jeszcze w Łodzi w ramach „Event Horizon Festival” jako główna gwiazda tego wydarzenia.
18 lutego 2012 zespół zagrał podczas festiwalu Odjazdy w katowickim Spodku.
18 lipca 2014 zespół wystąpił na festiwalu w Jarocinie. Koncert odbył się z okazji 30-lecia działalności artystycznej Krzysztofa „Grabaża” Grabowskiego i były na nim wykonywane głównie utwory z repertuaru grupy Strachy na Lachy. Podczas koncertu zespół ogłosił, że to ostatni koncert w pierwotnym składzie.
2 października 2014 Grabaż opublikował na portalu społecznościowym Facebook wywiad, który przeprowadził z nim Grzegorz Kociuba dla portalu Wroclive, w którym pada informacja, że od 2015 roku Pidżama Porno wznawia działalność jako trio w składzie Grabaż, Kuzyn i Kozak. Wywiad został także opublikowany na oficjalnej stronie zespołu w komunikacie „Pidżama Porno wraca na scenę!”.
28 listopada 2014 zespół opublikował listę pierwszych koncertów na rok 2015. Pierwsze dwa koncerty odbyły się poza granicami Polski: 14 lutego w Dublinie i 15 lutego w Londynie. Pierwszy koncert zespołu w Polsce odbył się w warszawskiej hali Torwar w ramach Rocket Festival.
27 września 2019 zespół wydał płytę pt. „Sprzedawca Jutra”.

</doc>
<doc id="105400" url="https://pl.wikipedia.org/wiki?curid=105400" title="Georges Méliès">
Georges Méliès

Georges Méliès (ur. 8 grudnia 1861 w Paryżu, zm. 21 stycznia 1938 tamże) – francuski iluzjonista, reżyser i producent filmowy, pionier kina, karykaturzysta (był m.in. autorem karykatury Jana III Sobieskiego). Nazywany „magiem kina” i „czarodziejem ekranu”. Wynalazca licznych trików filmowych, wykorzystywanych w kinie przez wiele następnych lat. Autor ponad 500 filmów.
Życiorys.
Wywodził się z bogatej rodziny, jego ojciec był fabrykantem obuwia. W 1888 roku, otrzymawszy część jego majątku, Méliès zakupił znany teatr iluzjonistyczny Teatr Robert-Houdin. 28 grudnia 1895 roku uczestniczył w pierwszym płatnym pokazie kinematografu, urządzenie zachwyciło go. Od 1896 roku wzbogacił program swojego teatru o projekcje kinowe, w tym samym roku zaczął produkować swoje własne filmy (pierwszym była "Talia kart", w której sam zagrał). Początkowo były to filmy zbliżone do produkcji braci Lumière, jego pierwszym filmem opartym na triku było "Zniknięcie pewnej damy w Teatrze Robert-Houdin" (damę zagrała przyszła żona reżysera, Jehanne d'Alcy). Od tego momentu kontynuował stosowanie trików. W 1907 roku w swojej posiadłości w Montreuil wybudował pierwsze na świecie studio filmowe, w którym tworzył. Jego największym sukcesem był nakręcony w 1902 film pt. "Podróż na księżyc". Z czasem filmy Mélièsa stawały się coraz mniej popularne, gdyż nie nadążały za rozwojem kinematografii. Reżyser wpadł w kłopoty finansowe, zmuszony był sprzedać studio. W akcie rozpaczy w 1923 roku spalił i wrzucił do Sekwany wszystkie swoje filmy. Nie tworzył już od tej pory, pracował jako sprzedawca w należącym do żony sklepiku ze słodyczami i zabawkami. W 1928 roku spotkał go tam i rozpoznał jeden z dziennikarzy filmowych i doprowadził do ponownego odkrycia postaci tego pioniera kina. W 1930 roku odbyła się duża retrospektywa twórczości Melièsa, w 1932 reżyser otrzymał miejsce w przytułku dla emerytowanych twórców filmowych. Zmarł w 1938. Większość jego twórczości zaginęła, część z niej udało się odzyskać dzięki wnuczce filmowca, Madeleine Mathte-Méliès.
Twórczość filmowa.
Kino Mélièsa charakteryzuje duże bogactwo form, stanowiących prekursorskie dokonania w stosunku do rozwijanych później gatunków filmowych. Należą do nich:
Nawiązania.
Biografia Mélièsa posłużyła za tło do nakręconego w 2011 roku, filmu baśniowego pt. "Hugo i jego wynalazek". Film zdobył 5 Oscarów, 37 innych nagród oraz 88 nominacji.
W postać Mélièsa wcielił się Jan Englert w nagrodzonym Grand Prix Festiwalu „Dwa Teatry” Sopot' 2015 słuchowisku Moniki Milewskiej „Podróż na Księżyc” w reżyserii Anny Wieczur-Bluszcz.

</doc>
<doc id="105410" url="https://pl.wikipedia.org/wiki?curid=105410" title="Rota (tekst przysięgi)">
Rota (tekst przysięgi)

Rota – forma przysięgi (np. wojskowej), mogąca być formą podawczą w liryce. Słowa „tak mi dopomoż Bóg” nie są obowiązkowe.
Tekst "Roty", przysięgi wojskowej:

</doc>
<doc id="105417" url="https://pl.wikipedia.org/wiki?curid=105417" title="Krzysztof Felczak">
Krzysztof Felczak

Krzysztof Felczak (ur. 3 stycznia 1962 w Warszawie) – polski siatkarz, potem trener.
Swoje pierwsze kroki pod siatką stawiał na Żoliborzu w szkole podstawowej 223 – słynnej z siatkarskich tradycji. Grał w reprezentacji dzielnicy w Warszawskiej Olimpiadzie Młodzieży. Drużyna awansowała do półfinału, co w bardzo silnej i licznej konkurencji było dużym osiągnięciem w tej kategorii wiekowej. Następnie siatkarską przygodę Krzysztof Felczak kontynuował w Spójni Warszawa. Będąc uczniem trzeciej i czwartej klasy szkoły średniej grał w MDK Warszawa i zdobył z tym zespołem wicemistrzostwo Polski juniorów młodszych oraz mistrzostwo Polski juniorów. W 1981 rozpoczął studia na warszawskiej AWF, które ukończył w 1985 (kierunek trenerski).
Po ukończeniu studiów w 1985 roku podjął pracę z młodzieżą w MOS Wola Warszawa, gdzie pracuje do dzisiaj. Klub ten był przez kilka lata najlepszy w Polsce wśród chłopców w punktacji Głównego Urzędu Kultury Fizycznej i Sportu. Odnosił sukcesy w rywalizacji kadetów i juniorów. Na przełomie lat 80. i 90. kilka razy przebywał na obozach i stażach szkoleniowych w Belgii, gdzie uczył się m.in. u Wiaczesława Płatonowa i Ari Sallingera. W Stolarce Wołomin pracuje od 1996, a prowadzony przez niego klub zajął szóste miejsca w sezonach 2000/2001 i 2001/2002 w Polskiej Lidze Siatkówki. Po zakończeniu sezonu 2001/2002 zespół dokonał fuzji z KP Polską Energią Sosnowiec. W 2002/2003 grała Stolarka w serii B, a od sezonu 2003/2004 zespół nazywa się KPS Wołomin. Krzysztof Felczak cały czas pracował w wołomińskim klubie. Był też trenerem w MOS Wola. Kontrakt z AZS Politechnika Warszawska podpisał 7 listopada 2003, gdy zespół rozegrał pięć meczów i zdobył w nich jeden punkt (za porażkę 2:3 z Gwardią Wrocław). Przyczynił się do pozostania reprezentacji politechniki w ekstraklasie siatkarskiej.
Był członkiem Wydziału Szkolenia Polskiego Związku Piłki Siatkowej. W latach 2005–2008 r. był trenerem Polskiej kadry B.

</doc>
<doc id="105420" url="https://pl.wikipedia.org/wiki?curid=105420" title="Moszna (województwo opolskie)">
Moszna (województwo opolskie)

Moszna (dodatkowa nazwa w j. niem. Moschen) – wieś w Polsce, położona w województwie opolskim, w powiecie krapkowickim, w gminie Strzeleczki. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 344 osoby.
Do wsi należy przysiółek Urszulanowice.
Geografia.
Położenie.
Wieś jest położona w południowo-zachodniej Polsce, w województwie opolskim, około 11 km od granicy z Czechami, w zachodniej części Kotliny Raciborskiej, na dawnym szlaku komunikacyjnym z Prudnika do Krapkowic około 30 km od Opola, tuż przy granicy gminy Strzeleczki z gminą Biała (powiat prudnicki). Należy do Euroregionu Pradziad. Położona jest w rozwidleniu lewych dopływów Odry.
Środowisko naturalne.
W Mosznej panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Mosznej wynoszą 612 mm. Dominują wiatry zachodnie.
Nazwa.
Topograficzny opis Górnego Śląska z 1865 roku notuje wieś pod obecnie stosowaną, polską nazwą "Moszna", a także niemiecką "Moschen" we fragmencie: "„Moschen (polnisch Moszna)”". Nazwa wsi pochodzi od wyrazu "moszna", tj. worek, torba – w znaczeniu topograficznym: wgłębienie, dolina. W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Mośna". 9 września 1947 nadano miejscowości, wówczas administracyjnie należącej do powiatu prudnickiego, nazwę "Moszna".
Historia.
Pierwsze ślady pobytu człowieka na terenie dzisiejszej Mosznej pochodzą z czasów prehistorycznych. Wieś po raz pierwszy wzmiankowana była w 1650. Podczas badań archeologicznych w miejscu pałacu w Mosznej odkryto ślady średniowiecznej, drewnianej budowli. Teoria, jakoby w średniowieczu Moszna należała do zakonu templariuszy, nie znajduje potwierdzenia w dokumentach archiwalnych. Według ustaleń H. Barthla, w 1309 lub 1310 w okolicy późniejszej wsi zamieszkała rodzina Mosce lub Moschin.
Marcin Teofil Stephetius, archidiakon opolski, w 1679 podawał, że właścicielem Mosznej był „dominus Skal in Mossna”. Na mapie księstwa opolskiego z 1736 przy nazwie Moschna postawiony został znak, który zgodnie z legendą oznacza „Villoe” (willa) albo „Pagi sine templo” (wieś bez kościoła). W 1723 wieś przeszła w posiadanie Georga Wilhelma von Reisewitz, nadmarszałka dworu Fryderyka Wielkiego. W 1771 majątek zakupił Heinrich Leopold von Seherr-Thoss. W 1853 Karl Gothard von Seherr-Thoss sprzedał Moszną Heinrichowi von Erdmansdorf, od którego w 1866 dobra zakupił przemysłowiec Hubert von Tiele-Winckler. Moszna stała się główną rezydencją rodziny Tiele-Wincklerów. Po śmierci Huberta, majątek w Mosznej odziedziczył jego najstarszy syn – Franz Hubert, starosta powiatu prudnickiego.
W 1895 zawiązana została spółka Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, m.in. przez Mosznę. Linia została oddana do użytku w 1896. W Mosznej wzniesiono parterowy ceglany budynek kasy biletowej z poczekalnią. W nocy z 2 na 3 czerwca 1896 z nieokreślonych przyczyn w Mosznej wybuchł pożar. Spłonął wówczas barokowy pałac, w późniejszych latach na jego miejscu zbudowany został obecny obiekt. Lasy sąsiadujące z Moszną stanowiły popularne miejsce do polowania.
Według spisu ludności z 1 grudnia 1910, na 461 mieszkańców Mosznej 134 posługiwało się językiem niemieckim, 316 językiem polskim, a 7 było dwujęzycznych.
Do głosowania podczas plebiscytu na Górnym Śląsku uprawnionych było w Mosznej 179 osób, z czego 174, ok. 97,2%, stanowili mieszkańcy (w tym 103, ok. 57,5% całości, mieszkańcy urodzeni w miejscowości). Oddano 178 głosów (ok. 99,4% uprawnionych), w tym 178 (100%) ważnych; za Niemcami głosowały 163 osoby (ok. 91,5%), a za Polską 15 osób (ok. 8,4%).
Podczas II wojny światowej w Mosznej funkcjonowała filia lazaretu w Prudniku.
W latach 1945–1950 Moszna należała do województwa śląskiego, a od 1950 do województwa opolskiego. Do 1956 roku Moszna należała do powiatu prudnickiego. W związku z reformą administracyjną, w 1956 Moszna została odłączona od powiatu prudnickiego i przyłączona do nowo utworzonego krapkowickiego. W latach 1945–1954 wieś należała do gminy Łącznik, a w latach 1954–1972 do gromady Zielina.
W 1948 na bazie stada ze zlikwidowanej stadniny w Dłoniach koło Rawicza, w Mosznej powstała stadnina koni, która prowadzi od początku hodowlę koni pełnej krwi angielskiej, a od 1961 również koni szlachetnej półkrwi. W latach 1983–1999 w Mosznej zbudowano kościół filialny pod wezwaniem Niepokalanego Serca Maryi należący do parafii Nawiedzenia Najświętszej Maryi Panny w Łączniku.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Podlesioki".
Zabytki.
Do wojewódzkiego rejestru zabytków wpisane są:
Transport.
Transport drogowy.
Przez Mosznę przebiega droga wojewódzka:
Transport kolejowy.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska będą mogły korzystać prywatne firmy, takie jak Metsä Tissue, która prowadzi w Krapkowicach zakład papierniczy. Szybkość pociągów na tym odcinku będzie mogła wynosić 40 km/h. Nie jest przewidywana reaktywacja ruchu pasażerskiego.
Kultura.
Pałac w Mosznej jest jednym z najbardziej znanych obiektów zabytkowych w województwie opolskim. W obiekcie odbywa się doroczne "Święto kwitnącej azalii" – w maju i czerwcu jest tu popularyzowana muzyka kompozytorów polskich i niemieckich, w czasie święta galeria prezentuje wystawy plastyczne, odbywają się tu również plenery malarskie.

</doc>
<doc id="105430" url="https://pl.wikipedia.org/wiki?curid=105430" title="Jordi Arrese">
Jordi Arrese

Jordi Arrese i Castañé (ur. 29 sierpnia 1964 w Barcelonie) – hiszpański tenisista, reprezentant w Pucharze Davisa, srebrny medalista igrzysk olimpijskich z Barcelony (1992).
Kariera tenisowa.
Kariera zawodowa Arrese przypadła na lata 1982–1996.
W listopadzie 1991 roku zajmował najwyższą pozycję w rankingu światowym w karierze – 23.; w rankingu deblowym najwyżej był u schyłku kariery, na pozycji nr 62. w sierpniu 1995 roku. Wygrał łącznie 6 turniejów rangi ATP World Tour w grze pojedynczej i 4 w grze podwójnej. Specjalizował się w grze z głębi kortu, jego ulubioną nawierzchnią było podłoże ziemne.
W 1986 roku był w półfinale turnieju w Nicei. W 1987 roku w drodze do 3 rundy w wielkoszlemowym French Open wyeliminował czołowego gracza amerykańskiego, Brada Gilberta. W 1988 roku dotarł do półfinału prestiżowego turnieju w Hamburgu, rok później był w półfinale w Rzymie oraz po raz pierwszy w finale, w Madrycie. W lutym 1989 roku debiutował w reprezentacji w Pucharze Davisa w meczu (zwycięskim) z Meksykiem. Arrese wygrał jeden mecz w grze pojedynczej oraz jeden przegrał.
W 1990 roku Hiszpan wygrał pierwsze turnieje ATP World Tour – w San Remo i Pradze. Także dwa turnieje wygrał w kolejnym sezonie (Madryt i brazylijskie Búzios). Trzy dalsze finały – Genua, Hilversum i Ateny – zapewniły mu najwyższe miejsce w karierze w rankingu światowym.
W sezonie 1992 Arrese odniósł jeden z największych sukcesów w karierze. Dotarł do finału gry pojedynczej na igrzyskach olimpijskich w Barcelonie. W ostatnim meczu turnieju nie sprostał Szwajcarowi Marcowi Rossetowi przegrywając 6:7, 4:6, 6:3, 6:4, 6:8. W tym samym sezonie wygrał piąty turniej w karierze – w Atenach – oraz dotarł do finału w Hilversum. Po raz drugi i ostatni wystąpił także w reprezentacji w Pucharze Davisa – zdobył punkt w pojedynku o pozostanie w grupie światowej przeciwko Izraelowi.
W 1993 roku Hiszpan ponownie triumfował w Atenach. W kolejnych latach nie odnosił już większych sukcesów w grze pojedynczej, docierając nadal najdalej do ćwierćfinałów i półfinałów turniejów.
Nie zerwał kontaktów z tenisem po zakończeniu kariery, od 2003 roku był kapitanem reprezentacji w Pucharze Davisa. W 2004 roku poprowadził zespół do zdobycia trofeum, ale rok później, po znacznie mniej udanym sezonie (Hiszpanie przegrali w 1 rundzie kolejnej edycji rozgrywek, a dalsze prawo gry w grupie światowej uzyskali dopiero po zwycięskich barażach Włochami) został zwolniony z funkcji kapitana przez krajową federację.

</doc>
<doc id="105472" url="https://pl.wikipedia.org/wiki?curid=105472" title="Zelota">
Zelota



</doc>
<doc id="105475" url="https://pl.wikipedia.org/wiki?curid=105475" title="Korneliusze Cynna">
Korneliusze Cynna

"Cornelii Cinna" - gałąź rzymskiego rodu patrycjuszowskiego Korneliuszy (por. Korneliusz).
Lucjusz Korneliusz Cynna pr.44.
Lucjusz Korneliusz Cynna ("Lucius Cornelius Cinna") polityk rzymski, syn 
Lucjusza Korneliusza Cynny konsula w 87 p.n.e. Był pretorem w 44 p.n.e. Nie biorąc udziału w spisku, po zamordowaniu Cezara oficjalnie wyraził aprobatę dla czynu spiskowców. Demonstracyjnie zdjął insygnia pretorskie, jako nadane przez tyrana. Wywołał tym taką nienawiść tłumów, że w czasie pogrzebu Cezara zamordowano Gajusza Helwiusza Cynnę, z powodu nazwiska pomyłkowo uznanego za pretora Cynnę.
Lucjusz Korneliusz Cynna k.32.
Lucjusz Korneliusz Cynna ("Lucius Cornelius Cinna") polityk rzymski, konsul zastępczy w 32 p.n.e., być może identyczny z pretorem w 44 p.n.e. Zięć Pompejusza Wielkiego jako mąż Pompei.
Dzieci:
Gnejusz Korneliusz Cynna Magnus.
Gnejusz Korneliusz Cynna Magnus ("Gnaeus Cornelius Cinna Magnus") syn 
Lucjusza Korneliusza Cynny k.32, wnuk Pompejusza Wielkiego, stąd przydomek Magnus. Polityk rzymski, spiskował przeciwko cesarzowi Augustowi, został jednak przez niego wspaniałomyślnie ułaskawiony, a później nawet mianowany konsulem w 5 n.e. Ten Cynna jest bohaterem tragedii Piotra Corneille'a "Cynna".
Kornelia.
Kornelia ("Cornelia") córka 
Lucjusza Korneliusza Cynny. Żona od 84 Cezara, matka jego córki Julii. Zmarła w 69 p.n.e.
Kornelia Pompeja Magna.
("Cornelia Pompeia Magna"); wnuczka dwóch wybitnych polityków republikańskiego Rzymu, Pompejusza i Cynny.
Wywód przodków:
Małżeństwa i potomkowie:

</doc>
<doc id="105479" url="https://pl.wikipedia.org/wiki?curid=105479" title="Wektoryzacja">
Wektoryzacja

Wektoryzacja (trasowanie) polega na zmianie grafiki rastrowej na grafikę wektorową. W procesie wektoryzacji rastry opisujące daną bitmapę zostają zgrupowane w większe obiekty wektorowe na zasadzie podobieństwa koloru. Proces wektoryzacji niemal każdej bitmapy deformuje jej pierwotny wygląd. Tylko bitmapa przedstawiająca prosty kształt ma szanse być poprawnie przekształcona. 
Programami obsługującymi wektoryzację są m.in. CorelTrace (składnik pakietu CorelDRAW), Adobe Flash, Adobe Illustrator, Adobe FreeHand (wcześniej Macromedia FreeHand), Inkscape (przez wykorzystanie zintegrowanego programu potrace). Procesem odwrotnym do wektoryzacji jest rasteryzacja grafiki.
Stosuje się również wektoryzację ekranową, polegającą na "obrysowywaniu" rysunku rastrowego na ekranie monitora. Rzadziej stosuje się metodę wektoryzacji za pomocą tzw. digitizera (myszki z celownikiem poruszającej się po swego rodzaju tablecie).

</doc>
<doc id="105486" url="https://pl.wikipedia.org/wiki?curid=105486" title="Windows Server 2007">
Windows Server 2007



</doc>
<doc id="105488" url="https://pl.wikipedia.org/wiki?curid=105488" title="Windows Server 2007 R2">
Windows Server 2007 R2



</doc>
<doc id="105499" url="https://pl.wikipedia.org/wiki?curid=105499" title="Bitwa pod Grotnikami">
Bitwa pod Grotnikami

Bitwa pod Grotnikami – bratobójcze starcie zbrojne, mające miejsce 6 maja 1439 na polach wsi Grotniki nad Nidą, między wojskami husyty Spytka z Melsztyna a wojskami możnowładców konfederacji antyhusyckiej zorganizowanej przez kardynała Zbigniewa Oleśnickiego.
Przyczyny.
Dążeniom dynastii Jagiellonów do zdobycia korony czeskiej dla królewicza Kazimierza Jagiellończyka, przeciwny był biskup Zbigniew Oleśnicki. Starał się on podporządkować polską politykę zagraniczną interesom Kościoła katolickiego. Jego stanowisko doprowadziło do zbliżenia dworu królewskiego z proczeską i sympatyzującą z husytyzmem częścią szlachty oraz częścią możnych którym przewodził Spytko z Melsztyna. Oprócz niego przeciwnikami rządów oligarchii duchownej w Polsce byli też inni świeccy możnowładcy, np: Abraham Zbąski i Strasz z Kościelnik.
Pod przewodem Spytka 3 maja 1439 na zjeździe w Nowym Mieście Korczynie 168 przedstawicieli rycerstwa ziem polskich zawiązało konfederację której celem było "usunięcie zjawisk godzących w interesy ogółu". Pod tym określeniem kryło się przede wszystkim ograniczenie wpływów biskupa Oleśnickiego. Konfederacja Spytka z Melsztyna była odpowiedzią na konfederację biskupa Oleśnickiego zawiązaną 25 kwietnia 1438 w Nowym Mieście Korczynie w celu walki z każdym, "kto by błędy kacerskie szerzył".
Bitwa.
Koncentracja wojsk dowodzonych przez Spytka miała miejsce w rejonie wsi Piasek Wielki, Piasek Mały i Zagajów, będących własnością Melsztyńskich. W składzie wojsk oprócz licznej szlachty byli i chłopi. Stąd wojska ruszyły na Nowy Korczyn. Do starcia zbrojnego doszło na polach wsi Grotniki. Atakiem wojsk walczących po stronie biskupa dowodzili Jan Hińcza z Rogowa i Dobiesław ze Szczekocin. Atak na konfederatów husyckich nastąpił w trakcie organizowania przez nich obrony, co miało wpływ na ich porażkę. Obrona organizowana była w zakolu rzeki, gdzie Nida wpada do Wisły. Nie zdążono jednak usypać wałów, przekopać rowów ani umocnić obozu wozami na wzór czeskich husytów. Po przełamaniu szturmem obrony przez piechotę, konfederaci ginęli spychani do rzeki. Ostatecznie bitwa zakończyła się klęską konfederatów, a Spytek z Melsztyna zmarł w wyniku odniesionych ran.
Nad rozebranym do naga i leżącym na polu bitwy przez trzy dni ciałem Spytka odbył się prowizoryczny sąd uznający go za "zdrajcę ojczyzny". Król Władysław III Warneńczyk wyrok ten jednak wkrótce skasował, przywracając prawa szlacheckie jego żonie i jego rodzinie. Wcześniej nakazał, aby wziętym do niewoli chłopom darować życie.
Skutki.
Bitwa ta, paradoksalnie, doprowadziła do awansu części stronników Spytka z Melsztyna, wśród których byli: Dziersław z Rytwian, Andrzej Tęczyński i Jan Hińcza z Rogowa. Natomiast Abraham Głowacz ze Zbąszynia zwolennik Spytka z Wielkopolski po porażce pod Grotnikami zmuszony został do wyrzeczenia się husytyzmu oraz swoich poglądów w tym m.in. braku zgody na płacenie dziesięcin na rzecz duchowieństwa. Niemniej, w wyniku bitwy pod Grotnikami doszło do całkowitego załamania wpływów ruchu husyckiego w Polsce oraz dalszego wzmocnienia władzy oligarchii, której przewodził biskup Oleśnicki.
Historyk Andrzej Michałek nie zgadza się z relacją Jana Długosza, że konflikt zakończony starciem zbrojnym pod Grotnikami był spiskiem niewielkiej grupy możnowładców a sama bitwa niewielkim starciem. Twierdzi on, że po obydwu stronach były zaangażowane znaczne siły a bitwa pod Grotnikami nie była mało znaczącym epizodem i uznaje ją za najbardziej zapomnianą bitwę w historii Polski. Feliks Koneczny uważa konflikt za wojnę domową.

</doc>
