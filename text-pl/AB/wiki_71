<doc id="105517" url="https://pl.wikipedia.org/wiki?curid=105517" title="Rada Najwyższa Ukrainy">
Rada Najwyższa Ukrainy

Rada Najwyższa Ukrainy (, „Werchowna Rada”) – jednoizbowy parlament Ukrainy. Rada Najwyższa Ukrainy jest bezpośrednią następczynią Rady Najwyższej Ukraińskiej SRR, która 24 sierpnia 1991 ogłosiła niepodległość Ukrainy i wystąpienie z ZSRR. Nazwę „Rada Najwyższa” nosi również parlament Republiki Autonomicznej Krymu.
Zgodnie z art. 76 Konstytucji Ukrainy Rada Najwyższa składa się z 450 deputowanych, wybieranych w głosowaniu powszechnym, równym, bezpośrednim i tajnym na kadencję pięcioletnią.
Od 2019 roku liczy ich faktycznie 423, ze względu na brak deputowanych z Krymu i Donbasu.
Formowanie składu izby.
Kadencja ukraińskiego parlamentu trwa 5 lat. Do jego składu może zostać wybrany obywatel Ukrainy, który najpóźniej w dniu wyborów ukończył 21. rok życia, dysponuje prawami wyborczymi i zamieszkuje na terytorium Ukrainy od co najmniej pięciu lat. Nie może zostać wybrany do ukraińskiego parlamentu ten, na kim ciąży wyrok za przestępstwo umyślne.
Wybory do Rady Najwyższej Ukrainy odbywają się w ostatnią niedzielę października w piątym roku kadencji Rady Najwyższej Ukrainy. Przedterminowe wybory odbywają się w ciągu sześćdziesięciu dni od dnia opublikowania postanowienia o rozwiązaniu parlamentu.
Wybory deputowanych odbywają się według mieszanego systemu proporcjonalno-większościowego. Połowa składu izby (225 deputowanych) wybierana jest w obejmującym terytorium całego kraju wielomandatowym okręgu wyborczym, w którym wyborca głosuje na jedną z ogólnokrajowych list partyjnych. Druga połowa składu Rady Najwyższej wybierana jest w okręgach jednomandatowych w jednej turze głosowania (deputowanym zostaje kandydat, który otrzymał największą liczbę głosów).
Deputowani do parlamentu mogą wchodzić w skład frakcji, przy czym deputowany wybrany z listy określonej partii politycznej (bloku wyborczego partii politycznych) zobowiązany jest do wejścia w skład frakcji parlamentarnej tejże partii politycznej.
Przed wstąpieniem na stanowisko deputowanego do Rady Najwyższej wymagane jest złożenie przysięgi następującej treści: "Przysięgam na wierność Ukrainie. Zobowiązuję się wszystkimi swoimi czynami bronić suwerenności i niepodległości Ukrainy, troszczyć się o dobro Ojczyzny i pomyślność narodu ukraińskiego. Przysięgam, że będę przestrzegać Konstytucji Ukrainy i ustaw Ukrainy, wykonywać swoje obowiązki w interesie wszystkich rodaków". Odmowa złożenia przysięgi oznacza zrzeczenie się mandatu.
Rada Najwyższa pracuje w trybie sesyjnym. Obrady Rady Najwyższej są jawne. Mogą zostać utajnione, jeśli decyzję taką podejmie konstytucyjna większość składu Rady.
Uprawnienia Rady Najwyższej.
Uprawnienia Rady Najwyższej wymienione są w art. 85 Konstytucji Ukrainy. Należą do nich:
Siedziba Rady Najwyższej.
Siedziba Rady mieści się w neoklasycystycznym budynku przy ulicy Hruszewśkiego w Kijowie. Wybudowano go w latach 1936–1939 według projektu Wołodymyra Zabołotnego z przeznaczeniem na siedzibę Rady Najwyższej Ukraińskiej SRR. Pierwsze obrady w nowo wybudowanym budynku odbyły się 25 lipca 1939.
Frakcje.
Obecny skład Rady pochodzi z wyborów 2019

</doc>
<doc id="105524" url="https://pl.wikipedia.org/wiki?curid=105524" title="Pedofilia">
Pedofilia

Pedofilia (stgr. παῖς "paîs", dop. παιδός "paidós" „dziecko”, φιλία "philía" „miłość”) – rodzaj parafilii: stan, w którym głównym lub wyłącznym sposobem osiągania satysfakcji seksualnej jest kontakt z dziećmi w okresie przedpokwitaniowym lub wczesnej fazie pokwitania.
Czyny pedofilne mogą przybierać formę: obnażania się i masturbowania przy dziecku, dotykania jego narządów płciowych oraz stosunków seksualnych. Czyny takie nie są dokonywane wyłącznie przez pedofilów, lecz także przez osoby mające trudności w znalezieniu partnera seksualnego wśród dorosłych.
W klasyfikacji ICD-10 pedofilia ma kod F65.4, w klasyfikacji DSM-IV i DSM-5 – 302.2. W obu przypadkach zaliczana jest do kategorii zaburzeń preferencji seksualnych.
Etymologia i historia terminu.
Termin "paedophilia erotica" został wprowadzony do dyskursu medycznego w 1886 r. przez psychiatrę Richarda von Krafft-Ebinga w dziele Psychopathia Sexualis. Autor charakteryzował pedofilię jako zainteresowanie seksualne jedynie dziećmi w wieku przedpokwitaniowym.
Definicje diagnostyczne (kliniczne).
„Pedofilia” jest terminem seksuologicznym, określeniem pewnej, nienormatywnej seksualności lub zaburzenia seksualnego. Nie jest terminem kryminologicznym ani prawnym. W znaczeniu klinicznym termin „pedofilia” odnosi się do wewnętrznej, psychicznej dyspozycji człowieka, zwykle przejawiającej się w jego zachowaniu, oznacza zjawisko z obszaru psychopatologii. Stworzono wiele, zbliżonych treściowo, klinicznych definicji pedofilii.
Definicje instytucjonalne (systemowe).
Definicje instytucjonalne pedofilii, to definicje stworzone przez instytucje (organizacje) zajmujące się określaniem definicji chorób do celów standaryzacji diagnostyki i terapii. Definicje te znajdują się w systemach klasyfikacyjnych schorzeń, stworzonych i zalecanych przez te instytucje. Amerykańskie Towarzystwo Psychiatryczne (APA) stworzyło Podręcznik Diagnostyczny i Statystyczny Chorób Psychicznych (DSM), a Światowa Organizacja Zdrowia (WHO) Międzynarodową Klasyfikację Chorób (ICD). W definicjach instytucjonalnych (systemowych) definiowanie następuje poprzez podanie kryteriów diagnostycznych, których spełnienie jest konieczne, by schorzenie zostało zidentyfikowane jako ta właśnie, a nie inna jednostka chorobowa.
ICD-10.
W dziesiątym wydaniu klasyfikacji (ICD-10) z roku 1993 pedofilia została opisana w rozdziale „Zaburzenia preferencji seksualnej”, i otrzymała numer kodowy F65.4. Aby można było ją rozpoznać, muszą być spełnione trzy kryteria ogólne dla zaburzeń preferencji seksualnej (F65) (jest to kryterium A), oraz dwa kryteria specyficzne dla pedofilii (B i C).
Kryteria ogólne dla zaburzeń preferencji seksualnej:
Kryteria specyficzne dla pedofilii:
W najnowszej (z roku 2010) wersji ICD-10 pedofilia została określona skrótowo (obok dotychczasowej, pełnej wersji definicji) jako „seksualna skłonność ("preference") do dzieci, chłopców lub dziewczynek lub obojga, zwykle w wieku przedpokwitaniowym ("prepubertal") lub wczesnym pokwitaniowym ("early pubertal")”.
Historia definicji w DSM.
Termin „pedofilia” został wprowadzony do klasyfikacji DSM w pierwszym wydaniu podręcznika (DSM-I) z roku 1952. Zarówno w tym wydaniu, jak i w wydaniu drugim (DSM-II) z roku 1968 wymieniono pedofilię w dziale „Dewiacje seksualne”, ale nie przedstawiono żadnych kryteriów diagnostycznych. W wydaniu trzecim (DSM-III) z roku 1980 określono pedofilię jako jedną z parafilii, podano opis choroby, i przedstawiono wskazówki diagnostyczne. Definicję pedofilii oparto o kryteria diagnostyczne. W wydaniu trzecim zmienionym (DSM-III-R) z roku 1987 rozbudowano treść kryteriów diagnostycznych.
Kryteria A i C pozostają w zasadzie niezmienione od DSM-III-R (1987) przez DSM-IV (1994) i DSM-IV-TR (2000).
Kryterium B w DSM-III-R brzmiało: „osoba działa zgodnie z tymi pragnieniami ("urges"), lub odczuwa znaczącą przykrość ("is markedly distressed") z ich powodu”, co wykluczało rozpoznanie pedofilii u osób mających opisane w kryterium A fantazje i pobudki, lecz niedziałających zgodnie z nimi i nieodczuwających przykrości, choć można ją było rozpoznać u osób, co prawda nieodczuwających przykrości, lecz działających. W DSM-IV, pragnąc ujednolicić sformułowanie kryterium dla wszystkich schorzeń (w medycynie przeważnie nie rozpoznaje się schorzenia pod nieobecność cierpienia) i rozbudować je o kwestie społeczne, wprowadzono do kryterium w definicjach wszystkich parafilii sformułowanie: „powodują klinicznie znaczącą przykrość ("distress") lub upośledzenie ("impairment") w społecznej, zarobkowej ("occupational"), lub innych ważnych dziedzinach funkcjonowania”. Działanie zgodnie z pedofilnymi pragnieniami ("urges") przestało być wystarczające do spełnienia kryterium B. Rozszerzyło to zakres osób, u których nie sposób było rozpoznać pedofilii, o te, które działają nieodczuwając przykrości, i wykluczyło to rozpoznanie u wszystkich osób bez przykrości (pedofilia egosyntoniczna) i bez upośledzenia funkcjonowania, ograniczając je do pedofilii egodystonicznej. Pragnąc umożliwić rozpoznanie schorzenia psychicznego we wszystkich przypadkach nienormatywnej seksualności związanej z „nieuniknionym krzywdzeniem ofiar”, w DSM-IV-TR przywrócono sformułowanie „osoba działa zgodnie z tymi pobudkami, lub” dla kilku parafilii, w tym dla pedofilii.
DSM-IV-TR.
W czwartym zmienionym wydaniu podręcznika (DSM-IV-TR) z roku 2000 pedofilia została opisana w rozdziale „Parafilie”, i otrzymała numer kodowy 302.2. Podano trzy, nawiązujące treścią do poprzednich wydań podręcznika, kryteria diagnostyczne.
Zalecono uszczegółowienie diagnozy dotyczące płci, do której diagnozowany odczuwa pociąg (męska, żeńska lub obie), tego czy zachowania pedofilne ograniczają się do kazirodztwa oraz czy badanego pociągają wyłącznie dzieci (typ wyłączny) czy także dorośli (typ niewyłączny).
Debata nad zasadnością umieszczenia pedofilii w DSM.
W 2002 roku psychiatra Richard Green, który 30 lat wcześniej argumentował za usunięciem homoseksualizmu z klasyfikacji DSM, swoim artykułem na łamach „Archives of Sexual Behavior” rozpoczął debatę na temat zasadności klasyfikacji pedofilii jako zaburzenia psychicznego. Przedstawił on szereg argumentów za depatologizacją pedofilii:
Fred Berlin odpowiedział Greenowi, że w pedofilia może powodować obciążenia i zaburzenia w psychice, zatem wydaje się zasadne uważać pedofilię za zaburzenie psychiczne, co pozwala psychiatrom na leczenie pedofilów. Green w odpowiedzi Berlinowi napisał, że „pedofilia "może" powodować psychiczne obciążenia i zaburzenia (tak jak heteroseksualizm czy homoseksualizm), ale czy "musi"? Dlaczego zatem klasyfikować pedofilię jako zaburzenie we wszystkich przypadkach?”.
Alan Dixson określił pedofilię, rozumianą jako wyraźna, często wyłączna, preferencja seksualna wobec dzieci, często połączona z niezdolnością do tworzenia relacji seksualnych z dorosłymi, mianem zaburzenia seksualności.
Julia Ericksen napisała: „DSM nie jest akulturowym i ahistorycznym zestawem definicji. Normalność jest kulturowo i historycznie specyficzna. Normalne działania w innych kulturach, które my byśmy określili mianem pedofilnych, nie mówią nam nic o naszej normalności. Różne kultury instytucjonalizują różne rzeczy, które my byśmy uznali za przejaw zaburzenia psychicznego (na przykład wiara, że jest się Bogiem). Możemy jedynie zdecydować, co jest patologiczne w odniesieniu do społeczeństwa i polityki. Osoby homoseksualne nie stały się normalne, ponieważ w klasyfikacji DSM tak zdecydowano, tylko w wyniku dekad politycznej walki”. Green odpowiedział jej: „Czy podręcznik DSM powinien być akulturowy i ahistoryczny? Weźmy pod uwagę homoseksualizm. Gdyby wcześniejsze wydania DSM były bardziej wyczulone na historię i kulturę, to mogłoby to zapobiec niepotrzebnemu cierpieniu w XX wieku. Geje i lesbijki nie stali się "normalni" z powodu swojej politycznej walki, raczej zostali oni uznani za niemających DSM-owskiego zaburzenia psychicznego”.
Richard Friedman zadał Greenowi 2 pytania: „Czy parafilie, które spełniają kryteria diagnostyczne powinny być uznawane za zaburzenia psychiczne? Czy specjaliści od zdrowia psychicznego powinni odmawiać terapii osobom z parafiliami żądających ich leczenia i odsyłać ich do systemu prawnego?” Według Friedmana, pomimo ograniczeń w obecnym stanie wiedzy na temat pedofilii, bardziej użyteczne niż szkodliwe jest dalsze klasyfikowanie jej jako zaburzenia psychicznego. Green w swojej odpowiedzi zaproponował dla osób chcących leczyć się z pedofilii wprowadzenie nowej diagnozy – egodystonicznej pedofilii.
George Gaither stwierdził, że być może obecnie najlepszym rozwiązaniem jest uznanie pedofilii za orientacje seksualną, przy dalszym jej patologizowaniu. Gaither obawia się, że usunięcie pedofilii z DSM doprowadziłoby do potępienia leczenia pedofilii przez środowisko naukowe, tak jak to się stało w przypadku terapii homoseksualizmu oraz do utrudnienia czy wręcz zablokowana badań nad pedofilią.
Richard Krueger i Meg Kaplan napisali, że podczas ich łącznej 40-letniej pracy klinicznej nie spotkali pedofilia, który nie potrzebowałby leczenia. Green odpowiedział im, że popełniają oni błąd, dokonując generalizacji wniosków dotyczących pacjentów na całą populację.
Ron Langevin skrytykował Greena za podawanie zaledwie kilku i to wyrwanych z kontekstu przykładów zachowań pedofilnych w innych kulturach jako dowodów na akceptację i powszechność pedofilii w wielu kulturach oraz u wielu ludzi w przeszłości. Langevin przestrzegł przed za daleko posuniętym relatywizmem kulturowym oraz skrytykował cytowane przez Greena badania z użyciem pletyzmografu prąciowego jako zawodne w diagnozowaniu pedofilii. Ponadto zauważył, że w jednym z badań samoopisowych dotyczących pociągu seksualnego do dzieci, na które powoływał się Green, autorzy dokonali błędnej interpretacji wyników. Zdaniem Langevina, organizacje skupiające specjalistów powinny działać na rzecz poprawy kryteriów DSM dla pedofilii, a nie jej usunięcia.
Michael Miner stwierdził, iż „fakt, że w XVIII-wiecznej Polinezji mężczyźni angażowali się w zachowania seksualne z dziećmi, nie oznacza, że pedofilia nie powinna być definiowana jako zaburzenie psychiczne. Pedofilia może być traktowana jako skrajny przejaw zachowania, którego wielu " normalnych" ludzi doświadcza, a który jest w większości charakterystyczną cechą wielu, jeśli nie wszystkich, zaburzeń psychicznych”.
Według Charlesa Mosera, ani pedofilia, ani żadna inna parafilia nie powinna być klasyfikowana jako zaburzenie psychiczne. Założenie, że parafilie stanowią psychopatologię określił mianem błędnego i niemającego oparcia w obiektywnych badaniach.
Emil Ng napisał, że tradycyjna medycyna chińska nigdy nie klasyfikowała ani pedofilii, ani homoseksualizmu jako zaburzeń psychicznych, a w starożytnej i współczesnej literaturze chińskiej erotyczna stymulacja dzieci i seksualna zabawa z dziećmi opisywana jest jako korzystna dla ich rozwoju.
Michael Seto stwierdził, że z ewolucyjnego punktu widzenia preferencja wobec niedojrzałego płciowo partnera, z którym nie można spłodzić potomstwa, to anomalia.
Robert Spitzer, Jerome Wakefield i Kenneth Zucker uznali argument Greena, że pedofile w porównaniu z innymi ludźmi nie wykazują więcej zaburzeń osobowości lub innych zaburzeń psychicznych za bez znaczenia dla rozstrzygnięcia czy pedofilia jest zaburzeniem, czy nie. Jak zauważył Zucker, jeśli ten argument byłby słuszny, to homoseksualizm musiałby być przywrócony do DSM, bo badania epidemiologiczne wykazały wyższą zapadalność na zaburzenia psychiczne wśród gejów i lesbijek.
Spitzer i Wakefield napisali, że to czy jakiś stan jest powszechny czy rzadki, ma niewielki wpływ na to, czy jest to stan normalny czy patologiczny, jako przykłady podali zapalenie dziąseł, które jest stosunkowo częste i posiadanie niebieskich oczu, które jest stosunkowo rzadkie. Zaburzenie psychiczne zdefiniowali jako niezdolność mechanizmu, procesu lub struktury do prawidłowego działania, zgodnego z ich biologicznie „zaprojektowaną” (ukształtowaną przez dobór naturalny) funkcją, która ta niezdolność powoduje znaczącą szkodę dla danej osoby lub innych osób. Zaznaczyli, że etiologia pedofilii powinna zostać wyjaśniona. Ponadto skrytykowali Greena za cytowanie badań samoopisowych i z użyciem pletyzmografu prąciowego jako nieprzedstawiające żadnego dowodu, że którakolwiek z badanych osób miała stałą tendencję do intensywnego seksualnego podniecenia do dzieci, a która ta tendencja jest charakterystyczną cechą pedofilii. We wnioskach końcowych stwierdzili: „Zakładając, że pedofilia jest szkodliwa (powoduje frustrację, jeśli nie jest praktykowana, lub jest potencjalnie szkodliwa dla dziecka, jeśli jest realizowana), niektóre formy pedofilii najlepiej określić jako zaburzenie psychiczne”. Green w odpowiedzi napisał, że DSM do rozpoznania pedofilii wymaga podniecenia seksualnego trwającego 6 miesięcy. Ponadto nie zgodził się ze Spitzerem i Wakefieldem, że przyczyny pociągu seksualnego do dzieci potrzebują wyjaśnienia oraz zaznaczył, że „nasza niewiedza o etiologii pedofilii nie uprawnia do nazywania jej zaburzeniem psychicznym, po to żeby ją badać”.
Debata nad kryteriami w definicji pedofilii w DSM.
Badacze wskazywali, że kryteria pedofilii w DSM są zbyt wąskie, gdyż nie spełnia ich osoba, u której występują długotrwałe seksualne fantazje i impulsy ("urges") dotyczące aktywności seksualnej z dzieckiem (kryterium A), lecz nie działa ona zgodnie z nimi i nie powodują one u niej znaczącego cierpienia (nie spełnia ona kryterium B).
Ray Blanchard zaproponował ogólne rozwiązanie, do zastosowania w definicjach wszystkich parafilii – rozróżnienie między „parafilią”, a „zaburzeniem parafilnym” ("paraphilic disorder"). Ten drugi termin oznaczałby schorzenie (zaburzenie psychiczne), rozpoznawane przy spełnieniu zarówno kryterium A (określającego przedmiot seksualnych fantazji i impulsów w danej parafilii), jak i B (zawierającego wymóg działania zgodnie z tymi impulsami lub doświadczania cierpienia z ich powodu). Osoba spełniająca kryterium A, lecz nie spełniająca kryterium B, byłaby określana jako „mająca (wykazująca, przejawiająca) parafilię”, ale nie jako rozpoznawane schorzenie (zaburzenie), tylko nienormatywną (nietypową) preferencję seksualną.
William O’Donohue zaproponował przeciwnie, uproszczenie kryteriów diagnostycznych i rozpoznawanie pedofilii, jako zaburzenia psychicznego, w każdym przypadku odczuwania pociągu seksualnego do dzieci (kryterium A), ponieważ jest on zawsze potencjalnie szkodliwy. To czy osoba działa zgodnie z tym pociągiem, i czy odczuwa cierpienie (kryterium B), powinno być nieistotne.
Blanchard zaproponował też, by zmienić kryterium A, tak by wymieniało także te dzieci, do których pociąg seksualny odczuwają hebefile. U hebefilów spełniających oba kryteria (A i B) można byłoby wówczas rozpoznać „zaburzenie pedofilne” ("pedophilic disorder"), ale z wyszczególnieniem, z którego przedziału wiekowego dzieci są przedmiotem pociągu (podtyp hebefiliczny). Propozycja ta została skrytykowana przez innych badaczy zagadnienia i odrzucona przez APA. Gdyby została przyjęta, definicja pedofilii w DSM stałaby się podobna do skróconej definicji w najnowszej (z roku 2010) wersji ICD-10, gdzie mówi się o „wieku przedpokwitaniowym ("prepubertal") lub wczesnym pokwitaniowym ("early pubertal")”.
DSM-5.
W 2013 ukazało się piąte wydanie podręcznika (DSM-5). Zgodnie z propozycją Blancharda wprowadzono w nim rozróżnienie między parafilią a zaburzeniem parafilnym. Nie zmieniło się w nim w stosunku do DSM-IV-TR umieszczenie pedofilii (zaburzenia pedofilnego) w klasyfikacji, jej numer kodowy i kryteria diagnostyczne.
Rozpoznanie „zaburzenia pedofilnego”, jako jednostki chorobowej (zaburzenia psychicznego) następuje przy spełnieniu wszystkich trzech kryteriów. Bez spełnienia kryterium B nie rozpoznaje się zaburzenia, lecz jedynie stwierdza „pedofilię”, jako nienormatywną (nietypową) preferencję seksualną.
W DSM-5 wymagane jest także uszczegółowienie diagnozy dotyczące płci, do której diagnozowany odczuwa pociąg, tego czy badanego pociągają wyłącznie dzieci czy także dorośli oraz czy zachowania pedofilne ograniczają się do kazirodztwa.
Kryteria diagnostyczne DSM dotyczą zarówno osób przyznających się do odczuwanego pociągu seksualnego do dzieci, jak i osób zaprzeczających takim odczuciom, jeśli ich popęd stwierdzono na podstawie obiektywnych objawów.
Definicje autorskie.
Definicje autorskie pedofilii, to definicje stworzone przez poszczególnych badaczy zajmujących się tym zagadnieniem.
Kazimierz Imieliński: „Pedofilia (...) jest odchyleniem seksualnym, przejawiającym się w skłonności do praktyk seksualnych z dziećmi”.
Zbigniew Lew-Starowicz: „Pedofilia (...) jest to (...) parafilia, polegająca na osiąganiu satysfakcji seksualnej w kontaktach z dziećmi”.
Robert C. Carson: „Pedofilia – to parafilia, w której preferowanym lub wyłącznym partnerem seksualnym osoby dorosłej jest dziecko przed okresem pokwitania”.
Kazimierz Pospiszyl: „Pedofilia – zaburzenie preferencji seksualnej, przejawiające się tym, że cel (obiekt) pożądania seksualnego stanowi dziecko, niewykazujące jeszcze cech dojrzewania płciowego”.
Irena Pospiszyl: „Pedofilia jest terminem medycznym, określającym, mówiąc najogólniej, seksualny popęd osoby powyżej wieku dziecięcego, skierowany na dziecko”.
Kurt Freund: „...utrzymująca się ("sustained") erotyczna skłonność ("preference") do dzieci w wieku do lat 11 lub 12 włącznie, większa niż do ludzi dojrzałych fizycznie, przy swobodnym wyborze partnera”.
Wspólne cechy definicji.
Definicje kliniczne pedofilii, zarówno autorskie, jak i stworzone przez instytucje, zawierają określenie istoty tego zjawiska, osoby chorej (pedofila) oraz preferowanego przez nią obiektu pożądania seksualnego (dziecka).
Istota pedofilii.
W definicjach klinicznych pedofilia oznacza pewne zaburzenie preferencji seksualnej, pewną parafilię. Według DSM-5 oznacza nienormatywną (nietypową) preferencję seksualną, która niekiedy, lecz nie zawsze jest zaburzeniem psychicznym (zaburzeniem pedofilnym). Sformułowania, że ktoś „ma zaburzenia preferencji seksualnej”, czy też, że „jest dotknięty parafilią”, podkreślają, iż chodzi o pewien stan, skłonność, właściwość człowieka, która może, ale nie musi, wyrazić się w zachowaniu (czynach). Relacja seksualna z dzieckiem może mieć charakter realny lub tylko wyobrażeniowy (fantazje erotyczne). Do rozpoznania pedofilii (zaburzenia pedofilnego) nie jest konieczne doświadczanie przez pedofila cierpienia ("distress") z jej powodu, czyli egodystonia (pedofilia egodystoniczna). Może być ona rozpoznawana pod nieobecność cierpienia, w stanie egosyntonii (pedofilia egosyntoniczna).
Zaburzenie pedofilne jest zaliczane do grupy zaburzeń preferencji co do obiektu pożądania seksualnego. Sposób zaspokajania pożądania jest przeważnie niezaburzony.
Osoba pedofila.
W definicjach klinicznych osoba zaburzona (pedofil) jest osobą dorosłą, a przynajmniej „powyżej wieku dziecięcego”. Definicje instytucjonalne precyzują jej wiek na „przynajmniej 16 lat” i co najmniej 5 lat wyższy niż wiek dziecka, będącego preferowanym obiektem seksualnym. Jednak w opisach klinicznych i komentarzach do definicji, zarówno w DSM, jak i ICD, jest zalecona ostrożność w rozpoznawaniu pedofilii u osób w późnym wieku dorastania.
Definicje kliniczne nie wiążą rozpoznania pedofilii z płcią, nie wykluczają tego rozpoznania u kobiet. Uważano jednak, że „z powodu braku utrzymujących się przewlekle pragnień seksualnych ("sexual urges")” nie można rozpoznawać pedofilii u kobiet, nawet w przypadku zachowań pedofilnych.
Pojęcie dziecka.
Sposób definiowania dziecka jest kluczowym elementem w klinicznych definicjach pedofilii. Badacze problemu wskazują, że (ponieważ definicja kliniczna nie powinna opierać się na normach społecznych i prawnych, zmiennych kulturowo), przy odróżnianiu pedofilów od niepedofilów naturalną granicą dzieciństwa jest granica biologiczna, wyznaczona przez zmiany wyglądu związane z dojrzewaniem. Dziecko, z punktu widzenia biologii, to osoba w wieku przedpokwitaniowym – taka, u której nie pojawiły się jeszcze oznaki dojrzewania. Preferowanym przez pedofila obiektem pożądania jest właśnie dziecko przed okresem dojrzewania. Czynnikiem decydującym jest brak wtórnych (drugorzędowych, a według innej klasyfikacji trzeciorzędowych) cech płciowych (przede wszystkim owłosienia łonowego), a nie konkretny wiek. Richard Green zaproponował jako granicę biologiczną dzieciństwa drugie stadium skali Tannera. Jednak wskazywane są też niekiedy konkretne granice wiekowe, np. Kurt Freund w swoich pracach stosował granicę wieku 12 lat, a w definicji zawartej w systemie DSM jest podana orientacyjna granica wieku – 13 lat. W najnowszej wersji klasyfikacji ICD-10 rozszerzono zakres pojęcia „dziecko” na osoby we wczesnym wieku pokwitaniowym ("early pubertal age").
Zalecenia diagnostyczne zawarte w opisie pedofilii w DSM i określenie pedofilii w ICD, umożliwiają wyróżnienie pedofilii homoseksualnej, heteroseksualnej i biseksualnej. Jednak niekiedy uważa się, że płeć dziecka nie ma dla pedofila znaczenia, gdyż niedojrzałe ciało dziecka, niezależnie od jego płci, jest w pedofilii rodzajem fetyszu.
Wyłączność preferencji.
Definicje kliniczne pedofilii nie ograniczają możliwości jej rozpoznania do osób, które odczuwają pociąg seksualny wyłącznie do dzieci w wieku przedpokwitaniowym ("prepubescents"). Istotne dla rozpoznania jest by dzieci w tym wieku były preferowane, w porównaniu z dziećmi w wieku pokwitania ("adolescents") i osobami dorosłymi. Kryterium w definicji ICD mówi o skłonności utrwalonej ("persistent") lub dominującej ("predominant"). Definicja DSM wyróżnia typ wyłączny ("exclusive type") gdy badanego pociągają wyłącznie dzieci, i typ niewyłączny ("nonexclusive type") gdy badanego pociągają także dorośli.
Pedofilia a pedofilne zachowania seksualne.
Do rozpoznania pedofilii nie jest konieczne występowanie zachowań pedofilnych. Może być ona rozpoznawana na podstawie występowania pedofilnych fantazji lub pragnień ("urges"), przy czym, o ile w DSM-IV-TR pedofilia, jako zaburzenie, rozpoznawana była jedynie, jeśli tym fantazjom i pobudkom (pod nieobecność zachowań), towarzyszyło, spowodowane przez nie, cierpienie ("distress"), to według DSM-5 pedofilię, jako nienormatywną seksualność, stwierdza się na podstawie występowania pedofilnych fantazji lub pobudek (kryterium A), ale do rozpoznania zaburzenia pedofilnego wymagane jest także działanie zgodne z tymi pobudkami lub, spowodowane przez nie, cierpienie (kryterium B).
„Działanie” zgodne z pedofilnymi pobudkami (zachowanie pedofilne) nie musi występować w postaci czynności seksualnych z udziałem rzeczywistych dzieci. Może sprowadzać się do posługiwania się wizerunkiem dziecka (rzeczywistego lub wyobrażonego), często w postaci pornografii dziecięcej.
Definicja behawioralna pedofilii i jej krytyka.
Badacze zjawiska wykorzystywania seksualnego dzieci, David Finkelhor i Sharon Araji, stwierdzili, że pedofilia może być definiowana w sposób wąski, „wyłączający” ("exclusive") lub szeroki, „włączający” ("inclusive"). Definicje wyłączające przypisują rozpoznanie pedofilii tylko tym, spośród osób przejawiających zainteresowania lub zachowania pedofilne, które spełniają określone kryteria diagnostyczne. Definicje włączające przypisują takie rozpoznanie wszystkim osobom przejawiającym pedofilne zainteresowania lub zachowania.
Finkelhor i Araji opowiedzieli się za definicjami włączającymi, i zdefiniowali pedofilię, wbrew definicjom przyjętym przez seksuologów, jako każdy kontakt seksualny dorosłego z dzieckiem w wieku przedpokwitaniowym, niezależnie od motywu, i każde zainteresowanie seksualne dorosłego dzieckiem w tym wieku, rozpoznawane na podstawie zachowania. Oderwali przez to zachowanie seksualne od motywu seksualnego i stwierdzili, że zachowanie to, nawet jeśli jest podjęte z motywów pozaseksualnych, nie traci charakteru zachowania pedofilnego (pedofilii).
Finkelhor i Araji stwierdzili, że preferują definicje szersze (włączające), gdyż „węższa definicja sugeruje, że pedofilia jest złożonym stanem psychologicznym, wymagającym szczegółowej analizy historii danej osoby i badania motywacji” ("the more restricted definition of pedophilia makes it a complex psychological condition, which requires detailed analysis of an individual’s history and motivation to deduce") i wolą definiować pedofilię za pomocą łatwych do stwierdzenia kryteriów opartych o zachowanie (behawioralnych), co jest łatwiejsze przy przyjęciu szerszej definicji ("We favor defining the category by some more readily ascertainable behavioral criteria, which is easier to do with the broader definition.").
Seksuolodzy Paul Okami i Amy Goldberg skrytykowali stanowisko Finkelhora i Araji, twierdząc, że jeśli jednak pedofilia jest złożonym stanem psychologicznym, co sugerują jej węższe (wyłączające) definicje, to lepszym podejściem jest rozwinięcie metody jego badania, niż dla wygody nazywanie wszystkich zachowań pedofilnych, niezależnie od motywacji, pedofilią.
Terminy „pedofilia właściwa” (fiksacyjna) i tzw. „pedofilia zastępcza” (regresyjna).
Przyjęcie szerokiej (włączającej) definicji pedofilii powoduje konieczność stosowania pojęć o zakresie węższym, wyróżniających takie osoby, które spełniają węższe, seksuologiczne kryteria diagnostyczne oraz takie, które (mimo wykazywania zachowań pedofilnych), ich nie spełniają.
Kazimierz Imieliński stosuje termin „pedofilia właściwa”, na określenie stanu „gdy partnerem preferowanym jest małe dziecko”, oraz termin „pedofilia zastępcza”, na określenie sytuacji „gdy praktyki seksualne z dziećmi mają charakter zastępczy, tj. partnerem preferowanym jest człowiek dojrzały, lecz wskutek trudności lub niemożności nawiązania z nim kontaktu seksualnego (...) możliwości realnego zaspokojenia potrzeb seksualnych są ograniczone tylko do praktyk seksualnych z dziećmi”.
Stosowane są też terminy „pedofile prawdziwi” ("true pedophiles") i „pedofile okazjonalni” ("opportunistic pedophiles") oraz „pedofile preferencyjni” ("preferential") i „pedofile sytuacyjni” ("situational").
A. Nicholas Groth, William F. Hobson i Thomas Gary wyróżnili „pedofilię fiksacyjną”, polegającą na preferowaniu seksualnych kontaktów z osobami niedojrzałymi płciowo, i „pedofilię regresyjną”, w której takie kontakty nie są skutkiem preferencji, lecz innych (często przypadkowych) czynników (zachowania sytuacyjne).
Terminologia Grotha, Hobsona i Gary’ego nawiązuje do jednej z teorii dynamiki rozwoju psychoseksualnego – koncepcji tzw. „łuku życia”. Według tej teorii człowiek, w trakcie dojrzewania psychoseksualnego, przechodzi do coraz bardziej dojrzałych form aktywności seksualnej („wspina się po łuku życia” – schemat Hansa Buergera-Prinza), a od pewnego momentu życia (niekoniecznie po osiągnięciu pełnego rozwoju – „szczytu”) zaczyna się cofać w rozwoju („schodzi w dół łuku”), powtarzając przebyte podczas dojrzewania etapy w odwrotnej kolejności.
Według koncepcji łuku życia pedofilia fiksacyjna pojawia się w wyniku „fiksacji”, czyli zatrzymania się w rozwoju na etapie dziecka („przytwierdzenia się” do tego etapu), a pedofilia regresyjna w wyniku „regresji”, czyli cofnięcia się w rozwoju do tego etapu. Koncepcja ta jest krytykowana przez badaczy zajmujących się zjawiskiem pedofilii, za zbyt daleko posunięte uproszczenie.
Chronofilie w obrębie i obok pedofilii.
Pedofilia jest jedną z chronofilii – stanów, w których pociąg (popęd) seksualny jest skierowany na osoby w określonej fazie rozwoju osobniczego. Nie wszystkie chronofilie są odchyleniami od normy seksualnej (parafiliami) czy zaburzeniami. Teleiofilia, czyli pociąg seksualny do osób dojrzałych płciowo, jest właśnie podstawowym stanem w obrębie normy.
Infantofilia jest rodzajem pedofilii, w którym preferowanym obiektem seksualnym jest dziecko poniżej piątego roku życia.
Seksualne zainteresowanie dziećmi w okresie dojrzewania ("adolescents"), czyli w przybliżeniu od 13 do 16 roku życia, jest stanem odrębnym od pedofilii, i nazywane jest efebofilią lub hebefilią. Niekiedy nazwą „efebofilia” określa się zainteresowanie seksualne dojrzewającymi chłopcami, a „hebefilia” – dojrzewającymi dziewczętami. Podobnie jak w przypadku pedofilii, efebofilia (hebefilia) oznacza skłonność (preferencję) seksualną, której nie muszą koniecznie towarzyszyć zachowania (efebofilne czy hebefilne).
Użycie terminu „pedofilia” niezgodne z jego znaczeniem klinicznym (definicjami diagnostycznymi).
Osoby profesjonalnie zajmujące się, zarówno teoretycznie (badania naukowe), jak i praktycznie (diagnostyka sądowo-lekarska, system penitencjarny, środki przekazu), zjawiskami pedofilii i wykorzystywania seksualnego dzieci, stosują często „na własny użytek” różne definicje pedofilii, nie zawsze zgodne z definicjami klinicznymi, ale zgodne z ich własnymi przekonaniami i doświadczeniami.
„Pedofilia” w znaczeniu „pociąg do osób małoletnich” ("attraction to minors").
Słowo „pedofilia” jest niekiedy w języku potocznym, a nawet w niektórych pracach naukowych używane do opisywania zarówno pociągu seksualnego do dzieci w wieku przedpokwitaniowym, jak i pociągu do osób w okresie dojrzewania – efebofilii/hebefilii (czyli wszelkich przypadków pociągu do osób małoletnich – "attraction to minors"). Jednak badacze zagadnienia dostrzegają potrzebę rozróżniania tych dwu stanów. Ray Blanchard wskazywał na „konieczność odróżnienia osób reagujących seksualnie na dzieci bez cech dojrzewania, od osób reagujących seksualnie na dzieci (osoby) z powodu pojawiających się u nich cech dojrzewania”. David Finkelhor odmiennie definiował wykorzystanie seksualne w przypadku dziecka w wieku poniżej 13 roku życia, niż w przypadku dziecka w wieku 13 – 16 lat. Robert C. Carson stwierdził, że „badania nad wykorzystywaniem seksualnym małoletnich, w których definicję dzieciństwa rozszerzono tak, by obejmowała również okres dojrzewania, niekoniecznie muszą dotyczyć pedofilii”. Kazimierz Pospiszyl podkreślił, że „popęd pedofila różni się zasadniczo, bo jakościowo, od popędu zdecydowanej większości mężczyzn, (...), podczas gdy preferencje seksualne sprawcy molestowania seksualnego dzieci w wieku pubertalnym nie odbiegają zasadniczo od tych, jakie występują u większości normalnych i właściwie przystosowanych mężczyzn”.
„Pedofilia” w znaczeniu „wykorzystywanie seksualne dzieci” ("children sexual abuse", "CSA").
Słowo „pedofilia” jest często w języku potocznym, a nawet w wielu pracach naukowych używane do opisywania zjawiska wykorzystywania seksualnego dzieci ("children sexual abuse", "CSA"). W tym znaczeniu termin ten odnosi się nie do stanu danej osoby, lecz do określonego zdarzenia (czynu) lub zdarzeń (czynów). W pracach badaczy zjawiska wykorzystywania seksualnego dzieci słowo „pedofilia” jest stosowane zwłaszcza wtedy, gdy „przedmiotem zainteresowania jest osoba sprawcy”, a nie ofiara (dziecko). Jednak takie stosowanie tego terminu jest krytykowane. Kazimierz Pospiszyl stwierdził, że „różnica między pedofilem a sprawcą wykorzystywania seksualnego dzieci” jest „bardzo istotna z klinicznego punktu widzenia” i zamienne stosowanie tych terminów „nie jest do końca uzasadnione”. Według Ireny Pospiszyl „zwykle o pedofilii mówi się w każdym przypadku seksualnego wykorzystywania dziecka” „w sposób dość nieuprawniony”, a „zacieranie się różnic” między tymi terminami „jest prawdopodobnie konsekwencją prawnych regulacji”, które „koncentrują się na zachowaniu”, a nie na przyczynach i mechanizmach zjawiska.
Niekiedy można spotkać stwierdzenie o stosowaniu słowa „pedofilia” jako terminu prawnego, o „definicji prawniczej pedofilii”, o „przestępstwie pedofilii”. 
Przyczyny.
Badania neuropsychiatryczne.
W 2007 roku zostały zaprezentowane wyniki badań dotyczące różnic w funkcjonowaniu mózgu, występujących pomiędzy osobami zdrowymi, a ludźmi dotkniętymi zaburzeniami preferencji seksualnych. Grupa naukowców neurologów z Uniwersytetu Yale, pod przewodnictwem dr. George’a Northoffa, odkryła, że zaburzenia w pracy, szczególnie obszarów podwzgórza (generalnie chodzi o obniżoną aktywność obszarów występujących w korze czołowej), charakteryzuje osoby dotknięte zaburzeniami i posiadające preferencje pedofilne. Rozpoczęto próby prowadzenia terapii farmakologicznej, jednak naukowcy są sceptyczni, co do określania tego typu skłonności tylko na podstawie diagnostyki mózgu.
Istnieje koncepcja według której wykorzystanie seksualne w dzieciństwie zmienia strukturę mózgu, szczególnie w płatach czołowym i skroniowym. Może to powodować powstawanie pobudzenia w odpowiedzi na bodźce atrakcyjne dla pedofilów, ponieważ obszary czołowe odpowiadają za samokontrolę i hamowanie zachowań, a skroniowe za powstawanie pobudzenia seksualnego. Badania wykazują wyraźnie obniżoną u pedofilów aktywność struktur odpowiedzialnych za hamowanie reakcji. Różnice neuroanatomiczne w stosunku do normy zauważono także w obrębie struktur podkorowych (jądro ogoniaste, wzgórze).
Neuroprzekaźnictwo.
Zakłada się, że serotonina hamuje zachowania impulsywne i agresywne. U pedofilów wykryto zmniejszoną aktywność presynaptyczną przekaźnictwa serotoninergicznego przy jednoczesnej regulacji w górę receptorów postsynaptycznych tego przekaźnika. Może to powodować wzrost apetencji seksualnej.
U osób z kompulsywnymi zachowaniami parafilnymi stwierdzono też wzrost poziomu noradrenaliny, co również może wiązać się z zachowaniami agresywnymi i przemocą.
Występowanie.
Liczba osób spełniających kryteria diagnostyczne dla pedofilii jest trudna do ustalenia. Diagnozie i leczeniu poddawani są głównie sprawcy przestępstw seksualnych wobec dzieci. Trudność polega na oszacowaniu liczby osób z zaburzeniem, które spełniają kryteria diagnostyczne, lecz nie weszły w konflikt z prawem lub pomimo popełnienia przestępstwa nie zostały aresztowane.
Według szacunkowych danych pedofilia może dotyczyć do 5% dorosłych mężczyzn.
Około 99% przypadków pedofilii dotyczy mężczyzn, a około 1% – kobiet.
Przebieg.
W badaniu polegającym na samodzielnym określeniu się przez zaburzone osoby 7% męskich pedofilów zadeklarowało wyłącznie zainteresowanie dziećmi.
Wykazano, że pedofile popełniają średnio 10 razy więcej przestępstw polegających na wykorzystaniu seksualnym dzieci niż sprawcy nie będący pedofilami. Autorzy badań szacują, że 88% sprawców molestowania seksualnego dzieci, odpowiedzialnych za 95% stwierdzonych przestępstw, spełnia obecnie lub spełni w przyszłości kryteria diagnostyczne dla pedofilii. Z deklaracji badanych pedofilów wynika, że sprawcy dopuszczają się wykorzystania średnio 5,2 dziewczynek, popełniając zarazem 34 przestępstwa, zaś w odniesieniu do chłopców wykorzystano 10,7 dzieci, popełniając 52 przestępstwa, dane w przypadku wykorzystania dzieci obu płci, wskazują na popełnienie 120 przestępstw na 27,3 dzieciach.
Większe liczby, zarówno wykorzystanych dzieci, jak i dokonanych aktów wykorzystania seksualnego zadeklarowali pedofile nie będący więźniami. Z anonimowych ankiet przeprowadzonych wśród sprawców przestępstw wynika, że popełniono 23,2 przestępstwa na 19,8 dzieciach obu płci, zaś w stosunku do chłopców dopuszczono się 281,7 czynów na 150 dzieci.
Na ofiary wybierane są najczęściej dziewczynki w wieku 8 -10 lat i nieco starsi chłopcy.
Zachowania seksualne ze strony pedofila mogą przyjmować różne formy. Od rozbierania i dotykania ciała dziecka, poprzez rozbieranie się w jego obecności i masturbację w obecności dziecka. Skrajną formą są dotykanie i penetracja narządów płciowych z użyciem różnie nasilonej przemocy.
Najczęściej zachowania takie są racjonalizowane przez pedofilów i tłumaczone dobrem dziecka, czy też walorem edukacyjnym takich praktyk. Na ofiary wybierane bywają dzieci z najbliższego otoczenia lub rodziny, ale pedofil potrafi się także posunąć do zatrudnienia się na stanowisku obejmującym kontakt z dziećmi. Pedofilię cechuje duża częstość nawrotów.
Diagnostyka i różnicowanie.
Należy odróżnić prawdziwą pedofilię od kontaktów seksualnych podejmowanych z dzieckiem z powodu upośledzenia umysłowego/uzależnienia/otępienia sprawcy.
Pedofilia (w znaczeniu zachowania/czynu pedofilnego) może być przejawem choroby somatycznej (np. nowotworu mózgu) lub psychicznej, „infantylności, uwiądu starczego, perwersji lub pseudoperwersji” (to znaczy „różnorodnych zakłóceń osobowości”).
Stosowane są różne podziały pedofilii. Klasyfikacja wprowadzona przez A.N. Grotha, W.F. Hodsona i T. Gary’ego wyróżnia dwa typy pedofilii:
W innej klasyfikacji wyróżnia się:
Pedofilia a pojęcie orientacji seksualnej.
Pedofilia jako orientacja seksualna.
Pomimo że pedofilia bywa przez niektórych naukowców określana jako orientacja seksualna, nie uznaje się jej jako coś porównywalnego do orientacji takich jak heteroseksualizm, homoseksualizm czy innych. Pedofilia bywa częściej uznawana przez naukowców za schorzenie umysłowe niż za orientację seksualną. Referendum American Psychological Association (APA) przeprowadzone w latach 70 XX wieku uznało, że "Dokonany za obustronną zgodą stosunek dorosłych osób tej samej płci nie sugeruje elementu krzywdy dla jednego z uczestników, jednak w przypadku seksu dziecko-dorosły, bariera wiekowa sprawia, że nie może być w tym przypadku mowy o obustronnej zgodzie". Według badań Shafiqul Islam'a przeprowadzonych na rzecz United International University w Bangladeszcie "W przeciwieństwie do nieheteroseksualnych orientacji takich jak homoseksualizm czy biseksualizm, pedofilia nie jest orientacją seksualną; jest ona psychologicznym zaburzeniem, które można wyleczyć za pomocą terapii". Za to z artykułu Julianna Baker'a dla The Kwantlen Psychology Student Journal (KPSJ) wynika że "...Nawet jeżeli naukowa definicja orientacji seksualnej mogłaby zostać rozszerzona o pedofilię, przeciwnicy pedofilii mogliby uznać tę zmianę jako próbę normalizacji przestępstw wobec dzieci. Ważne jest, aby wyjaśnić że rozszerzenie orientacji seksualnej o orientację wiekową nie spowodowałoby wykluczenia pedofilii z klasyfikacji jako zaburzenie psychiczne w DSM-5. Osoby z pociągiem do dzieci powinny szukać leczenia, a nie akceptować swoją kondycję jako normę."
W jednej z edycji DSM-5, czyli klasyfikacji zaburzeń psychicznych Amerykańskiego Towarzystwa Psychiatrycznego, zaburzenie pedofilskie zostało nazwane "pedofilską orientacją seksualną". Spowodowało to możliwość stwierdzenia orientacji seksualnej zamiast zaburzenia umysłowego u osób, które nie miały poczucia winy, wstydu, czy lęku z powodu swoich impulsów pedofilskich. Wywołało to oburzenie, szczególnie w konserwatywnych mediach. Amerykańskie Towarzystwo Psychiatryczne pod wpływem publicznej krytyki uznało użycie terminu „orientacja seksualna” za błąd i skorygowało go, zastępując je określeniem „zainteresowanie seksualne”.
Pedofilia, nawet pomimo że przez niektórych może być uznawana za orientację seksualną, nie jest częścią ruchu LGBT. Społeczność LGBT jest przeciwna uznania ludzi identyfikujących się jako jako coś, wchodzącego w kategorię orientacji seksualnej spełniającej standardy tej społeczności. Według słów Nicka Morrowa „Ruch LGBTQ całkowicie odrzuca wszelkie sugestie, że nasza społeczność jest powiązana z niezgodnymi z przyzwoleniem zachowaniami interpersonalnymi, w tym przerażającymi działaniami pedofilów”. Jako powód takiego podejścia, społeczność LGBT często zaznacza że jest przeciwna temu aby pod pretekstem walki o równość dla innych orientacji postulowała o prawo do wykorzystywania ludzi nie będących na tyle rozwiniętymi intelektualnie aby móc podejmować poważne decyzje w sprawach doboru partnera czy poddawaniu się aktów seksualnych z ludźmi o wiele starszymi od nich samych.
Pedofilia a orientacje seksualne kierowane w stronę osób dorosłych.
Niektórzy ludzie obawiają się wystawiania swoich dzieci na kontakt z homoseksualistami w nienadzorowanych warunkach. Rozgłos wokół spraw rzymskokatolickich nadużyć seksualnych spotęgował te obawy. Wiele organizacji skupia się na tych problemach, szukając powiązań między homoseksualizmem a pedofilią. Według Raportu Johna Jaya, badania zleconego przez Konferencję Biskupów Katolickich Stanów Zjednoczonych pod patronatem uczelni i komisji rewizyjnej, której przewodniczy sędzia sądu apelacyjnego stanu Illinois Anne M. Burke, „81% zgłoszonych ofiar wykorzystywania seksualnego dzieci przez duchownych katolickich to chłopcy”. Komisja rewizyjna doszła do wniosku, że „kryzys charakteryzował zachowania homoseksualne” i w świetle tego „obecny kryzys nie może być rozwiązany bez rozważenia kwestii związanych z homoseksualizmem”. Według Margaret Smith, jednej z badaczek Johna Jaya, „nieuzasadnionym wnioskiem jest twierdzenie, że większość księży, którzy wykorzystywali dzieci płci męskiej to geje.” „Pomimo że większość nadużyć wystąpiła pomiędzy osobami tej samej płci, to chęć dopuszczania się aktów pedofilii wobec dzieci płci męskiej przez dorosłych mężczyzn, nie jest tym samym, co homoseksualizm”. Jeden z badaczy, Louis Schlesinger, argumentował, że głównym problemem była pedofilia lub efebofilia, a nie orientacja seksualna kierowana w stronę dorosłych, a do tego stwierdził, że niektórych mężczyzn będących w heteroseksualnym związku małżeńskim z dorosłymi kobietami, również mogą pociągać chłopcy w wieku dorastającym.
Badania przeprowadzone przez dr Carole Jenny, dr A.W. Richard Sipe i innych, nie znalazły dowodów na to, że homoseksualiści częściej molestują dzieci niż heteroseksualiści. Na podstawie odpowiedzi badanych tysięcy osób, u których potwierdzono, że w przeszłości dopuścili się aktu przemocy seksualnej wobec osoby nieletniej, jedno z badań wykazało, że 70% przestępców seksualnych, którzy zaatakowali chłopców, oceniło siebie jako głównie lub wyłącznie heteroseksualnych w stronę osób dorosłych, a tylko 8% jako wyłącznie homoseksualnych. Pletyzmograf prąciowy przeprowadzony na badanych pokazuje, że mężczyźni preferujący dorosłych mężczyzn (często nazywanych „androfilami” w tych badaniach) nie pociągają dorastający lub młodzi chłopcy bardziej niż mężczyzn preferujących dorosłe kobiety (nazywanych „gynefilami”). Za to przestępcy seksualni, których celem są chłopcy – zwłaszcza chłopcy przed okresem dojrzewania – mogą być heteroseksualni w stronę osób dorosłych. Dr Kurt Freund, analizując próbki przestępców seksualnych, doszedł do wniosku, że tylko rzadko przestępcy seksualni wobec dzieci płci męskiej preferują dorosłych mężczyzn. Badanie z udziałem 21 dorosłych przestępców seksualnych przeciwko chłopcom wykazało, że dwie trzecie z nich miało większe preferencje seksualne do dorosłych kobiet niż do dorosłych mężczyzn, co zmierzono pletyzmografem prąciowym, przy czym większa, „heteroseksualna” podgrupa atakowała młodszych chłopców niż grupa „homoseksualna”. Nowsze badanie, w którym poproszono samozidentyfikowanych pedofilów w społecznościach internetowych o ocenę ich pociągu seksualnego do mężczyzn i kobiet w wieku od 1 do 18 lat, wykazało, że ci mężczyźni wykazywali bardzo niski poziom pociągu do bardziej dojrzałych mężczyzn, a autorzy doszli do wniosku, że, „intensywny pociąg seksualny do dzieci płci męskiej różni się od intensywnego pociągu seksualnego do dorosłych mężczyzn i generalnie nie jest z nim zgodny”.
Osobowość pedofilów i problemy psychopatologiczne u nich występujące.
Wśród osób ze zdiagnozowaną pedofilią często występują inne zaburzenia psychiczne. U około 50–70% pedofilów stwierdzono współwystępowanie innych rodzajów parafilii. Były to: froteryzm, ekshibicjonizm, podglądactwo lub sadyzm. Wśród niekazirodczych pedofilów wybierając za cel chłopców u 81% zdiagnozowano także inne parafilie (od 2 do 10), w tym sadyzm. Spośród ciężkich zaburzeń psychicznych stwierdzano zaburzenia osobowości, zwłaszcza antyspołeczne zaburzenia osobowości oraz zaburzenia osobowości typu C.
Pedofilia a wykorzystywanie seksualne dzieci.
W prawie wszystkich krajach świata czynności seksualne osoby dorosłej z osobą poniżej określonego wieku są zabronione, a granica wieku w większości krajów ustalona jest pomiędzy 14. a 18. rokiem życia.
Polski kodeks karny w celu ochrony dzieci przed wykorzystaniem seksualnym przewiduje odpowiedzialność karną osób, które dopuszczają się czynności seksualnych z osobami poniżej 15 roku życia lub dopuszczają się innych form wykorzystywania seksualnego małoletnich. Kodeks karny wykonawczy zapewnia skazanym za przestępstwa popełnione w związku z zaburzeniem preferencji seksualnych odbywanie kary w systemie terapeutycznym. Zgodnie z art. 117 przestępców takich obejmuje się leczeniem i rehabilitacją za ich zgodą; w przypadku braku takiej zgody o leczeniu i rehabilitacji orzeka sąd penitencjarny. W celu zapewniania ochrony przed kolejnymi przypadkami wykorzystania seksualnego dzieci, wobec skazanych pedofilów sąd może orzec umieszczenie sprawcy w zakładzie zamkniętym albo skierowanie na leczenie ambulatoryjne po odbyciu kary. Orzeczenie takie skutkuje przeprowadzeniem terapii farmakologicznej lub psychoterapii. Sąd może zobowiązać skazanego do poddania się leczeniu lub do uczestnictwa w programach korekcyjno-edukacyjnych, również zawieszając wykonywanie kary. Sytuacja taka uprawnia sąd także do zobowiązania sprawcy do powstrzymania się od przebywania w określonych środowiskach lub miejscach oraz do powstrzymania się od kontaktowania się z pokrzywdzonym lub innymi osobami w określony sposób.
Zabronione i karalne są czyny będące wykorzystywaniem seksualnym małoletnich, niezależnie od tego, czy popełniająca je osoba spełnia diagnostyczne kryteria zaburzenia preferencji seksualnej w postaci pedofilii. Nie każdy sprawca takiego czynu zabronionego ma zdiagnozowaną pedofilię. Jako „czyn pedofilny” określane jest „każde zachowanie osobnika dorosłego wobec dziecka, które jest motywowane popędem seksualnym i służy podniecaniu się i zaspokajaniu potrzeby seksualnej” lub czyn zabroniony będący seksualnym wykorzystaniem dziecka, ale jedynie gdy sprawca dopuszcza się go pod wpływem zaburzeń preferencji seksualnych pod postacią pedofilii. Można więc mówić o seksualnym wykorzystywaniu dzieci w formie przestępstwa niepedofilskiego. Czynów pedofilnych (w sensie szerszym) dopuszczają się nie tylko osoby ze zdiagnozowaną pedofilią, ale znacznie częściej osoby, u których ta parafilia nie występuje (tzn. liczniejsi od sprawców pedofilnych są sprawcy niepedofilni choć większości czynów pedofilnych dokonują ci pierwsi).
Natomiast samo zaburzenie preferencji, o ile dana osoba nie popełniła czynów zabronionych, nie jest karalne. Nie każda osoba z tym zaburzeniem musi popełnić czyn zabroniony, będący wykorzystaniem seksualnym dziecka.
Czteroczynnikowy model wyjaśniający genezę wykorzystywania seksualnego dzieci.
Dość wszechstronnym sposobem wyjaśnienia skąd się bierze wykorzystywanie seksualne dzieci jest czteroczynnikowy model stworzony przez Finkelhora i Araji w 1986 roku. Stanowi on syntezę kilku wcześniej powstałych koncepcji na ten temat. Autorzy wymieniają cztery grupy czynników mogących odpowiadać za podejmowanie czynności seksualnych wobec dzieci.
Metody zapobiegania i leczenia.
Niektórzy z terapeutów przedstawiają pogląd, że pedofilia jest nieuleczalna, czyli leczenie nie prowadzi do zmniejszenia skłonności do wykorzystywania seksualnego dzieci lub daje jedynie kontrolę nad zachowaniami nie zmniejszając seksualnego zainteresowania dziećmi. Wbrew tym poglądom wyniki badań pozwalają stwierdzić, że pedofilia jest przewlekłym zaburzeniem psychicznym, jednak uleczalnym w zakresie ekspresji zachowań. Autorzy badań zwracają uwagę na brak dowodów na wrodzony charakter pedofilii, upoważniający do nazwania jej orientacją seksualną. Pedofilia jest więc preferencją seksualną, a w części przypadków leczeniu poddane są osoby jedynie o zainteresowaniach seksualnych wobec dzieci i preferencjach wyrażanych względem partnerów dorosłych. Terapia nakierowana na zmianę zainteresowań seksualnych pozwala osiągnąć ich normalizację. Jednocześnie celem terapii jest nauka umiejętności niezbędnych do tworzenia intymnych relacji z dorosłymi, poprawa poczucia własnej wartości oraz zmiana postawy. Odsetek recydywistów po terapii jest dużo niższy niż wśród nieleczonych sprawców wykorzystania seksualnego dzieci i to zarówno pedofilów, jak i nie-pedofilów.
Postawy społeczne wobec pedofilii.
Sprawcy czynów pedofilnych są silnie stygmatyzowani, tak przez ogół społeczeństwa, jak i subkulturę więzienną, co w tym drugim przypadku prowadzi do przemocy fizycznej i psychicznej o charakterze systematycznego prześladowania. Zarówno podczas wykonywania wyroku, jak i po wyjściu na wolność naruszane są wobec sprawców prawa człowieka, a nawet jest podawane w wątpliwość przysługiwanie im tych praw.
Z dniem 8 czerwca 2010 weszła w życie nowelizacja polskiego kodeksu karnego, zgodnie z którą karane jest publiczne propagowanie lub pochwalanie zachowań o charakterze pedofilskim.
W opinii na temat projektowanego przepisu, Jarosław Warylewski stwierdził: „Jeżeli zakresem kryminalizacji mają być objęte informacje o pozytywnych skutkach zachowań pedofilskich, to rozwiązanie takie należy uznać za sprzeczne z art. 10 ust. 1 Konwencji o ochronie praw człowieka i podstawowych wolności, w brzmieniu: «Każdy ma prawo do wolności wyrażania opinii. Prawo to obejmuje wolność posiadania poglądów oraz otrzymywania i przekazywania informacji i idei bez ingerencji władz publicznych i bez względu na granice państwowe»”.
I Prezes Sądu Najwyższego prof. Lech Gardocki na łamach „Rzeczypospolitej” napisał: „Mamy tu do czynienia z pośpieszną i przesadną reakcją na marginalne ilościowo wypowiedzi osób, które nie potępiają bezwarunkowo uprawiania seksu z dziećmi. Różnicują zdarzające się przypadki na szkodliwe i na takie, które nazywają pozytywną pedofilią. Może to nas irytować, ale to nie znaczy, że należy od razu unosić do ciosu karzący miecz Temidy. Może lepiej podjąć wysiłek polemiki z tymi wypowiedziami, odeprzeć je, może nawet ośmieszyć, ale bez użycia knebla. Przepis karny powinien być ostatecznością”.
Stosunek społeczeństwa do osoby pedofila jest silnie negatywny.

</doc>
<doc id="105525" url="https://pl.wikipedia.org/wiki?curid=105525" title="Działo harpunnicze">
Działo harpunnicze

Działo harpunnicze - opatentowane w 1864 roku przez norweskiego łowcę wielorybów Svenda Foyna, doprowadziło do rewolucji w przemyśle wielorybniczym, gdyż wcześniej nieosiągalne tradycyjnymi metodami gatunki wielkich i szybkich fiszbinowców (płetwal błękitny, finwal, sejwal), umykające ręcznym harpunom i łodziom napędzanym wiosłami, stały się łatwym celem. Wraz z pojawieniem się szybszych, stalowych statków napędzanych mechanicznie, działa harpunnicze zaczęto montować na ich dziobach. 
Działo harpunnicze ładowane jest ładunkiem wybuchowym, który po wyzwoleniu (eksplozji spowodowanej naciśnięciem specjalnego spustu) wytwarza ogromne ilości energii, która następnie wypycha stalowy harpun doczepiony do statku grubą liną, nie pozwalającą uciec trafionemu wielorybowi. W celu maksymalizacji efektywności procesu polowania, na końcu stalowego harpunu montuje się kolejny ładunek wybuchowy, który eksplodując w ciele zadaje wielorybowi obrażenia wewnętrzne, prowadząc do jego szybszej śmierci.

</doc>
<doc id="105543" url="https://pl.wikipedia.org/wiki?curid=105543" title="Svend Foyn">
Svend Foyn

Svend Foyn (ur. 9 lipca 1809 roku w Tønsberg, zm. 30 listopada 1894 w Nøtterøy) – norweski wielorybnik, łowca fok i wynalazca; opracował działo harpunnicze i innowacyjny system połowu wielorybów, które zrewolucjonizowały przemysł wielorybniczy.
Życiorys.
Svend Foyn urodził się 9 lipca 1809 roku w Tønsberg, jako syn szypra Laurentiusa Foyna (1772–1813) i jego żony Benthe Marie Ager (1781–1842). Ojciec zmarł gdy Svend miał 4 lata, a wychowaniem chłopca zajęła się matka. Na pierwsze połowy został wysłany w wieku 11 lat. W wieku 19 lat zdał egzamin z nawigacji w Kristiansand, a 5 lat później został szyprem. Transportował drewno drogą morską ze Szwecji i Norwegii do portów europejskich, a stamtąd przywoził rozmaite towary. Handel prowadził na własny rachunek, co pozwoliło mu zgromadzić niewielki kapitał. Lepszy biznes widział jednak w polowaniach na foki i w 1837 roku zakupił niewielki szkuner.
W 1839 roku poślubił Elisę Amalię Tvede (1815–95), lecz małżeństwo zostało rozwiązane i w 1844 roku Foyn udał się do Finnmarku, gdzie odszukał znajomego rodziny Pedera Mikkelsena, który zajmował się połowami w wodach Spitsbergenu. Razem z Mikkelsenem poławiał foki i morsy na północy. W 1845 roku zlecił w rodzinnym mieście budowę nowatorskiej łodzi przeznaczonej jedynie do połowu fok – była to pierwsza jednostka tego typu w Norwegii. Połów fok okazał się na tyle lukratywny, że pozwolił później Foynowi na zajęcie się wielorybnictwem. Pierwszego wieloryba – wala grenlandzkiego – odłowił w 1849 roku. W tym samym roku poślubił Magdalenę Margrethe Bull (1824–1905), córkę szypra i armatora Henrika Johana Bulla (1793–1826).
Wobec coraz większej konkurencji w poławianiu fok, malejących profitach i dużych kosztach załogi, Foyn zajął się wielorybnictwem. W latach 60. XIX w. wraz z chemikiem amatorem Hansem Mortenem Thranem Esmarkiem opracował nowe działo harpunnicze, przy czym rola innych pionierów w tym procesie (np. Erika Eriksena (1820–1888)) nie jest do końca jasna.
W 1863 roku Foyn zlecił stoczni w Oslo budowę innowacyjnego statku wielorybniczego własnej konstrukcji wyposażonego w silnik parowy, który nazwał "Spes et Fides" (pol. „Nadzieja i wiara”) i określał pieszczotliwie "Spissa". Jednostka miała również siedem dział harpunniczych. Była to pierwsza parowa łódź wielorybnicza na świecie i stała się standardowym statkiem wielorybników przez 60 lat.
Wyprawy wielorybnicze w pierwszych latach nie były udane – w wodach albo nie było wielorybów, albo harpuny okazywały się nieefektywne, a nawet część dział eksplodowała. By nie popaść w bankructwo, Foyn musiał ratować się połowem fok. Sukces w połowie wielorybów przyszedł w 1868 roku, kiedy Foyn złowił 30 sztuk.
Swój nowatorski system połowu wielorybów Foyn opatentował w 1873 roku. W praktyce oznaczało to monopol Foyna na nowoczesne wielorybnictwo w Norwegii przez 10 lat i pokonanie konkurencji niemieckiej. Dzięki wysokim cenom tranu Foyn szybko stał się multimilionerem. Wobec ogromnych profitów monopol zaczął być kwestionowany i Foyn zdecydował się na przyznawanie koncesji oraz na płacenie 10-procentowego podatek od zysków na rzecz towarzystwa misyjnego.
Przedsiębiorstwo Foyna zatrudniało licznych pracowników, dla których Foyn wzorem przemysłowców brytyjskich wznosił osiedla mieszkalne i zapewniał opiekę socjalną.
W latach 1894–95 sponsorował wyprawę na Antarktydę dowodzoną przez Henrika Johana Bulla.
Foyn zmarł bezdzietnie 29 listopada 1894 roku w Nøtterøy. Po śmierci wdowy w 1905 roku fortuna Foyna zasiliła fundację jego i jego żony "Svend Foyn og Hustrus Missionsfond".
Upamiętnienie.
Pomnik Foyna projektu A. Svora z 1915 roku stoi na placu jego imienia w rodzinnym Tønsbergu.
Część wschodniego wybrzeża Ziemi Grahama na Półwyspie Antarktycznym, pomiędzy Wybrzeżem Bowmana a Wybrzeżem Oskara II nazwano na cześć Foyna – Wybrzeżem Foyna.

</doc>
<doc id="105559" url="https://pl.wikipedia.org/wiki?curid=105559" title="Jacques Géron">
Jacques Géron

Jacques Géron (ur. 8 stycznia 1950 w Verviers, zm. 28 października 1993) – belgijski rysownik komiksowy.
Rozpoczął karierę autora komiksowego w 1970 roku, kiedy jako jeden z 1500 kandydatów komiksem "Sargan et Merva" wygrał IV nagrodę na konkursie wydawniczym w Lombardii.
Był artystą bardzo wszechstronnym i niezwykle produktywnym, o dużym zakresie tematów. Spod jego ręki wyszły obrazki do książek dla dzieci, ilustracje do podręczników, komiksy i ilustracje polityczne, science-fiction, erotyczne, historie bazujące na kanwie literatury oraz horrory.
Używał wielu pseudonimów, np. Marlon, Barney (w pracach dla prasy holenderskiej), Elvis Gray (w "Le Fouet! Madame!" z 1978 r.), Jack Henri Hopper ("Miami Beach" z 1987 r., "Hôtel Con-D’or" I/II, "Madame" I/III, "Les Nuits Chaudes de Rangoon" dla Bede Adult’ oraz "Section spéciales" I/II) i Salomon Grundig ("La Tsarine Noire" na kanwie opowiadania Leopolda von Sacher-Masocha o tym samym tytule, "Malena" I/II i "Viol d’un Couple" I/III z r. 1990). Pod tymi pseudonimami publikował głównie komiksy dla dorosłych o tematyce erotycznej.
Géron współpracował pod własnym nazwiskiem przez lata z wieloma „scriptwriterami” – ilustrując np. takie historie dla młodzieży jak "Le Fantome" (z Michelem Deligne), "Les Conquistadores de la Liberté", "1591… La nuit Rogge de Nice" i "Révolte en Médditeranée" (z G. Nelodem). W latach 80. pracował z A.P. Duchâteau i z Brice/M. Leblanc przy bardzo popularnej, wieloodcinkowej serii "Arsen Lupin", ale pisał też samodzielnie teksty (np. "Visa pour la Revolution"). Artysta współpracował z czasopismami "Spirou", "Pilote" i "Bédéadult" oraz współstworzył z Michelem Brice serię "Brigade Mondaine." Géron narysował też serię przygodową "Yalek" (z tekstami André-Paula Duchâteau) dla renomowanego wydawnictwa Hachette (www) oraz komiksy przygodowe "Debbie. J.O.K Departement Secret" i "Le Fantôme de Geronimos" (oba z Michelem Deligne).

</doc>
<doc id="105577" url="https://pl.wikipedia.org/wiki?curid=105577" title="Bobtail">
Bobtail



</doc>
<doc id="105590" url="https://pl.wikipedia.org/wiki?curid=105590" title="Gra w klasy (powieść)">
Gra w klasy (powieść)

Gra w klasy (hiszp. "Rayuela") – eksperymentalna powieść Julio Cortázara wydana w 1963 w Buenos Aires przez wydawnictwo Editorial Sudamericana; obejmuje 155 krótkich rozdziałów, podzielonych na trzy części: "Z tamtej strony", "Z tej strony", "Z różnych stron (rozdziały, bez których można się obejść)". W Polsce ukazała się w 1968 w przekładzie Zofii Chądzyńskiej nakładem Spółdzielni Wydawniczej „Czytelnik” i szybko stała się książką kultową.
Przedstawiony poniżej szkic ukazuje książkę czytaną "normalnie"; aby uzyskać więcej informacji na temat różnych sposobów czytania powieści, przejdź do sekcji "Z różnych stron".
Z tamtej strony.
"Z tamtej strony" to sugestywny obraz żyjących w Paryżu młodych intelektualistów (głównie emigrantów z Ameryki Południowej), spędzających niezliczone wieczory na spotkaniach w ciasnym mieszkaniu 4 na 3,5 metra. W dymie papierosowym i oparach alkoholu słuchają oni jazzu, starego bluesa i muzyki poważnej oraz toczą niekończące się metafizyczne dyskusje o Klee i Mondrianie, Awerroesie, Dizzym Gillespie i Bessie Smith, zawiłościach języka i chińskich torturach. Zgromadzeni przyjaciele tworzą spontanicznie dadaistyczne łańcuchy skojarzeń i upijają się do nieprzytomności tanią wódką.
Charakterystyczny dla tej części książki jest klimat artystycznej bohemy i walki z drobnomieszczaństwem; odkrywaniem piękna w codzienności i w strzępach cywilizacji. Z drugiej jednak strony bohaterowie książki tak naprawdę nie rozmawiają ze sobą, a raczej walczą na słowa. Są bezustannie zagubieni w nieprawdopodobnie złożonych rozważaniach intelektualnych, z których nic nie wynika, a nawet najbardziej tragiczne fakty oglądają przez pryzmat niezliczonych skojarzeń literackich i filozoficznych. W końcu jeden z głównych bohaterów, Horacio Oliveira, na pół ucieka, a na pół zostaje wyrzucony z grona towarzyszy i wraca do Ameryki Południowej.
Z tej strony.
Po drugiej stronie Oceanu Atlantyckiego jest dużo spokojniej i proza Cortázara traci charakterystyczną dla pierwszej części pośpieszność i urywkowość. Akcja toczy się w Buenos Aires, wciąż w atmosferze wyrafinowanych intelektualnych potyczek, które zwykle kryją za sobą walkę w świecie rzeczywistym. Oliveira np. gra ze swoimi przyjaciółmi w liczne zabawy językowe, polegające na wyławianiu dziwnych słów czy budowaniu wyrafinowanych i piętrowo złożonych zdań; często jednak tego typu rozgrywki prowadzą do spięć między graczami.
Cortázar wciąga nas w świat, w którym niezwykle subtelne rozróżnienia filozoficzne wpływają bezpośrednio na zachowania bohaterów, ludzie kłócą się ze sobą z powodów nie do końca zrozumiałych, a sąsiadujący ze sobą Oliveira i Traveler bezustannie walczą ze sobą mimo pozornej przyjaźni. Zakończenie nie jest jednoznaczne, i wciąż pozostawia czytelnika w atmosferze bardzo trudnych przyjaźni, jakie łączą południowoamerykańskich intelektualistów.
Z różnych stron.
Ta część to zbiór luźnych, niezwiązanych ze sobą notatek, które w pewnym sensie uzupełniają kolejne rozdziały książki. Powieść można bowiem czytać na dwa podstawowe sposoby. Pierwszy z nich to rozpoczęcie na rozdziale 1 i zakończenie na 56, czytając kolejno. Powyższe streszczenie przedstawia świat "Gry w klasy" z takiej właśnie perspektywy. Można jednak podejść do lektury w inny sposób.
Na końcu każdego rozdziału umieszczony jest numer rozdziału, zwykle inny od kolejnego, do którego można przejść w przypadku alternatywnej lektury powieści. W tej sytuacji po rozdziale 42 korzystamy z sugestii "(75)" i sięgamy po siedemdziesiąty piąty rozdział (znajdujący się w części "Z różnych stron"), po czym wracamy do "normalnego" toku powieści, czyli nr 43. Powstaje więc "druga wersja książki", w której kolejność rozdziałów przedstawia się następująco:
73 - 1 - 2 - 116 - 3 - 84 - 4 - 71 - 5 - 81 - 74 - 6 - 7 - 8 - 93 - 68 - 9 - 104 - 10 - 65 - 11 - 136 - 12 - 106 - 13 - 115 - 14 - 114 - 117 - 15 - 120 - 16 - 137 - 17 - 97 - 18 - 153 - 19 - 90 - 20 - 126 - 21 - 79 - 22 - 62 - 23 - 124 - 128 - 24 - 134 - 25 - 141 - 60 - 26 - 109 - 27 - 28 - 130 - 151 - 152 - 143 - 100 - 76 - 101 - 144 - 92 - 103 - 108 - 64 - 155 - 123 - 145 - 122 - 112 - 154 - 85 - 150 - 95 - 146 - 29 - 107 - 113 - 30 - 57 - 70 - 147 - 31 - 32 - 132 - 61 - 33 - 67 - 83 - 142 - 34 - 87 - 105 - 96 - 94 - 91 - 82 - 99 - 35 - 121 - 36 - 37 - 98 - 38 - 39 - 86 - 78 - 40 - 59 - 41 - 148 - 42 - 75 - 43 - 125 - 44 - 102 - 45 - 80 - 46 - 47 - 110 - 48 - 111 - 49 - 118 - 50 - 119 - 51 - 69 - 52 - 89 - 53 - 66 - 149 - 54 - 129 - 139 - 133 - 140 - 138 - 127 - 55 - 56 - 135 - 63 - 88 - 72 - 77 - 131 - 58 - 131
Rozdziały "podstawowe" są więc uzupełnione o krótkie fragmenty dialogu, wycinki z gazet, cytaty z filozofów czy refleksje na temat bohaterów powieści. Lektura książki wzbogacona o te "uwagi na marginesie" jest dużo bogatsza i zmienia odbiór powieści. Ponieważ tematyka tych dodatkowych fragmentów jest nierzadko bardzo odległa od toku opowieści, wymaga to od czytelnika dużej samodzielności i pozostawia sporą przestrzeń do samodzielnej interpretacji. Nie da się jednoznacznie powiedzieć, co wynika z tego innego sposobu czytania powieści. A ów drugi sposób czytania "Gry w klasy" nie jest ostateczny – autor otwiera nam drzwi do własnych poszukiwań, dzięki czemu jest to "książka otwarta". Każdy czytelnik znajdzie w niej swoją własną powieść.

</doc>
<doc id="105595" url="https://pl.wikipedia.org/wiki?curid=105595" title="Harpunnik">
Harpunnik



</doc>
<doc id="105597" url="https://pl.wikipedia.org/wiki?curid=105597" title="Strzepcz">
Strzepcz

Strzepcz (dodatkowa nazwa w j. kaszub. Strzépcz) – wieś kaszubska w Polsce, położona w województwie pomorskim, w powiecie wejherowskim, w gminie Linia.
Wieś leży na Pojezierzu Kaszubskim, na północnym skraju kompleksu Lasów Mirachowskich i nad jeziorem Strzepcz w zasięgu „Obszaru Chronionego Krajobrazu Dolina Łeby”.
Strzepcz jest siedzibą sołectwa Strzepcz, w którego skład wchodzą również Dargolewo, Głodnica i Zielony Dwór. W Strzepczu znajduje się parafia św. Marii Magdaleny należąca do dekanatu Sierakowice w diecezji pelplińskiej.
Hieronim Derdowski wspomniał o Strzepczu w swoim poemacie "O Panu Czorlińścim co do Pucka po sece jachoł".
Wieś królewska w starostwie mirachowskim w województwie pomorskim w II połowie XVI wieku.
Do 1954 roku miejscowość była siedzibą gminy Strzepcz. W latach 1975–1998 miejscowość administracyjnie należała do województwa gdańskiego.
16 czerwca 2013 Strzepcz wraz z tutejszą parafią obchodził 700-lecie istnienia.
W miejscowości znajduje się jedna z 13 figur szlaku turystycznego „Poczuj kaszubskiego ducha” – wykonana przez Jana Redźkę na podstawie opracowania „Bogowie i duchy naszych przodków. Przyczynek do kaszubskiej mitologii” Aleksandra Labudy rzeźba przedstawiająca wąsatego kaszubskiego demona zwanego Grzenia, opiekuna sennych marzeń.
Historia.
W okolicy wsi, w rejonie Góry Szubieniczej (Galgenberg) odnaleziono liczne popielnice grobowe.
Od 1594 r. odbywały się tutaj sejmiki powiatu mirachowskiego. Do 1864 r. kościół w Sianowie był filią Strzepcza.
Podczas zaboru pruskiego wieś nosiła nazwę niemiecką "Strepsch". Podczas okupacji niemieckiej nazwa "Strepsch" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Streep".
W czasach okupacji niemieckiej miała tu miejsce akcja pacyfikacyjna gestapo mająca na celu zatrzymanie ludności udzielającej pomocy partyzantom "Gryfa Pomorskiego". Na miejscowym cmentarzu znajdują się groby 80 zamordowanych więźniów niemieckiego obozu koncentracyjnego Stutthof.

</doc>
<doc id="105615" url="https://pl.wikipedia.org/wiki?curid=105615" title="Krwawa niedziela (Bydgoszcz)">
Krwawa niedziela (Bydgoszcz)

Krwawa niedziela w propagandzie III Rzeszy na polecenie Josepha Goebbelsa określana jako "Bromberger Blutsonntag" (z niem. "Bydgoska krwawa niedziela") – wydarzenia, które rozegrały się w Bydgoszczy w dniach 3–4 września 1939 roku, po agresji III Rzeszy na Polskę (kampania wrześniowa), podczas których śmierć ponieśli obywatele polscy – Niemcy i Polacy – mieszkańcy Bydgoszczy i Pomorza Nadwiślańskiego, a następnie eksterminacyjna akcja Wehrmachtu, oddziałów Selbstschutzu, Einsatzkommandos i sądów doraźnych III Rzeszy, na polskich mieszkańcach miasta i Pomorza Nadwiślańskiego i żołnierzach Wojska Polskiego.
Stłumienie dywersji przez Wojsko Polskie i miejscową Straż Obywatelską w dniach 3 i 4 września 1939 r. zostało wykorzystane przez propagandę państwową III Rzeszy na polecenie Josepha Goebbelsa – ministra Oświecenia Publicznego i Propagandy III Rzeszy, jako dowód na polskie okrucieństwa wobec mniejszości niemieckiej w Polsce oraz pretekst do masowych egzekucji (dokonywanych przez Wehrmacht – publicznie na rynku w Bydgoszczy, Selbstschutz i Einsatzkommandos – w tzw. „Dolinie Śmierci”) i uwięzienia w obozach koncentracyjnych III Rzeszy tysięcy polskich mieszkańców Bydgoszczy i Pomorza Nadwiślańskiego, które znalazły się pod okupacją III Rzeszy.
V Kolumna w Bydgoszczy.
3 września około godz. 10:00 na ul. Gdańskiej w rejonie ul. Kamiennej ostrzelano z kilkunastu miejsc jednocześnie część polskich oddziałów 22 Pułku 9 Dywizji Piechoty Armii „Pomorze” (oraz 15. i 27. Dywizji Piechoty), które w porządku wycofywały się przez miasto w celu zajęcia pozycji obronnych nad rzeką Brdą. Uchodźcy znajdujący się na ulicach słysząc odgłosy broni maszynowej ostrzeliwującej wojsko, wpadli w panikę sądząc, że Wehrmacht już wkroczył do miasta.
Na miejsce strzelaniny natychmiast udał się komendant miasta mjr Wojciech Albrycht, który zauważył, że strzały padają z gmachów na skrzyżowaniu ul. Gdańskiej i Jagiellońskiej, oraz że zabitych zostało pięciu cywilów. Zameldował o wydarzeniach gen. Zdzisławowi Przyjałkowskiemu, który przydzielił mu do pomocy dwie kompanie 62. Pułku Piechoty. Do akcji oczyszczającej miasto z dywersantów przystąpił też mjr Jan Sławiński z rezerwami 82. Batalionu Wartowniczego oraz ochotnicy (także harcerze). Całością działań dowodził gen. Przyjałkowski oraz mjr Wojciech Albrycht. Do akcji przeciwko dywersantom spontanicznie przyłączali się także mieszkańcy miasta.
Strzelanina ogarnęła ulice Bydgoszczy w wąskim pasie wzdłuż linii z północy na południe, a w jej czasie zdarzało się, że polscy żołnierze omyłkowo celowali do swoich. W poszukiwaniu dywersantów aresztowano osoby narodowości niemieckiej, na których ciążył choćby cień podejrzenia, a gdy znaleziono przy nich broń, zgodnie z prawem stanu wojennego rozstrzeliwano je na miejscu. Dochodziło także do mordowania niewinnych Niemców, co w warunkach trwającego boju było praktycznie nie do uniknięcia, zwłaszcza że oficerowie w punktach dowodzenia stracili częściowo kontrolę nad działającymi pojedynczo grupami bojowymi.
Około godziny 16:00 strzały ucichły, sytuacja wyglądała na opanowaną, wojska polskie mogły dalej swobodnie wycofywać się przez Bydgoszcz. Zebrano około 600 podejrzanych Niemców w koszarach 62. Pułku Piechoty. Spośród zabitych dywersantów tylko część zidentyfikowano jako mieszkańców Bydgoszczy. Meldunki policyjne donosiły o odebraniu od dywersantów kilku karabinów maszynowych, jakich używano w wojsku niemieckim.
Do wieczora stwierdzono, że zginęło w wyniku niemieckiej dywersji 30-45 polskich żołnierzy oraz około 90-110 Niemców. Zwolniono też Niemców przetrzymywanych w koszarach, ponieważ wojsko i policja otrzymało rozkaz nocnej ewakuacji. Do ochrony miasta pozostawiono jedynie słabo uzbrojoną Straż Obywatelską złożoną z rezerwistów i weteranów. Faktycznie miasto pozostało bez władzy. Po wojnie wiceprokurator ówczesnej Głównej Komisji Badania Zbrodni Niemieckich w Polsce Kazimierz Garszyński potwierdził, że Niemcy 3 września strzelali do wycofujących się polskich żołnierzy z 46 miejsc.
W nocy z 3 na 4 września niemieccy dywersanci ostrzelali kompanię 61 pp Wojska Polskiego podczas przekraczania Kanału Bydgoskiego, a rankiem zostały ostrzelane oddziały baterii 15. Dywizji Piechoty, które zaatakowano z ukrycia na Czyżkówku na ul. Grunwaldzkiej, Nakielskiej i Kujawskiej. W związku z tym, przy pomocy Straży Obywatelskiej i cywili, oddziały te przystąpiły do walki z niemieckimi dywersantami. Doszło do licznych starć w dzielnicy Szwederowo. W odróżnieniu od dnia poprzedniego, podejrzanych rozstrzeliwano na miejscu. W trakcie walk zniszczony został kościół protestancki przy ul. Leszczyńskiego.
5 września, przed południem, do opuszczonego miasta wkroczyli niemieccy żołnierze 123. Pułku Piechoty należącego do 50. Dywizji Piechoty. Straż Obywatelska walczyła z wkraczającymi oddziałami niemieckimi również po wycofaniu się regularnych jednostek Wojska Polskiego.
Według Leszka Moczulskiego, który podjął bezpośrednią polemikę z tekstem prof. Włodzimierza Jastrzębskiego, dywersja w Bydgoszczy, dokonana rankiem 3 września 1939 r., miała stanowić argument dla dyplomacji III Rzeszy wobec Wielkiej Brytanii o konieczności ograniczenia agresji Niemiec na Polskę do ram lokalnych i niewypowiedzenia przez Wielką Brytanię wojny Niemcom w wykonaniu brytyjsko-polskiego układu sojuszniczego 
Przełomowym – zdaniem Chincińskiego – opracowaniem udowadniającym pogląd o niemieckiej dywersji w Bydgoszczy jest książka Güntera Schuberta "„Bydgoska krwawa niedziela. Śmierć legendy”", którą wydano w 1989, a po 14 latach przełożono na język polski. Autor, historyk i dziennikarz, wbrew dotychczasowemu i obowiązującemu stanowisku niemieckiej historiografii dowodzi, że 3 września 1939 w Bydgoszczy doszło do „powstania”, przygotowanego przez oddziały dywersantów z III Rzeszy. Akcja była pomyślana i przeprowadzona jako samodzielny czyn Sicherheitsdienst. Schubert ustalił m.in. istnienie tajnego oddziału "Rotter Kühl" powołanego do "„specjalnych zadań Reichsführera SS”" i wysunął przypuszczenie, że to ów oddział przeprowadził operację w Bydgoszczy. Do dywersantów przerzuconych z Niemiec przez Gdańsk mieli dołączyć niektórzy mieszkańcy Bydgoszczy i utworzyć wraz z nimi kilkuosobowe grupy, które rozlokowano w różnych punktach miasta. Jednocześnie Schubert uważa, że w trakcie dwudniowych walk z dywersantami mogło dojść do przypadków mordowania niewinnych Niemców.
Teza o braku niemieckiej dywersji.
Historiografia niemiecka po roku 1945 poświęcała bydgoskiej „krwawej niedzieli” niewiele miejsca. Przeważnie zajmowali się tym zagadnieniem historycy związani z ziomkostwami wysiedlonych z Pomorza Niemców. Niemniej jednak, poza Günterem Schubertem, właściwie wszyscy pozostali historycy niemieccy (choćby Peter Aurich i Dieter Schenk) są przekonani o braku niemieckiej dywersji. Polskim historykiem, który wbrew dotychczasowemu i obowiązującemu stanowisku polskiej historiografii dowodzi nieobecności niemieckich dywersantów w Bydgoszczy jest profesor Włodzimierz Jastrzębski, przez lata zwolennik poglądu o wystąpieniu dywersji, który zanegował swoje dotychczasowe ustalenia w 2004 roku, podczas konferencji zorganizowanej w Bydgoszczy z inicjatywy i przy współpracy niemieckiej "Ostsee Akademie". Jastrzębski jest przekonany, że dywersja niemiecka nigdy nie miała miejsca, a jest to jedynie uzasadnienie dla rzezi urządzonej przez polskich obywateli. Nigdy nie znaleziono żadnego bezpośredniego dowodu dywersji – wzmianki w niemieckich dokumentach Abwehry organizującej akcje dywersyjne w Polsce (archiwa Abwehry zawierają dane o innych akcjach dywersyjnych) ani nie znaleziono przy niemieckich cywilach broni – a jedynie dowody pośrednie, jak raporty wojska „walczącego z dywersantem” czy wspomnienia, spisywane często wiele lat po wydarzeniach z 1939 roku. O braku akcji dywersyjnej świadczyć mają straty ludnościowe – około 350 niemieckich cywilów i 20 polskich żołnierzy (w tym być może ofiary nalotu i ranni przywiezieni z frontu) – „w wyniku walk” zniszczono również jeden protestancki kościół. Negowany jest propagandowy sens dywersji i podkreślane jest, że do miasta lada chwila miały wkroczyć regularne oddziały niemieckie, a Bydgoszcz nie odgrywała żadnej roli w czasie kampanii wrześniowej (wojsko polskie wycofało się z miasta).
Niemieckie i polskie ofiary akcji dywersyjnej w dniach 3–4 września 1939.
Po rozpoczęciu okupacji niemieckiej w Bydgoszczy działała od 15 września do końca grudnia 1939 r. niemiecka Specjalna Komisja Policyjno-Kryminalna ds. Wyjaśnienia Polskich Zbrodni, która stwierdziła, że większość ofiar zginęła od broni używanej przez polskie wojsko.
Na podstawie zachowanych dokumentów (akt USC w Bydgoszczy, ksiąg parafialnych, akt miasta, nekrologów zamieszczanych w prasie i ksiąg zgonów) historyk IPN Paweł Kosiński ustalił, że 3 i 4 września w mieście zginęło 365 osób. Spośród nich 33 nie zostały zidentyfikowane, 263 były zameldowane w Bydgoszczy, a pozostałe poza miastem. Wśród nich 254 było ewangelikami, a 86 katolikami. Biorąc pod uwagę panujące przed wojną stosunki wyznaniowe, można założyć, że większość zabitych ewangelików była Niemcami, a katolików – Polakami. Wśród ofiar byli też polscy żołnierze w liczbie 20, którzy zginęli 3 i 4 września. Nie wiadomo jednak, czy wszyscy zginęli w wyniku ostrzału na ulicach, czy też niektórzy zmarli w szpitalu z ran odniesionych na froncie. Ponadto polscy żołnierze ranni w walkach zostali ewakuowani wraz z opuszczającymi miasto jednostkami Wojska Polskiego.
Represje niemieckie wobec cywilnej ludności Bydgoszczy po rozpoczęciu okupacji miasta.
Po zajęciu Bydgoszczy żołnierze Wehrmachtu zgromadzili na rynku miasta cywilnych zakładników; 3/4 z nich oskarżono o udział w krwawej niedzieli. W ciągu pierwszego tygodnia okupacji, plutony egzekucyjne Wehrmachtu i "Einsatzgruppen" rozstrzelały w Bydgoszczy (m.in. w publicznych egzekucjach na Starym Rynku) około 600-800 Polaków. W ciągu kilku następnych miesięcy członkowie miejscowego "Selbstschutzu" oraz specjalnego oddziału "Einsatzkommando 16" działającego w ramach operacji Tannenberg zamordowali w „Dolinie Śmierci” w podbydgoskim Fordonie od 1200 do 3000 mieszkańców Bydgoszczy pochodzenia polskiego i żydowskiego. Zamordowany został m.in. przedwojenny prezydent miasta Bydgoszczy Leon Barciszewski, który powrócił do miasta, wobec publicznych oskarżeń propagandy niemieckiej o nadużycia finansowe w zarządzaniu Bydgoszczą, którym to zarzutom chciał się osobiście przeciwstawić. W ciągu pierwszych czterech miesięcy okupacji Niemcy zamordowali około 5 tys. mieszkańców Bydgoszczy i powiatu bydgoskiego, z czego prawdopodobnie od 1,5 tys. do 2000 ofiar pochodziło z samej Bydgoszczy. Obecnie całkowite straty wśród mieszkańców miasta w czasie całej II wojny światowej historycy szacują na około 10 000 ofiar.
Celem maksymalnego wykorzystania propagandowych korzyści, które dostarczała narracja na temat bydgoskiej „krwawej niedzieli” Niemcy postanowili oficjalnie osądzić część spośród „sprawców” rzekomego pogromu niemieckiej ludności cywilnej. Zadanie to zostało powierzone Sądowi Specjalnemu w Bydgoszczy (niem. "Sondergericht Bromberg"). Sąd rozpoczął swoją działalność 9 września 1939 i już dwa dni później wydał trzy wyroki śmierci. Do końca wojny w sprawach dotyczących rzekomych prześladowań volksdeutschów we wrześniu 1939 przed bydgoskim sądem specjalnym stanęło 545 oskarżonych. 243 osoby (w tym jedna narodowości niemieckiej) zostały skazane na karę śmierci. 10 oskarżonych zostało skazanych na karę dożywotniego pozbawienia wolności, 89 na karę ciężkiego więzienia, a 83 na karę zwykłego więzienia. 84 oskarżonych uniewinniono, a w przypadku 36 osób sprawę „załatwiono w inny sposób”. Rozprawy prowadzone przed "Sondergericht Bromberg" były parodią uczciwego procesu, a w ich trakcie łamano nawet przepisy nazistowskiej procedury sądowej. Większość wydanych przez ten sąd wyroków śmierci można zakwalifikować jako mord sądowy.
Ponadto w Boryszewie k. Sochaczewa Niemcy zamordowali w dniu 22 września 1939 pięćdziesięciu wziętych do niewoli żołnierzy bydgoskiego batalionu Obrony Narodowej. Jeńców zamordowano w odwecie za rzekomy udział w wydarzeniach 3–4 września, mimo iż w tych dniach batalion nawet nie przebywał w mieście.
"Bromberger Blutsonntag" w propagandzie nazistowskiej.
Propaganda niemiecka określiła wydarzenia z 3–5 września mianem "Bromberger Blutsonntag" – pol. "„bydgoskiej krwawej niedzieli”". Minister propagandy III Rzeszy Joseph Goebbels zadbał, aby wydarzenia w Bydgoszczy zostały przedstawione w sposób poruszający i stanowiły propagandowe uzasadnienie dla nazistowskiej polityki eksterminacyjnej prowadzonej na ziemiach polskich (zwłaszcza na Pomorzu), jak również, aby przedstawiano „krwawą niedzielę” jako „dowód” potwierdzający tezy nazistowskiej propagandy o masowych prześladowaniach volksdeutschów w Polsce, co stanowiło wcześniej dla III Rzeszy jeden z oficjalnych pretekstów do napaści na Polskę we wrześniu 1939 r.
Z instrukcji dla prasy Urzędu Propagandy Rzeszy:
Już w listopadzie 1939 r. ukazał się pierwszy zbiór dokumentów dotyczący mordów popełnianych na członkach mniejszości niemieckiej w Polsce, w którym mówiono o 5437 zamordowanych Niemcach. Kilka miesięcy później w kolejnym wydaniu owego zbioru liczba ta uległa zwiększeniu do 58 000 (poprzez dopisanie zera na polecenie ministra propagandy Rzeszy).
Jednym z kluczowych dowodów na „polskie bestialstwa” w Bydgoszczy miał być tzw. „Album chwały Selbstschutzu” (znany również jako album Alvenslebena), zawierający m.in. wstrząsające zdjęcia, rzekomo przedstawiające ciała pomordowanych volksdeutschów. Niektóre fotografie zwłok, ze względu na zauważalny stan rozkładu, wskazują jednak, że zwłoki te znacznie dłużej musiały spoczywać w ziemi aniżeli przez krótki czas między zakopaniem ich przez „polskich sprawców” a odkryciem przez Niemców, co miało nastąpić zaraz po zajęciu Bydgoszczy przez Wehrmacht. Wskazuje to, iż album ten powstał dla propagandowego uzasadnienia zbrodni na Polakach mordowanych w ramach wcześniej przygotowanej akcji likwidacji polskiej inteligencji.

</doc>
<doc id="105616" url="https://pl.wikipedia.org/wiki?curid=105616" title="Defense Advanced Research Projects Agency">
Defense Advanced Research Projects Agency

Defense Advanced Research Projects Agency – DARPA ("Agencja Zaawansowanych Projektów Badawczych Departamentu Obrony"). W latach 1958-1972 i 1993-1996 pod nazwą – Advanced Research Projects Agency – ARPA ("Agencja Zaawansowanych Projektów Badawczych") – amerykańska agencja rządowa zajmująca się rozwojem technologii wojskowej działająca w strukturach Departamentu Obrony USA.
Na zlecenie Departamentu Obrony w 1967 rozpoczęła projekt budowy zdecentralizowanej sieci komputerowej, którą nazwano później ARPANET i która zapoczątkowała rozwój Internetu. Na początku lat 70. agencja DARPA współfinansowała opracowanie zestawu protokołów TCP/IP. DARPA nigdy nie prowadziła badań samodzielnie, zajmowała się finansowaniem wyższych uczelni, instytucji komercyjnych i innych organizacji ("non-profit").
W 1981 DARPA założyła grupę ekspertów – "ICCB" (Internet Configuration Control Board). Zadaniem grupy było zarządzanie przebiegiem prac badawczych prowadzonych w związku z siecią Internet. W 1984 agencja przekształciła "ICCB" w "IAB" (Internet Activities Board), która z kolei została podzielona na grupy robocze, zajmujące się takimi zagadnieniami jak zastosowanie, współdziałania, bezpieczeństwo i testowanie. Na koniec "IAB" została przekształcona w "IETF" (Internet Engineering Task Force) oraz w "IRTF" (Internet Research Task Force). Grupy te były odpowiedzialne za rozwój konstrukcji sieci Internet i badania nad rozwojami w tej dziedzinie.
Agencja rozwija w ramach Future Combat Systems wiele projektów min: egzoszkielet wspomagany, UAV różnej wielkości, i lądowe pojazdy autonomiczne UGCV.
W 2004 roku DARPA zaczęła sponsorować DARPA Grand Challenge, wyścigi zautomatyzowanych samochodów bez kierowców też w ramach FCS.
W maju 2004 r. agencja przejęła aktywa korporacji Frontiers System Inc, produkującej bezzałogowe śmigłowce A160 Hummingbird.
DARPA prowadzi badania, rozwija technicznie i koorydynuje pod względem naukowym program globalnej obrony antybalistycznej USA.
Defense Advanced Research Projects Agency rozwija projekt budowy wielkiego działa elektromagnetycznego. Wyrzutnia ta ma wystrzeliwać wojskowe satelity na orbitę, oraz niszczyć wystrzeliwanymi elektromagnetycznie pociskami naddźwiękowe wrogie pociski.
Agencja Zaawansowanych Projektów Badawczych Departamentu Obrony USA rozwija wojskowy-naukowy program pogodowy HAARP.
Agencja zainwestowała w badania nad aparatem wykonującym zdjęcia w wysokiej rozdzielczości.

</doc>
<doc id="105630" url="https://pl.wikipedia.org/wiki?curid=105630" title="Kres">
Kres

Osoby o tym nazwisku:
Zobacz też:

</doc>
<doc id="105688" url="https://pl.wikipedia.org/wiki?curid=105688" title="Buk (powiat policki)">
Buk (powiat policki)

Buk (do 1945 niem. "Böck") – nadgraniczna wieś położona w województwie zachodniopomorskim, w powiecie polickim, w gminie Dobra (Szczecińska). Leży ok. 3 km na północny zachód od siedziby gminy – Dobrej.
Według danych urzędu gminy z 30 czerwca 2008 wieś miała 276 mieszkańców.
Sołectwo Buk obejmuje jedynie wieś Buk.
Historia.
 Wieś przeszła pod administrację polską 4 października 1945 r. Po 1945 istniała tu Rolnicza Spółdzielnia Produkcyjna, a następnie do roku 1992 gospodarstwo rolne należące do Przedsiębiorstwa Rolno-Przemysłowego w Szczecinie.
Demografia.
Ogólna liczba mieszkańców:
Geografia i turystyka.
Wieś to typowa osada wielodrożnicowa.
Nazwa wsi pochodzi od lasu bukowego.
W pobliżu wsi zlokalizowano piesze i rowerowe przejście graniczne małego ruchu granicznego do Niemiec Buk-Blankensee, które przestało być przejściem na mocy Układu z Schengen. Przez wieś i w pobliżu przejścia przebiega czarny szlak pieszy z Dobrej do rezerwatu przyrody Świdwie oraz Szlak „Puszcza Wkrzańska”.
Przy kościele znajduje się pomnik nagrobny. Zgodnie z opowieściami miejscowej ludności spoczywają pod nim szczątki oficera (lejtnanta) armii radzieckiej o nazwisku Sawczenko.
Za wsią, na niewielkim leśnym pagórku znajduje się zdewastowany cmentarz poniemiecki.

</doc>
<doc id="105691" url="https://pl.wikipedia.org/wiki?curid=105691" title="Materiał palny">
Materiał palny

Materiał palny jest to materiał, który w warunkach normalnych ma zdolność do samorzutnego utleniania lub też w środowisku pożarowym ulega gwałtownemu rozkładowi na palne produkty spalania z wydzieleniem dużych ilości ciepła.
Zobacz też: paliwo

</doc>
<doc id="105718" url="https://pl.wikipedia.org/wiki?curid=105718" title="Metylobenzen">
Metylobenzen



</doc>
<doc id="105719" url="https://pl.wikipedia.org/wiki?curid=105719" title="Dobra (powiat policki)">
Dobra (powiat policki)

Dobra (potocznie "Dobra Szczecińska", do 1945 niem. "Daber") – wieś położona w województwie zachodniopomorskim, w powiecie polickim, siedziba władz gminy Dobra (Szczecińska). Leży na południowym skraju Puszczy Wkrzańskiej (Równina Wkrzańska) nad Małą Gunicą, ok. 7 km na zachód od Szczecina i 5 km od przejścia granicznego w Lubieszynie.
Według danych urzędu gminy w czerwcu 2008 wieś miała 1957 mieszkańców.
We wsi znajdują się: szkoła podstawowa, urząd gminy, zabytkowy kościół, stacja benzynowa 24h oraz kilka sklepów spożywczych.
Historia.
 Wieś przeszła pod administrację polską 4 października 1945 r., po wytyczeniu zachodniej granicy Polski. Od 1945 do 1992 roku istniał tu PGR, pod koniec działalności jako "Kombinat Państwowych Gospodarstw Rolnych Dobra Szczecińska".
W 1947 roku zastąpiono urzędowo niemiecką nazwę wsi "Daber", polską nazwą – "Dobra". Wcześniej przejściowo używano nazwy "Dobra Lutycka".
W 1990 r. mienie Kombinatu PGR w Dobrej nie podległo komunalizacji, a zarząd nad nim przyjął wojewoda.
Demografia.
Ogólna liczba mieszkańców
Turystyka.
Przez wieś prowadzą Szlak „Puszcza Wkrzańska” i Szlak Parków i Pomników Przyrody.
Wspólnota lokalna.
Sołectwo Dobra o powierzchni 2085,50 ha, obejmuje jedynie wieś Dobra.
Zebranie wiejskie wybiera sołtysa oraz wspomagającą go radę sołecką. Rada składa się z od 3 do 7 osób, gdzie liczbę członków także ustala zebranie wiejskie.
Mieszkańcy Sołectwa Dobra wybierają 2 z 15 radnych do Rady Gminy Dobra (Szczecińska).

</doc>
<doc id="105720" url="https://pl.wikipedia.org/wiki?curid=105720" title="Dobra Szczecińska">
Dobra Szczecińska



</doc>
<doc id="105721" url="https://pl.wikipedia.org/wiki?curid=105721" title="Sośnicowate">
Sośnicowate

Sośnicowate ("Sciadopityaceae" Luerss.) – rodzina z rzędu cyprysowców obejmująca we florze współczesnej jeden monotypowy rodzaj – sośnicę ("Sciadopitys" Siebold &amp; Zucc.) z gatunkiem endemicznym dla Japonii – sośnicą japońską. We florze kopalnej znane są rośliny wyodrębniane jako rodzaj "Sciadopitophyllum" (kreda późna i paleocen), "Sciadopityostrobus" (kreda późna) oraz "Oswaldheeria". Według niektórych badaczy z żywicy drzew należących do tej rodziny powstać miały bursztyny bałtyckie. Jedyny przedstawiciel współczesny, ze względu na brak bliskich żyjących krewnych jest przykładem żywej skamieniałości.
Zaliczane tu rośliny wykazują pewne podobieństwa do cyprysowatych ("Cupressaceae") takie jak pyłek pozbawiony worków powietrznych oraz nasiona zaopatrzone w skrzydełko powstające z integumentu. Swoiste cechy dla tej rodziny związane są z budową anatomiczną (m.in. układ naczyniowy organów generatywnych) i dwuigielny układ liści. 

</doc>
<doc id="105742" url="https://pl.wikipedia.org/wiki?curid=105742" title="Pierre Berton">
Pierre Berton

Pierre Berton (12 lipca 1920 – 30 listopada 2004), pisarz kanadyjski, autor 50 książek z historii Kanady, dziennikarz i osobowość telewizyjna. Pisał o historii i kulturze Kanady, religii, a także utwory popularne dla młodzieży i dzieci.
Wychowywał się na terytorium Yukon, w czasie studiów pracował jednocześnie w kopalni w Klondike. Cztery lata służył w armii. W wieku 21 lat rozpoczął pracę dziennikarza w Vancouver. Od 1947 mieszkał w Toronto, gdzie był m.in. redaktorem w popularnym tygodniku "Maclean's Magazine". Pracował także dla innych pism ("Toronto Star"), a także dla telewizji CBC. Przez kilkanaście lat (1962-1973) prowadził popularny program telewizyjny "The Pierre Berton Show", następnie inne programy – "My Country", "The Great Debate", "Heritage Theatre", "The Secret of My Success", "The National Dream". Jest uważany za jednego z najważniejszych popularyzatorów historii Kanady.
Był m.in. kanclerzem Yukon College, laureatem szeregu doktoratów honorowych i nagród literackich (m.in. trzykrotnie Nagrody Gubernatora Generalnego). W 1986 został odznaczony Orderem Kanady, wpisano go do "Canada's Walk of Fame" (1998), a w 2004 znalazł się na 31. miejscu w plebiscycie na najwybitniejszego Kanadyjczyka (wygranym przez polityka Tommy Douglasa). Miesiąc przed śmiercią otwarto bibliotekę jego imienia w Vaughan (Ontario).
Niektóre książki:

</doc>
<doc id="105744" url="https://pl.wikipedia.org/wiki?curid=105744" title="T.Love Alternative">
T.Love Alternative



</doc>
<doc id="105747" url="https://pl.wikipedia.org/wiki?curid=105747" title="Lucille Ball">
Lucille Ball

Lucille Ball (właśc. Lucille Désirée Ball; ur. 6 sierpnia 1911 w Jamestown, zm. 26 kwietnia 1989 w Los Angeles) – amerykańska aktorka, komiczka, piosenkarka i producentka. Wielokrotnie nominowana do nagrody Primetime Emmy Awards – sześciokrotnie otrzymywała tę statuetkę. Jest również laureatką nagrody im. Cecila B. DeMille’a za wyjątkowy wkład w rozwój światowej rozrywki.
Życiorys.
Po śmierci ojca i w wyniku problemów osobistych matki wychowywana była przez dziadków. W wieku 17 lat wyjechała do Nowego Jorku. Rozpoczęła pracę w słynnym salonie modelek Hattie Carnegie’s. Była tam najmłodszą modelką. W 1930 wykryto u niej zmiany reumatyczne – okazało się, że jej prawa noga jest krótsza niż lewa. Nie zrezygnowała jednak z zawodu modelki.
W 1933 zagrała po raz pierwszy w filmie. W trakcie kręcenia zdjęć do komediowego musicalu "Too Many Girls" (1940) poznała kubańskiego piosenkarza i aktora Desi Arnaza, za którego wyszła za mąż. W 1948 została zaproszona wraz z mężem do udziału w show radiowym "My Favorite Husband". Razem występowali w telewizji i w radiu. W 1960 rozwiodła się. Kontynuowała grę w filmach i telewizji. Sławę przyniosła jej rola w serialu telewizyjnym "Kocham Lucy". Po raz ostatni Ball pojawiła się na ekranie w 1985, w filmie "Stone Pillow". Rok później powróciła do telewizji w serialu "Life with Lucy".

</doc>
<doc id="105749" url="https://pl.wikipedia.org/wiki?curid=105749" title="Jingyuan (1887)">
Jingyuan (1887)

Jingyuan (), w starszych systemach transkrypcyjnych spotykanych w literaturze King Yuan lub King Yuen – chiński krążownik pancerny z końca XIX wieku, pierwszy z dwóch okrętów typu "Jingyuan". Brał udział w wojnie chińsko-japońskiej, podczas której został zatopiony w bitwie u ujścia Yalu. 
Historia.
„Jingyuan” był jednym z nowoczesnych okrętów zamówionych przez Chiny w stoczniach europejskich w ramach polityki tzw. samoumocnienia. Wraz z bliźniaczym „Laiyuan” został zamówiony w niemieckiej stoczni Vulcan w Szczecinie w 1885 roku. Pod koniec tego roku miało miejsce położenie stępki obu okrętów. Krążownik „Jingyuan” został wodowany jako pierwszy 3 stycznia 1887 roku (według innej wersji na początku grudnia 1886 roku). Okręt został ukończony w lipcu 1887 roku. Nazwa „Jingyuan” (經遠) oznaczała „niosący prawo”; w starszych publikacjach była ona transkrybowana jako „King Yuan”, „King Yuen” lub „King-yuen”. Należy go odróżniać od zbudowanego w Wielkiej Brytanii krążownika pancernopokładowego, którego nazwa jest transkrybowana również jako „Jingyuan” (靖遠, dawna transkrypcja „Ching Yuan”).
Skrócony opis.
Okręty stanowiły typ stosunkowo niewielkich wczesnych krążowników pancernych, z częściowym burtowym pasem pancernym. Kadłub był gładkopokładowy, z dziobnicą taranową. Ich wyporność (bez bliższego określenia w jakim stanie) podawana była jako 2900 ton. Długość całkowita wynosiła 82,4 m, szerokość 11,9 m, a zanurzenie sięgało 5,11 m.
Napęd stanowiły dwie pionowe maszyny parowe potrójnego rozprężania o mocy indykowanej 4400 KM, dla których parę dostarczały cztery kotły parowe, napędzające dwie śruby. „Jingyuan” na próbach rozwinął prędkość 15,5 węzła.
Uzbrojenie główne okrętów tego typu stanowiły dwa działa Kruppa kalibru 210 mm (rzeczywisty kaliber 209,3 mm) umieszczone we wspólnej pancernej barbecie na pokładzie dziobowym, zakrytej od góry lżejszą obrotową osłoną. Większość publikacji podaje długość ich luf jako 35 kalibrów (L/35), lecz były to prawdopodobnie lżejsze działa o długości lufy 22 kalibry i masie 10 ton. Artyleria średnia składała się z dwóch armat kalibru 150 mm Kruppa model 1880 L/35 umieszczonych na sponsonach na burtach. 
Dane dotyczące artylerii pomocniczej nie są pewne. Początkowo stanowiło ją prawdopodobnie osiem szybkostrzelnych (QF) lub wielolufowych dział małokalibrowych, w tym dwa działa 47 mm Hotchkissa (być może wielolufowe M1879), pięć wielolufowych działek 37 mm Hotchkiss M1873 (określanych też jako kartaczownice) i jedno działo Kruppa (być może kalibru 40 mm). Według niektórych źródeł, po wybuchu wojny z Japonią okręt otrzymał dwa działa szybkostrzelne 50 mm Gruson, a oprócz tego miał wówczas trzy działa 47 mm i 8 niesprecyzowanych kartaczownic. Uzbrojenie uzupełniały cztery stałe wyrzutnie torpedowe kalibru 350 mm dla torped systemu Schwarzkopfa (jedna podwodna na dziobie, jedna na rufie i dwie w burtach).
Służba.
Po ukończeniu, „Jingyuan” z bliźniaczym „Laiyuan” i dwoma zbudowanymi w Wielkiej Brytanii krążownikami „Zhiyuan” i „Jingyuan”, przeszedł w sierpniu 1887 roku na redę Solent pod Portsmouth, skąd 12 września okręty te wyruszyły w podróż do kraju, z chińskimi załogami. Pierwszym dowódcą był Lin Yongsheng. Po przezimowaniu w Amoy, na wiosnę 1888 dołączyły docelowo do Floty Beiyang. W Chinach okręt został przemalowany z szarego koloru zgodnie z brytyjskim schematem „wiktoriańskim”, na czarny kadłub, białe nadbudówki i żółte kominy.
„Jingyuan” wziął udział w wojnie chińsko-japońskiej. Podczas bitwy u ujścia Yalu 17 września 1894 roku walczył z przeważającymi pod względem nowoczesności i szybkostrzelności artylerii japońskimi krążownikami Eskadry Lotnej. Prawdopodobnie załoga zalała mu magazyn amunicyjny w obawie przed pożarem, co jednak doprowadziło do przelewania się wody w kadłubie i silnych przechyłów okrętu. Po odniesieniu dalszych uszkodzeń od intensywnego ostrzału, okręt przewrócił się przez burtę i zatonął.

</doc>
<doc id="105750" url="https://pl.wikipedia.org/wiki?curid=105750" title="Fenylometan">
Fenylometan



</doc>
<doc id="105751" url="https://pl.wikipedia.org/wiki?curid=105751" title="Naftol">
Naftol



</doc>
<doc id="105752" url="https://pl.wikipedia.org/wiki?curid=105752" title="Pierre Louis Maupertuis">
Pierre Louis Maupertuis

Pierre Louis Moreau de Maupertuis (ur. 28 września 1698 w Saint-Jouan-des-Guérets, zm. 27 lipca 1759 w Bazylei) – francuski uczony: matematyk, fizyk, astronom, geodeta i filozof.
W 1723 został członkiem Akademii Nauk. W latach 1736-37 kierował wyprawą do Laponii, której celem był pomiar długości południka i określenie wielkości spłaszczenia "kuli" ziemskiej na biegunach. Jego asystentem w tej wyprawie był szwedzki fizyk i astronom Anders Celsius.
Jego prace z matematyki dotyczyły analizy matematycznej i geometrii. Najbardziej znana jest sformułowana przez niego w fizyce „zasada najmniejszego działania”.
Publikacje.
Jego najważniejsze prace to:

</doc>
<doc id="105753" url="https://pl.wikipedia.org/wiki?curid=105753" title="Workowce">
Workowce

Workowce, woreczniaki lub grzyby workowe ("Ascomycota" Caval.-Sm.) – gromada grzybów z podkrólestwa "Dikarya". Ich nazwa pochodzi od typu zarodni zwanej workiem ("ascus"), w której są wytwarzane zarodniki workowe (askospory).
Jest to najliczniejszy w gatunki typ grzybów. Rozprzestrzenione są na całym świecie. Są wśród nich zarówno saprotrofy odżywiające się martwą materią organiczną, jak i grzyby pasożytnicze żyjące kosztem żywych organizmów, a niektóre gatunki współżyją z glonami, tworząc porosty.
Budowa workowców.
Wśród workowców są gatunki jednokomórkowe (drożdże), ale większość gatunków to formy o budowie strzępkowej, tzn. ich ciało składa się z długich i często silnie rozgałęzionych strzępek. Zazwyczaj strzępki są wielokomórkowe, podzielone poprzecznymi przegrodami na komórki. W środku przegrody oddzielającej poszczególne komórki strzępki znajduje się otwór i towarzyszące mu ciałka Woronina. Przez otwór ten łączą się z sobą cytoplazmy sąsiednich komórek. Niektóre gatunki strzępkowe są komórczakami, to znaczy, że w jednej ich komórce występuje wiele jąder komórkowych. Ściana komórkowa zbudowana jest z chityny i β-glukanu. Charakterystyczną cechą workowców jest ich budowa. Jest ona dwuwarstwowa, przy czym warstwa zewnętrzna jest cienka, ale słabo przepuszczająca światło, warstwa wewnętrzna zaś gruba, ale dobrze przejrzysta. Na podstawie tej właśnie cechy do grzybów workowych zaliczono gatunki u których nie zaobserwowano wytwarzania worków (dawniej zaliczane one były do grzybów niedoskonałych).
Strzępki workowców u wielu gatunków mogą tworzyć bardziej złożone struktury zwane sklerocjami, podkładkami lub askokarpami. Nie występuje jednak ich zróżnicowanie na tkanki. Z tego powodu zaliczane są one do plechowców. W cyklu życiowym workowców nie występują postaci opatrzone wiciami.
Większość gatunków workowców może rozmnażać się zarówno bezpłciowo, jak i płciowo. Często tworzą dwie różniące się budową morfologiczną morfy; bezpłciową zwaną anamorfą i płciową teleomorfę. Są gatunki znane nam tylko w postaci anamorfy, u których rozmnażanie płciowe nie występuje, albo (co według mykologów jest bardziej prawdopodobne) nie zdołano tego rozmnażania zaobserwować. Dawniej zaliczane one były do grzybów niedoskonałych, obecnie na podstawie m.in. cech budowy ściany komórkowej włączane są do workowców. Czasami ich taksonomia jest niepełna; nie zostały włączone do określonej rodziny, rzędu czy innych jednostek taksonomicznych. Takie brakujące taksony są opisywane jako "incertae sedis". W miarę badań mykologów nazw tych jest coraz mniej.
Rozmnażanie.
Odbywa się przez podział komórki, pączkowanie, albo przez wytwarzanie zarodników bezpłciowych zwanych konidiami. Przez podział rozmnażają się organizmy jednokomórkowe, drożdże najczęściej przez pączkowanie. Polega ono na tym, że w pewnych miejscu komórka uwypukla się, a jej jądro komórkowe dzieli się. Jedno z jąder potomnych przechodzi do części uwypuklonej, po czym powstaje ściana oddzielająca komórkę potomną od komórki macierzystej. Większość gatunków rozmnaża się przez zarodniki konidialne. Powstają one przez oddzielanie się kolejnych komórek na szczytach specjalnych, wzniesionych nad podłoże strzępek, zwanych konidioforami. Jest to tzw. konidiogeneza. Zarodniki konidialne wytwarzają m.in. kropidlaki ("Aspergillus") i pędzlaki ("Penicillium").
Najważniejszą cechą odróżniająca workowce od innych grzybów jest wytwarzanie w procesie rozmnażania worków, w których na drodze płciowej wytwarzane są zarodniki workowe – askospory. Gęsto ustawione obok siebie worki tworzą warstwę rodzajną zwaną hymenium. Często poprzegradzane sa płonnymi elementami zwanymi wstawkami. U najprościej zorganizowanych form niczym nie okryte worki tworzą się bezpośrednio na powierzchni strzępek. Tak jest np. u "Taphrinomycotina". Zazwyczaj jednak strzępki tworzą specjalną strukturę zwaną owocnikiem, który u workowców nosi nazwę askokarpu. Zarodniki tworzą się na jego wewnętrznej powierzchni. Askokarpy mogą być otwarte (tzw. miseczki), częściowo otwarte (z niewielkim otworem) lub całkowicie zamknięte. Wyróżnia się askokarpy typu apotecjum, chasmotecjum, gymnotecjum, klejstotecjum, perytecjum, pseudotecjum. Askokarpy zamknięte po dojrzeniu pękają uwalniając zarodniki. Z askokarpów częściowo otwartych zarodniki wydostają się przez otwór. Zazwyczaj odbywa się to podczas opadów deszczu; śluzowata substancja wypełniająca wnętrze askokarpów pochłaniając wodę pęcznieje wypychając zarodniki na zewnątrz.
Rozmnażanie płciowe następuje gdy zetkną się z sobą zróżnicowane płciowo strzępki (tzw. gametangia) typu (+) i (–). U niektórych gatunków workowców zróżnicowane płciowo strzępki mogą występować na tym samym osobniku. Jest to homotalizm, u innych na różnych osobnikach – jest to heterotalizm. W tym drugim przypadku występuje zazwyczaj również zróżnicowanie morfologiczne i wyróżnia się gametangia męskie – plemnie, i żeńskie – lęgnie. Gametangia przeważnie są wielokomórkowe. Po zetknięciu się gametangiów ich ściany rozpuszczają się i jądra męskie przedostają się do lęgni. U niektórych gatunków bierze w tym udział specjalny wyrostek lęgni zwany włostkiem, który nakłuwa rodnię. Jądra męskie nie od razu jednak łączą się z jądrami żeńskimi, lecz tylko zbliżają się do nich, tworząc pary jąder sprzężonych – są to dikariony. W tym czasie na powierzchni lęgni tworzą się długie rozgałęzione wyrostki, tzw. strzępki workotwórcze tworzące worki (askogamia). Jądra sprzężone wnikają do nich, następnie wielokrotnie dzielą się. Również strzępki workotwórcze dzielą się poprzecznymi ścianami na komórki. Każda z nich zawiera po dwa różnopłciowe jądra. Łączą się one z sobą tworząc zygotę o podwójnej liczbie chromosomów (2n). Ulega ona trzykrotnemu podziałowi. Dwa pierwsze podziały to podział redukcyjny zwany mejozą, trzeci podział to mitoza. W rezultacie powstaje 8 jąder o pojedynczej liczbie chromosomów (n). Otoczone one zostają cytoplazmą i ścianą komórkową i w ten sposób w każdym worku powstaje 8 zarodników płciowych. Standardowo liczba zarodników w worku wynosi osiem, rzadziej jest ich dwa, cztery lub liczba ich stanowi wielokrotność ośmiu. Po dojrzeniu zarodników ściany worków pękają, rozrzucając zarodniki.
Systematyka.
Dawniej klasyfikowano grzyby głównie na podstawie cech morfologicznych. Obecnie, gdy w klasyfikacji uwzględnia się wyniki badań molekularnych i genetycznych, doszło do ogromnych zmian w klasyfikacji grzybów. Jest to proces dynamiczny, wyniki nowych badań ciągle zmieniają istniejącą klasyfikację. Według "Index Fungorum", opartego na kolejnych edycjach "Dictionary of the Fungi", typ "Ascomycota" należy do królestwa grzybów ("Fungi") i zawiera:

</doc>
<doc id="105754" url="https://pl.wikipedia.org/wiki?curid=105754" title="Pierre Maupertuis">
Pierre Maupertuis



</doc>
<doc id="105755" url="https://pl.wikipedia.org/wiki?curid=105755" title="Pierre Louis Moreau de Maupertuis">
Pierre Louis Moreau de Maupertuis



</doc>
<doc id="105756" url="https://pl.wikipedia.org/wiki?curid=105756" title="Leeds">
Leeds

Leeds – miasto w północnej Anglii (Wielka Brytania), w hrabstwie West Yorkshire, w dystrykcie metropolitalnym Leeds. Miasto położone jest u podnóża Gór Pennińskich, nad rzeką Aire.
Według danych z 2006 w mieście zamieszkuje 457,9 tys. osób, a w jego zespole miejskim 716,5 tys. osób (2001).
Leeds jest ważnym centrum kulturalnym, naukowym i rozrywkowym. Ma tu siedzibę West Yorkshire Playhouse, na tutejszych uniwersytetach studiuje ponad 70 tys. osób (m.in. University of Leeds, wywodzony od 1831, Leeds Beckett University, do niedawna politechnika, której początki sięgają 1824 oraz Leeds Trinity University College).
W mieście znajduje się także założone w 1997 studio "Mobius Entertainment", wykupione w 2004 przez Rockstar i przekształcone w studio "Rockstar Leeds", zajmujące się produkcją gier na konsole przenośne.
Miasto ma połączenia poprzez kanały z portami zachodniego wybrzeża, np. Liverpool przez Kanał Leeds-Liverpool otwarty w 1816, a poprzez rzeki z estuarium Humber.
Turystyka i zabytki.
Najważniejsze atrakcje i zabytki to:
Sport.
W mieście swoją siedzibę ma m.in. klub piłkarski Leeds United A.F.C. rozgrywający swoje mecze na stadionie Elland Road, będącym jednym z największych tego typu obiektów w Wielkiej Brytanii.
Popularnym sportem w Leeds jest krykiet.

</doc>
<doc id="105759" url="https://pl.wikipedia.org/wiki?curid=105759" title="Nysa Zgorzelec">
Nysa Zgorzelec

MKS Nysa Zgorzelec (Pełna Nazwa: Miejski Klub Sportowy Nysa Zgorzelec) – polski klub piłkarski z siedzibą w Zgorzelcu założony w 1972 roku. Występuje w Lidze okręgowej (grupa Jelenia Góra).
Siedziba klubu oraz stadion o pojemności 2150 miejsc (w tym 1907 siedzących) mieści się przy ul.Maratońskiej 1 w Zgorzelcu. wymiary boiska: 112m x 75m; oświetlenia brak; barwy klubu: biało-niebieskie.

</doc>
<doc id="105760" url="https://pl.wikipedia.org/wiki?curid=105760" title="Leeds Beckett University">
Leeds Beckett University

Leeds Beckett University — uniwersytet w Leeds w Wielkiej Brytanii.
Historia.
Zalążkiem Leeds Metropolitan University był "Leeds Mechanic Institute" (utworzony w roku 1824), przemianowany później na "Leeds Institute of Science, Art and Literature", a później "Leeds College of Technology". W roku 1846 założono "Leeds College of Art", w 1845 "Leeds College of Commerc"e i w końcu w roku 1874 powstał "Yorkshire Training School of Cookery" (w 1960 przemianowana na "Yorkshire College of Education and Home Economics") – te jednostki skonsolidowały się na początku lat 50. XX wieku. Lokalne władze łącząc te cztery uczelnie w jednym miejscu utworzyły "City Campus".
W 1970 powołano "Leeds Polytechnic", w 1976 powiększono ją o "James Graham College" i "City of Leeds and Carnegie College". Politechnika była częścią Leeds LA do 1 kwietnia 1989 roku, kiedy przemianowała się na "Higher Education Corporation".
W 1992 roku zmieniono nazwę na "Leeds Metropolitan University", uczelnia nabyła prawa do nadawania stopni naukowych.
We wrześniu 2014 uczelnia zmieniła nazwę na obecną – Leeds Beckett University.

</doc>
<doc id="105764" url="https://pl.wikipedia.org/wiki?curid=105764" title="Leopold von Sacher-Masoch">
Leopold von Sacher-Masoch

Leopold Ritter von Sacher-Masoch, ps. Charlotte Arand i Zoe von Rodenbach (ur. 27 stycznia 1836 we Lwowie, zm. 9 marca 1895 w Lindheim) – austriacki pisarz, nowelista i dramaturg epoki romantyzmu. Prekursor modernizmu, porównywany nieraz do Iwana Turgieniewa. Od jego nazwiska pochodzi termin na określenie zaburzenia seksualnego – masochizm.
Sacher-Masoch wsławił się literackim opisem eksperymentu, który zawarł w grudniu 1869 z baronówną Fanny von Pistor, na mocy którego przez sześć miesięcy miał być jej niewolnikiem. Wydana rok później książka o charakterze na pół autobiograficznym, opisująca ten eksperyment, "Wenus w futrze", okazała się z miejsca światowym przebojem.
Życie.
Jego nazwisko brzmiało pierwotnie „Sacher”, jednak po śmierci jedynego wuja w 1838 roku, dziadek chłopca poprosił rodziców o zmianę jego nazwiska na „Sacher-Masoch”, by nie zanikło nazwisko Masoch. Był najstarszym synem dyrektora policji we Lwowie Leopolda i Karoliny Masoch (1802-1870) oraz wujem Artura Wolfganga von Sacher-Masoch. Klimat galicyjskiego środowiska ze specyficznym, dużym udziałem żydowskiej społeczności ukształtował na trwałe jego poczucie estetyki.
W 1848 przeniósł się do Pragi. Studiował prawo, matematykę i historię w Pradze i w Grazu (Austria), gdzie nauczył się używać języka niemieckiego. Od 1860 był profesorem historii na Uniwersytecie Lwowskim, potem utrzymywał się jedynie z pracy pisarskiej. W 1873 zawarł małżeństwo z Aurorą A. von Rümlein, która pod pseudonimem "Wanda von Dunajew" również pisała. Oprócz działalności literackiej był także społecznikiem z reformatorskimi ambicjami i zainicjował krótko przed śmiercią Towarzystwo Kształcenia Ludowego Górnej Hesji ("Oberhessisches Verein für Volksbildung").
Twórczość.
W swych utworach wielokrotnie odwoływał się do perwersyjnych aspektów erotyki, poruszał kwestię seksualności kobiet. Treści te trafiały w potrzeby czytelników epoki Zygmunta Freuda, pasowały do ówczesnego "ducha czasu" i szybko zyskiwały rozgłos. Znaleźć je można w powieści "Rozwiedziona kobieta" (2 tomy, 1870), opowiadaniu "Wenus w futrze" (1890) i nowelach z serii "Historie z rosyjskiego dworu" (1873/1874): "Judith i pasza", "Niewolnik Tatarów", "„Czarna caryca”", "Pojedynek dam", "Zdobywczyni dusz", "Kto umknie Katarzynie?", "Wąż w raju", "Człowiek bez przesądów".
Sacher-Masoch był literatem płodnym i wszechstronnym. Opisywał plastycznie świat Kresów Wschodnich, społeczno-kulturalną rzeczywistość wielonarodowego kraju, który dawno odszedł w zapomnienie, w cień historii lub już na zawsze całkiem zniknął. Pisał m.in. realistyczne powieści o swojej galicyjskiej ojczyźnie ("Testament Kaina", "Graf Donski" 1864, "Donżuan z Kołomyi" 1866, "Opowieść galicyjska" 1875, "Nowy Hiob" 1878, "Opowiadania młodzieńcze" 1878-1881, "Polskie historie z getta" 1886), w których jednak czytelnicy odnajdowali silne panslawistyczne i filosemickie przekonania autora, co było powodem ostrych kontrowersji i druzgocących reakcji krytyki. Skandalizujące obyczajowo teksty, jak np. "Wiedeńskie mesaliny" (1873), jego zbyt dumne reakcje na krytyczne recenzje, jego pozycja Austriaka w pruskich Niemczech, jego prosemickie sympatie i sukcesy we Francji po roku 1870/71 – wszystko to wydało go na pastwę i krzyżowy ogień złośliwych ataków, co z pewnością do dzisiaj wpływa jeszcze na recepcję jego twórczości w Niemczech i w Europie w ogóle. Obiektywnym sądom nad jego twórczością stoi też na przeszkodzie trudna do ogarnięcia masa najprzeróżniejszych publikacji – Masoch już za życia wydał ponad sto nowel, powieści, sztuk teatralnych, historycznych refleksji i założył (bez sukcesu) różne czasopisma; m.in. „Die Gartenlaube”, „Monatshefte für Theater und Kritik”, „Schwarze Punkte” i „Belletristische Blätter”.
"Wenus w futrze".
Nowelę "Wenus w futrze" jako pierwsze wydrukowało czasopismo „Die Liebe”, przez co proza Sacher-Masocha natychmiast stała się obiektem szerokiej dyskusji o patologiach seksualnych w kręgu psychologów i psychiatrów. Stało się to także przyczyną wykorzystania jego nazwiska do ukucia pojęcia masochizm, użytego po raz pierwszy w pracy „Psychopathia sexualis” przez Richarda von Krafft-Ebinga. Słowo to weszło do ogólnego obiegu leksyki na całym świecie i stanowi określenie na postawę polegającą na osiąganiu spełnienia seksualnego podczas poniżania, doznawania cierpienia psychicznego i fizycznego zadawanego przez partnera.
Sacher-Masoch zainspirował tym dziełem również innych twórców. Na wydanej w marcu 1967 płycie zespołu ‘The Velvet Underground And Nico’, jeden z utworów nosi tytuł „Venus in Furs”. Gitarzysta grupy Velvet Underground Sterling Morrison powiedział w wywiadzie zamieszczonym w książce Victora Brockrisa i Gerarda Malangi pt. „Up-tight. The Velvet Underground Story” (Omnibus Press, New York, s. 74): „Wenus w futrze jest piękną piosenką. Uważam, że dzięki niej znaleźliśmy się najbliżej tego, czym moglibyśmy być [jako zespół].” (w oryginale: "„Venus in Furs” is a beautiful song. It was the closest we ever came in my mind to being exactly what I thought we could be.”").
W 1986 włoski rysownik Guido Crepax przeniósł "Wenus w futrze" do świata komiksu. Adaptacja ta ukazała się po raz pierwszy nakładem wydawnictwa Olympia Press w Mediolanie. "Wenus w futrze" doczekała się także adaptacji filmowych, m.in. w realizacjach reżyserów: Joela Schlemowitza, Maartje Seyferth i Victora Nieuwenhuijsa oraz Lou Campy.
Czarna caryca.
"Czarna caryca" jest jedną z bardziej znanych i częściej przytaczanych nowel autora. Reprezentuje ona gatunek prozy przygodowo-psychologiczno-erotycznej. Głównym wątkiem historii jest związek Piotra III (a właściwie Karla Petera Ulricha księcia Holstein-Gottorp), ożenionego z księżną Zofią Augustą Anhalt Zerbst, późniejszą cesarzową Rosji Katarzyną oraz młodej niewolnicy – Nardy, pojmanej wraz z jeńcami w wojnie na Rusi Halickiej. Piotr III znany był z równego Katarzynie upodobania do rozkoszy cielesnych. Masoch – z obawy przed cenzurą polityczną – zamienił w swym opowiadaniu Piotra na wyimaginowanego cara Władysława.
Utwór opisuje związek Piotra i Nardy, która na początku ignorowała go, nie speszona jego władzą i pozycją. Wywołało to wściekłość i ciekawość imperatora. Najpierw w okrutny sposób stara się uczynić ją sobie uległą, poniżeniem, przemocą i bólem złamać jej opór. Nie zdaje sobie jednak sprawy, że Narda czerpie z tych boleści niezwykłą rozkosz.
Narda zakochuje się w innej „kobiecie niewolnej”, egzotycznej piękności Zoe, byłej nałożnicy sułtana Sulejmana – zdobyczy cara w wojnie przeciwko Turkom. Ta mulatka o lesbijskich skłonnościach szykuje spisek, opłacona przez bojarów uciskanych przez szlachtę. W tym celu nakłania Nardę, aby wbrew swym masochistycznym skłonnościom uległa Piotrowi i z ochotą spełniała wszystkie jego zachcianki. Znudzony innymi nałożnicami car zauroczony jest Nardą tak bardzo, że wpada na perwersyjny pomysł aby zamienili się rolami pan-sługa na jedną noc. Niewolnica zgadza się i prosi – za namową Zoe – aby uczynił ją carycą na jeden dzień.
Masoch opiera tę dziwną dominację nałożnicy nad swym suwerenem na fakcie historycznym. Na czas Saturnaliów i Bachanaliów wiele kultur faktycznie pozwalało na zmianę ról, na przykład z okazji uczt dożynkowych lub po wojennym zwycięstwie. Orgie i obżarstwo w czasie festynów nie zaspokajały stanów niskich. Częściowo by uniknąć buntów, częściowo dla perwersyjnej zabawy, panowie odwracali na krótko społeczne relacje i podczas święta usługiwali przy stole niewolnikom. Ci z kolei mogli ich łajać i obrażać, parodiując w ten sposób swych władców.
Belgijski rysownik Jacques Géron ukrywający się pod pseudonimem Salomon Grundig zaadaptował nowelę Masocha do formy "comic strip". Géron eksponując w komiksie pornograficzny wątek "Czarnej carycy", rysując sceny niekiedy nawet bardzo drastyczne, pokazuje przeciwieństwo miłości romantycznej, która ewoluując na przestrzeni wieków zaowocowała wolnością wyboru partnerów seksualnych przez kobietę w czasach współczesnych. Géron z jednej strony koncentruje się – tak jak Masoch – na sprzeczności między potrzebą dominacji i uległości. Z drugiej strony unaocznia motywami przemocy, że człowiek jest w gruncie rzeczy drapieżnym zwierzęciem bezwzględnie dążącym do zaspokajania instynktów.
Zainteresowanie twórczością.
Świat przeżywa obecnie renesans zainteresowania twórczością tego austriackiego pisarza, co jest szczególnie widoczne w USA, Francji i Austrii. Miasto Graz (gdzie Masoch studiował) – stolica Styrii i „Kulturhauptstadt Europas 2003” – zorganizowało w 2003 na cześć pisarza stosunkowo wysokobudżetowy (590 tys. €) festiwal „Fantom żądzy” ("Phantom der Lust"). Sympozja, odczyty, projekcje filmowe i wystawy odwiedziło w ramach festiwalu w ciągu czterech miesięcy ponad 50 tys. gości, co europejska prasa, w tym „Frankfurter Allgemeine”, „Frankfurter Rundschau”, „Süddeutsche Zeitung”, „L’Espresso” i „Le Monde” ogłosiła „fenomenalnym sukcesem”. Wydawnictwo Belleville z Monachium z okazji festiwalu wydało aż pięć publikacji o Sacher-Masochu, o łącznej objętości 2900 stron.
Do dzisiaj ukazało się jednak o wiele mniej poważnych opracowań naukowych badających fenomen masochizmu w kontekście studiów nad literaturą, kulturą i historią psychologii, w porównaniu z publikacjami na temat sadyzmu i surrealistycznego świata Markiza de Sada.
Fakt kojarzenia nazwiska Leopold Ritter von Sacher-Masoch z masochizmem szkodził twórczości pisarza, zniszczył jego zawodową i towarzyską karierę oraz był powodem frustracji i zgorzknienia aż do śmierci.
We Lwowie pisarza upamiętnia kawiarnia jego imienia o wystroju nawiązującym do masochizmu z figurą pisarza przed wejściem; początkowo promocji dorobku pisarza poświęcona także była Międzynarodowa Fundacja Masocha.

</doc>
<doc id="105765" url="https://pl.wikipedia.org/wiki?curid=105765" title="Huta Kalna">
Huta Kalna

Huta Kalna – wieś kociewska w Polsce położona w województwie pomorskim, w powiecie starogardzkim, w gminie Czarna Woda, w kompleksie leśnym Borów Tucholskich. W latach 1975–1998 miejscowość znajdowała się w granicach województwa gdańskiego.
Do 30 grudnia 1994 w gminie Kaliska. Następnie do końca 2013 w granicach gminy miejskiej Czarna Woda. Od 2014 ponownie samodzielna wieś.
Huta Kalna tworzy sołectwo o tej samej nazwie i jego powierzchnia wynosi 563 ha. Według danych ze spisu powszechnego w 2002 roku miejscowość była zamieszkiwana przez 168 osób.
Geneza nazwy.
Nazwa miejscowości kolejno się zmieniała i tak: Huta Borzechowska (1750), Huta Czubkowa (1780), Hutta (około 1790), Huta (1882), hitlerowska Hütte, obecna Huta Kalna (1953).

</doc>
<doc id="105766" url="https://pl.wikipedia.org/wiki?curid=105766" title="Lubiki">
Lubiki

Lubiki – wieś kociewska w Polsce położona w województwie pomorskim, w powiecie starogardzkim, w gminie Czarna Woda, w kompleksie leśnym Borów Tucholskich. W latach 1975–1998 miejscowość znajdowała się w granicach województwa gdańskiego.
Do 30 grudnia 1994 w gminie Kaliska. Następnie do końca 2013 w granicach gminy miejskiej Czarna Woda. Od 2014 ponownie samodzielna wieś.
Lubiki oraz wieś Lubiki Małe z przysiółkami Kamionna i Podlesie tworzą sołectwo "Lubiki", którego powierzchnia wynosi 1217 ha. Według danych ze spisu powszechnego w 2002 roku miejscowość była zamieszkiwana przez 154 osoby.
Przyroda.
W okolicach wsi znajduje się jezioro Lubickie i jezioro Szarmach.

</doc>
<doc id="105767" url="https://pl.wikipedia.org/wiki?curid=105767" title="Samochód Formuły 1">
Samochód Formuły 1

Samochód Formuły 1 (potocznie bolid) – jednomiejscowy samochód wyścigowy o otwartym nadwoziu i kołach wystających poza profil kokpitu, budowany ściśle według regulacji Formuły 1 FIA. Jego specyfikacje zmieniały się na przestrzeni lat.
Koszt projektowania i budowy bolidu wymaga setek godzin w tunelu aerodynamicznym a koszty często przekraczają 100 milionów dolarów. Na rok 2007 budżet stajni BMW Sauber wynosił 355 milionów dolarów. Wiele pieniędzy pochłania rozwój, badania i testy w tunelu aerodynamicznym.
Silnik.
Po zmianach w przepisach w 2014 r. używane są turbodoładowane silniki V6 o pojemności 1,6 litra. Zastąpiły one wolnossące, 2,4-litrowe jednostki w konfiguracji V8, które były stosowane od sezonu 2006.
Moc silników wynosi ok. 750 KM (stare jednostki V10 miały moc bliską 1000 KM, są to jednak dane nieoficjalne – żaden z producentów nigdy nie określił dokładnej mocy silnika). W sezonie 2006 obroty silników z łatwością przekraczały 20 tys. obr./min, w 2006 liczba ta została ograniczona przez FIA do 18 tys. Obecnie jednostka napędowa może osiągać do 15 tys. obr./min, jednak ze względu na ograniczenie dotyczące spalania paliwa obroty są utrzymywane na poziomie około 12 tysięcy obr./min.
Era hybrydowa.
Od 2014 roku wprowadzono nową generację silników napędzających bolidy formuły 1. Są to turbodoładowane V6 o pojemności 1,6 litra wspierane przez układ elektryczny. Na główne komponenty silnika składają się:
Układy MGU-H i MGU-K zastąpiły stosowany od 2009 roku system KERS, który mógł posiadać maksymalną moc 61 kW i dostarczać ją do kół tylko przez 7 sekund na okrążenie. Zrezygnowano jednocześnie z manualnego włączania układu przez kierowcę na rzecz sterowania komputerowego.
Dostawcami silników do Formuły 1 są: Renault, Ferrari, Mercedes oraz od 2015 roku Honda. Łącznie zaopatrują one 10 zespołów w stawce.
Długość pracy silników.
W sezonie 2004 dozwolona była wymiana silnika przy każdym wyścigu Grand Prix, ale obowiązywał zakaz zmieniania silnika w trakcie jednego weekendu (obejmującego treningi, kwalifikacje i wyścig). Zgodnie ze zmianami wprowadzonymi od sezonu 2005 jeden silnik jest stosowany przez co najmniej dwa kolejne Grand Prix. W przypadku zmiany silnika w tym czasie pozycja startowa kierowcy zostaje obniżona o 10 pozycji w stosunku do wyników kwalifikacji do danego wyścigu. W sezonie 2007 przepisy zostały zmodyfikowane i zezwoliły na używanie dowolnej liczby jednostek podczas dwóch pierwszych treningów przed wyścigiem bez konsekwencji. Nie może jednak zostać użyta jednostka wykorzystywana w Grand Prix. W roku 2008 można było użyć 1 silnika na 2 GP – w przypadku wymiany kierowca był cofany o 10 pozycji na starcie.
W 2017 roku na każdy samochód przypadały 4 sztuki każdego komponentu na cały sezon, które można zmieniać do woli w każdym momencie, z wyjątkiem czasu po kwalifikacjach. Za wzięcie po raz pierwszy piątego elementu dowolnego rodzaju, aplikowana była kara 10 pozycji w tył na starcie. Za każdy kolejny piąty element kara przesunięcia o 5 pozycji. Cały schemat powtarza się wraz z szóstym komponentem, siódmym itd.
W 2018 roku dozwolone są tylko 3 elementy ICE, TC i MGU-H oraz 2 elementy MGU-K, ES i CE. Zmienia się też system nakładania kar. Za pierwszy pozaregulaminowy element danego rodzaju jest 10 miejsc kary, a za każdy kolejny element tego samego rodzaju 5 miejsc. To samo tyczy się wszystkich rodzajów komponentów.
Zmniejszanie liczby dostępnych komponentów jest wynikiem chęci FIA do obniżenia kosztów prowadzenia zespołu formuły 1, co miałoby zmniejszyć różnice między stajniami. Zmuszanie do używania mniejszej ilości drogich, hybrydowych jednostek ma prowadzić do zmniejszenia nakładów finansowych przeznaczanych na zakup jednostek napędowych.
Skrzynia biegów.
Samochody Formuły 1 używają półautomatycznych, sekwencyjnych skrzyń biegów z maksymalnie ośmioma biegami do przodu i jednym do tyłu (obowiązkowym). Kierowca daje sygnał zmiany biegów używając przycisków na kierownicy. Dzięki takiemu rozwiązaniu kierowca ma możliwość zmiany biegów bez odrywania rąk od kierownicy.
System elektryczno-hydrauliczny umożliwia zmianę biegów nawet w ciągu kilkudziesięciu milisekund, co jest rozwiązaniem dużo wydajniejszym niż w konwencjonalnych przekładniach. W samochodach osobowych, które wyposażone są w manualne skrzynie synchronizowane, najszybsi zmieniają bieg w około pół sekundy.
Od sezonu 2008 wprowadzony został przepis, który wymusił na producentach zwiększenie niezawodności skrzyni biegów. Zgodnie z nim skrzynia musi wytrzymać cztery wyścigi Grand Prix.
Aerodynamika.
Aerodynamiczne elementy samochodów są projektowane tak, aby uzyskać jak najlepszy docisk do podłoża (zmniejsza poślizg kół i zwiększa efektywność transmisji mocy z kół na podłoże) przy jak najmniejszej utracie na prędkości i przyspieszeniu. Każda część nadwozia jest projektowana właśnie z tą myślą. Wczesne samochody Formuły 1 miały jedynie opływowe nadwozia, bez dodatkowych elementów polepszających aerodynamikę (spojlerów), jednakże wkrótce rozpoczęto poszukiwania rozwiązań polepszających docisk do podłoża i samochody Formuły 1 zaczęły wyróżniać się rozbudowanymi skrzydłami z przodu oraz z tyłu.
Dobrze ustawiona aerodynamika może mieć większe znaczenie niż opony, zdaniem ekspertów aż 80% przyczepności pochodzi z aerodynamiki, a tylko 20% z opon. Sekretem dobrego ustawienia jest kompromis pomiędzy jak największą siłą docisku i jak najmniejszym oporem. Najłatwiejszym i najszybszym sposobem regulacji jest ustawianie kąta w przednich i tylnych skrzydłach, które są dosyć długo już stosowanym elementem aerodynamicznym, generującym spory udział w oddziaływaniu powierzchnia-bolid. Wbrew pozorom, największy udział w docisku bolidu do podłoża (40%) ma tak zwany dyfuzor, który znajduje się pod bolidem. Część ta wręcz przysysa bolid do nawierzchni toru dzięki tak zwanemu efektowi przypowierzchniowemu. Odkrycie tego efektu miało miejsce właśnie w Formule 1 (przez przypadek) i dało początek całej erze „efektu przypowierzchniowego”. Obecnie jednym z najbardziej nurtujących problemów jest uporządkowanie przepływu powietrza wokół kół. Rozmaite drobne elementy aerodynamiczne (skrzydełka, płaty, kominy) umieszczane są na przednim skrzydle i osłonach chłodnic, aby zniwelować negatywny wpływ kół na przepływ powietrza.
Aerodynamika jest jednym z najważniejszych elementów przy projektowaniu samochodu Formuły 1. Chociaż niektóre zespoły coraz częściej do rozwoju aerodynamiki stosują potężne komputery, w dzisiejszych czasach jej rozwój wciąż nie jest praktycznie możliwy bez specjalnych tuneli aerodynamicznych.
W tunelach testuje się nie tylko nowe elementy nadwozia, ale także np. wpływ zmiennych podmuchów wiatru na stabilność samochodu. Tunel zespołu Williams, który wyposażony jest w 60-tonowy wiatrak i silnik o mocy 4000 KM, jest w stanie symulować huragany.
Konstrukcja.
Samochody są budowane z kompozytów włókna węglowego i podobnych ultralekkich (i drogich w produkcji) materiałów, choć wykorzystywane są materiały tradycyjne, np. drewno lub stal. Zgodnie z regulaminem FIA, masa bolidu wraz z kierowcą, płynami, gaśnicami i kamerami pokładowymi nie może być mniejsza niż 620 kg (od sezonu 2010), stajnie często muszą dodawać balast, aby osiągnąć minimalną dozwoloną wagę. Zarówno kierowcy i bolidy są ważone po każdym wyścigu. Dodatkową zaletą balastu jest to, że dzięki niemu można efektywnie wyważyć samochód i obniżyć środek ciężkości, balast można umieścić w wielu miejscach w samochodzie.
Paliwo.
W F1 używa się paliwa zbliżonego do tego ze stacji benzynowych, jest ono jednak specjalnie przygotowywane dla F1 pod kątem danego toru. Paliwo to jest jednakowe dla wszystkich zespołów. Stajnie nie mogą na własną rękę go ulepszać. Aby uniknąć wszelkich wątpliwości, paliwo to jest dystrybuowane i tankowane pod ścisłą kontrolą sędziów. Od czasu do czasu są też przeprowadzane kontrole próbek paliwa, pobieranego bezpośrednio przed startem z baków bolidów.
Od sezonu 2000 paliwo używane w F1 musiało być zgodne z normami, które w Unii Europejskiej zaczęły obowiązywać od roku 2005 (maksymalna zawartość siarki w paliwach została zredukowana z 150 do 50 ppm).
Od sezonu 2008 co najmniej 5,75% jest pochodzenia biologicznego – zgodnie z nowymi przepisami UE. Federacja chce, aby prace nad paliwem dla Formuły 1 przyczyniły się do rozwoju biopaliw do wykorzystania w drogowych samochodach.
Zbiornik paliwa, wykonany z odpornej na przecieki gumy i pokryty Kevlarem, umieszczany jest jak najniżej w kadłubie tuż za fotelem kierowcy. Podczas tankowania paliwo dostarczane jest przez wąż tankujący z szybkością ok. 12 l/s, warunkiem jest prawidłowe umieszczenie końcówki węża we wlewie do baku. Zużycie paliwa podczas wyścigu wynosi około 75 kilogramów na 100 kilometrów, jednak jest ono uzależnione od charakterystyki toru.
Do sezonu 2010 dozwolone było dotankowanie bolidu podczas trwania wyścigu.
Opony.
Obecnie w Formule 1 są stosowane opony typu slick, czyli bez bieżnika. Zapewniają one najlepsze osiągi na suchej i gładkiej nawierzchni, ale nie radzą sobie na mokrej z powodu braku bieżnika odprowadzającego wodę. Opony te są zbudowane z bardziej miękkich mieszanek gumy niż zwykłe opony drogowe. Zapewnia to o wiele lepszą przyczepność, lecz kosztem szybkiego zużycia - podczas około 300 km wyścigu są zmieniane przynajmniej jednokrotnie.
Opony dają najwięcej przyczepności w swojej optymalnej temperaturze. Różne mieszanki mają różne optymalne temperatury (między 90 °C a 120 °C), im twardsza mieszanka tym wyższa idealna temperatura pracy. Często można zobaczyć jak kierowcy "dogrzewają" swoje opony podczas okrążenia rozgrzewkowego lub jadąc za samochodem bezpieczeństwa. Przyspieszają wtedy i hamują (utrzymując w temperaturze też hamulce) oraz jeżdżą charakterystycznym zygzakiem, utrzymując w ten sposób opony rozgrzane i gotowe do ścigania się.
Ponadto, są 2 mieszanki na mokrą nawierzchnię: pośrednie i pełne deszczowe. Te opony mają bieżniki, które pozwalają odprowadzać wodę spod kół i polepszają przyczepność na mokrej nawierzchni. Są one też bardziej miękkie niż opony na suchą nawierzchnię, ponieważ woda chłodzi je efektywniej. Kolejna różnica to średnica kół – o centymetr większa. Bolid porusza się bardzo nisko nad ziemią i ta różnica powoduje lekkie podwyższenie go, zmniejszając ryzyko pełnej akwaplanacji karoserii.
Od 2011 roku jedynym dostawcą opon jest firma Pirelli, która zaopatruje wszystkie zespoły.
Przyczepność i wytrzymałość opon zależy od doboru kompletów przez Pirelli na dany wyścig (Pirelli przygotowuje 3 z 5 przygotowanych wcześniej mieszanek na dany wyścig, przy czym najmiększa z nich ma pasek czerwony, a najtwardsza-biały).
Hamulce.
Tarcze hamulcowe wykonane są z włókien węglowych. Ich grubość nie może być mniejsza niż 28 mm, a średnica nie może być większa niż 278 mm. Dozwolone jest używanie dwóch klocków hamulcowych. Podczas hamowania rozgrzewają się do temperatury 1000 °C w niespełna sekundę. Hamulce nie są elementem trwałym i wymieniane są według potrzeb. Hamulce są w stanie zatrzymać bolid ze 100 km/h na odcinku 17 m.
Kokpit.
Kokpit jest ciasnym miejscem. Montuje się w nim fotel kierowcy i kierownicę, która stanowi centrum sterowania bolidem. Cała kabina wykonana jest z włókien węglowych, które zapewniają ochronę kierowcy nawet przy zderzeniu z prędkością 300 km/h. Monocoque ma zapewnić kierowcy zarówno komfort jazdy, jak i przetrwanie w razie wypadku. Ta część bolidu poddawana jest wielu rygorystycznym testom i jest jedną z nielicznych części, która ze względu na swoją wytrzymałość może być używana przez cały sezon.
Fotel.
Kierowca jest przypięty do fotela pięcio- lub sześciopunktowymi pasami bezpieczeństwa. Współgrają one również z systemem HANS chroniącym kręgi szyjne kierowcy podczas kolizji. Sam fotel nie może być przymocowany do kokpitu na stałe, mocuje się go za pomocą maksymalnie dwóch poziomych sworzni. Musi on być także wyposażony w specjalne mocowania umożliwiające wykorzystanie KED (Kendrick Extrication Device). Mocowanie jest ujednolicone i w każdym bolidzie fotel może być wyciągnięty za pomocą jednego, standardowego narzędzia, w które wyposażone są wszystkie zespoły ratownicze. Fotel podobnie jak cały kombinezon kierowcy musi być wykonany z materiałów niepalnych.
Kierownica.
Kierownica w bolidzie F1 stanowi centrum zarządzania pracą samochodu. Może się na niej znajdować nawet 20 przycisków i „łopatek”. Koszt budowy jednego egzemplarza wynosi do około 35 000 €. Kierownica nie jest zamontowana na stałe i można ją wyjąć z kokpitu w każdej chwili, aby w razie niebezpieczeństwa kierowca szybko wydostał się z bolidu. Ze względów bezpieczeństwa opuszczenie kokpitu nie powinno trwać dłużej niż 5 sekund.
W trakcie sezonu na jednego kierowcę przypadają około cztery kierownice. Liczba ta może jednak się zmienić, np. McLaren kierownicę z bolidu kierowcy, który w Grand Prix stanął na podium, włącza do udokumentowanej kolekcji i nie jest ona używana już w żadnym innym wyścigu.
Większość kierownic ma wyświetlacze, wyjątkiem jest Williams, który wyświetlacze ma za kierownicą.
Osiągi.
Dzięki coraz bardziej rozwiniętej technologii, bolidy Formuły 1 osiągają szybkości przekraczające 330 km/h oraz przyspieszenie kilkukrotnie większe od seryjnie produkowanych samochodów.
W trakcie demonstracji na torze Silverstone w Wielkiej Brytanii, były kierowca McLarena, David Coulthard startując siedemdziesiąt sekund po parze dwóch zwykłych samochodów marki Mercedes-Benz ze startu stojącego, był w stanie bez trudu wyprzedzić je przed linią mety już w pierwszym okrążeniu. Przejazd całego okrążenia na torze Silverstone samochodowi Formuły 1 zajmuje nie więcej niż 2 minuty.
Większość współczesnych bolidów ma następujące osiągi:
Aby zredukować szybkość i zwiększyć bezpieczeństwo kierowców, FIA wprowadziła przepis dla konstruktorów, który ograniczył użycie komputerów do kontroli pracy silnika. Mimo wprowadzenia zmian, konstruktorzy dalej poprawiają osiągi swoich samochodów, zwiększając moc silników i efektywność aerodynamiki. Nowe przepisy na sezon 2005 zredukowały siłę docisku o ok. 25%, z czego prawie wszystko odzyskano.

</doc>
<doc id="105770" url="https://pl.wikipedia.org/wiki?curid=105770" title="Naftole">
Naftole

Naftole (ang. "naphthol" od "naphtha" nafta + "-ol" końcówka charakterystyczna dla związków zawierających grupę –OH) – związki organiczne, fenolowe pochodne naftalenu, których cząsteczki zawierają jedną lub więcej grup hydroksylowych.
Największe znaczenie mają dwa izomeryczne naftole:
Występują w postaci bezbarwnej lub żółtawych kryształów, o zapachu podobnym do fenolu. Źle rozpuszczają się w wodzie, dobrze w alkoholu etylowym i eterze. Są trujące. Otrzymywane są z kwasów naftalenosulfonowych.
Stosowane głównie w farbiarstwie i do produkcji insektycydów, β-naftol także w dermatologii (antyseptyk), perfumerii, jako surowiec w przemyśle farmaceutycznym, jako środek konserwujący oraz wskaźnik fluorescencyjny. Ważne znaczenie, głównie w farbiarstwie, mają wielofunkcyjne pochodne naftalenodioli.

</doc>
<doc id="105771" url="https://pl.wikipedia.org/wiki?curid=105771" title="Skrwilno">
Skrwilno

Skrwilno – wieś w Polsce, położona w województwie kujawsko-pomorskim, powiecie rypińskim i gminie Skrwilno. Miejscowość jest siedzibą gminy Skrwilno.
Położenie.
Miejscowość znajduje się we wschodniej części województwa kujawsko-pomorskiego, w granicach dawnej ziemi dobrzyńskiej. Jest położona nad rzeką Skrwą i nad jeziorem Skrwilno.
Nazwa.
Pierwsza potwierdzona źródłowo wzmianka na temat miejscowości pochodzi z 1379 r.; wieś występuje tam pod nazwą Postrquino.
Inne, historyczne odmiany tej nazwy to: Postkrwino, Skqruilno, Skrwino, Stkrwino, Stqwino, Strquinno, Strquino, Strvino, Strwino, Strwinno, Skwilno.
Nazwa miejscowości może wywodzić się od rzeki Skrwy, nad którą jest położona.
W latach 1942–1945 r. niemieckie władze okupacyjne zmieniły nazwę miejscowości na Reselerwalde.
Historia.
Grodzisko w Skrwilnie.
Prowadzone w latach 1961–1966 badania archeologiczne (pod kierunkiem mgr Jadwigi Chudziakowej z Uniwersytetu Mikołaja Kopernika) ujawniły, że od drugiej połowy IX do końca XII wieku na wyspie na jeziorze Skrwilno znajdowało się gród. Miejsce to pełniło rolę przygranicznej warowni, broniącej mieszkający tu szczep Polan przed najazdami Prusów. Mieszkańcy grodu zajmowali się łowiectwem, hodowlą i rybołówstwem.
W XII w. gród został spalony (najprawdopodobniej w wyniku ataku Prusów). Okoliczność ta, połączona z wysychaniem jeziora i zwężaniem się koryta rzeki Skrwy, zadecydowała o porzuceniu dotychczasowej lokalizacji. Nowa osada wiejska powstała w miejscu obecnej wsi Skrwilno.
Pozostałością po grodzie jest wał ziemny, znajdujący się na obecnym północno-zachodnim brzegu jeziora Skrwilno. Miejsce to było określane w XIX w. jako okop szwedzki (lub okopy szwedzkie).
Skarb ze Skrwilna.
W 1961 r., w trakcie prowadzenia prac archeologicznych na terenie grodziska w Skrwilnie, odnaleziono kolekcję dzieł złotniczych i klejnotów pochodzących z przełomu XVI i XVII wieku. Przedmioty te zostały zakopane w okresie potopu szwedzkiego.
Skarb ze Skrwilna znajduje się obecnie w Muzeum Okręgowym w Toruniu.
Demografia.
Według stanu na 31 grudnia 2020 r. wieś zamieszkiwało 1515 osób.
Transport.
Komunikacja autobusowa (realizowana przez Kujawsko-Pomorski Transport Samochodowy) zapewnia połączenie Skrwilna z Rypinem.
Edukacja.
Na terenie miejscowości działa Zespół Szkół w Skrwilnie, do którego należą:
Sport.
W 1966 r. rozpoczął działalność Ludowy Klub Sportowy „Skrwa” (obecnie Gminny Ludowy Klub Sportowy „Skrwa Skrwilno”).
Od 1995 r. corocznie w październiku organizowany jest Bieg Niepodległości.
W październiku 2010 r. otwarto halę sportową, sąsiadującą z Zespołem Szkół w Skrwilnie.
Zabytki i atrakcje turystyczne.
Zabytki wpisane do rejestru zabytków:
Na cmentarzu parafialnym znajduje się ponadto mogiła powstańców styczniowych, którzy zginęli w potyczce 25 lutego 1863 r. pod Rudą.
Religia.
Miejscowość jest siedzibą rzymskokatolickiej parafii Skrwilno. Tu znajduje się także parafialny kościół św. Anny.

</doc>
<doc id="105783" url="https://pl.wikipedia.org/wiki?curid=105783" title="Jan II Zygmunt Zápolya">
Jan II Zygmunt Zápolya

Jan Zygmunt (ur. 7 lipca 1540 w Budzie, zm. 14 marca 1571 w Gyulafehérvár, obecnie Alba Iulia) – pierwszy książę Siedmiogrodu, antykról Węgier w latach 1559–1571.
Syn króla węgierskiego, Jana Zápolyi oraz Izabeli Jagiellonki, córki króla Polski Zygmunta I Starego. Już w 1540 roku, na zgromadzeniu narodowym w "Rákos", wybrano go następcą tronu jako Jana II, ale nie koronowano. Jego władza obejmowała wschodnie rejony kraju.
25 maja 1541 roku, prawdopodobnie na skutek wstawiennictwa Roksolany, sułtan Sulejman Wspaniały przekazał Siedmiogród Janowi Zygmuntowi – swemu „"przybranemu synowi"”. W jego imieniu do 1551 roku władzę w Siedmiogrodzie sprawował brat Jerzy Martinuzzi (węg. Martinuzzi Fráter György) – biskup Wielkiego Waradynu (obecnie Oradea), a następnie przeszła ona w ręce Izabeli, która sprawowała władzę aż do swojej śmierci w 1559 roku. Jan II Zygmunt był wykształconym człowiekiem, mówił ośmioma językami, był miłośnikiem książek, finansował pobyt Bálinta Bakfarka w Siedmiogrodzie.
Swoboda wyznania.
Jan Zygmunt był wychowywany jako katolik. Pod wpływem swojego lekarza nadwornego, Jerzego Blandraty, przeszedł na luteranizm, a następnie na kalwinizm. W dorosłym życiu znaczny wpływ wywarł na niego Ferenc Dávid, który przyczynił się do tego, że Jan Zygmunt zmarł jako unitarianin. Istotnym posunięciem władcy było ogłoszenie wolności wyznania, do czego doszło w 1568 roku, podczas zgromadzenia narodowego w Turda. W ten sposób reformacja w Siedmiogrodzie umocniła się i uformował się system czterech akceptowanych wyznań, w którym katolicy, luteranie, kalwini i unitarianie mieli taki sam status.
Umocnienie Księstwa Siedmiogrodzkiego.
W 1562 roku doszło do krwawego stłumienia buntu Seklerów. W 1566 roku Jan Zygmunt otrzymał od sułtana Sulejmana "dokument-przymierze" (węg. "szövetség-levél"), który dawał mieszkańcom Siedmiogrodu prawo do swobodnego wyboru władcy. Na mocy układu w Spirze z 1570 roku Jan Zygmunt zrzekł się tytułu królewskiego i jako pierwszy używał tytułu księcia Siedmiogrodu. Kształtował się kierunek polityki zagranicznej, zgodnie z którym Siedmiogród tylko wówczas mógł żyć w pokoju, jeśli będzie tolerować „przyjaźń” zarówno Habsburgów, jak i Turków (polityka lawirowania między Habsburgami a sułtanem). Za panowania Jana Zygmunta ukształtował się zasięg wpływów władzy książęcej w Siedmiogrodzie. Językiem prawodawstwa był język węgierski.
Jan Zygmunt zmarł 14 marca 1571 roku, w cztery dni po ratyfikacji układu w Spirze. Wraz z jego śmiercią wymarł ród Zápolyich.

</doc>
<doc id="105788" url="https://pl.wikipedia.org/wiki?curid=105788" title="Hałas infradźwiękowy">
Hałas infradźwiękowy

Hałas infradźwiękowy – hałas, w którego widmie występują składowe o częstotliwościach infradźwiękowych. Zakres przyjmowanych w literaturze częstotliwości waha się od 1 lub 2 Hz do 16 lub 20 Hz. Według norm ISO 7196:1995, ISO 9612:1997 i PN-Z-01338:2010 jest to przedział od 1 do 20 Hz. Hałas infradźwiękowy występuje powszechnie w pobliżu dróg komunikacyjnych, w miastach i zakładach przemysłowych. Rozwój technologii wytwarzających infradźwięki i rosnący odsetek populacji eksponowanych na ten rodzaj hałasu spowodował zwiększone zainteresowanie jego wpływem na zdrowie człowieka.

</doc>
<doc id="105791" url="https://pl.wikipedia.org/wiki?curid=105791" title="3,4-Metylenodioksy-N-etyloamfetamina">
3,4-Metylenodioksy-N-etyloamfetamina

3,4-Metylenodioksy-"N"-etyloamfetamina (MDEA) – organiczny związek chemiczny, empatogenna substancja psychoaktywna, pochodna amfetaminy o działaniu zbliżonym do MDMA. Zgodnie z PIHKAL dawkowanie MDEA zawiera się w przedziale 100–200 mg a czas działania wynosi 3 do 5 godzin.

</doc>
<doc id="105792" url="https://pl.wikipedia.org/wiki?curid=105792" title="Hałas niskoczęstotliwościowy">
Hałas niskoczęstotliwościowy

Hałas niskoczęstotliwościowy – dźwięki powodujące hałas z zakresu częstotliwości od 10 Hz do 250 Hz. Dolną granicę 10 herców tłumaczy fakt, iż dosyć trudno jest wykonać, a tym bardziej zinterpretować, pomiar poziomu infradźwięków w zakresie częstotliwości niższych niż 10 Hz.

</doc>
<doc id="105793" url="https://pl.wikipedia.org/wiki?curid=105793" title="Jan Beffinger">
Jan Beffinger

Jan Beffinger (1902-1977) - inżynier i naukowiec polskiego pochodzenia, agent wywiadu angielskiego podczas II wojny światowej na Cyprze, zamieszkały później w Południowej Rodezji (dzisiejsze Zimbabwe). Zmarł na Teneryfie na Wyspach Kanaryjskich. 
Uzyskał stopień doktora na Politechnice Lwowskiej. Przed II wojną światową pracował w przemyśle tytoniowym w Polsce, Francji, Niemczech i we Włoszech, zajmując się głównie zagadnieniami fermentacji tytoniu. Opracował i opatentował metodę przyspieszonej fermentacji tytoniu w komorach fermentacyjnych. Po wojnie uzyskał obywatelstwo brytyjskie.
Jako pierwszy na świecie zaproponował w 1953 roku teorię naukową, że rak płuca powodowany paleniem papierosów jest wynikiem kwaśnego środowiska dymu papierosowego, spowodowanego z kolei brakiem naturalnej fermentacji liścia tytoniu podczas suszenia. Beffinger odkrył we własnym laboratorium w Kenii, że dym z tytoniu naturalnie fermentowanego (suszonego) jest zasadowy, podczas kiedy dym papierosowy z tytoniu sztucznie suszonego w fabrykach przez przedsiębiorstwa tytoniowe na bazie patentu Proctor miał bazę kwaśną, tj. skrajnie agresywną dla płuc palaczy. Ponadto, fermentacja usuwała większość rakotwórczych składników z tytoniu. Raporty na ten temat, poparte badaniami, Beffinger publikował na własny koszt do końca życia. Philip Morris wydał setki tysięcy dolarów na sabotaż badań dr. Beffingera.

</doc>
<doc id="105794" url="https://pl.wikipedia.org/wiki?curid=105794" title="Likopen">
Likopen

Likopen, E160d – organiczny związek chemiczny z grupy karotenów, węglowodór nienasycony o budowie podobnej do kauczuku naturalnego. Należy do rodziny naturalnych pigmentów występujących u roślin i zwierząt. Ma silne właściwości przeciwutleniające.
Występowanie.
Likopen występuje obficie w rokitniku, pomidorach, przepękli indochińskiej, gujawie, melonach oraz innych czerwonych owocach (arbuzy, czerwone grapefruity, owoce dzikiej róży).
Ze względu na wysoką odporność podczas obróbki cieplnej, oraz dobrą rozpuszczalność w tłuszczach, jest łatwo przyswajalnym karotenoidem.
Otrzymywanie.
Na skalę przemysłową likopen jest ekstrahowany z pomidorów i czerwonych grejpfrutów.
Działanie zdrowotne.
Likopen skutecznie oddziałuje na procesy nowotworzenia, jednak mechanizm tego zjawiska nie został do końca poznany. Sądzi się, że powoduje on odbudowanie połączeń międzykomórkowych, podobnie jak ma to miejsce w przypadku innych karotenoidów.
Dowiedziono, że wysokie spożycie pomidorów wywołuje efekt ochronny przeciwko nowotworom przewodu pokarmowego oraz redukuje o 50% ryzyko zgonu na podłożu nowotworowym u ludzi w wieku podeszłym. Produkty zawierające likopen należy szczególnie polecać mężczyznom będącym w grupie ryzyka wystąpienia raka prostaty lub już walczącym z tą chorobą. Likopen w największym stopniu kumuluje się w komórkach prostaty. Jak pokazują badania, spożycie 10 porcji pomidorów w tygodniu może prowadzić do obniżenia ryzyka wystąpienia raka prostaty o aż 35%. Natomiast u kobiet spożycie produktów bogatych w likopen zmniejsza ryzyko wystąpienia raka piersi. Należy zaznaczyć, iż dotychczas żadne badania nie wskazywały na negatywny efekt spożycia nawet dużych ilości pomidorów lub innych produktów bogatych w likopen. Związek ten posiada również zdolność przeciwdziałania agregacji płytek krwi i tworzeniu skrzepów oraz zapobiega rozwojowi miażdżycy i chorób sercowo-naczyniowych. Ponadto wykazano, że spożywanie produktów bogatych w likopen może obniżać ryzyko ostrego zawału mięśnia sercowego, wystąpienia choroby wieńcowej, jak również może zmniejszyć liczbę zgonów z powodu choroby wieńcowej.
Zastosowanie.
Likopen znajduje zastosowanie jako barwnik w przemyśle spożywczym. Barwi się nim np.: batoniki odżywcze, zupy, jogurty, napoje gazowane oraz produkty żelujące.

</doc>
<doc id="105795" url="https://pl.wikipedia.org/wiki?curid=105795" title="Tom Waits">
Tom Waits

Thomas Alan Waits (ur. 7 grudnia 1949 w Pomona) – amerykański wokalista, kompozytor, instrumentalista, autor tekstów, poeta i aktor.
Życiorys.
Choć twórczość Waitsa zaliczana jest przede wszystkim do rocka, to w jego muzyce krzyżują się wpływy jazzu, bluesa, folku, rock and rolla i tradycyjnego popu.
Tom Waits gra na instrumentach klawiszowych, gitarze, akordeonie oraz wielu niekonwencjonalnych instrumentach jak np. przypominający ksylofon "chamberlin". Na początku kariery (głównie przed wydaniem albumu "Swordfishtrombones" w 1983 roku) śpiewał najczęściej przy akompaniamencie sekcji jazzowych. Później, wraz z rozwojem ogólnej koncepcji muzycznej, brzmienie jego utworów zaczęło być bardziej rockowo-eksperymentalne. O jego albumie "Rain Dogs" jeden z krytyków napisał, że „był on tym punktem ostatecznej przemiany Waitsa z ekscentrycznego piosenkarza w prawdziwie dziwnego piosenkarza”.
Bardzo charakterystyczną cechą muzyki Waitsa jest jego niski głos. Śpiewa on swoje własne bardzo osobiste, melancholijne, gorzkie w wymowie, cyniczne, przesycone czarnym humorem poezje. Często są inspirowane literackimi dokonaniami przedstawicieli amerykańskiej literatury beat, zwłaszcza Jacka Kerouaca i Charlesa Bukowskiego. Sukcesy występów artysty charakteryzujące się kameralną teatralnością skłoniły Waitsa do spróbowania szczęścia w zawodzie aktora. Zagrał najczęściej epizodyczne, charakterystyczne role w kilku filmach, zyskując dobre recenzje krytyków. Tom Waits komponuje również muzykę filmową. Także niektóre z jego piosenek zostały wykorzystane w filmowych produkcjach. Współpracował m.in. z takimi reżyserami jak: Francis Ford Coppola, Jim Jarmusch, Robert Altman, Hector Babenco, Terry Gilliam.
Waits jest od 1980 roku żonaty z Kathleen Brennan (wcześniej był związany z Rickie Lee Jones). Ma troje dzieci: córkę Kellesimone i synów Caseya Xaviera i Sullivana.
Zawsze wolał nagrywać dla małych wytwórni. Gdy jakaś stawała się „zbyt duża”, przenosił się do innej. Nigdy nie wystąpił w reklamie, uważając że byłoby to poniżające dla artysty. Nie zgodził się też na wielokrotne próby użycia jego muzyki w jakiejkolwiek z nich. Ma za to na koncie kilka wygranych pozwów o nielegalne użycie jego muzyki w celach komercyjnych, m.in. z Frito Lay, Audi, Oplem.
W Polsce dotychczas wydano dwie biografie tego artysty (na rynku angielskim i amerykańskim jest ich kilka). Są to, wydana w Krakowie w 1995 roku, książka Patricka Humphriesa "Tom Waits. To fortepian jest pijany, nie ja..." i pozycja "Dzikie lata. Muzyka i mit Toma Waitsa" napisana przez Jaya S. Jacobsa (Wydawnictwo Dolnośląskie 2007).
Wiosną 2000 roku Tom Waits wystąpił w Polsce, w Sali Kongresowej.
Waits jest członkiem tajnego stowarzyszenia znanego jako Sons of Lee Marvin.

</doc>
<doc id="105798" url="https://pl.wikipedia.org/wiki?curid=105798" title="Psychedeliki">
Psychedeliki



</doc>
<doc id="105800" url="https://pl.wikipedia.org/wiki?curid=105800" title="Tezy Lutra">
Tezy Lutra



</doc>
<doc id="105801" url="https://pl.wikipedia.org/wiki?curid=105801" title="Szeląg">
Szeląg



</doc>
<doc id="105802" url="https://pl.wikipedia.org/wiki?curid=105802" title="Szeląg (Poznań)">
Szeląg (Poznań)

Szeląg – część (zwyczajowo nazywana dzielnicą) Poznania, a jednocześnie obszar Systemu Informacji Miejskiej położony na osiedlu samorządowym Osiedle Stare Winogrady. Leży na lewym brzegu Warty między rzeką a Wzgórzem Winiarskim.
Granice.
Wedle Systemu Informacji Miejskiej jednostka obszarowa Szeląg mieści się w granicach:
Nazwa.
Nazwa wywodzi się od Mikołaja Schilinga, który w XVI wieku założył folwark na terenie wsi miejskiej Winiary. 
Historia.
W Szelągu odnaleziono najstarsze ślady pobytu człowieka na obszarze dzisiejszego Poznania sprzed około 10 tysięcy lat. Są to wyroby krzemienne tak zwanych kultur mazowszańskich. Znaleziono tu także pozostałości kultur: ceramiki wstęgowej, sznurowej, amfor kulistych i pucharów lejkowatych (4000-1700 lat p.n.e.). Istnieje tu również cmentarzysko z I w n.e. W XIII wieku funkcjonowała na terenie Szeląga wieś książęca Szydłów, wymieniona w dokumencie lokacyjnym Poznania z 1253 roku. W 1760, podczas wojny siedmioletniej, Szeląg został zniszczony przez armię rosyjską.
W końcu XIX i na początku XX wieku był miejscem spacerów i majówek. Od czasu budowy Fortu Winiary w 1. połowie XIX w. nad brzegiem Warty istniał park-ogród, później powstała restauracja "Szeląg". W 1895 na torze szelągowskim zorganizowano (z inicjatywy Radfahrer-Verein Posen) pierwsze w mieście wyścigi kolarskie. Po odzyskaniu niepodległości na Szeląg przeniosło (z Sołacza) swoją siedzibę poznańskie Bractwo Kurkowe. W roku 1923 uruchomiono strzelnicę Bractwa. Do okresu międzywojennego funkcjonowała wojskowa kolej wąskotorowa, która łączyła Szeląg (Fort Winiary) z osadą wojskową w Biedrusku.
Park uległ zniszczeniu podczas zdobywania Fortu Winiary w 1945 roku. Teren Szeląga włączono w administracyjne granice Poznania w 1925 roku. W latach 30. XX w. prof. Józef Gołąb prowadził tu badania otoczaków, tkwiących w glinie morenowej. 
W latach 70. XX wieku istniała koncepcja powiązania Szeląga z Drogą Dębińską za pomocą tzw. Trasy Piastowskiej. 
Szeląg do 1990 r. należał do dzielnicy administracyjnej Stare Miasto. Od 1992 r. należy do osiedla samorządowego Stare Winogrady.

</doc>
<doc id="105803" url="https://pl.wikipedia.org/wiki?curid=105803" title="Przestrzeń Hausdorffa">
Przestrzeń Hausdorffa

Przestrzeń Hausdorffa – wprowadzony przez Feliksa Hausdorffa rodzaj przestrzeni topologicznej o "porządnych" właściwościach. Ta naturalna własność była początkowo postulowana w definicji przestrzeni topologicznej, jednak wraz z rozwojem teorii wydzielono ją jako jeden z możliwych „aksjomatów oddzielania” nakładanych na abstrakcyjną przestrzeń topologiczną (zob. "Przykłady"). Z tego powodu o przestrzeniach Hausdorffa mówi się też, iż spełniają aksjomat „formula_1” bądź, według innej klasyfikacji, aksjomat „formula_2”; dla zwięzłości określa się je również jako „przestrzenie formula_1” (bądź „formula_2”).
Przestrzeń topologiczną formula_5 nazywa się przestrzenią Hausdorffa, jeżeli dla dowolnych dwóch różnych jej punktów formula_6 można wskazać ich rozłączne otoczenia formula_7 tzn. takie rozłączne zbiory otwarte tej przestrzeni, które spełniałyby formula_8 oraz formula_9
Przykłady.
Większość naturalnych przykładów przestrzeni topologicznych spełnia własność Hausdorffa, w szczególności są to przestrzenie: liczb rzeczywistych z topologią naturalną (ogólniej przestrzenie euklidesowe), czy przestrzenie metryczne.
Każda przestrzeń regularna (formula_10) jest przestrzenią Hausdorffa (formula_1), lecz niekoniecznie na odwrót: przykładem może być przedział jednostkowy formula_12 z topologią otrzymaną jako rozszerzenie topologii naturalnej (tzn. prostej rzeczywistej) o zbiór formula_13
Podobnie każda przestrzeń formula_1 jest przestrzenią formula_15, choć niewykluczona jest sytuacja odwrotna – przykładami mogą być zbiór liczb rzeczywistych z "topologią dopełnień skończonych", w której zbiorami otwartymi są tylko zbiór pusty i zbiory o skończonych dopełnieniach, czy analogicznie definiowaną "topologią dopełnień co najwyżej przeliczalnych".

</doc>
<doc id="105804" url="https://pl.wikipedia.org/wiki?curid=105804" title="Przestrzeń T2">
Przestrzeń T2



</doc>
<doc id="105809" url="https://pl.wikipedia.org/wiki?curid=105809" title="Caucasian Shepherd Dog">
Caucasian Shepherd Dog



</doc>
<doc id="105810" url="https://pl.wikipedia.org/wiki?curid=105810" title="Sylwester Gruszka">
Sylwester Gruszka

Sylwester Gruszka (ur. 31 grudnia 1891 w Skołoszowie, zm. 28 listopada 1956 w Sydney) – polityk, dyplomata i urzędnik konsularny, kapitan rezerwy.
Życiorys.
Syn Michała i Ewy z Bartoszewskich. W czasie I wojny światowej walczył w szeregach armii austro-węgierskiej, a następnie dostał się do niewoli rosyjskiej. Po odzyskaniu niepodległości wstąpił do Wojska Polskiego.
Po demobilizacji zajmował się organizowaniem polskiej służby zagranicznej, m.in. był konsulem i kier. konsulatu generalnego w Trieście (1922), konsulem generalnym w Zagrzebiu (1922–1923), konsulem w Detroit (1923–1925), konsulem generalnym w Nowym Jorku (1925–1928), konsulem generalnym, kier. konsulatu w Kolonii (1928–1929) i konsulatu we Frankfurcie n. Menem (1929–1930) oraz radcą emigracyjnym Ambasady Polskiej w Paryżu (1930–1932). W 1933 uzyskał doktorat w zakresie prawa na Uniwersytecie Jagiellońskim. Pełnił funkcję radcy ekonomicznego MSZ (1932–1934). Przebywał w Detroit, ponownie był konsulem generalnym w Nowym Jorku (1935–1940), radcą handlowym Ambasady Polskiej w Waszyngtonie (1937–1941), następnie konsulem generalnym w Sydney (1941–1945). Zmarł na zawał serca tamże 28 listopada 1956.

</doc>
<doc id="105818" url="https://pl.wikipedia.org/wiki?curid=105818" title="Deutscher Jagdterrier">
Deutscher Jagdterrier



</doc>
<doc id="105819" url="https://pl.wikipedia.org/wiki?curid=105819" title="Dystrykt Stołeczny (Papua-Nowa Gwinea)">
Dystrykt Stołeczny (Papua-Nowa Gwinea)

Dystrykt Stołeczny () – dystrykt obejmujący Port Moresby – stolicę Papui-Nowej Gwinei na południowo-wschodnim wybrzeżu Nowej Gwinei, nad Zatoką Papua. Port Moresby wydzielone jest jako odrębny dystrykt stołeczny, jest też stolicą prowincji Centralnej.
Przemysł spożywczy, drzewny i maszynowy.

</doc>
<doc id="105820" url="https://pl.wikipedia.org/wiki?curid=105820" title="Niemiecki terier myśliwski">
Niemiecki terier myśliwski

Niemiecki terier myśliwski (niem. "Deutscher Jagdterrier") – rasa psów należąca do grupy terierów, zaklasyfikowana do sekcji terierów wysokonożnych. Typ wilkowaty. Podlega próbom pracy.
Rys historyczny.
Po I wojnie świa­towej kilku aktywnych myśliwych opuści­ło Foxterrier Club, by poświęcić się ho­dowli psa o najwyższych walorach użytkowych. Rudolf Friess, Walter Zangenberg i Carl-Erich Grunwald zdecydowali, że utworzą rasę norowców o umaszczeniu czarnym podpalanym. Lutz Heck Handenbeck dyrektor ogrodu zoologicz­nego podarował Walterowi Zangenbergowi cztery czarne podpalane teriery rzeko­mo czystej linii foksterierów. Od nich rozpoczęto hodowlę niemieckich terierów myśliwskich. Później do grona hodowców dołączył dr Hubertt Lackner. Po latach licznych eksperymentów hodowlanych, dzięki krzyżowaniu staroangielskich szorstkowłosych terierów i te­rierów walijskich, otrzymano ustalony typ psa. Ho­dowcy zabiegali nie tylko o eksterier, ale równocześnie o użytkowość. Chodziło im o psa wszechstronnego, energicznego, głoszącego zwierzynę, lubiącego wodę, łatwego w układaniu i posiadającego in­stynkt myśliwski. W 1926 roku powołano do życia Deutscher Jagdterrier-Club. Dzisiejsi hodowcy niemieckich terierów myśliwskich również przykładają wielką wagę do ich użytkowości na polowaniu, ciętości, odwagi i zrównoważenia charak­teru.
Użytkowość.
Niemiecki terier myśliwski jest psem myśliwskim, pełniącym funkcje norowca, psa tropiącego i aportującego.
Nazwa terier pochodzi od łacińskiego słowa "terra" oznaczającego ziemię, co wiąże się z funkcją tego psa na polowaniach. Do jego zadań należy tropienie lisów, co wiąże się często z rozkopywaniem ich nor oraz zaciętością w walkach z tym drapieżnikiem.
Jego wrodzona zaciętość i hart tak jak uwydatnione poczucie wolności, niezwykła mobilność oraz solidna doza uporczywości stanowią konieczny element osobowości tego psa, pozwalający osiągać mu sukcesy na polowaniach.
Temperament.
Bardzo cięty. Pies tej rasy posiada silny stopień dominacji. Potrzebuje bardzo dużo ruchu i zainteresowania. Dorosłe osobniki mogą być agresywne wobec innych psów, dla ludzi przyjacielskie. Szybko się uczą i są inteligentne.
Szata i umaszczenie.
Występuje w odmianie szorstkowłosej i gładkowłosej.
Utrzymanie.
Nie ma problemu nawet z dłuższą sierścią. Czesany raz dziennie ma błyszcząca i niesplątaną sierść.

</doc>
<doc id="105821" url="https://pl.wikipedia.org/wiki?curid=105821" title="Stolice państw Oceanii">
Stolice państw Oceanii

Poniższe tabele przedstawiają stolice państw i terytoriów zależnych z obszaru Australii i Oceanii:

</doc>
<doc id="105824" url="https://pl.wikipedia.org/wiki?curid=105824" title="Szkółkarstwo">
Szkółkarstwo

Szkółkarstwo – dział ogrodnictwa i leśnictwa zajmujący się rozmnażaniem i uprawą w początkowym okresie życia sadzonek drzew, krzewów i innych roślin wieloletnich.
W szkółkach drzewka można zarówno produkować od podstaw stosując rozmnażanie wegetatywne (najczęściej poprzez szczepienie lub sadzonkowanie) lub generatywne (najczęściej za pomocą nasion), jak i też można młodociane rośliny szkółkować do momentu, aż ich rozwój i wielkość będzie odpowiednia do wysadzenia na miejsce stałe.
Najczęściej stosowany podział wyróżnia szkółki leśne, szkółki sadownicze i szkółki roślin ozdobnych.

</doc>
<doc id="105827" url="https://pl.wikipedia.org/wiki?curid=105827" title="Rozbicie zbioru">
Rozbicie zbioru

Rozbicie zbioru, podział zbioru a. "partycja zbioru" – rodzina formula_1 podzbiorów ustalonego zbioru formula_2 które spełniają następujące warunki:
Elementy podziału, czyli podzbiory formula_6 wyżej zdefiniowanej rodziny, nazywa się niekiedy "klasami rozbicia".
Liczba sposobów podziału skończonego zbioru formula_7-elementowego wyraża się formula_7-tą liczbą Bella, formula_9 Jeśli nieskończony zbiór ma formula_10 elementów, to istnieje formula_11 możliwych podziałów tego zbioru. Innymi słowy, zbiór podziałów zbioru formula_12 jest równoliczny ze zbiorem potęgowym formula_13 zbioru formula_14
Przykłady.
Ponieważ jedynym podzbiorem zbioru pustego jest podzbiór pusty, to jedynie pusta rodzina zbiorów może być rozbiciem zbioru pustego. Niekiedy wyklucza się tę możliwość w definicji.
Podział zbioru jednoelementowego składa się jednego elementu: tego właśnie zbioru.
Istnieją dwa podziały zbioru formula_15 mianowicie rodzina złożona ze zbioru formula_16 (podział jednoelementowy) oraz rodzina składająca się ze zbiorów formula_17 (podział dwuelementowy).
Trójelementowy zbiór formula_18 można podzielić na jeden z pięciu sposobów:

</doc>
<doc id="105828" url="https://pl.wikipedia.org/wiki?curid=105828" title="Siła odśrodkowa">
Siła odśrodkowa

Siła odśrodkowa – siła bezwładności występująca w układzie odniesienia obracającym się względem inercjalnego układu odniesienia. Układ obracający się jest układem nieinercjalnym.
W układzie odniesienia obracającym się ze środkiem obrotu w początku układu współrzędnych, ze stałą prędkością kątową, siła bezwładności działająca na punkt materialny określona jest wyrażeniem:
gdzie:
Określając położenie punktu w płaszczyźnie prostopadłej do osi obrotu układu odniesienia, siłę odśrodkową można wyrazić: 
Wartość siły określają wzory:
gdzie:
Równoważność opisów.
Jeżeli to samo zagadnienie jest rozpatrywane w inercjalnym układzie odniesienia, to siła odśrodkowa nie występuje, ale siły rzeczywiste zapewniające zmianę kierunku ruchu są równe sile dośrodkowej. Siła dośrodkowa ma taki sam kierunek, taką samą wartość, ale przeciwny zwrot niż siła odśrodkowa. Oba opisy są poprawne, a użycie odpowiednio dobranego układu nieinercjalnego umożliwia rozpatrywanie ciała jako pozostającego w spoczynku.
Przykłady.
Przykładem jest opis ruchu ciała znajdującego się na równoległej do drogi podłodze poruszającego się po łuku pojeździe. Droga jest pozioma.
Obserwator (układu odniesienia) spoczywający względem Ziemi opisze ruch klocka tak:
Obserwator (układu odniesienia) spoczywający względem pojazdu opisze ruch tak:
Ze względu na siłę odśrodkową zakręty na drogach, przeznaczone do pokonywania ze znaczną prędkością, profiluje się podnosząc ich zewnętrzną krawędź, podobnie projektuje się także np. trasy saneczkarskie. Dzięki takiemu zabiegowi, w układzie związanym z samochodem wypadkowa siły ciążenia i siły odśrodkowej ma mniejszą składową równoległą do płaszczyzny jezdni, zmniejszając ryzyko poślizgu i wypadnięcia z zakrętu.

</doc>
<doc id="105830" url="https://pl.wikipedia.org/wiki?curid=105830" title="Siła dośrodkowa">
Siła dośrodkowa

Siła dośrodkowa – w fizyce siła powodująca zakrzywianie toru ruchu ciała, skierowana wzdłuż normalnej (prostopadle) do toru, w stronę środka jego krzywizny.
Na skutek zmiany kierunku ruchu ciała doznaje ono przyspieszenia dośrodkowego, wartość siły powodującej zmianę kierunku ruchu określa wzór:
gdzie:
Siła dośrodkowa nie zmienia wartości prędkości ciała, ale zmienia kierunek prędkości.
W ruchu po okręgu, powyższy wzór można wyrazić:
gdzie:

</doc>
<doc id="105831" url="https://pl.wikipedia.org/wiki?curid=105831" title="Miasta Papui-Nowej Gwinei">
Miasta Papui-Nowej Gwinei

Według danych oficjalnych pochodzących z 2013 roku Papua-Nowa Gwinea posiadała ponad 60 miast o ludności przekraczającej 300 mieszkańców. Stolica kraju Port Moresby jako jedyne miasto liczyło ponad 300 tys. mieszkańców; 1 miasto z ludnością 100÷300 tys.; 1 miasto z ludnością 50÷100 tys.; 4 miasta z ludnością 25÷50 tys. oraz reszta miast poniżej 25 tys. mieszkańców. W 1991 ludność miejska stanowiła 16% ogółu ludności Papui-Nowej Gwinei.
Największe miasta w Papui-Nowej Gwinei.
Największe miasta w Papui-Nowej Gwinei według liczebności mieszkańców (stan na 01.01.2013):
Alfabetyczna lista miast w Papui-Nowej Gwinei.
Spis miast Papui-Nowej Gwinei powyżej 300 mieszkańców według danych szacunkowych z 2013 roku:

</doc>
<doc id="105833" url="https://pl.wikipedia.org/wiki?curid=105833" title="Lae">
Lae

Lae – miasto w Papui-Nowej Gwinei, stolica prowincji Morobe, w pobliżu ujścia rzeki Markham do zatoki Huon. Drugie pod względem wielkości miasto kraju. Ludność: 103 420 mieszkańców (2013).
Przemysł spożywczy i drzewny.. Strefa przemysłowa dla inwestycji zagranicznych. Wybudowano port lotniczy i politechnikę. Port morski w Lae jest największym portem w kraju pod względem tonażu przeładunku towarów (około 4 miliony ton w 2012 roku, co stanowiło 51% przeładunków w całym kraju). Przez port transportowane są głównie złoto, drewno, sklejka i kawa.
W czasie II wojny światowej w latach 1942–1943 miasto było okupowane przez Japończyków.

</doc>
<doc id="105835" url="https://pl.wikipedia.org/wiki?curid=105835" title="Kohabitacja (polityka)">
Kohabitacja (polityka)



</doc>
<doc id="105839" url="https://pl.wikipedia.org/wiki?curid=105839" title="Jacek Krzaklewski">
Jacek Krzaklewski

Jacek Krzaklewski (ur. 8 stycznia 1950 we Wrocławiu) – polski muzyk, gitarzysta i kompozytor. Grał w zespołach takich jak: Fortony, Pakt, Romuald i Roman, Test, Spisek, Stalowy Bagaż, Banda i Wanda.
Od 1989 r. z małą przerwą gitarzysta Perfectu – jednej z najpopularniejszych polskich grup rockowych. Nagrał trzy albumy solowe "Ulefos Blues" w 1999, "Dużo kurzu" w 2004, "Jeszcze więcej kurzu" w 2012. W 2019 wraz z Barbarą Łuszczyńską wydał "Pod krzakiem". Na pierwszym albumie sam zagrał wszystkie partie instrumentów.
Wieloletni wykładowca w klasie gitary na warsztatach "Blues nad Bobrem" w Bolesławcu.
We wrześniu 2012 roku został odznaczony Brązowym Krzyżem Zasługi.

</doc>
<doc id="105840" url="https://pl.wikipedia.org/wiki?curid=105840" title="Rabaul">
Rabaul

Rabaul – miasto w Papui-Nowej Gwinei w północnej części wyspy Nowa Brytania na półwyspie Gazelle. Ludność: 8900 (2000). Do roku 1994 ośrodek administracyjny prowincji Nowa Brytania Wschodnia.
Rozwinął się tutaj przemysł spożywczy, meblarski i materiałów budowlanych. Przez port morski w Rabaul eksportuje się koprę, kakao i olej kokosowy. Znajduje się tutaj drugi międzynarodowy port lotniczy kraju. W roku 1994 wybuch wulkanu Tavurvur zniszczył port lotniczy.
Do erupcji z roku 1994 Rabaul był popularnym ośrodkiem turystyczno-wypoczynkowym, szczególnie ze względu na atrakcyjne miejsca do swobodnego nurkowania. Kryzys ekonomiczny z przełomu XX i XXI wieku wyraźnie zachwiał wrażliwym rynkiem, a ponadto przyczynił się do uaktywnienia zbrojnych gangów, zwanych lokalnie „łotrami” (ang. "rascals"). Gangi te napadają na turystów zagranicznych, jeszcze bardziej redukując liczbę tych, którzy chcieliby do Rabaulu przyjeżdżać.
W latach 1910–1914 miasto, nazywane wówczas "Simpsonhafen", było stolicą Nowej Gwinei Niemieckiej. Wkrótce po wybuchu I wojny światowej zostało zajęte przez Australijczyków, którym też po wojnie przyznano Nową Gwineę Niemiecką jako terytorium mandatowe Ligi Narodów.
W czasie II wojny światowej Rabaul był okupowany przez wojska japońskie, które przekształciły miasto, zatokę i tereny przyległe w wielką bazę armii i floty. Tutejsze lotnisko pozwalało kontrolować cały region, a zwłaszcza Nową Gwineę i Wyspy Salomona. W 1943 roku w bazie było skoszarowanych ponad 110 tysięcy żołnierzy. Pod koniec wojny Amerykanie – stosujący z powodzeniem „taktykę żabich skoków” – ominęli Rabaul, pozostawiając wokół sieć lotnisk, z których przeprowadzano ciągłe ataki na bazę, czyniąc ją z czasem niezdolną do działania. Załoga Rabaulu kapitulowała tuż przed końcem wojny, w ostatnich dniach sierpnia 1945.

</doc>
<doc id="105842" url="https://pl.wikipedia.org/wiki?curid=105842" title="Kohabitacja (socjologia)">
Kohabitacja (socjologia)

Kohabitacja (łac. „co-, con-”, znaczy „z, wspólnie”; „habitare” – „mieszkać, przebywać”) – wspólne zamieszkanie, współmieszkanie, nieformalne „życie razem”. Zjawisko to definiuje się także jako „niezamężne pożycie z partnerem płci przeciwnej”. Tego typu związki „tworzone są przez osoby, wspólnie zamieszkujące przez dłuższy czas, prowadzące gospodarstwo domowe i utrzymujące związki seksualne”.
Wspólne zamieszkanie.
Trudno sprecyzować, co oznacza „wspólne zamieszkanie”. W opinii antropologów rezydentem jest się tylko w jednym miejscu, co potwierdza prawo administracyjne, zgodnie z którym jeden podmiot może zajmować tylko jedno miejsce zamieszkania. Tego typu rozumienie rezydencji ogranicza możliwości interpretacyjne kohabitacji, gdyż istnieją tu bardziej skomplikowane sytuacje, które wpisują się w to zjawisko, pomimo sprzeczności z powyższym rozumieniem rezydencji, np. przypadek młodych ludzi, którzy przez okres studiów mieszkają wspólnie w akademikach, czy też mieszkaniach studenckich oraz par, które w tygodniu mieszkają z rodzicami, zaś weekendy spędzają wspólnie - „pod jednym dachem”.
Czas współmieszkania.
Kohabitacja ma miejsce wtedy, gdy dwie, niezłączone związkiem małżeńskim osoby mieszkają wspólnie przez jakiś czas i utrzymują między sobą kontakty seksualne. Nie jest łatwo sprecyzować, jak długo musi trwać współmieszkanie, by można mówić o kohabitacji. Krystyna Slany stwierdza, że kohabitacja dotyczy sytuacji, w której dwie osoby dzielą mieszkanie przynajmniej przez kilka miesięcy. Można spotkać się także z opiniami, iż tego typu związek występuje, gdy dwie osoby spędzają ze sobą weekendy przez okres czterech miesięcy. Wedle opinii innych socjologów kohabitacja ma miejsce, gdy para spędza ze sobą cztery czy pięć nocy w tygodniu w ciągu trzech miesięcy lub mieszka wspólnie przynajmniej przez okres jednego miesiąca, a także wtedy, gdy współżyje ze sobą od roku.
Formy kohabitacji.
Wyróżnia się różnorodne formy kohabitacji. Zgodnie z podziałem Anny Kwak kohabitacja może „poprzedzać małżeństwo i stanowić okres przedłużonego chodzenia ze sobą, poprzedzać małżeństwo i stanowić przygotowanie do niego (…), stanowić alternatywę dla małżeństwa, stanowić formę niezamężnego życia”. Kohabitację rozumie się tutaj jako wstęp do małżeństwa lub alternatywę dla życia małżeńsko-rodzinnego, czy też życia w stanie wolnym. Anna Kwak przedstawia także podział Haskeya, według którego można wyróżnić „młodzieńczą pierwszą kohabitację, kohabitację przedmałżeńską, pozamałżeńską i kohabitację ponowną”. Wprowadza się także podział kohabitacji ze względu na okres jej trwania. Choć niektórzy autorzy wskazują, że kohabitacja z reguły charakteryzuje się pewnym „fenomenem nietrwałości”, można spotkać się z podziałem na kohabitację: tymczasową (provisional cohabitation) i długoterminową (long-term cohabitation). Pierwsza jest efektem tolerancji relacji opartej na współżyciu seksualnym i uczuciowości, druga zaś tyczy się osób, które oczekują trwałego związku.
Daniel Jabłoński i Lech Ostasz wprowadzają również podział kohabitacji ze względu na jej stosunek do życia rodzinnego i małżeńskiego. Rozróżniają oni: „kohabitację niezależną w sobie, przedmałżeńską i kohabitację rodzinną”, która występuje w przypadku, gdy pojawiają się dzieci. Wspomniani autorzy wprowadzają także rozróżnienie na kohabitację młodych i kohabitację ludzi dorosłych.
Kohabitacja typu LAT.
O kohabitacji mówi się także w sytuacji, gdy para w ogóle nie mieszka razem. Jest to tzw. kohabitacja typu LAT (Living Apart Together). Występuje ona wtedy, gdy dwie osoby pozostają w intymnym związku, mieszkając osobno. Osoby te świadomie decydują się na wybranie związku bez wspólnego zamieszkania. Związki te bywają określane mianem „dochodzącego konkubinatu”. Najczęściej kohabitacja bez wspólnego zamieszkania przechodzi w kohabitację, która łączy się ze wspólnym zamieszkiwaniem lub też ulega rozpadowi.
Kohabitacja a konkubinat.
Pojęcie kohabitacji bywa stosowane zamiennie z terminem „konkubinat”, jednak określenia te różnią się między sobą, na co wydaje się wskazywać etymologia tychże wyrazów. Termin konkubinat pochodzi od łacińskiego concubinatus („co-, con-” znaczy „wspólnie”, zaś „cubare” znaczy „leżeć”). Łac. „concubina” to w języku polskim „kochanka, nałożnica”, a łac. concubitus znaczy „leżenie razem, spółkowanie”. Konkubinat ma miejsce, gdy „mężczyzna i kobieta żyją ze sobą bez zawarcia związku ustawowego. Dzielą łoże i najczęściej prowadzą wspólny dom”. Pojęcie kohabitacji i konkubinatu może dotyczyć dwóch różnych sytuacji. Kohabitacja jest pojęciem o szerszym zakresie. Nie zawsze jest ona konkubinatem, zaś konkubinat stanowi jeden z jej podzbiorów.

</doc>
<doc id="105844" url="https://pl.wikipedia.org/wiki?curid=105844" title="Jacques Geron">
Jacques Geron



</doc>
<doc id="105845" url="https://pl.wikipedia.org/wiki?curid=105845" title="Flecik polski">
Flecik polski



</doc>
<doc id="105852" url="https://pl.wikipedia.org/wiki?curid=105852" title="Muzeum Aleksandryjskie">
Muzeum Aleksandryjskie

Muzeum Aleksandryjskie, Muzejon, Musejon (gr. , "Mouseíon" ‘świątynia muz’) – największy w starożytności instytut naukowy.
Zostało założone ok. 295 p.n.e. w Aleksandrii. Powstało z inicjatywy Ptolemeusza I Sotera, rozwinięte przez Ptolemeusza II Filadelfosa przy pomocy starożytnych uczonych: filozofa Demetriusza z Faleronu i fizyka Stratona z Lampsaku.
Istotnymi częściami Muzejonu były:
Zgromadzeni w nim badacze z całego śródziemnomorskiego świata, utrzymywani przez państwo, prowadzili swobodnie swoje prace. Do wybitnych uczonych w okresie rozkwitu Muzejonu (III-II w. p.n.e.) należeli: 
W okresie późniejszym członkami Muzejonu byli m.in. Ptolemeusz (astronom) i Galen (medyk).
Dzięki Muzejonowi Aleksandria stała się w III wieku p.n.e. głównym greckim ośrodkiem naukowym zarówno w dziedzinach humanistycznych, jak i ścisłych. Aleksandria doznała wielkich zniszczeń podczas wojny cesarza Aureliana z Zenobią, królową Palmyry w 273. W 391 został zniszczony Serapejon, w którego zabudowaniach mieściła się biblioteka publiczna. Nie jest jednak jasne, kiedy i w jakich okolicznościach Muzejon zaprzestał działalności. Aleksandria nadal pozostawała ośrodkiem życia intelektualnego. Z VI wieku pochodzą odkryte przez archeologów pomieszczenia w pobliżu dawnego głównego placu miasta, które być może pełniły funkcję audytoriów - sal wykładowych, stąd nazywane są niekiedy "uniwersytetem aleksandryjskim". W 642 r. Aleksandria została zdobyta przez kalifa Omara, stając się jednym z ośrodków, w których Arabowie zapoznali się z nauką i filozofią grecką, zapoczątkowując rozwój nauki w świecie islamu.

</doc>
<doc id="105855" url="https://pl.wikipedia.org/wiki?curid=105855" title="Li Xiuying">
Li Xiuying

Li Xiuying (; 1918 - 4 grudnia 2004 w Nankinie), Chinka, jedna z ofiar masakry cywilnej ludności miasta Nankin w 1937, walcząca o ujawnienie prawdy na temat tych wydarzeń.
W grudniu 1937 miasto Nankin, ówczesna stolica władz Kuomintangu, poddało się Japończykom. Wkraczający zdobywcy dokonali okrutnej masakry ludności cywilnej, w której śmierć poniosło około 300 tysięcy Chińczyków.
Li Xiuying miała wówczas 19 lat i była w zaawansowanej ciąży. Otrzymała 37 ran z rąk żołnierzy japońskich, przeżyła jednak dzięki otrzymanej szybko pomocy medycznej od lekarza amerykańskiego Roberta Wilsona; nie udało się utrzymać ciąży. Jej przypadek został udokumentowany przez badającego sprawę masakry księdza amerykańskiego Johna Magee oraz innych zachodnich świadków wydarzeń.
W 1998 prawicowy pisarz japoński Matsumura Toshio w swojej książce "The Big Question in the Nanjing Massacre" podważył przebieg wydarzeń w Nankinie oraz określił Li Xiuying mianem "fałszywego świadka". 16 października 1999 Li wytoczyła w Tokio proces przeciwko pisarzowi i jego wydawcy, domagając się publicznych przeprosin i odszkodowania w wysokości 12 milionów jenów. 10 maja 2002 sąd okręgowy w Tokio uznał Japończyków za winnych, zasądził odszkodowanie (1,5 miliona jenów), jednak nie przychylił się do wniosku o publiczne przeprosiny. Korzystniejszy werdykt Li uzyskała w apelacji przed Sądem Najwyższym w Tokio, który zasądził także przeprosiny 10 kwietnia 2003.
Zhu Chengshan, dyrektor Muzeum Pamięci Masakry w Nankinie, komentując werdykt Sądu Najwyższego Japonii, zauważył, że nie chodziło w tej sprawie o prywatny proces między Li Xiuying i pisarzem Toshio. W oczach Chińczyków był to proces (z uwagą śledzony w Chinach) o ujawnienie prawdy historycznej, a wyrok stanowił zdecydowany sprzeciw wobec prób fałszowania historii.

</doc>
<doc id="105857" url="https://pl.wikipedia.org/wiki?curid=105857" title="Wody powierzchniowe">
Wody powierzchniowe

Wody powierzchniowe – wody śródlądowe z wyjątkiem wód podziemnych, wody przejściowe i wody przybrzeżne, z wyjątkiem sytuacji, kiedy z uwagi na stan chemiczny można zaliczyć do nich również wody terytorialne.
Dzielimy je na:
Do najważniejszych zanieczyszczeń wód powierzchniowych można zaliczyć:

</doc>
<doc id="105865" url="https://pl.wikipedia.org/wiki?curid=105865" title="Maksymilian Jackowski">
Maksymilian Jackowski

Maksymilian Jackowski (ur. 11 października 1815 w Słupi, zm. 14 stycznia 1905 w Poznaniu) – polski działacz społeczny i gospodarczy w Wielkopolsce.
Życiorys.
Urodził się 11 października 1815 we wsi Słupia w rodzinie Józefa – dzierżawcy folwarku i Józefy z domu Brzezińskiej. Naukę rozpoczął w Gimnazjum św. Marii Magdaleny w Poznaniu, jednak go nie ukończył. Wcielony do pruskiej armii odbył służbę wojskową w Śremie. Po jej zakończeniu uczył się jako jeden z praktykantów w eksperymentującym z nowymi technikami rolnymi majątku w Turwi, należącego do generała Dezyderego Chłapowskiego, a następnie pracował w majątku Źrenica w powiecie średzkim. Po pewnym czasie wydzierżawił folwark Pobereże znajdujący się na Podolu. W 1850 wrócił do Wielkopolski kupując za zaoszczędzone pieniądze majątek Pomarzanowice leżący koło Pobiedzisk. W tym okresie zaczął się również interesować działalnością organicznikowską. Wstąpił do Towarzystwa Rolniczego, w którym pisał artykuły do organu prasowego – „Ziemianina”. W 1861 został jednym z członków założycieli Centralnego Towarzystwa Gospodarczego.
W 1863 został komisarzem cywilnym na powiat średzki odpowiadającym za organizację pomocy dla powstańców styczniowych. Za tę działalność został aresztowany i osadzony w poznańskiej cytadeli, a następnie w Berlińskim Moabicie. W 1864 stanął przed sądem w tzw. „procesie berlińskim”, gdzie został uniewinniony z braku jednoznacznych dowodów. Po powrocie do kraju w 1865, wszedł w skład zarządu Centralnego Towarzystwa Gospodarczego. W tym okresie współpracował również z Towarzystwem Moralnych Interesów, w ramach którego podjął się wydawania czasopisma "Orędownik" (przejętego później przez Romana Szymańskiego). W 1873 Centralne Towarzystwo Gospodarcze powierzyło mu opiekę nad parafialnymi kółkami rolniczymi, którą sprawował do 1900. Za jego kadencji ich liczba wzrosła z 30 do 200.
Realizując podstawowy cel – naukę racjonalnej gospodarki i samodzielności zrzeszonych rolników – doprowadził również do wykształcenia się licznej grupy średnich i bogatych rolników, działających solidarnie oraz świadomych politycznie i narodowo. Miało to duże znaczenie w okresie Kulturkampfu i działania Niemieckiej Komisji Kolonizacyjnej. To z jego inicjatywy powstały czasopisma „Rocznik Kółek” (w 1875) i „Poradnik Gospodarski” (w 1889). Ogromna popularność wśród rolników sprawiły, że zyskał przydomek „Króla chłopów”. W 1885, w związku z pracą, przeprowadził się do Poznania, gdzie zmarł 14 stycznia 1905. Został pochowany we Wronczynie, a jego pogrzeb przerodził się w manifestację narodową.
Upamiętnienie.
Jego imię nosi Zespół Szkół Ekonomicznych im. Maksymiliana Jackowskiego w Słupcy oraz Szkoła Podstawowa we Wronczynie.
Maksymilian Jackowski w filmie.
Postać Maksymiliana Jackowskiego występuje w polskim serialu historycznym "Najdłuższa wojna nowoczesnej Europy" (1979–81) w reżyserii Jerzego Sztwiertni. Odtwórcą tej roli był Krzysztof Kowalewski.

</doc>
<doc id="105867" url="https://pl.wikipedia.org/wiki?curid=105867" title="Piotr Wawrzyniak">
Piotr Wawrzyniak

Piotr Wawrzyniak (ur. 7 lutego 1849 w Wyrzece, zm. 9 listopada 1910 w Poznaniu) – polski duchowny rzymskokatolicki, wielkopolski działacz społeczny, oświatowy i gospodarczy, patron Związku Spółek Zarobkowych i Gospodarczych.
Życiorys.
Młodość i wykształcenie.
Urodził się 7 lutego 1849 w Wyrzece koło Śremu, w rodzinie chłopskiej Franciszka i Cecylii z domu Łopińskiej. Miał 9 rodzeństwa, 3 zmarło wkrótce po urodzeniu. Jego rodzice byli ludźmi głęboko wierzącymi. Jego matka, będąc jeszcze w ciąży, złożyła w sanktuarium w Górce Duchownej przyrzeczenie, że, jeśli urodzi syna, odda go do stanu kapłańskiego. Fakt ten i religijne wychowanie zadecydowały o wyborze drogi życiowej ks. Wawrzyniaka.
Po ukończeniu wiejskiej szkoły elementarnej Piotr Wawrzyniak w 1858 r. rozpoczął naukę w Gimnazjum w Śremie, gdzie, nie licząc trudności w nauce zaraz na początku edukacji i związanej z tym krótkiej przerwy w uczęszczaniu do szkoły, był jednym z najlepszych uczniów. Od 1865 r. należał do Marianów (organizacji później nazwanej Towarzystwem Tomasza Zana)– działającej w szkole tajnej organizacji filomackiej, w 1866 r. został jej przewodniczącym. Organizacja ta stawiała sobie za zadanie propagowanie samokształcenia w zakresie historii, literatury i języka polskiego, a także oddziaływanie na młodszych kolegów oraz organizowanie obchodów rocznic narodowych. Wcześniej, zaraz po wybuchu powstania styczniowego w 1863 r., Piotr Wawrzyniak na kilka tygodni nawet samowolnie opuścił gimnazjum, chcąc przekroczyć granicę i walczyć z Rosjanami w Królestwie Polskim. Planów tych jednak nie zrealizował i na skutek perswazji ojca powrócił do szkoły.
W 1867 r. zdał maturę i wstąpił do seminarium duchownego w Poznaniu. W 1868 r. przyjął niższe święcenia, a w 1870 r. został subdiakonem. W tym samym roku przeszedł do seminarium w Gnieźnie, gdzie w 1871 r. otrzymał święcenia diakońskie.
Podczas nauki wyróżnił się na tyle, że dzięki ks. arcybiskupowi Mieczysławowi Ledóchowskiemu otrzymał stypendium na studia teologiczne. W 1871 r. wyjechał do Münster (ówcześnie przez Polaków nazywanego Monastyrem), gdzie poza nauką teologii interesował się naukami przyrodniczymi i technicznymi. W rok później wrócił do kraju, nie uzyskując prawdopodobnie licencjatu z teologii. W sierpniu 1872 r. ukończył seminarium w Gnieźnie.
Wikary w Śremie.
Święcenia kapłańskie przyjął 11 sierpnia 1872 roku. Mszę prymicyjną odprawił w rodzinnej parafii w Dalewie, po czym został wikarym w parafii Wniebowzięcia Najświętszej Marii Panny w Śremie. Wikariuszem pozostał do końca swojej pracy w Śremie. Po zgonie proboszcza Michała Menzela w 1889 r. zarówno parafianie, jak i arcybiskup Julius Dinder byli za tym, aby objął stanowisko proboszcza parafii, władze pruskie nie wyraziły jednak na to zgody. Jedynie w latach 1889–1890 był tak zwanym wikariuszem-substytutem, praktycznie zarządzającym parafią. W 1896 r. został szambelanem papieskim, a w rok później prałatem. Jako duszpasterz ks. Wawrzyniak był prężnym organizatorem. Odnowił kościół, wybudował „wikariówkę”, sprowadził do Śremu siostry elżbietanki.
Proboszcz w Mogilnie.
Niechęć władz pruskich do działalności ks. Wawrzyniaka sprawiła, że mógł objąć stanowisko proboszcza dopiero po 26 latach pracy jako wikariusz. 22 grudnia 1898 r. został proboszczem parafii św. Jakuba wraz z kościołem przyklasztornym św. Jana w Mogilnie. Częściowo z własnych funduszy odnowił kościół św. Jana i św. Jakuba, wybudował kaplicę Najświętszego Serca Jezusa, rozbudował plebanię. Duże zaangażowanie w pracę społeczną i częste podróże sprawiły jednak, że w swojej parafii przebywał tylko w niedziele i święta, na co dzień zastępował go ks. Mieczysław Brodowski.
Działalność społeczna i polityczna.
Od samego początku działalność ks. Wawrzyniaka daleko wykraczała poza zwykłe obowiązki duszpasterskie. Już w 1873 r. stanął na czele Towarzystwa Przemysłowego św. Wojciecha w Śremie (przewodniczył mu przez 26 lat, do 1899 r.), później przez cały rok (1900) był kuratorem Towarzystwa Przemysłowego w Mogilnie. Korzystając z pomocy ks. Augustyna Szamarzewskiego zreorganizował lokalną Kasę Oszczędności i Pożyczek w Śremie w Bank Ludowy oparty na nowoczesnych zasadach spółdzielczości. W tym samym roku został jego wicedyrektorem, a od 1876 r. dyrektorem. Bankiem Ludowym w Śremie kierował przez 20 lat do 1896 r., później aż do śmierci był prezesem jego Rady Nadzorczej. W 1878 r. tenże Bank wszedł w skład zarządzanego przez Szamarzewskiego Związku Spółek Zarobkowych. W 1887 r. Wawrzyniak stał się wicepatronem, a po śmierci Szamarzewskiego w 1891 r. patronem Związku. To wydarzenie sprawiło, że stał się działaczem na skalę całego zaboru pruskiego. Za jego kadencji uporządkowano system finansowy Związku, zaczęto wydawać czasopismo „Poradnik dla Spółek” (od 1893 r.) z rozwinięciem. Popierał też spółki parcelacyjne dążące do utrzymania ziemi w polskim posiadaniu oraz tzw. „Rolniki”, czyli spółdzielnie zaopatrzenia i zbytu rolniczego. Za jego kadencji Związek rozszerzył działalność na Pomorze, Warmię, Mazury i Górny Śląsk.
Ks. Wawrzyniak brał udział w akcjach mających na celu szerzenie oświaty i kultury. W 1877 r. założył bibliotekę, która była oddziałem powstałego rok wcześniej Towarzystwa Oświaty Ludowej. W latach 1902–1910 kierował istniejącą do dzisiaj Drukarnią i Księgarnią św. Wojciecha w Poznaniu. Wcześniej w Śremie energicznie dbał również o tereny zielone. W latach 1893–1899 był prezesem Towarzystwa ku Upiększaniu Miasta.
Ks. Wawrzyniak angażował się też w działalność polityczną. W latach 1893–1898 był posłem do sejmu pruskiego (Landtagu). Z powodu zbyt słabej znajomości języka niemieckiego nie występował na posiedzeniach plenarnych, działał za to w poselskim Kole Polskim, w którym był jednym z dwóch sekretarzy. Przebywając w Berlinie, czynnie wspierał też w sprawach duchowych i organizacyjnych Polonię berlińską. W 1897 r. założył polskojęzyczny „Dziennik Berliński”.
Innym epizodem w działalności zagranicznej ks. Wawrzyniaka była wizyta w 1896 r. w USA, dokąd pojechał na I Polsko-Katolicki Kongres w Buffalo. Podczas wizyty odwiedził też ponad 30 parafii polskich parafii rzymskokatolickich w północno-wschodniej części Stanów Zjednoczonych. Właściwym celem wizyty ks. Wawrzyniaka w USA było powierzenie mu przez Kongregację Rozkrzewiania Wiary w Watykanie, którą wtedy kierował kardynał Mieczysław Ledóchowski, poufnej misji nakłonienia członków Polskiego Narodowego Kościoła Katolickiego do powrotu na łono kościoła rzymskokatolickiego. Misja ta jednak nie zakończyła się sukcesem.
Ks. Wawrzyniak cechował się również troską o innych kapłanów. W 1907 r. utworzył Związek Kapłanów „Unitas”, którego był prezesem i którego zadaniami było m.in. pielęgnowanie życia duchowego, zabezpieczenie materialne księży oraz „obrona duchowieństwa przed niesłusznymi zarzutami”. W 1909 r. zawiązał spółkę Towarzystwo Domu Zdrowia dla Kapłanów Katolickich w Zakopanem, które od hr. Adama Krasińskiego nabyło i zaadaptowało do swoich potrzeb budynek z ogrodem – „Księżówkę” – oparty na zasadach spółdzielczości dom wypoczynkowy dla księży, który istnieje i spełnia swoje zadania do dzisiaj.
Zgon i dziedzictwo.
Bardzo intensywna praca doprowadziła w końcu do zgonu ks. Wawrzyniaka. Zmarł on nagle na atak serca 9 listopada 1910 r. w Poznaniu po posiedzeniu Rady Nadzorczej Związku Spółek Zarobkowych i Gospodarczych, którego był patronem. Zgodnie z przedśmiertnym życzeniem został pochowany w Mogilnie. Jego uroczystości pogrzebowe były wielką manifestacją narodową, w których według szacunków wzięło udział od 10 do 15 tysięcy osób (cała ludność Mogilna liczyła wtedy poniżej 5 tys.)
Postaci zmarłego księdza poświęcono wielką liczbę nekrologów i komentarzy opublikowanych nie tylko w prasie polskiej, ale i niemieckiej, która doceniała jego wielkie znaczenie dla polskiego ruchu narodowego w zaborze pruskim. Dziennik „Berliner Tageblatt” nazwał ks. P. Wawrzyniaka „polskim niekoronowanym królem.”
W listopadzie 1913 roku przeniesiono zwłoki do nowego grobu ufundowanego przez parafię Mogilno. Autorem projektu składającego się z obelisku otoczonego kolumnami był Stefan Cybichowski.
Obecnie ks. Wawrzyniak poza Wielkopolską (w szczególności Śremem i Mogilnem) nie jest postacią szeroko znaną, chociaż ukazało się o nim wiele publikacji, jest też jednym z bohaterów serialu "Najdłuższa wojna nowoczesnej Europy" (1979–81) w reżyserii Jerzego Sztwiertni (w jego postać wcielił się Piotr Machalica). Wiele z instytucji, które założył i którymi kierował (jak Spółdzielczy Bank Ludowy w Śremie, „Księżówka” w Zakopanem) istnieje do dzisiaj.

</doc>
<doc id="105868" url="https://pl.wikipedia.org/wiki?curid=105868" title="Kula (ujednoznacznienie)">
Kula (ujednoznacznienie)



</doc>
<doc id="105869" url="https://pl.wikipedia.org/wiki?curid=105869" title="Wolfgang Hempel">
Wolfgang Hempel

Wolfgang Hempel (ur. 8 grudnia 1927 w Neustadt an der Orla, zm. 4 grudnia 2004 w Erfurcie) – niemiecki (NRD) dziennikarz sportowy, komentator radiowy. Obok Heinza-Floriana Oertela był najbardziej znaną postacią dziennikarstwa sportowego w NRD.
Kształcił się w Erfurcie na handlowca. Od 1948 pracował jako reporter sportowy, początkowo koncentrując się na piłce nożnej. Od początku lat 50. przez kilkadziesiąt lat pracował w redakcji sportowej rozgłośni Radio DDR (w pierwszych latach pod nazwą Deutschlandsender). Obok futbolu był uznanym ekspertem w hokeju. Relacjonował mecze ligi piłkarskiej NRD ("Oberliga"), piłkarskiego Pucharu NRD, siedem turniejów o mistrzostwo świata, wiele igrzysk olimpijskich oraz 30 turniejów o mistrzostwo świata w hokeju.
Miał opinię fachowca, o dużej wiedzy na temat ulubionych dyscyplin. Komentował w sposób spokojny i wyważony, także w czasie największych sukcesów sportowców NRD (w odróżnieniu od znanego z emocjonalnych reakcji Oertela). Pozostał obiektywnym komentatorem podczas słynnego finału piłkarskich mistrzostw świata w 1954. W decydującym meczu, nazwanym później "cudem w Bernie", zmierzyły się RFN i Węgry i niespodziewanie triumfowali Niemcy. Hempel miał polityczne naciski, aby sympatyzowań w komentarzu z "bratnią" ekipą socjalistycznych Węgier, komentował jednak w sposób neutralny.
Po zjednoczeniu Niemiec pracował w redakcji telewizyjnego "Eurosportu" (komentował głównie dyscypliny zimowe), współpracował także z rozgłośnią saksońską MDR i radiem Turyngii.

</doc>
<doc id="105872" url="https://pl.wikipedia.org/wiki?curid=105872" title="Mimas (księżyc)">
Mimas (księżyc)

Mimas ("Saturn I" ) – siódmy pod względem wielkości księżyc Saturna, odkryty razem z Enceladusem w 1789 przez Williama Herschela. Jest najmniejszym znanym ciałem zdolnym utrzymać kształt bliski sferycznemu (znajdującym się w równowadze hydrostatycznej) dzięki własnej grawitacji.
Odkrycie i nazwa.
Mimas został odkryty wraz z Enceladusem w 1789 roku przez W. Herschela, odkrywcę Urana. Nastąpiło to 105 lat po odkryciu Tetydy i Dione. Nazwy siedmiu znanych wówczas księżyców Saturna zasugerował w 1847 syn odkrywcy, John Herschel, w publikacji "Rezultaty Astronomicznych Obserwacji". Nazwa wywodzi się z mitologii greckiej. Mimas był jednym z gigantów, brał udział w gigantomachii.
Charakterystyka fizyczna.
Mała gęstość Mimasa wskazuje, że jest księżycem lodowym, składającym się głównie z lodu wodnego z niewielką domieszką skał. Powierzchnia pokryta jest kraterami uderzeniowymi, z których największy – Herschel – ma średnicę 130 km, ponad 1/3 średnicy Mimasa, z sześciokilometrowej wysokości wzniesieniem centralnym. Pozostałe kratery mają rozmiary rzędu 40 km, z wyjątkiem rejonów bieguna południowego, gdzie zazwyczaj nie przekraczają 20 km.
Mimas krąży stosunkowo blisko Saturna, w obszarze pierścieni. Jest odpowiedzialny za istnienie Przerwy Cassiniego pomiędzy pierścieniami A i B. Ciała krążące na wewnętrznym skraju przerwy znajdują się w rezonansie 2:1 z Mimasem, a te, które znalazły się w obszarze przerwy, są z niej usuwane.
Ciekawostka.
Ogromny krater Herschel na północnej półkuli sprawia, że Mimas przypomina z wyglądu Gwiazdę Śmierci (stację kosmiczną, zdolną niszczyć całe planety) z filmu "Gwiezdne Wojny". Pierwsze dokładne zdjęcia Mimasa ujrzały światło dzienne dopiero trzy lata po premierze filmu.

</doc>
<doc id="105874" url="https://pl.wikipedia.org/wiki?curid=105874" title="Odczyn roztworu">
Odczyn roztworu



</doc>
<doc id="105875" url="https://pl.wikipedia.org/wiki?curid=105875" title="Kule">
Kule



</doc>
<doc id="105876" url="https://pl.wikipedia.org/wiki?curid=105876" title="Rocznik">
Rocznik

Rocznik – czasopismo ukazujące się raz w roku. 
Roczniki to z reguły czasopisma naukowe objęte systemem obiektywnych recenzji, także literackie publikujące twórczość literacką (poezja, opowiadania, eseje lub fragmenty utworów). Roczniki mają zazwyczaj znacznie większą objętość w porównaniu do miesięczników.
W polskim nazewnictwie gatunkowym periodyków nazwa ta, utworzona na wzór dziennika, pojawiła się pod koniec XVIII wieku ("Roczniki Towarzystwa Warszawskiego Przyjaciół Nauk" 1802–30, "Rocznik Towarzystwa Dramatycznego", Poznań 1816), zastępując jednocześnie łacińskie annales dla określenia średniowiecznych kronik. Określenie to pojawia się często jako część składowa tytułu, nie tylko czasopism pojawiających się raz w roku ("Roczniki Krytyki Literackiej" z lat 1842–43, początkowo dwa razy w tygodniu, później dwutygodnik; "Rocznik Historii Czasopiśmiennictwa Polskiego", od 1969 jako kwartalnik).
Dawniej bardzo popularne były też cykliczne wydawnictwa rocznikowe w formie kalendarza.

</doc>
<doc id="105880" url="https://pl.wikipedia.org/wiki?curid=105880" title="Magnetostrykcja">
Magnetostrykcja

Magnetostrykcja – zjawisko powstawania odkształceń w ferromagnetykach pod wpływem pola magnetycznego. Zjawiskiem odwrotnym jest efekt Villariego (Emilio Villari, 1836–1904). Zmiana rozmiarów pod wpływem pola magnetycznego może mieć charakter liniowy lub objętościowy.
Zależność między względną zmianą rozmiarów ciała a indukcją pola magnetycznego charakteryzuje wzór:
gdzie:
Zjawisko odkryte w 1842 roku przez Jamesa Joule’a podczas obserwacji magnesowania żelaza i stali.
Jest jednym z charakterystycznych przykładów obowiązywania w fizyce zasady wzajemności.
Zjawisko magnetostrykcji można powszechnie obserwować pośrednio bez żadnych przyrządów, ponieważ często można zetknąć się charakterystycznym "buczącym" dźwiękiem wydawanym przez urządzenia elektryczne, głównie transformatory montowane w stacjach transformatorowych. Zmienny prąd elektryczny wytwarza zmienne pole magnetyczne, które wywołuje zmianę wymiarów materiału, zmiana ta przenosi się na powietrze i może być słyszana jako dźwięk. Częstotliwość dźwięku jest dwa razy większa od częstotliwości napięcia i dla sieci elektroenergetycznej w Polsce wynosi 2·50 Hz = 100 Hz.
Współczynnik magnetostrykcji.
Wartość współczynnika magnetostrykcji, oznaczanego grecką literą formula_5 nie jest stała i zależy od rodzaju ferromagnetyka. Ponadto zmienia się wraz ze wzrostem indukcji magnetycznej. Zazwyczaj wartość współczynnika magnetostrykcji podaje się dla stanu nasycenia, i oznacza symbolem formula_6 Co więcej, znak tego współczynnika może być dodatni (wydłużanie) lub ujemny (skracanie). Mówi się wówczas o magnetostrykcji dodatniej bądź ujemnej. Na przykład dla niklu magnetostrykcja liniowa jest zawsze ujemna – drut niklowy w zewnętrznym polu magnetycznym ulega skróceniu, podczas gdy w przypadku żelaza znak magnetostrykcji zależy od wartości indukcji: dla słabych pól magnetycznych jest ona dodatnia, a dla silnych – ujemna.
Zastosowanie.
Efekt magnetostrykcji jest wykorzystywany m.in. w generatorach ultradźwięków. Zjawisko odwrotne do magnetostrykcji wykorzystuje się w precyzyjnych czujnikach ciśnienia i naprężenia.
Efekt magnetostrykcji w przemyśle elektrotechnicznym występuje często jako zjawisko niekorzystne, wywołujące falę akustyczną wokół maszyny elektrycznej, transformatora lub dławika indukcyjnego. Ograniczenie hałasu generowanego przez transformator czy dławik indukcyjny pracujący w obecności wyższych harmonicznych napięcia i prądu jest trudnym wyzwaniem technicznym, wymuszającym zastosowanie nowoczesnych materiałów magnetycznych do budowy magnetowodu.

</doc>
<doc id="105881" url="https://pl.wikipedia.org/wiki?curid=105881" title="Głowonogi">
Głowonogi

Głowonogi (Cephalopoda, z gr. "kephalē" – głowa + "pous" – noga) – gromada dwubocznie symetrycznych, morskich mięczaków o prostym rozwoju, nodze przekształconej w lejek, ramionach otaczających otwór gębowy, chitynowym dziobie i całkowicie zrośniętym płaszczu otaczającym organy wewnętrzne. Mają od 1 cm do ponad 20 m długości. Głowonogi są ewolucyjnie bardzo starą grupą – pojawiły się prawdopodobnie około 570 mln lat temu. Jest to najwyżej uorganizowana grupa mięczaków.
Występowanie.
Wszystkie głowonogi żyją w morzach o pełnym zasoleniu. Preferują wody podzwrotnikowe.
Budowa.
Pomimo dużych różnic w morfologii poszczególnych rzędów, u wszystkich głowonogów możemy wyróżnić dwie części ciała: głowę i tułów. Z głowy wyrasta osiem lub dziesięć pokrytych przyssawkami ramion, ułożonych dookoła otworu gębowego. Ramiona te są prawdopodobnie przekształconą nogą, na co wskazuje ich unerwienie. Między nimi, na większej lub mniejszej długości rozpięta jest błona. U dziesięciornic ramion jest dziesięć, z czego dwa są wyraźnie dłuższe, kurczliwe. Geneza tych dwojga ramion nie jest do końca znana. U łodzików ramion nie ma. Mają one za to do 90 kurczliwych, bezprzyssawkowych wyrostków.
Powłoka ciała.
Skóra głowonogów składa się z warstwy skóry właściwej zbudowanej z tkanki łącznej oraz z jednowarstwowego nabłonka walcowatego. Ma ona liczne gruczoły śluzowe oraz – w górnej warstwie – komórki barwnikowe. Skóra wielu głowonogów ma także komórki tęczowe zawierające drobne, załamujące światło kryształki. Dzięki tym komórkom może nabierać ona metalicznego lub perłowego połysku. W skórze wielu gatunków znajdują się także narządy świetlne. Są to skomplikowane, dobrze ukrwione i unerwione struktury, zużywające dużo tlenu. U niektórych gatunków świecenie wywołują bakterie symbiotyczne. Poza tym niektóre głębinowe głowonogi wydzielają także świecący śluz.
Szkielet.
Łodziki jako jedyne z obecnie występujących głowonogów mają muszlę zewnętrzną. Muszla płaszczoobrosłych jest bowiem muszlą wewnętrzną, na dodatek mniej lub bardziej zredukowaną. U niektórych ośmiornic muszla zanika całkowicie. Głowonogi są pierwszymi mięczakami, u których pojawia się tkanka chrzęstna. Jest ona nie tylko punktem przyczepu dla mięśni, ale pełni też funkcję ochronną. Na ten chrzęstny szkielet wewnętrzny składają się:
Ponadto u wylotu jamy płaszczowej znajdują się dwie chrząstki wgłębione i dwie guziczkowate zamykające ją. Wgłębione znajdują się na ścianie worka trzewiowego, zaś guziczkowate po wewnętrznej stronie płaszcza. Głowonogi mające płetwy mają także chrząstki płetwowe.
Układ pokarmowy.
Układ pokarmowy rozpoczyna się usytuowanym pomiędzy ramionami otworem gębowym. Zaopatrzony jest on w parę rogowych szczęk o kształcie papuziego dzioba. Są one poruszane silnymi mięśniami, co ma znaczenie przy kruszeniu pancerzy skorupiaków. W leżącej za otworem gardzieli znajduje się tarka. Inaczej niż u pozostałych mięczaków, u głowonogów tarka służy nie tyle do rozdrabniania pokarmu, co do pomocy przy jego przełykaniu. Przy dolnej szczęce znajduje się narząd podtarkowy. Ujście do gardzieli mają dwie pary gruczołów ślinowych, przy czym druga para może wydzielać jad. Za gardzielą znajduje się krótki przełyk, który następnie przechodzi w jelito środkowe. W tej części układu pokarmowego znajduje się żołądek. U łodzika i ośmiornic jest on poprzedzony wolem. Częściowo strawiony w żołądku i ewentualnie w wolu pokarm przechodzi do jelita ślepego, gdzie zostaje w znacznej mierze wchłonięty. Powierzchnia jelita ślepego jest pokryta licznymi fałdami. Do jelita ślepego ma ujście wątrobotrzustka, która u płaszczoobrosłych jest wyraźnie podzielona na dwie części. Z żołądka wychodzi jelito tylne, które przechodzi w jelito proste kończące się odbytem. Do jelita prostego ma ujście woreczek czernidłowy.
Układ wydalniczy.
Głowonogi mają jedną lub dwie pary nerek. Zrastają się one ze ściankami pni żylnych w pobliżu serca, które uwypuklają się do ich wnętrza tworząc gąbczaste wyrostki. Nerki otwierają się do wtórnej jamy ciała za pomocą lejków. Ściany nerek pokrywa nabłonek wydzielniczy. Moczowody są parzyste. Mają one ujście w jamie ciała, po bokach odbytu.
Układ krwionośny.
Jednokomorowe serce głowonogów leży w tylnej części worka trzewiowego. Ma po bokach cztery (u łodzika), bądź dwa przedsionki. U ośmiornic komora zazwyczaj ma przegrodę. Z serca wychodzą tętnice głowowa i odwłokowa.
Układ krwionośny głowonogów jest półotwarty. Co za tym idzie krew wlewa się do zatok krwionośnych w ograniczonym stopniu. Mają naczynia włosowate.
Przed wpłynięciem do skrzeli krew przyśpieszana jest w sercach skrzelowych.
Układ nerwowy.
U głowonogów spośród całego typu mięczaków nastąpiło najsilniejsze scentralizowanie układu nerwowego, w którym można wyróżnić mózg zbudowany ze zlanej pary zwojów mózgowych, trzewiowych i nożnych. Zwoje mózgowe kontrolują receptory głowowe: statocysty, dotykowe i pęcherzykowate oczy zdolne do akomodacji, analogiczne do oczu ryb. Od zwojów trzewiowych odchodzą trzy pnie nerwowe unerwiające narządy znajdujące się w tułowiu, a z pary zwojów nożnych odchodzi osiem lub dziesięć nerwów unerwiających odnóża. Mózg głowonogów chroniony jest chrzęstną puszką mózgową.
Układ oddechowy.
Poza łodzikami mającymi 2 pary skrzeli wszystkie współczesne głowonogi mają tylko jedną parę. Skrzela znajdują się w tylnej części jamy płaszczowej. Są przytwierdzone do spodu worka trzewiowego i skierowane ku przodowi. Na osi skrzeli znajdują się dwa rzędy blaszek skrzelowych. U ośmiornic na blaszkach znajdują się kolejne rzędy blaszek, zaś u kałamarnic i mątw szereg pokrytych zmarszczkami fałd.
Przepływ wody przez skrzela jest regulowany za pomocą skurczów ściany jamy płaszczowej.
Narządy zmysłów.
Oczy głowonogów mieszczą się po bokach głowy. Są duże, ich masa może sięgać nawet do 25% masy ciała, zaś średnica do 40 cm (u kałamarnicy olbrzymiej). Dla porównania masa oczu człowieka stanowi ok. 0,02% masy ciała.
U głowonogów wyróżnia się zasadniczo dwa typy oczu. Pierwszy to prymitywne oko łodzika, będące właściwie wpukliną powłoki ciała o kształcie dołka z zawężonym otworem. Znajduje się w nim walcowaty nabłonek wzrokowy, którego komórki mają długie pręciki skierowane w stronę otworu. Brak w nim ciała szklistego i soczewki. Ten typ oka występuje także w rozwoju zarodkowym głowonogów płaszczoobrosłych.
Drugim typem jest oko płaszczoobrosłych. Ma ono postać zamkniętych pęcherzyków o złożonej budowie. Ma ono otaczającą gałkę oczną wtórną rogówkę. Pod nią znajduje się tęczówka o kształcie kolistego fałdu. Brzegi fałdu nie zrastają się tworząc źrenicę. Na przedniej ścianie oka znajduje się soczewka. Akomodacja następuje przez przesunięcie soczewki, inaczej niż u ssaków, u których zmienia ona kształt.
Siatkówka zbudowana jest z komórek wzrokowych mających bardzo długie pręciki skierowane do wnętrza gałki ocznej. Głowonogi dostrzegają dokładne, ostre kształty. Widzą kolory, a także światło spolaryzowane.
Oczy głowonogów mimo swego podobieństwa do oczu kręgowców nie są z nimi homologiczne. Oczy kręgowców są bowiem wypuklinami mózgu, zaś oczy głowonogów skóry.
Głowonogi dwuskrzelne mają też fotoreceptory rozsiane po całej powierzchni ciała.
Za odczuwanie smaku odpowiada narząd podtarkowy.
Układ rozrodczy.
Gonady głowonogów są usytuowane w tylnej części worka trzewiowego. Pierwotnie uchodziły one do jamy płaszczowej przez dwa przewody, jednakże u większości obecnych głowonogów zachował się tylko jeden.
Samica.
Jajowody mają w różnych miejscach gruczoły jajowodowe. W tylnej części worka trzewiowego mieszczą się gruczoły nidamentylne (brak ich u ośmiornic i u części kałamarnic).
Samiec.
U płaszczoobrosłych jedno (lub rzadko dwa) ramiona przekształcają się w hektokotylus. Wyjątki stanowią rodzaj "Vampyroteuthis" oraz podrząd "Cirrata". U łodzika zaś 2 pary wyrostków przekształcone są w tak zwany "spadix". Zarówno hektokotylus jak i spadix służą do przenoszenia spermatoforów do jamy płaszczowej samicy.
Budowa gonad samców przypomina budowę jajników. Nasieniowód na początkowym odcinku jest wąski i poskręcany, potem rozszerza się w pęcherzyk nasienny, u którego końca znajdują się jeden lub dwa gruczoły przyprątne. Pęcherzyk uchodzi następnie zazwyczaj do torebki Needhama, która z kolei ma ujście do jamy płaszczowej. W torebce Needhama gromadzą się spermatofory.
Rozmnażanie i rozwój.
Głowonogi są formami rozdzielnopłciowymi z zapłodnieniem wewnętrznym. Rozwój ich jest prosty, nie mają formy larwalnej. Głowonogi rozmnażają się raz w ciągu życia i giną po pierwszym okresie rozrodu.
Lokomocja.
Większość głowonogów, zwłaszcza tych o wydłużonym, zaostrzonym ciele jest dobrymi pływakami. Pływają one ruchem odrzutowym wyrzucając wodę z jamy płaszczowej przez lejek. Przekrzywiając lejek mogą zmieniać kierunek ruchu. Niektóre z nich potrafią w ucieczce przed drapieżnikami wyskakiwać z wody. Taki skok może mieć do 2 m wysokości i 15 m długości. Płynąc powoli głowonogi wykonują płetwami ruchy faliste. Istnieją jednak także gatunki unoszące się w toni morskiej niemalże biernie.
Ewolucja.
Pierwszymi znanymi głowonogami są łodzikowate znane od kambru. Bardzo szybko stały się one istotnym składnikiem morskiej biocenozy, a w ordowiku i sylurze były dominującą grupą wśród nektonu. We wczesnym dewonie wyodrębniły się z nich amonitowate, które od dewonu aż do końca kredy były jedną z głównych grup nektonu. W karbonie z łodzikowatych wyodrębniły się nowe grupy: mątwy i wymarłe w jurze aulakoceratidy, być może także przodkowie belemnitów. Pod koniec triasu powstały pierwsze kalmary, a pod koniec jury (według innych źródeł w kredzie) pierwsze ośmiornice. Z samego początku jury znane są pierwsze niewątpliwe belemnity, które aż do końca kredy będą jednym z głównych elementów nektonu morskiego. Wymieranie kredowe doprowadziło do upadku wielu grup głowonogów. Wymarły wtedy amonity i belemnity (szczątkowe populacje amonitów przetrwały ten kryzys i znane są z najniższego paleocenu; a formy zaliczane przez część badaczy do belemnitów występują jeszcze w eocenie), a łodzikowate stały się od tego czasu grupą reliktową.
Systematyka.
"Uwaga! Istnieje wiele różnych podziałów systematycznych tej gromady. Tu zaprezentowano tylko jeden z nich."
Podgromada: †Ammonoidea – amonity
Podgromada: Nautiloidea – łodzikowce
Podgromada: Coleoidea – płaszczoobrosłe

</doc>
<doc id="105883" url="https://pl.wikipedia.org/wiki?curid=105883" title="Hymn Etiopii">
Hymn Etiopii

Wodefit Gesgeshi, Widd Innat Ityopp’ya ("Naprzód krocz, droga Matko Etiopio") – hymn państwowy Etiopii. Słowa ułożył Derje Melaku Mengesha (ur. 1957), zaś muzykę napisał Solomon Lulu Mitiku (ur. 1950). Hymn został przyjęty w 1992 r.

</doc>
<doc id="105884" url="https://pl.wikipedia.org/wiki?curid=105884" title="Sabat">
Sabat



</doc>
<doc id="105885" url="https://pl.wikipedia.org/wiki?curid=105885" title="Pietà watykańska">
Pietà watykańska

Pietà watykańska lub Pietà – rzeźba Michała Anioła powstała w latach 1498–1500 i znajdująca się w bazylice św. Piotra w Rzymie.
Opis.
Jest to pierwsza z czterech piet Michała Anioła. Dzieło zostało wykonane z marmuru, który artysta wybrał osobiście, udając się w tym celu do Carrary. Transport bryły do Rzymu trwał dziewięć miesięcy.
To słynne dzieło przedstawia Maryję trzymającą w ramionach zdjętego z krzyża Jezusa. Madonna jest w typie nordyckim, lecz Michał Anioł nadał jej indywidualne rysy. Rzeźba odznacza się wyjątkową harmonią, stanowiąc klasyczny przykład renesansowego podejścia do dzieła sztuki. Madonna jest niewzruszona, nie ukazująca specyficznych cech ani uczuć. Rzeźba jest wykończona, co ją odróżnia od pozostałych dzieł Michała Anioła. Uważa się, że artysta nadał Piecie elegancki wygląd poprzez wypolerowanie jej powierzchni pumeksem.
Konstrukcja dzieła ma kształt piramidy, której wierzchołek stanowi głowa Marii. Rzeźba rozszerza się stopniowo w dół, aż do samej podstawy, na której rozpościera się szata.
Postacie nie są proporcjonalne ze względu na trudności, jakie wiązałyby się z przedstawieniem dorosłego mężczyzny trzymanego na kolanach kobiety. Jeśli Chrystus zachowałby naturalne wymiary, Madonna, w pozycji stojącej i z zachowaniem obecnych proporcji, miałaby około dwóch metrów wzrostu. Takie posunięcie ze strony rzeźbiarza mogło być celowe. Rzeźba została przeniesiona ze swojego pierwotnego miejsca i nie jest wiadome w jakiej pozycji znajdowała się wcześniej. Jeśli była umieszczona wysoko, Michał Anioł mógł celowo, ze względów optycznych, nadać jej takie proporcje. Jako że większa część postaci Madonny jest ukryta pod fałdami szat, wspomniana dysproporcja nie rzuca się w oczy i figury wyglądają naturalnie.
Ślady po ukrzyżowaniu są ograniczone do niewielkich ran po gwoździach i zaznaczenia rany w boku Jezusa. Ślady po gwoździach w stopach nie przechodzą „na wylot” do zewnętrznej części stóp. Madonna jest przedstawiona jako bardzo młoda kobieta i ten fakt doczekał się kilku interpretacji. Według niektórych młodość symbolizuje czystość, lecz inni komentatorzy łączą ten szczegół z uwielbieniem, jakie Michał Anioł żywił dla Boskiej komedii Dantego. Rzeźbiarz znał ten utwór bardzo dobrze i pewnego razu, będąc w Bolonii, odwdzięczył się za gościnność swoich gospodarzy, recytując kilka zwrotek. W trzeciej części (Raj), św. Bernard, w modlitwie do Marii mówi: "Vergine madre, figlia del tuo figlio" (Matko Dziewico, córko swego syna). Jeśli Chrystus jest jedną z trzech postaci Trójcy Świętej, Maria jest Jego córką, tak jak cała ludzkość, lecz również Jego matką. Właśnie dlatego, w opinii niektórych badaczy, Maria jest przedstawiona jako młoda kobieta.
Tą pracą Michał Anioł jako pierwszy rzeźbiarz florencki podjął motyw formalny pochodzący z północy. Kompozycja pełna kontrastów: najbardziej zewnętrzny polega na przeciwstawieniu helleńsko pięknego ciała Chrystusa spoczywającego bezwładnie na kolanach Marii z iście gotycką obficie zrytmizowaną draperią szat. Następny polega na kontraście między pięknością i dynamiką układu brył a dostojną statycznością całej grupy. I ostatni, między naturalistycznie wiernie przedstawionymi postaciami a nastrojem sakralnego skupienia i hieratycznej powagi.
Historia.
Wykonanie rzeźby zostało zlecone przez francuskiego kardynała Jeana Bilhères’a, oddelegowanego do Rzymu. Jako że przed przeniesieniem jej w obecne miejsce w XVIII wieku, rzeźba znajdowała się w kaplicy św. Petroneli, gdzie pochowany został zleceniodawca, przypuszcza się, że oryginalnie miała stanowić część jego nagrobka.
Kilka dni po wystawieniu rzeźby na widok publiczny Michał Anioł usłyszał, że autorstwo dzieła jest przypisywane Cristoforo Solariemu. Pod wpływem złości, na szarfie znajdującej się na piersi Marii, umieścił napis "MICHAEL ANGELUS BONAROTUS FLORENT FACIBAT" ("Uczynił to Florentczyk, Michał Anioł Buonarroti"). Później żałował tej impulsywnej i pod wpływem urażonej dumy podjętej decyzji i przysiągł nigdy więcej nie podpisywać dzieła swych rąk.
21 maja 1972 Pietà Michała Anioła została uszkodzona przez 33-letniego Laszló Thóta, australijskiego geologa urodzonego na Węgrzech, który krzycząc „Ja jestem Jezusem Chrystusem”, uderzył ją kilkadziesiąt razy młotkiem, odłupując lewe ramię Madonny aż do łokcia, łamiąc nos i uszkadzając twarz. Po ataku dzieło zostało pieczołowicie odrestaurowane i zwrócone na swoje miejsce w bazylice św. Piotra, po prawej stronie tuż przy wejściu, pomiędzy Świętymi Drzwiami i ołtarzem św. Sebastiana. Najwierniejszą kopię rzeźby, według której zrekonstruowano twarz, odnaleziono w Polsce, w poznańskim kościele Matki Boskiej Bolesnej. Obecnie dzieło jest chronione pancerną szybą. Kaplica Piety to miejsce gdzie papież wdziewa ornat przed obrzędami liturgicznymi w bazylice.

</doc>
<doc id="105886" url="https://pl.wikipedia.org/wiki?curid=105886" title="Museion">
Museion



</doc>
<doc id="105888" url="https://pl.wikipedia.org/wiki?curid=105888" title="Alexander Herr">
Alexander Herr

Alexander Herr (ur. 4 października 1978 w Furtwangen) – niemiecki skoczek narciarski, drużynowy złoty i brązowy medalista mistrzostw świata (2001), drużynowy brązowy medalista mistrzostw świata w lotach narciarskich (2006), czterokrotny medalista mistrzostw świata juniorów.
Przebieg kariery.
Jego matka jest z pochodzenia Polką. Ojciec Hans Paul Herr zaś jest trenerem skoków.
Po raz pierwszy stanął na nartach skokowych w wieku trzech lat. Od 1993 do 2006 znajdował się w szerokiej kadrze Niemieckiego Związku Narciarskiego, reprezentował jednocześnie barwy klubu ST Schonach-Rohrhardsberg. W 1993 zdobył brązowy medal mistrzostw świata juniorów w Harrachovie. W reprezentacji seniorskiej startował na mistrzostwach świata w Lahti w 2001, gdzie zdobył złoty medal w drużynie w konkursie na skoczni dużej i brązowy na skoczni średniej. W konkursach indywidualnych był 7. na dużej i 16. na średniej skoczni.
Po raz pierwszy w czołowej dziesiątce konkursu Pucharu Świata był w styczniu 1999 – zajął 9. miejsce w Engelbergu. Najlepszy okres w jego karierze to rok 2004. Wtedy to zajął swoje jedyne dwa miejsca na podium Pucharu Świata. W marcu był trzeci w konkursie w Kuopio, natomiast w listopadzie, w pierwszym konkursie nowego sezonu, był drugi na skoczni w Ruce (za Janne Ahonenem). W klasyfikacji Pucharu Świata w sezonie 2003/2004 zajął 26. miejsce, natomiast sezon 2004/2005 ukończył na 24. pozycji, mimo iż z powodu kontuzji po upadku na skoczni w Willingen wystartował jedynie w pierwszych 12 z 28 konkursów. W 2004 roku zdobył także indywidualne mistrzostwo Niemiec.
Podczas konkursu drużynowego mistrzostw świata w lotach narciarskich w Tauplitz w sezonie 2005/2006 ustanowił swój rekord życiowy (203,5 m).
Podczas kariery miał raz poważną kontuzję – złamaną nogę, która wykluczyła go ze startów na pół roku.
Po kłótni z trenerem podczas ZIO 2006 odszedł z reprezentacji Niemiec. Od sezonu 2006/2007 miał skakać w barwach Szwecji (został nawet włączony do pierwszej reprezentacji tego kraju), ale przez kłopoty z przyznaniem obywatelstwa pomysł upadł. W związku z pochodzeniem matki wystosował list do Polskiego Związku Narciarskiego, aby rozpatrzono możliwość jego startów w barwach Polski. Kiedy dowiedział się, że proces przyznawania obywatelstwa może opóźnić jego powrót na skocznie o kolejny sezon, w lipcu 2007 podjął oficjalną decyzję o zakończeniu kariery.
W maju 2009 podjął decyzję o powrocie do skoków. Niecałe trzy miesiące później wystartował w kwalifikacjach do inaugurujących zawodów LGP, jednak nie udało mu się do nich zakwalifikować.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="105889" url="https://pl.wikipedia.org/wiki?curid=105889" title="Nośnik narzędzi">
Nośnik narzędzi

Nośnik narzędzi – ciągnik rolniczy wykonany w specjalny sposób tak, że nie tylko ciągnie narzędzia lecz przenosi je również na sobie. Jest konstrukcją pośrednią między samobieżną maszyną specjalistyczną a typowym ciągnikiem rolniczym. 
Nośniki narzędzi buduje się zazwyczaj w postaci samobieżnej ramy z silnikiem umieszczonym z tyłu. Nośnik narzędzi współpracuje w zasadzie z narzędziami zawieszanymi w środku ramy, istnieje także możliwość zawieszenia narzędzi przed ramą; może on również pracować narzędziami doczepianymi lub zawieszanymi z tyłu. Dzięki temu istnieje możliwość wykonywania kilku zabiegów agrotechnicznych naraz; jest to największa zaleta nośnika. Nośniki narzędzi są uważane za najbardziej uniwersalne i ekonomiczne ciągniki. 
Duże znaczenie ma możliwość umieszczenia narzędzi na środku ciągnika, w polu widzenia kierowcy. Mimo oczywistych zalet nośniki narzędzi nie wchodzą powszechnie do użytku w produkcji rolnej. Główną wadą nośników jest stosunkowo duży koszt zakupu zestawu, nieprzydatność w cięższych pracach rolniczych, konieczność stosowania specjalistycznych narzędzi oraz spory nakład czasu potrzebny do przymocowania poszczególnych narzędzi do jego ramy.
W Polsce najbardziej znanym nośnikiem narzędzi był dostarczany w latach sześćdziesiątych RS 09. Maszyny te w tamtym czasie były dość rozpowszechnione w gospodarstwach państwowych. RS 09 był produkowany w latach 1955 do 1968 w dawnej NRD w Schönebeck (Elbe) jako modernizacja nośników RS 08 z lat pięćdziesiątych. Główne różnice polegały na umieszczeniu silnika z tyłu pojazdu drążka. Dzięki temu rama ciągnika mogła zostać wydłużona.
RS 09 był napędzany dwucylindrowym wysokoprężnym silnikiem widlastym o mocy 18 KM. Silnik chłodzono powietrzem nadmuchiwanym przez wentylator. Rozbudowana skrzynia biegów z rewersem dawała do przodu i do tyłu po 8 prędkości. Nośnik posiadał dwa wałki odbioru mocy. Miały one dwa zakresy obrotów: niezależne od przełożenia skrzyni biegów - 540 obr./min oraz zależne od 152 do 2500 obr./min. Masa ciągnika: 1105 kg; długość: 356 cm; szerokość: 152 cm. 
Do Polski nigdy potem nie importowano na szerszą skalę innych nośników narzędzi. Obecnie spotyka się współczesne odmiany nośników niemieckich marek sprowadzane w latach dziewięćdziesiątych.

</doc>
<doc id="105890" url="https://pl.wikipedia.org/wiki?curid=105890" title="Ewa Łętowska">
Ewa Łętowska

Ewa Anna Łętowska z domu Ołtarzewska (ur. 22 marca 1940 w Warszawie) – polska prawniczka, specjalistka w zakresie prawa cywilnego, konstytucyjnego, administracyjnego oraz praw człowieka, profesor nauk prawnych (1985). Od 1985 profesor w Instytucie Nauk Prawnych PAN; członkini Polskiej Akademii Nauk (członek rzeczywisty od 2010) oraz Polskiej Akademii Umiejętności (członek korespondent od 1997). Rzecznik praw obywatelskich (1988–1992), będąca pierwszą osobą sprawującą ten urząd w Polsce. W latach 1999–2002 sędzia Naczelnego Sądu Administracyjnego, a w latach 2002–2011 sędzia Trybunału Konstytucyjnego, członkini komitetu redakcyjnego miesięcznika „Państwo i Prawo”.
Życiorys.
Ukończyła w 1962 studia na Wydziale Prawa i Administracji Uniwersytetu Warszawskiego. W latach 1963–1965 odbyła aplikację sądową. W 1968 została doktorem nauk prawnych, w 1975 uzyskała stopień doktora habilitowanego z zakresu prawa cywilnego. W 1985 otrzymała tytuł profesora nauk prawnych. W latach 1977–1987 kierowała Zespołem Prawa Cywilnego w Instytucie Nauk Prawnych Polskiej Akademii Nauk. Wypromowała dwoje doktorów.
Po wprowadzeniu w Polsce instytucji rzecznika praw obywatelskich została pierwszą osobą pełniącą tę funkcję. Stanowisko to zajmowała od 1 stycznia 1988 do 13 lutego 1992. W latach 1999–2002 orzekała jako sędzia Naczelnego Sądu Administracyjnego. Zajmowała się działalnością ekspercką w ramach Międzynarodowej Organizacji Pracy.
28 maja 2002 objęła obowiązki sędziego Trybunału Konstytucyjnego. Została rekomendowana przez posłów SLD, PSL i UP. Po zakończeniu dziewięcioletniej kadencji w 2011 przeszła w stan spoczynku.
Była profesorem w Instytucie Nauk Prawnych PAN, wykładała na Université Panthéon-Sorbonne w Paryżu, prowadziła odczyty i wykłady na innych uniwersytetach w Europie. Opublikowała liczne prace naukowe z zakresu prawa cywilnego, konstytucyjnego i ochrony konsumentów. Autorka eseistyki i publicystyki prawniczej, a także publikacji popularyzatorskich.
Życie prywatne.
Mężem Ewy Łętowskiej był Janusz Łętowski (1939–1999), profesor nauk prawnych, sędzia Sądu Najwyższego, a także krytyk muzyczny.
Znawczyni muzyki, zwłaszcza opery. Krytyczka muzyczna w mediach i konsultantka podczas przygotowywania przedstawień operowych. Również w rozważaniach prawniczych Ewa Łętowska często za punkt wyjścia do rozważań przyjmowała libretta operowe. Zgromadziła obszerną kolekcję wydawnictw muzycznych.
Odznaczenia i wyróżnienia.
W 1996 została odznaczona przez prezydenta Aleksandra Kwaśniewskiego Krzyżem Komandorskim Orderu Odrodzenia Polski. W 2011 prezydent Bronisław Komorowski nadał jej Krzyż Komandorski z Gwiazdą tego orderu. W 1979 odznaczona Złotym Krzyżem Zasługi.
Otrzymała doktoraty "honoris causa" Uniwersytetu Gdańskiego (2008), Akademii Pedagogiki Specjalnej im. Marii Grzegorzewskiej (2009) i Uniwersytetu Warszawskiego (2016).
W 1995 wyróżniona przez Fundację im. Friedricha Eberta („Human Rights 1994”) za działalność w zakresie ochrony praw człowieka i umacnianie zasad państwa prawa. W 2000 uhonorowana Medalem „Zasłużony dla Tolerancji” przyznawanym przez Fundację Ekumeniczną oraz Nagrodą Naukową im. Mikołaja Kopernika miasta Krakowa w dziedzinie ekonomii. Została wyróżniona tytułem „Kobieta Roku” przez miesięcznik „Twój Styl”. W 2011 władze Polskiego Czerwonego Krzyża przyznały jej Odznakę Honorową PCK I stopnia. W 2013 została laureatką Nagrody za Odważne Myślenie im. Barbary Skargi przyznawanej przez Konfederację Lewiatan i Fundację na Rzecz Myślenia im. Barbary Skargi.

</doc>
<doc id="105891" url="https://pl.wikipedia.org/wiki?curid=105891" title="Rasmus Lerdorf">
Rasmus Lerdorf

Rasmus Lerdorf (ur. 22 listopada 1968 w Qeqertarsuaq na Grenlandii) – duńsko-grenlandzki programista i autor pierwotnej wersji języka programowania PHP. Uczestniczył także przy pracach nad kolejnymi wersjami tego języka. 
W latach 2002–2009 pracował w Yahoo! Inc. jako inżynier architektury infrastruktury.
W 2010 roku dołączył do firmy WePay, aby współtworzyć API tej firmy. Na początku 2012 roku ogłosił w serwisie Twitter, że dołącza do Etsy. W lipcu 2013 roku dołączył do firmy Jelastic jako starszy doradca.

</doc>
<doc id="105894" url="https://pl.wikipedia.org/wiki?curid=105894" title="Gelsenkirchen">
Gelsenkirchen

Gelsenkirchen – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Münster, w Zagłębiu Ruhry (niem. "Ruhrgebiet"). Siedziba klubu piłkarskiego FC Schalke 04.
Transport.
Przez miasto lub w jego pobliżu przebiegają autostrady: A2, A40, A42 i A52 oraz drogi krajowe: B224, B226 i B227. Gelsenkirchen jest połączone z Renem poprzez kanał Ren-Herne (niem. "Rhein-Herne-Kanal") i ma port rzeczny.
W mieście znajdują się stacje kolejowe: Gelsenkirchen Hauptbahnhof, Gelsenkirchen-Buer Nord, Gelsenkirchen-Buer Süd, Gelsenkirchen Zoo.
Sport.
Pochodzący z Mazur piłkarze Ernst Kuzorra i Fritz Szepan mają swoje ulice w mieście. Stadion w mieście to Veltins-Arena.
Współpraca.
Miejscowości partnerskie:

</doc>
<doc id="105895" url="https://pl.wikipedia.org/wiki?curid=105895" title="Obserwatorium astronomiczne">
Obserwatorium astronomiczne

Obserwatorium astronomiczne – zespół budynków i przyrządów służących do prowadzenia obserwacji astronomicznych ciał niebieskich.
Ze względu na użytą aparaturę rozróżnia się obserwatoria:
Pierwsze polskie obserwatorium astronomiczne założono w 1613 w Kaliszu, w wieży kościoła św. Wojciecha i św. Stanisława Biskupa.
Obserwatoria w Polsce.
Obserwatoria profesjonalne w Polsce.
Lista według miejsc i miejscowości:

</doc>
<doc id="105901" url="https://pl.wikipedia.org/wiki?curid=105901" title="Klubowy Puchar Świata">
Klubowy Puchar Świata



</doc>
<doc id="105905" url="https://pl.wikipedia.org/wiki?curid=105905" title="Auksztota">
Auksztota

Auksztota (lit. "Aukštaitija", dosł. "kraj górny"), określana również jako Litwa górna – kraina historyczna i region etnograficzny na Litwie, na Nizinie Środkowolitewskiej i Pojezierzu Wileńskim, w dorzeczu górnej i środkowej Wilii, nad Niewiażą, Świętą i Muszą; historyczny ośrodek ekspansji państwa litewskiego. Najważniejszym ośrodkiem miejskim Auksztoty jest współcześnie Poniewież.
Ze względu na położenie w dorzeczu górnego Niemna i w odróżnieniu od położonej w dorzeczu dolnego Niemna Żmudzi (od lit. "žemai", nisko), Auksztota nazywana jest przez historyków "Litwą górną" (lit.: "aukštas" – wysoki).
Jeden z dwóch dialektów języka litewskiego nazywany jest dialektem auksztockim.

</doc>
<doc id="105906" url="https://pl.wikipedia.org/wiki?curid=105906" title="Małgorzata Chmielewska">
Małgorzata Chmielewska

Małgorzata Chmielewska (ur. 20 marca 1951 w Poznaniu) – polska społeczniczka, prezes Fundacji „Domy Wspólnoty Chleb Życia”; była przełożona polskiego oddziału Wspólnoty Chleb Życia.
Nosi habit z białą chustką. Ślubowała celibat oraz trzy rady ewangeliczne (czystość, ubóstwo i posłuszeństwo), które są też przedmiotem ślubów w zakonach i zgromadzeniach zakonnych. Wyraźnie jednak zaprzecza, że jest mniszką albo siostrą w zgromadzeniu zakonnym. Z powodu złożonych ślubów oraz uzusu nazywana jest "siostrą", rzadziej (niepoprawnie) "siostrą zakonną" lub "zakonnicą" (zob. "Status w Kościele katolickim").
Życiorys.
W dzieciństwie rodzice nie dbali o jej wychowanie religijne. Po szkole średniej rozpoczęła studia biologiczne na Uniwersytecie Warszawskim. Po ich zakończeniu zwróciła uwagę na katolicyzm. Początkowo myślała o wstąpieniu do zakonu benedyktynek. Wstąpiła do zakonu małych sióstr Jezusa, gdzie złożyła roczne śluby zakonne. Po roku śluby zakonne wygasły i Małgorzata Chmielewska opuściła zakon. Pracowała jako katechetka z niewidomymi dziećmi w Laskach i w duszpasterstwie niewidomych u ks. Stanisława Hoinki przy ul. Piwnej w Warszawie. Organizowała także pomoc dla kobiet z więzienia przy ul. Rakowieckiej w Warszawie.
W 1990 w Bulowicach koło Kęt wstąpiła do Wspólnoty Chleb Życia. Prowadziła domy dla bezdomnych, chorych, samotnych matek oraz noclegownie dla kobiet i mężczyzn. Po rozwiązaniu wspólnoty w 2015 została prezesem fundacji „Domy Wspólnoty Chleb Życia”, kontynuując swoją działalność społecznikowską, organizacyjnie podporządkowaną Kościołowi katolickiemu. W swoich działaniach i artykułach podkreśla znaczenie ekonomii społecznej. Z troską wyraża się o osobach z marginesu. Osoby wykluczone próbuje przywrócić do społeczności poprzez stworzenie dla nich miejsc pracy. Powołała specjalne manufaktury, w których pracują osoby bezdomne i chore. Członkini Międzynarodowego Stowarzyszenia Innowatorów Społecznych Ashoka.
Status w Kościele katolickim.
Chmielewska opisuje siebie jako „siostrę we Wspólnocie Chleb Życia” oraz że czuje się „osobą świecką, która w sposób szczególny poświęciła się Panu Bogu poprzez śluby: czystości, ubóstwa i posłuszeństwa”. Zasadność stosowania określenia „siostra” względem swojej osoby motywuje nie swoją czasową obecnością w zgromadzeniu Małych Sióstr Jezusa (opuściła zgromadzenie po ustaniu ślubów czasowych), ale tym, że „«siostra» nie jest w Kościele terminem oficjalnym, zarezerwowanym dla pewnej grupy ludzi” oraz że „to termin zwyczajowy, odnoszący się do kobiet, które złożyły 3 śluby”.
W 1998 złożyła śluby wieczyste na ręce założyciela Wspólnoty Chleb Życia we Francji w obecności biskupa diecezji Bayeux-Lisieux, która jednak nie była zakonem ani zgromadzeniem zakonnym (których członkiniami są odpowiednio mniszki i siostry zakonne), a więc nie wymagała od swych członków złożenia ślubów zakonnych. Sama wspólnota we Francji została uznana kanonicznie w 1984, po czym rozwiązana w 2015 przez biskupa diecezji Bayeux-Lisieux). Chmielewska uznaje, że wspomniane śluby nie przestały obowiązywać mimo rozwiązania oryginalnej wspólnoty (od 2010 Wspólnota w Polsce działa jako prywatne stowarzyszenie wiernych). Do marca 2021 Małgorzata Chmielewska to jedyna Polka, która złożyła tego rodzaju śluby w tej wspólnocie.

</doc>
<doc id="105914" url="https://pl.wikipedia.org/wiki?curid=105914" title="Abakaliki">
Abakaliki

Abakaliki – miasto w południowej Nigerii, stolica stanu (Ebonyi), na wschód od miasta Enugu. 
Dane ogólne.
Miasto zamieszkują głównie chrześcijanie i animiści. Jest ono siedzibą katolickiej diecezji Abakaliki
Gospodarka.
Abakaliki jest głównym ośrodkiem handlowym regionu. W mieście odbywa się handel produktami rolnymi ludu Igbo (jams, maniok, ryż, olej palmowy oraz nasiona palmowe). Węzeł drogowy, krzyżują się tu drogi z Enugu, Afikpo i Ogoja. Główne uprawy w tym regionie to maniok, ryż i palma oleista. W pobliżu miasta występują złoża rud cynku i ołowiu, a także wapienie. Ołów wydobywany jest od czasów przedkolonialnych, natomiast rudy przerabiane są tylko wtedy, kiedy ich cena na rynkach światowych jest wysoka. Wapienie eksploatowane są na potrzeby cementowni w Nkalagu, położonej 35 km na północny zachód od miasta.
Państwowe farmy nastawione są na produkcję drobiu i jaj. 

</doc>
<doc id="105916" url="https://pl.wikipedia.org/wiki?curid=105916" title="Dariusz Fikus">
Dariusz Fikus

Dariusz Fikus (ur. 11 grudnia 1932 w Poznaniu, zm. 2 marca 1996 w Kazimierzu Dolnym) – polski dziennikarz.
Życiorys.
Ukończył VI Liceum Ogólnokształcące im. Tadeusza Reytana w Warszawie (1951) i studia na Uniwersytecie Warszawskim. Karierę zawodową rozpoczął w „Sztandarze Młodych”, w którym pracował w latach 1955–1957, następnie był dziennikarzem „Expressu Wieczornego” (1958). Od 1958 przez 25 lat współtworzył tygodnik „Polityka” – jako publicysta gospodarczy, kierownik działu ekonomicznego i wieloletni sekretarz redakcji.
Od 1948 do 1956 należał do Związku Młodzieży Polskiej, a od 1959 do 1981 do Polskiej Zjednoczonej Partii Robotniczej. W 1959 wstąpił do Stowarzyszenia Dziennikarzy Polskich.
W 1980 Rada Główna SDP powołała go na stanowisko sekretarza generalnego. Piastował tę funkcję także w stanie wojennym, gdy zdelegalizowano Stowarzyszenie. Po ogłoszeniu stanu wojennego zrezygnował z pracy w „Polityce”. Współpracował z pismami drugiego obiegu (m.in. „Krytyką”, „Tygodnikiem Mazowsze”, „Wolnym Pismem MOST”), równocześnie pracując w redakcji oficjalnie ukazującego się czasopisma „Niewidomy Spółdzielca”. W 1988 został zastępcą redaktora naczelnego „Gazety Bankowej”. Uczestniczył w obradach Okrągłego Stołu po stronie „Solidarności”. Współpracował z „Gazetą Wyborczą”. W 1989 został redaktorem naczelnym „Rzeczpospolitej”, a w 1991 prezesem spółki Presspublica, wydawcy gazety. Obie te funkcje pełnił aż do śmierci w marcu 1996. Był także założycielem i pierwszym prezesem Związku Kontroli Dystrybucji Prasy i wiceprezesem Klubu Europejskiego.
Jego imieniem nazwano Nagrodę im. Dariusza Fikusa. Został pochowany na nowym cmentarzu na Służewie przy ul. Wałbrzyskiej w Warszawie.
Życie prywatne.
Był synem dziennikarza Feliksa Fikusa. Jego żoną była Magdalena Fikus, a teściem Kiejstut Żemaitis.

</doc>
<doc id="105919" url="https://pl.wikipedia.org/wiki?curid=105919" title="Obrączkowanie">
Obrączkowanie



</doc>
<doc id="105920" url="https://pl.wikipedia.org/wiki?curid=105920" title="WMF">
WMF



</doc>
<doc id="105921" url="https://pl.wikipedia.org/wiki?curid=105921" title="Michael Crichton">
Michael Crichton

Michael Crichton, właśc. John Michael Crichton (wym. //; ur. 23 października 1942 w Chicago, zm. 4 listopada 2008 w Los Angeles) – amerykański pisarz, reżyser, scenarzysta, producent filmowy i lekarz. Autor znanych powieści określanych jako technothrillery, które popularność zyskały dzięki adaptacjom filmowym (np. "Park Jurajski" w reżyserii Stevena Spielberga). Był także pomysłodawcą i producentem serialu "Ostry dyżur" oraz autorem scenariuszy wielu filmów, m.in. "Twister".
Życiorys.
Urodził się 23 października 1942 roku w Chicago, jako najstarszy syn dziennikarza Johna Hendersona Crichtona i Zuli Miller Crichton. Wychował się na Long Island w Roslyn, w stanie Nowy Jork, wraz z trójką rodzeństwa: dwiema siostrami Kimberly i Catherine, oraz bratem Douglasem. Z wykształcenia lekarz (absolwent Harvard Medical School), z zamiłowania podróżnik i nurek. Twórczość literacką rozpoczął jeszcze na studiach, aby opłacić rachunki, publikując pod pseudonimami (John Lange, Jeffery Hudson i Michael Douglas). Jak sam podaje, już na studiach miał 206 cm wzrostu. W swoim życiu zdarzały mu się epizody wiary w aurę, projekcje astralne i jasnowidzenie. Miał również za sobą pięć małżeństw, z czego cztery zakończyły się rozwodem. Jedna z pierwszych powieści, "Wyższa konieczność," w 1968 niespodziewanie zdobyła nagrodę Edgar Award. Napisana rok później "„Andromeda” znaczy śmierć" stała się bestsellerem i rozpoczęła karierę Crichtona.
Był sceptykiem w sprawie globalnego ocieplenia. W 2004 opublikował książkę "Państwo strachu", która nawiązuje do tematyki zmian klimatu i ukazuje jego poglądy w tym temacie. Był też często proszony o pisanie esejów w wielu czasopismach, tworzenie przedmów do książek innych autorów i zapraszany do wygłaszania przemówień z różnych okazji. Przez wielu nazywany Juliuszem Verne XXI wieku.
Zmarł na raka 4 listopada 2008 roku w wieku 66 lat, pozostawiając żonę i córkę (syn – również John Michael – urodził się już po jego śmierci).
Filmografia.
Michael Crichton był reżyserem następujących filmów fabularnych:

</doc>
<doc id="105923" url="https://pl.wikipedia.org/wiki?curid=105923" title="Obrączkowanie (sadownictwo)">
Obrączkowanie (sadownictwo)

Obrączkowanie (ang. girdling) – zabieg polegający na usunięciu z pnia pierścienia tkanek. Usunięte mogą być tkanki aż do floemu lub jedynie warstwa kory. Jeżeli usunięta zostanie warstwa tkanek łącznie z floemem, zabieg prowadzi do śmierci rośliny w wyniku zatrzymania transportu związków organicznych z nadziemnej części rośliny do korzeni. Usunięcie samej kory prowadzi do zmian fizjologicznych w roślinie wykorzystywanych praktycznie w sadownictwie lub do prowadzenia badań.
Obrączkowanie prowadzi do mobilizacji rezerw węglowodanów nierozpuszczalnych w korzeniach i tkankach kory. Zaburzenie transportu asymilatów powoduje wzrost plonowania, wcześniejsze owocowanie, oraz wcześniejsze starzenie i opadanie liści. Obrączkowanie prowadzi do gromadzenia się zwiększonych ilości skrobi i innych węglowodanów w pędzie oraz do zwiększenia stężenia endogennych regulatorów wzrostu prowadzącego do wcześniejszego wejścia w fazę generatywną i szybszego rozwoju organów generatywnych. Jednocześnie wykazano, że wraz z zaburzeniem transportu floemowego dochodzi do zaburzenia transportu ksylemowego.
Doświadczenia na obrączkowanych drzewach lasów borealnych wykazały, że transport asymilatów do korzeni oraz związanych z nimi grzybami mikoryzowymi jest odpowiedzialny za około 50% oddychania gleby w tych ekosystemach.

</doc>
<doc id="105927" url="https://pl.wikipedia.org/wiki?curid=105927" title="Współrzędne biegunowe">
Współrzędne biegunowe



</doc>
<doc id="105928" url="https://pl.wikipedia.org/wiki?curid=105928" title="Współrzędne sferyczne">
Współrzędne sferyczne



</doc>
<doc id="105929" url="https://pl.wikipedia.org/wiki?curid=105929" title="Współrzędne kartezjańskie">
Współrzędne kartezjańskie



</doc>
<doc id="105930" url="https://pl.wikipedia.org/wiki?curid=105930" title="Trysekcja kąta">
Trysekcja kąta

Trysekcja kąta – jeden z trzech (obok podwojenia sześcianu i kwadratury koła) wielkich problemów matematyki greckiej. Polega on na podziale kąta na trzy równe części jedynie przy użyciu cyrkla i liniału. W roku 1837 Pierre Wantzel udowodnił, że konstrukcja taka w ogólnym przypadku jest niewykonalna. Posługując się narzędziami teorii Galois można wykazać, że dla danego kąta formula_1 kąt o mierze formula_2 jest konstruowalny wtedy i tylko wtedy, gdy wielomian
jest rozkładalny w ciele formula_4
Konstrukcja Archimedesa.
Rezygnując z wymogu użycia tylko cyrkla i liniału, można dokonać trysekcji kąta ostrego, wykorzystując konstrukcję Archimedesa (konstrukcja neusis). Używa się do niej cyrkla i liniału z zaznaczonymi dwoma punktami X i Y. Najpierw należy nakreślić okrąg o środku O (gdzie O – wierzchołek kąta) i promieniu formula_5 Punkty przecięcia okręgu z ramionami kąta oznaczyć jako A i B. Następnie poprowadzić prostą OA oraz prostą formula_6 za pomocą linijki tak, aby jeden z zaznaczonych na linijce punktów np. X należał do prostej OA, zaś (drugi zaznaczony na linijce punkt) Y należał do okręgu i tak by prosta formula_6 przechodziła przez punkt B. Wówczas proste OA i formula_6 przetną się pod kątem formula_9

</doc>
<doc id="105934" url="https://pl.wikipedia.org/wiki?curid=105934" title="Półwysep Arabski">
Półwysep Arabski

Półwysep Arabski (arab. جزيرة العرب "Dżazirat al-Arab", dosłownie „wyspa Arabów”) – półwysep w Azji Południowo-Zachodniej, położony między Morzem Czerwonym, Morzem Arabskim i Zatoką Perską. Zajmuje powierzchnię 2,78 mln km², jest tym samym największym półwyspem świata.
Stanowi środkową, zasadniczą część płyty arabskiej. Składa się z tarczy arabskiej i monokliny arabskiej. Od Afryki oddzielony jest ryftem Morza Czerwonego. Blisko 95% jego obszaru to piaszczyste i kamieniste pustynie i półpustynie – Ar-Rab al-Chali, Wielki Nefud i Mały Nefud. Brak stałych rzek, występują natomiast rzeki epizodyczne oraz rozgałęzienia rzek okresowych. Występują niezwykle bogate złoża ropy naftowej i gazu ziemnego. Poza przemysłem naftowym ludność zajmuje się także koczowniczą hodowlą, a w oazach uprawą palmy daktylowej, cytrusów, zbóż i kawy.
Na Półwyspie Arabskim leżą następujące państwa:
Największe miasta:

</doc>
<doc id="105940" url="https://pl.wikipedia.org/wiki?curid=105940" title="Futro (odzież)">
Futro (odzież)

Futro, inaczej odzież futrzana – odzież wykonana ze skór zwierząt futerkowych. Futro jest jedną z najstarszych form ubioru i uważa się, że było szeroko stosowane odkąd człowiekowate po raz pierwszy rozprzestrzeniły się poza Afrykę. Niektórzy uważają futra za luksusowe i ciepłe, natomiast inni odmawiają ich noszenia z powodu moralnych obaw o prawa zwierząt. Określenie „odzież futrzana” jest często używane w odniesieniu do płaszczy, chust lub szalików wykonanych z futra zwierząt. Istnieją kontrowersje dotyczące noszenia futer, z powodu obaw związanych z okrucieństwem wobec zwierząt.
Historia.
Futro jest powszechnie uważane za jeden z pierwszych materiałów wykorzystywanych do produkcji odzieży i ozdób ciała. Dokładna data pierwszego użycia futra w odzieży jest przedmiotem dyskusji. Wiadomo, że kilka gatunków człowiekowatych, w tym Homo sapiens i Homo neandertalensis, wykorzystywało odzież z futra.
Futro jest nadal noszone w większości umiarkowanych i chłodnych klimatów na całym świecie ze względu na jego wyjątkowe ciepło i trwałość. Od czasów wczesnoeuropejskiego osadnictwa, aż do rozwoju nowoczesnych alternatyw odzieżowych, odzież futrzana była popularna w Kanadzie podczas mroźnych zim. Wynalezienie niedrogich syntetycznych tekstyliów do izolacji odzieży doprowadziło do porzucenia mody na odzież futrzaną.
Futro jest nadal używane przez ludność indiańską i społeczeństwa rozwinięte, ze względu na jego dostępność i doskonałe właściwości izolacyjne. Ludność Eskimosów z Arktyki polegała na futrach przy większości swojej odzieży, a także stanowi część tradycyjnej odzieży w Rosji, Ukrainie, Jugosławii, Skandynawii i Japonii.
Jest ono również niekiedy kojarzone z elegancją i rozrzutnością wydatków. Wielu konsumentów i projektantów — w szczególności brytyjski projektant mody i rzecznik praw zwierząt Stella McCartney — rezygnuje z futer z powodu przekonań moralnych i okrucieństwa wobec zwierząt.
Zwierzęce futra używane do produkcji części garderoby i wykończeń mogą być barwione na intensywne kolory lub we wzory, które często imitują egzotyczne skóry zwierząt: ewentualnie można je pozostawić w oryginalnym wzorze i kolorze. Futro może zostać ostrzyżone tak, aby przypominało w dotyku aksamit, tworząc tkaninę zwaną .
Pochodzenie.
Powszechnie wykorzystywanymi zwierzętami do produkcji futer i futrzanych akcesoriów są lisy, króliki, jenoty, piżmaki, bobry, gronostaje, wydry, sobole, ssaki płetwonogie, koty, psy, kojoty, wilki szare, szynszyle, oposy i kitanki lisie. Niektóre z nich są cenione znacznie bardziej niż inne. Zwierzęta, które utrzymywane są głównie w celu produkcji surowca dla przemysłu futrzarskiego nazywane są zwierzętami futerkowymi. 
W polskim ustawodawstwie do zwierząt futerkowych zaliczane są:
Lisy.
Ze względu na ich obfitość, lisy rude należą do najistotniejszych zwierząt futerkowych hodowanych w przemyśle futrzarskim. Ich skóry używane są do obszywania szalików, mufek, kurtek i płaszczy. Wykorzystywane są głównie do wykończenia zarówno płaszczy materiałowych, jak i odzieży futrzanej, włączając w to okrycia wieczorowe. Skóry lisów srebrnych są popularnym materiałem na peleryny, podczas gdy lisy cross są wykorzystywane głównie do produkcji szalików i bardzo rzadko do obszywania. Najcenniejszymi osobnikami w hodowli futer są odmiany srebrzyste, następnie odpowiednio odmiany cross i rude.
Skórki ptasie.
Nazwą futro określa się również ptasie skórki pokryte obfitym puchem (np. skórki pingwinów, gęsi i łabędzi), wykorzystywanych w celach estetycznych, bądź przy produkcji ubrań o dużych walorach cieplnych.
Obróbka futra naturalnego.
Produkcja odzieży futrzanej wymaga uzyskania skór zwierzęcych na których pozostawiono sierść. Niektóre środki chemiczne stosowane w przetwórstwie futer w zależności od rodzaju futra i jego przeznaczenia mogą obejmować sól kuchenną, sole glinu, kwasy, węglan sodu, trociny, skrobię kukurydzianą, lanolinę, środki odtłuszczające oraz, rzadziej, wybielacze, barwniki i tonery (dla skór barwionych). Wykazano, że pracownicy narażeni na pył futrzarski powstały w trakcie obróbki futra mają obniżoną sprawność płuc proporcjonalnie do długości ich narażenia.
Futro sztuczne.
Futro sztuczne to każdy materiał syntetyczny mający na celu imitację wyglądu i odczuć prawdziwego futra. Pierwotnie weszło na rynek w 1929 roku i były wyprodukowane z użyciem włosów z alpaki. Jednakże nowoczesne sztuczne futra zostały opracowane dopiero w połowie lat 50., kiedy to wprowadzono poliakrylany jako zamienniki włosów alpaki.
W przeciwieństwie do prawdziwego futra, sztuczne futro jest tkaniną i z tego względu stosunkowo łatwo się je szyje. Nie wymaga przechowywania w chłodni, by uniknąć zepsucia i nie jest podatne na konsumpcję przez mole. Nie jest ono tak dobrze izolujące i nie pozwala skórze oddychać tak samo jak prawdziwe futro. Jest również mniej biodegradowalne; jest wykonane z różnych materiałów, w tym mieszanek polimerów akrylowych i modakrylowych pochodzących z węgla, powietrza, wody, ropy naftowej i skał wapiennych. Rozkład tych materiałów syntetycznych może trwać długo, prawdopodobnie nawet od 500 do 1000 lat.
Certyfikacja.
Certyfikacja futra to dodatkowa procedura weryfikacyjna mająca na celu potwierdzenie pochodzenia skór od zwierząt hodowlanych utrzymywanych we właściwych warunkach pochodzących z krajów, w których przestrzegane są prawa zwierząt. Potwierdza ona także wysoki poziom dobrostanu zwierząt, profesjonalnego przygotowania hodowców, zachowania reżimu dotyczącego ochrony środowiska czy profilaktyki weterynaryjnej.
Saga Furs.
Saga Furs to najbardziej rozpowszechniony na świecie i prestiżowy zarazem znak jakości skór futerkowych promowany przez organizację Saga Furs założoną w 1954 r. W komisji unifikacyjnej poza przedstawicielami fińskim oraz norweskim znajduje się także przedstawiciel polski. Komisja ta pracuje między innymi nad ujednoliceniem certyfikatów. Dzięki tym pracom polskie certyfikaty uznawane są przez Dom Aukcyjny w Helsinkach oraz zostały włączone w certyfikowane kolekcje skór. Saga Furs pracuje wyłącznie z europejskimi fermami przestrzegającymi prawa krajowe i międzynarodowe chroniącymi dobrobyt zwierząt.
Znak OA™ (Origin Assured).
Znak OA™ (Origin Assured, „Pochodzenie Gwarantowane”) to symbol oraz akcja mająca na celu pokazanie konsumentowi kupującemu futro informacji o źródłach jego pochodzenia oraz drogi jaką futro pokonuje (ferma → dom aukcyjny → zakłady odzieżowe). Znak OA™ ma być zapewnieniem, że futro oznaczone tym symbolem pochodzi z kraju w których przestrzegane są prawa zwierząt oraz ferm na których prowadzone są legalne hodowle w których przestrzega się ochrony środowiska. Projekt powstał i jest promowany przez IFTF (International Fur Trade Federation) – Międzynarodowe Stowarzyszenie Futrzarskie, Domy Aukcyjne (NAFA, Kopenhagen Fur, Finnish Fur Sales oraz American Legend). Pierwszy raz znak ten został zaprezentowany na rynku futrzarskim w grudniu 2006 r. Od tego czasu międzynarodowe domy aukcyjne które są partnerami programu OA™ odpowiedzialne są za sortowanie oznaczonych futer, ich czytelną identyfikację oraz za dystrybucję samych oznaczeń.
Polska znajduje się na liście krajów produkujących futra na fermach hodowlanych, które później oznaczone mogą być znakiem Origin Aprroved
Trwałość futer.
Trwałość futra zależna jest od budowy histologicznej włosów, stopniem osadzenia oraz stosunkiem ilościowym włosów pokrywowych. Jako standard najwyższej jakości przyjmuje się futro z wydry morskiej.
Przeciwnicy.
Przeciwnicy futer uważają, że metody stosowane w gospodarstwach futrzarskich są ukierunkowane na maksymalizację zysków kosztem dobrostanu zwierząt futerkowych. Podobnie jak w przypadku innych rodzajów hodowli zwierząt, warunki bytowania zwierząt są zróżnicowane, a skrajne przypadki budzą wiele kontrowersji. Według PETA większość hodowców futrzarskich umieszcza zwierzęta w małych klatkach, uniemożliwiając im zrobienie więcej niż kilku kroków w tył i w przód. PETA twierdzi, że lisy i inne zwierzęta cierpią z powodu ograniczonego środowiska, a nawet mogą się wzajemnie kanibalizować jako reakcja na ich trzymanie w niewoli.
Aktywiści praw zwierząt twierdzą iż fermy futrzarskie są przyczyną skażenia środowiska licznymi związkami takimi jak siarkowodór, amoniak, mocznik, fosfor czy azot, które nie są odpowiednio utylizowane(zobacz też ).
Raport dotyczący sytuacji wielkopolskich ferm futrzarskich autorstwa Najwyższej Izby Kontroli z 2011 roku, wskazuje że „"w 87% tych ferm nie przestrzegano wymagań ochrony środowiska, w 48% działalność hodowlana prowadzona była w obiektach nielegalnie wybudowanych lub użytkowanych, a w 35% niezgodnie z przepisami weterynaryjnymi."”
Prawo.
W niektórych krajach europejskich zakazano lub ściśle uregulowano hodowlę zwierząt futerkowych. Na świecie znane są protesty organizacji prozwierzęcych i proekologicznych, które przeciwstawiają się handlowi, jak i zabijaniu zwierząt dla futra. Jedną z najsłynniejszych kampanii jest „I’d Rather Go Naked Than Wear Fur” (w tłumaczeniu: Wolę chodzić nago niż nosić futro).
Konwencja CITES zakazuje importu futer lub skór gatunków zagrożonych wyginięciem (np. futro lamparta).
Szczegółowe warunki i metody uśmiercania zwierząt futerkowych w Polsce reguluje „Rozporządzenie Ministra Rolnictwa i Rozwoju Wsi z dnia 9 września 2004 r. w sprawie kwalifikacji osób uprawnionych do zawodowego uboju oraz warunków i metod uboju i uśmiercania zwierząt”.
Kampanie antyfutrzarskie.
Kampanie antyfutrzarskie organizowane są na całym świecie, m.in. przez takie organizacje jak: PETA, czy fundacja Viva!. Mają one na celu zaprzestanie zabijaniu zwierząt na futra. Wiele znanych osobistości, takich jak Pamela Anderson, Kim Basinger, Stella McCartney, Sharon Osbourne, Sophie Ellis-Bextor, Jarosław Kaczyński, Zbigniew Zamachowski, Marcin Daniec popierają antyfutrzarskie kampanie.
Projekt zakazu hodowli zwierząt futerkowych w Polsce.
W 2011 roku Koalicja dla Zwierząt, porozumienie kilkudziesięciu organizacji pro-zwierzęcych, złożyła w Sejmie projekt nowej ustawy o ochronie zwierząt, w którym ujęty został również zakaz chowu zwierząt futerkowych na futra (z okresem karencji). Projekt został złożony jako tzw. inicjatywa ludowa po zebraniu 224 736 podpisów. W lutym 2012 roku protestem pod Krajowym Pokazem Skór Futerkowych, rozpoczęła działalność Koalicja na Rzecz Zakazu Hodowli Zwierząt Futerkowych w Polsce.
W lutym 2016 r. grupa posłów partii Nowoczesna złożyła poselski projekt ustawy, który miał m.in. zabronić hodowli zwierząt futerkowych. Wywołało to falę krytyki. Miesiąc później wycofano cały projekt ustawy.
Nowelizacja ustawy o ochronie zwierząt zwana potocznie "Piątką dla zwierząt" uchwalona przez Sejm 18 września 2020 r. zawierała zapisy o zakazie hodowli zwierząt na futra. Po zaniechaniu dalszego procedowania tej nowelizacji, Małgorzata Tracz z partii Zieloni, zapowiedziała złożenie w Sejmie do końca listopada 2021 r. nowego projektu zakazującego hodowli zwierząt na futra przewidującego dłuższe Vacatio legis oraz wypłacanie odszkodowań hodowcom.
Raport Najwyższej Izby Kontroli.
Raport Najwyższej Izby Kontroli z 2011 roku, dotyczący działania 23 ferm zwierząt futerkowych w latach 2009–2010 na terenie województwa wielkopolskiego wskazuje na nierzetelność sprawowanego Nadzoru Weterynaryjnego. Według raportu w 87% sprawdzonych ferm nie przestrzegano wymagań dotyczących ochrony środowiska, natomiast w blisko połowie ferm działalność hodowlana była prowadzona w obiektach nielegalnie wybudowanych lub użytkowanych. Kolejny raport NIK z 2014 roku wykazał poprawę nad kontrolami ferm przemysłowych. W okresie 2011-2013 przeprowadzono przez Inspekcje Weterynaryjną kontrolę na prawie wszystkich legalnie działających fermach zwierząt futerkowych w Polsce.

</doc>
<doc id="105941" url="https://pl.wikipedia.org/wiki?curid=105941" title="Płaczliwa Skała">
Płaczliwa Skała

Płaczliwa Skała (, , , 2145 m n.p.m.) – drugi co do wysokości szczyt Tatr Bielskich na Słowacji, znajdujący się we wschodniej części ich zachodniej połowy, w głównej grani Tatr na odcinku, na którym pokrywa się ona z główną granią Tatr Bielskich.
Nazwa i wysokość.
Dawniejsze pomiary szczytu, podane w "Wielkiej encyklopedii tatrzanśkiej", określały jego wysokość na 2146 m, wg późniejszych pomiarów słowackich Płaczliwa Skała miała wznosić się na 2141,6 m. Najnowsze pomiary lidarowe z 2018 roku wskazują na wysokość 2145,4 m. W 1893 r. Walery Eljasz-Radzikowski uważał ją za najwyższy szczyt Tatr Bielskich. Wówczas szczyt ten nie miał jeszcze polskiej nazwy. Bolejąc nad tym W. Eljasz-Radzikowski opisuje go pod podaną mu przez niemieckich robotników nazwą Gabelspitze ("gabel" = "widły"). Nazwa ta jednak dotyczyła tego szczytu łącznie z Hawraniem. Jeszcze dziś mieszkańcy Zdziaru nazywają tę parę "Widłami". Obecną nazwę podał bez wyjaśnienia Janusz Chmielowski w 1906 r. Polska nazwa może pochodzić od poglądu mówiącego o wilgotnieniu ściany szczytu przed deszczem. Władysław Cywiński podaje inną etymologię: "„na płd.-zach. białożółtej ścianie znajdują się liczne ciemno-szare zacieki, kojarzące się ze łzami na policzkach i z daleka rzucające się w oczy.”". Dawniej Płaczliwa Skała była nazywana również "Striszarska", "Strzyszarka", "Trzystar", "Trystarska", "Trystarski Wierch" itp., a także "Stara" lub "Sztára". Być może nazwa ta pochodzi od skróconego sformułowania „z trzech starych jedna” – na północ od grani znajduje się Stara Polana. Nazwa ta pochodzić może też od słowackiego słowa "strištar", oznaczającego pasterza koni. Z tego samego źródła pochodzą nazwy pobliskich obiektów: Strzystarskiej Przełęczy, Strzystarskiego Potoku, Strzystarskiego Żlebu. Niemiecka wersja "Greuner" (dziś "Greiner", czyli "Płaczek") pojawiła się już w 1644 r. u Frölicha.
Opis.
Płaczliwa Skała wyróżnia się charakterystycznym kształtem przypominającym hełm (od południa). Oddzielona jest na zachodzie od sąsiedniego Hawrania (2152 m) wyraźną Strzystarską Przełęczą (1976 m). Szczyty te razem z Muraniem i Nowym Wierchem tworzą charakterystyczną grupę, widoczną m.in. z wielu miejsc w Tatrach Wysokich. Na wschodzie Płaczliwa Skała jest oddzielona od Szalonego Wierchu (2061 m) Szeroką Przełęczą Bielską (1827 m).
Na północ od wierzchołka znajdują się Strzystarski Żleb i Żlebina, górne piętra Doliny Bielskiego Potoku. Żleby te oddzielone są od Doliny Szerokiej (górnej partii Doliny do Regli) grzbietem, w którym znajduje się Głośna Skała (1690 m) – wzniesienie o płaskim wierzchołku i stromych urwiskach. Na południe od wierzchołka kilka żlebów (Płaczliwe Żleby: Skrajny, Pośredni i Zadni) opada wprost do górnych partii Doliny Zadnich Koperszadów. Nad żlebami tymi wznoszą się strome ściany Płaczliwych Kazalnic (także Skrajnej, Pośredniej, Zadniej i Płaczliwej Turniczki). W zachodniej grani opadającej na Strzystarską Przełęcz znajduje się charakterystyczny kształt Płaczliwej Kopki, oddzielonej od głównego wierzchołka Płaczliwą Przehybą.
Płaczliwa Skała zbudowana jest z wapieni jurajskich, sam szczyt natomiast z margli. Na stokach Płaczliwej Skały znajdują się ostoje kozic.
Historia.
Na szczyt wiódł niegdyś popularny, znakowany na żółto szlak turystyczny z Szerokiej Przełęczy Bielskiej. Został on otwarty w roku 1898 przez Węgierskie Towarzystwo Karpackie i zamknięty w 1978 roku pod pretekstem ochrony przyrody. W pierwszej połowie XX wieku istniał także szlak prowadzący z Płaczliwej Skały na Hawrań, obchodzący trudną dla turystów grań.
Pierwszego wejścia zimowego na szczyt dokonali w 1913 r. taternicy węgierscy. W roku 1924 w rejonie Płaczliwej Skały badali roślinność Bogumił Pawłowski i Konstanty Stecki.
W 1904 r. panoramę z Płaczliwej Skały namalował Theodor Compton (1849–1921), znany z pejzaży alpejskich.
Turystyka.
Obecnie trwają starania o powtórne udostępnienie szlaku na Płaczliwą Skałę. W 2004 roku Zdziar, nawet pomimo negatywnej opinii TANAP-u, uzyskał zgodę słowackiego Ministerstwa Środowiska na ponowne wytrasowanie szlaku na szczyt Płaczliwej Skały. Jednakże dwa lata później okazało się, że ministerialna decyzja została wydana z naruszeniem procedury i jest nieważna.
Płaczliwa Skała jest znakomitym punktem widokowym, szczególnie na pobliskie masywy Łomnicy i Lodowego Szczytu. Dziś w okolicy przebiegają szlaki:

</doc>
<doc id="105942" url="https://pl.wikipedia.org/wiki?curid=105942" title="Pierwiastek równania">
Pierwiastek równania



</doc>
<doc id="105950" url="https://pl.wikipedia.org/wiki?curid=105950" title="Śrem">
Śrem

Śrem () – miasto w woj. wielkopolskim, siedziba powiatu śremskiego i gminy miejsko-wiejskiej Śrem, jedno z najstarszych miast w Polsce. Położone w kolanie Warty w Kotlinie Śremskiej. Śrem jest lokalnym ośrodkiem usługowo-przemysłowym, a także węzłem drogowym przy szosie Poznań-Rawicz, z miasta prowadzą drogi do Wrześni, Leszna, Głuchowa i Czempinia.
W latach 1975–1998 miasto administracyjnie należało do woj. poznańskiego.
Był miastem królewskim Korony Królestwa Polskiego, należącym do starostwa śremskiego, pod koniec XVI wieku leżał w powiecie kościańskim województwa poznańskiego.
Według danych z 31 grudnia 2019 miasto liczyło 29 446 mieszkańców.
Miasto stanowi centrum administracyjne powiatu – znajdują się tam m.in. starostwo, sąd rejonowy, prokuratura rejonowa, komenda powiatowa Policji i Państwowej Straży Pożarnej.
Środowisko naturalne.
Przyroda.
Pod kilkunastometrową warstwą polodowcowych utworów czwartorzędowych znajdują się trzeciorzędowe plioceńskie iły poznańskie, pod którymi występują osady mioceńskie. Iły stanowią warstwę oddzielającą wody czwartorzędowe od trzeciorzędowych. Podczas topienia się lodowca dochodziło do akumulacji osadów, do których należy m.in. glina zwałowa.
Obszar Śremu i gminy Śrem według podziału geobotanicznego Władysława Szafera należy do Działu Bałtyckiego, Poddziału Pasa Wielkich Dolin, Krainy Wielkopolsko-Kujawskiej. Głównymi gatunkami drzew są sosny, dęby, olsze, graby, buki, lipy, świerki i modrzewie.
Spośród chrząszczy występuje kozioróg dębosz oraz biegacze. W Warcie występują sumy, szczupaki, sandacze, bolenie, płocie i leszcze. W jeziorach i stawach żyją karpie, amury, tołpygi i węgorze. Nad zbiornikami wodnymi spotkać można szereg gatunków płazów i gadów, m.in.: zaskrońce, padalce, jaszczurki zwinki i żyworodne. Spośród ciekawszych gatunków ptaków zalatują tutaj: bocian czarny, błotniak stawowy, bąk, bączek.
Pomnikami przyrody w Śremie są:
Ochrona środowiska.
Jedyną powierzchniową formą ochrony przyrody w Śremie jest użytek ekologiczny „Bagienko” w Parku Ekologicznym im. Puchalskiego. Chroni on staw wraz z otaczającymi go szuwarami i podmokłą łąką. Do roślin występujących w użytku należą m.in.: kaczeniec, firletka poszarpana, jaskier ostry i rozłogowy, ostrożeń błotny i warzywny, tojeść pospolita, rzeżucha łąkowa, wełnianka, turzyca. Do fauny należą: bąk, bączek, błotniak stawowy, kokoszka wodna, brzęczka, wodnik, rokitniczka, trzciniak, trzcinniczek, mewa śmieszka, rybitwa czarna. Zbiornik wodny jest miejscem rozrodu płazów.
W mieście funkcjonuje mechaniczno-biologiczna oczyszczalnia ścieków, średnia ilość ścieków oczyszczonych według warunków pozwolenia wodnoprawnego wynosi 8000 m³/dobę, a średnia przepustowość rzeczywista 5600 m³/dobę.
Klimat.
Klimat w Śremie kształtowany jest przez masy powietrza napływające znad Oceanu Atlantyckiego. Przeważają tu zachodnie wiatry, które przynoszą nad miasto łagodne powietrze o średniej temperaturze rocznej 7–8 °C. Liczba dni mroźnych waha się od 30 do 60, dni z przymrozkami od 100 do 110. Czas trwania okresu wegetacyjnego to 200–220 dni. Opad średni wynosi około 550 mm, a czas zalegania pokrywy śnieżnej wynosi od 38 do 60 dni. Obszary wodne powodują powstawanie lokalnych wiatrów w skali dobowej.
Historia.
Śrem był po raz pierwszy wspomniany w dokumentach pisanych z 1136 jako ważny gród kasztelański o nazwie "Zrem". W 1235 w czasie wojny Władysławowa Odonica z Henrykiem Brodatym udało się Władysławowi Odonicowi odzyskać podstępnie gród w Śremie. W obronie grodu zginął wówczas przebywający od lat na dworze we Wrocławiu syn wygnanego z Czech księcia dzielnicowego Dypolda, Bożywój. W 1253 Przemysł I lokował tu na lewym brzegu Warty miasto; tym samym Śrem stanowi jedną z najstarszych lokacji miejskich w Wielkopolsce, równą wiekiem Poznaniowi. W 1393 miasto przeniesiono jednak na wzniesienie na prawym brzegu, a właściwie na wyspę zwaną Kobylec, bliżej starego grodu. W XIV wieku znalazła się tu siedziba starostwa.
W późnym średniowieczu nastąpił gwałtowny rozwój miasta związany z położeniem przy szlaku łączącym Poznań z Wrocławiem i rozwojem sukiennictwa. Z 1507 roku pochodzi pierwsze świadectwo istnienia osiedla żydowskiego w Śremie. W XVII wieku skończył się okres świetności.
Wiek XVII to okres wielkich klęsk, w wyniku których miasto podupadło. W latach 1653–1656 w Śremie i ziemiach okolicznych szalała epidemia dżumy, podczas której zginęło ponad tysiąc osób (a więc blisko 70% ówczesnych mieszkańców miasta). Zniszczeń dopełniło splądrowanie miasta w okresie Potopu Szwedzkiego (1655–60) oraz spalenie wielu zabudowań przez najeźdźców w 1657. W pierwszym dziesięcioleciu XVIII wieku do miasta dotarło z Poznania kolejna epidemia dżumy, w wyniku której z ponad 1300 mieszkańców przy życiu pozostało ok. 300 osób. W następnych latach miasta pojawiały się klęski żywiołowe (m.in. wielka powódź z 1736). W 1762 pożar wzniecony przez ciągnące przez miasto wojska rosyjskie strawił 105 budynków.
Okres zaborów.
W 1793 Śrem po I rozbiorze Polski znalazł się pod panowaniem Prus, jako stolica powiatu. W rok później, podczas insurekcji kościuszkowskiej znajdował się tu obóz powstańców. W 1807 Śrem znalazł się w granicach Księstwa Warszawskiego. Po kongresie wiedeńskim miasto weszło w skład Wielkiego Księstwa Poznańskiego. Administracja pruska używała jako oficjalnej niemieckiej nazwy miasta "Schrimm". Mimo wieloletniej przynależności do państwa pruskiego Śrem zachował w większości polski charakter – w 1905 r. Polacy stanowili w nim 2/3 ludności, Niemcy zaś 1/4. Ochotnicze oddziały Polaków ze Śremu walczyły podczas powstania wielkopolskiego w bitwach pod Zbąszyniem, Rawiczem i Lesznem.
II wojna światowa.
W czasie II wojny światowej z miasta wysiedlono większość Polaków do Generalnego Gubernatorstwa, a w zamian sprowadzono Niemców w ramach akcji kolonizacyjnej Heim ins Reich.
W walkach o wyzwolenie miasta i powiatu śremskiego w drugiej połowie stycznia 1945 roku śmierć poniosło 25 żołnierzy Armii Czerwonej, których pochowano w południowo-zachodniej części placu rynkowego, gdzie wzniesiono Pomnik Wdzięczności.
Okres powojenny.
Miasto ponownie przeżyło rozkwit po II wojnie światowej. Miało to między innymi związek z budową odlewni żeliwa, która była oddziałem Zakładów HCP, a także powstaniem osiedla mieszkaniowego Jeziorany.
Współczesne lata to między innymi dynamiczny rozwój prywatnej przedsiębiorczości, miasto należy do czołówki miast województwa wielkopolskiego najlepiej rozwijających się. Największym zakładem jest Odlewnia Żeliwa Śrem S.A. produkująca odlewy do silników okrętowych, obrabiarek, motoryzacji i armatury przemysłowej. W mieście mają siedzibę firmy o kapitale polskim i zagranicznym: transportu międzynarodowego, stolarki budowlanej, meblowej i konfekcji. W 1995 Śrem otrzymał najwyższe wyróżnienie – I nagrodę w konkursie organizowanym przez Radę Ekologiczną przy Prezydencie RP i uznany został za najbardziej ekologiczną gminę w Polsce w kategorii gmin miejsko-wiejskich. Z kolei w 2000 gmina otrzymała nominację w konkursie „Przyjaźni środowisku”. W 1999 Śrem stał się miastem powiatowym, a w 2000 w mieście powstał oddział zamiejscowy Uniwersytetu im. A. Mickiewicza w Poznaniu, zamknięty w roku 2015.
Architektura.
Zabytki.
Lista śremskich zabytków chronionych prawem:
Inne obiekty zabytkowe.
Zabytkami znajdującymi się w gminnej ewidencji zabytków są:
Obiekty sakralne.
Lista kościołów w Śremie:
Demografia.
Struktura demograficzna mieszkańców Śremu według danych z 31 grudnia 2009:
Gospodarka.
Potencjał gospodarczy.
W mieście potencjał gospodarczy stanowią głównie podmioty sektora prywatnego (97,05%).
Na potencjał składają się przedsiębiorstwa:
Najwięcej podmiotów gospodarczych prowadzi działalność handlową i usługową. Pozostałe zajmują się rolnictwem, łowiectwem i leśnictwem oraz obsługą nieruchomości, budownictwem i przemysłem.
Największym przedsiębiorstwem i zatrudniającym najwięcej pracowników jest Odlewnia Żeliwa „ŚREM” S.A.
Śremski Park Inwestycyjny.
W Śremie znajduje się część Śremskiego Parku Inwestycyjnego. ŚTP to tereny przygotowane przez gminę w celach inwestycyjnych. Podzielony jest na dwa obszary: Wschodni (pomiędzy ulicami: Rolna, Gostyńska) i Zachodni (pomiędzy ulicami: Grunwaldzka, Staszica, 750-lecia). Łączna powierzchnia wynosi 30 ha. Śremski Park Inwestycyjny jest włączony do Wałbrzyskiej Specjalnej Strefy Ekonomicznej.
Handel.
Głównym obiektem handlowym w Śremie jest targowisko miejskie mieszczące się między ulicami: Grunwaldzką, Kilińskiego i Długą. Przy nim znajdują się hala targowa, pasaże, w tym jeden przy ulicy Długiej. Miejscem handlowym w Śremie jest Starówka, głównie przy placu 20 Października, ulicy Kościuszki i Wyszyńskiego. Pasaże handlowe znajdują się również przy ulicy Chopina, Moniuszki, Chłapowskiego 3. Galerie handlowe znajdują się również przy ulicy 1 Maja oraz Chłapowskiego (Stary Targ). Dużą rolę handlową w mieście pełni szereg marketów i supermarketów.
Infrastruktura i transport.
Zadania związane z zaopatrzeniem mieszkańców miasta w wodę i odprowadzaniem ścieków zajmuje się spółka komunalna Przedsiębiorstwo Wodociągów i Kanalizacji w Śremie, które jest własnością Gminy Śrem. W mieście znajduje się największa stacja uzdatniania wody należąca do spółki, której dobowa zdolność produkcyjna wynosi 10 000 m³. W Śremie znajduje się również największa oczyszczalnia ścieków w gminie. Może ona przyjąć 8000 m³ ścieków na dobę i obsługuje wszystkich mieszkańców miasta.
Przez Śrem przebiega linia napowietrzna, rozdzielcza wysokiego napięcia 110 kV relacji Września – Środa Wielkopolska – Śrem – Leszno. Obszar miasta, jak i gminy zasilany jest przez dwie stacje energetyczne (węzły sieci wysokiego napięcia) znajdujące się przy Odlewni Żeliwa oraz na osiedlu Helenki.
Śrem objęty jest siecią gazową gminy Śrem. Głównym producentem ciepła dla miasta jest Przedsiębiorstwo Energetyki Cieplnej w Śremie S.A. Przez obszar miasta przebiegają pasy ochronne linii radiowych relacji:
Służą one do przesyłania programów radiowo-telewizyjnych.
Transport drogowy.
Przez miasto przebiegają drogi, którymi można dojechać do dróg krajowych i autostrady:
Od 2007 roku uruchomiono obwodnicę miasta dla drogi nr 434, skierowano na nią również ruch samochodów ciężarowych powyżej 10 ton dla dróg nr 310 i 432. Ograniczono zatem ruch pojazdów w centrum miasta. Dnia 19 grudnia 2008 otwarto rondo jako skrzyżowanie ulic Kilińskiego, Powstańców Wielkopolskich i Sikorskiego, natomiast w listopadzie 2009 rondo (Kilińskiego/Mickiewicza/Kolejowa).
Zbiorowy transport publiczny.
Komunikacja w Śremie składa się z 14 linii autobusowych, swoim zasięgiem obejmuje również okoliczne wsie. Obsługę linii wykonuje prywatny przedsiębiorca.
Przewozy autobusowe dalekobieżne.
Dworzec autobusowy znajduje się przy ul. Powstańców Wielkopolskich 4.
Komunikacją autobusową można dojechać do: Jeleniej Góry, Kudowy-Zdroju, Słupska czy Wrocławia, a także do stolic sąsiednich powiatów: Kościana, Leszna, Gostynia oraz miast powiatu śremskiego: Dolska i Książa Wielkopolskiego. Najwięcej kursów jest do stolicy Wielkopolski Poznania przez miejscowości z atrakcjami turystycznymi, takie jak: Kórnik, Mosina, Brodnica, Rogalin, Zaniemyśl, Manieczki.
Usługi transportowe na trasie Dolsk – Śrem – Kórnik – Poznań prowadzi również prywatne przedsiębiorstwo.
Transport kolejowy.
Przez Śrem przebiega linia kolejowa nr 369 Czempiń – Śrem – Mieszków, która obecnie nie jest wykorzystywana w ruchu pasażerskim. Planowane jest uruchomienie połączeń w ramach Poznańskiej Kolei Metropolitalnej.
Transport lotniczy.
W 2013 przy ul. Chełmońskiego oddano do użytku sanitarne lądowisko śmigłowcowe.
Kultura.
Muzeum Śremskie.
Muzeum Śremskie znajduje się przy ulicy Mickiewicza 89.
Śremski Ośrodek Kultury.
Śremski Ośrodek Kultury znajduje się przy ulicy Mickiewicza 77. Zaprasza na gościnne występy grup teatralnych i estradowych, prowadzi stałe zajęcia ze studium plastyki i tańca oraz warsztaty recytatorskie, patronuje młodzieżowym zespołom wokalnym i chóralnym.
Organizuje wakacyjne kino objazdowe na plaży nad Jeziorem Grzymisławskim oraz na śremskim rynku, imprezy dla dzieci (bale, mikołajki), Mistrzostwa Śremu w grach podwórkowych, przeglądy zespołów rockowych.
Imprezy kulturalne.
Lista cyklicznych imprez kulturalnych odbywających się w Śremie:
Kinoteatr Słonko.
Kinoteatr Słonko znajduje się przy ulicy Poznańskiej. Odbywają się nim projekcje nowości kinowych w weekendy, spotkania tutaj mają również uczestnicy Dyskusyjnego Klubu Filmowego (DKF).
Biblioteka Publiczna im. Heliodora Święcickiego w Śremie.
Siedziba Biblioteki mieści się w Śremie przy ul. Grunwaldzkiej 10. Biblioteka posiada filie: w Śremie Filia Przy Moście - ulica Kilińskiego 2 oraz cztery filie na terenie gminy w Niesłabinie, Wyrzece, Błociszewie oraz Pyszącej.
Na podstawie porozumienia pomiędzy Zarządem Powiatu w Śremie a Burmistrzem Śremu Biblioteka Publiczna w Śremie wykonuje również zadania powiatowej biblioteki publicznej.
Organizuje m.in.: zajęcia kulturalne i edukacyjne np. comiesięczne spotkania tematyczne realizowane w ramach projektu "Uniwersytet Ludzi Ciekawych Świata."
Oświata.
W Śremie znajduje się 8 przedszkoli; według danych z 2009 roku w przedszkolach zapisanych było 1179 dzieci (w tym 322 sześcioletnich) w 49 oddziałach. Najstarszym z nich jest prowadzone przez Zgromadzenie Sióstr Elżbietanek przedszkole publiczne „Niezapominajka”, istniejące od 15 kwietnia 1945. Do 4 szkół podstawowych (nr 1, 4, 6 oraz katolickiej) uczęszczało 1927 uczniów w 86 oddziałach szkolnych. Ponadto w mieście funkcjonuje Zespół Szkół Specjalnych im. Marii Grzegorzewskiej.
Szkoły średnie to:
Opieka medyczna.
W Śremie znajduje się szpital powiatowy przy ul. Chełmońskiego z 13 oddziałami, szpitalnym oddziałem ratunkowym, 9 pracowniami i 2 poradniami. W mieście znajduje się 11 aptek, 5 przychodni zdrowia.
Pierwsze wiadomości o szpitalu pochodzą z 1421 roku, istniał wówczas drewniany szpital przy kościele św. Ducha. W 1614 roku bracia Barscy ufundowali murowany szpital św. Ducha, który w XVI wieku rząd pruski oddał luteranom. W 1770 roku powstał szpital wybudowany przez plebana Marcina Łękowskiego. Uczestników Wiosny Ludów przyjmowano w lazarecie śremskim przy ul. Promenada. W latach 1861–1862 powstał szpital przy ul. Farnej, który miał rangę szpitala garnizonowego.
Szpital powiatowy.
W 1953 roku utworzono stację pogotowia ratunkowego. W związku z rozwojem miasta i budową Odlewni Żeliwa rozpoczęto budowę obecnego szpitala, który kosztował 140 mln zł, przekazanie do użytku odbyło się 30 października 1980 roku, a pierwszych pacjentów przyjęto 17 lutego 1981 roku. W latach 1981–1983 w szpitalu uruchomiono oddziały: chirurgiczny, wewnętrzny, chorób zakaźnych, neurologiczny, laryngologiczny i ginekologiczny, przy szpitalu funkcjonowało pogotowie ratunkowe, apteka i zespół przychodni.
Szpital otrzymał wyróżnienie w rankingu szpitali organizowanym przez Tygodnik „Wprost”. W 2002 roku przyznano mu tytuł "HIT 2002" w kategorii: Koncepcje organizacyjne, w tym samym roku placówka otrzymała tytuł "Sukces Roku 2002" w kategorii: promocja powiatu. W 2008 roku szpital otrzymał Certyfikat Systemu Zarządzania Jakością zgodnego z normą ISO 9001:2000. W grudniu 2008 roku uruchomiono w szpitalu Zakład Opiekuńczo-Leczniczy oraz Oddział Onkologii Klinicznej. 5 stycznia 2009 placówka zajęła II miejsce w konkursie "Pracodawca Roku 2008" w powiecie śremskim.
Obecnie w skład szpitala wchodzą oddziały:
W szpitalu znajdują się specjalistyczne pracownie: fizykoterapii i rehabilitacji, endoskopowa (gastroskopia, kolonoskopia, rektoskopia), EKG, spirometrii, EEG, audiometryczna (biofeedback, badanie słuchu), badań czynnościowych układu krążenia (echo serca, holter EKG i ciśnieniowy), diagnostyki obrazowej (RTG, USG, tomografia komputerowa), chirurgii małoinwazyjnej. Poradnie specjalistyczne szpitala to poradnia kardiologiczna i poradnia chorób zakaźnych. Pięćdziesiąt metrów od budynku znajduje się nieakredytowanie przez Urząd Lotnictwa Cywilnego lądowisko dla śmigłowców (lądowisko Śrem-Szpital). Szpital zapewnia opiekę duszpasterską oraz możliwość korzystania z kaplicy rzymskokatolickiej pod wezwaniem Matki Bożej Nieustającej Pomocy. Personel szpitala składa się z 80 lekarzy, 217 pielęgniarek i położnych, 35 techników i ratowników medycznych. Według danych z 2007 roku w szpitalu leczono 16241 osób, na salach operacyjnych wykonano 3665 operacji.
Bezpieczeństwo.
W Śremie znajduje się Komenda Powiatowa Policji przy ul. Mickiewicza 15, komendantem jest nadkom. Piotr Leciejewski, działa na terenie całego powiatu śremskiego, jednostkami przyległymi są rewiry dzielnicowych w Dolsku, Książu Wielkopolskim i Brodnicy. Śrem ma Straż Miejską w skład, której wchodzi 15 funkcjonariuszy i 2 pracowników cywilnych. W 2008 powołano sekcje zadaniowe do spraw służby dyżurnej, porządku publicznego, ruchu drogowego, prewencji i nieletnich oraz ochrony środowiska. Straż dysponuje 3 samochodami służbowymi i 6 rowerami.
W mieście ma siedzibę Komenda Powiatowa Państwowej Straży Pożarnej, w której strukturach organizacyjnych działa jednostka ratowniczo-gaśnicza oraz Powiatowe Stanowisko Kierowania. Oprócz niej działa Ochotnicza Straż Pożarna.
W Śremie funkcjonuje Rada Programu Bezpieczne Miasto, którą tworzą Komenda Powiatowa Policji, Straż Miejska, Urząd Miejski, Rada Miejska, Spółdzielnia Mieszkaniowa oraz Prokuratura Rejonowa w Śremie. Głównym działaniem rady jest edukacja i profilaktyka w zakresie zagrożeń dotyczących dzieci i młodzieży, walka z przemocą i bezpieczeństwo ruchu drogowego. W mieście realizowane są akcje kierowane dla uczniów takie jak „Jestem bezpieczny, Jestem widoczny”, „Bezpieczny rower”, „Stop przemocy!” oraz dla dorosłych np. „Nie po oczach”.
W Śremie stacjonuje 6 Batalion Dowodzenia Sił Powietrznych oraz 6. Batalion Chemiczny Sił Powietrznych, który liczy 75 żołnierzy.
Historia wojska w Śremie rozpoczyna się ok. XI wieku, w tym czasie funkcjonowali wojowie kasztelana. W 1635 roku założono Bractwo Kurkowe. W II połowie XIX wieku nastąpił rozwój garnizonu; do 1858 liczył on 10 żołnierzy, w 1859 już 457, natomiast w 1863 700 żołnierzy. W 1880 roku z powodu wojny prusko-francuskiej liczba żołnierzy zmniejszyła się do 545, istniały wówczas cztery kompanie (nr 5-8) 37. westfalskiego pułku fizylierów. W latach 1892–1905 miasto zostało pozbawione wojska. Od 1905 roku w koszarach przy ul. Sikorskiego stacjonowało 550 żołnierzy 2. batalionu 47. śląskiego pułku piechoty.
30 grudnia 1918 roku koszary bez jednego wystrzału zostały zajęte przez Batalion Śremski powstańców wielkopolskich. Od 14 stycznia 1921 w garnizonie Śrem stacjonowały szkolne pododdziały piechoty, które dały początek powstałemu w 1928 Batalionowi Podchorążych Rezerwy Piechoty Nr 7. Od 1945 roku funkcjonuje obecny Batalion Dowodzenia Sił Powietrznych. Natomiast od 10 lutego 2011 6. Batalion Chemiczny. Od 2018 roku w mieście stacjonuje 124 Batalion Lekkiej Piechoty w ramach 12 Wielkopolskiej Brygady Obrony Terytorialnej.
Media.
Pierwsze gazety w Śremie pojawiły się już w XIX w. Były wydawane przez władze pruskie i zamieszczały przede wszystkim ogłoszenia urzędowe, jak np. początkowo dwujęzyczny (później tylko niemieckojęzyczny) „Schrimmer Kreisblatt – Śremski Dziennik Powiatowy”. Prasa w Śremie rozwijała się w okresie międzywojennym, kiedy wydawano takie tytuły jak „Kurier Śremski”, „Wiadomości Śremskie”. Gazety te miały z reguły krótki żywot, do niektórych usiłowały nawiązać (przejmując ich tytuły) współczesne periodyki, ukazujące się od początku lat 90. W okresie PRL w latach 80. wydawano „Głos Śremski”, organ PRON-u.
Po transformacji ustrojowej w 1989 r. w Śremie powstały nowe lokalne media, w tym również radio i telewizja. Do dzisiaj przetrwały następujące tytuły prasowe i stacje telewizyjne:
W Śremie swoją działalność prowadziło Radio Wielkopolska, które w 2002 r. zostało przeniesione do Poznania, zmieniając właściciela, nazwę (na Rock Radio Wielkopolska) i profil.
Wspólnoty wyznaniowe.
Miasto ma 4 parafie rzymskokatolickie, które należą do dekanatu śremskiego w archidiecezji poznańskiej. Istnieje także parafia garnizonowa. Od 2002 w mieście działa grupa Wspólnoty Apostolskiej św. Elżbiety.
Mieszkańcy Śremu korzystają z 6 kościołów. Najstarszym obiektem sakralnym w mieście jest kościół parafialny NMP Wniebowziętej, będący także siedzibą dziekana. Najnowszą świątynią jest kościół pw. Najświętszego Serca Jezusa, zbudowany w latach 1978–1988. W chwili obecnej przy ulicy 1 Maja powstaje nowy kościół parafii pw. Ducha Świętego.
W śremskim szpitalu powiatowym znajduje się kaplica rzymskokatolicka pw. Matki Bożej Nieustającej Pomocy.
W Śremie działalność kaznodziejską prowadzą również dwa zbory Świadków Jehowy: Śrem-Południe (w tym grupa ukraińskojęzyczna), Śrem-Północ (Sala Królestwa).
Pierwsza wzmianka o Żydach pochodzi z 1323 roku, kiedy wybudowano pierwszą synagogę. W mieście znajdowały się dwa kirkuty – stary cmentarz żydowski i nowy cmentarz żydowski oraz synagoga zbudowana w latach 1836–1838 a rozebrana w 1968 roku.
Sport.
Historia sportu w Śremie sięga już XIX wieku, kiedy założono Towarzystwo Gimnastyczne „Sokół”. Śremscy sportowcy zdobywali w historii tytuły Mistrzów Polski w różnych dziedzinach. Obecnie najważniejszą rolę w rozwijaniu sportu w mieście pełni spółka Śremski Sport (dawniej: Śremski Ośrodek Sportu i Rekreacji), który ma do dyspozycji Stadion Miejski w Parku Powstańców Wielkopolskich, stadion przy ul. Zamenhofa, kompleks sportowy przy ul. Staszica oraz Ośrodek Wodny nad Jeziorem Grzymisławskim.
Administracja.
Miasto jest siedzibą gminy miejsko-wiejskiej. W Radzie Miejskiej w Śremie zasiada 21 radnych. Organem wykonawczym jest burmistrz. Siedzibą władz jest urząd miejski przy placu 20 Października.
Burmistrzowie Śremu:
Wawrzyniec Cochler (~1587)
Walenty Ziemba (~1597)
Jan Poniecki(~1621)
W mieście znajduje się starostwo powiatu śremskiego. W Śremie mieści się sąd rejonowy, którego obszar właściwości obejmuje 5 okolicznych gmin (tj. gmina Brodnica, gmina Dolsk, gmina Książ Wielkopolski, gmina Mosina oraz gmina Śrem). W mieście znajduje się także prokuratura rejonowa, urząd skarbowy oraz inspektorat ZUS.
Gmina Śrem jest członkiem stowarzyszeń: Związek Miast Polskich, Związek Zdrowych Miast Polskich, Stowarzyszenie Gmin Wiejskich RP, Stowarzyszenie Gmin i Powiatów Wielkopolskich, Stowarzyszenie Unia Gospodarcza Regionu Śremskiego-Śremski Ośrodek Wspierania Małej Przedsiębiorczości (dawniej: Unia Gospodarcza Miast Regionu Śremskiego).
Współpraca zagraniczna, miasta partnerskie.
W ramach kontaktów zagranicznych Śrem współpracuje z:
Krajowym miastem partnerskim dla Śremu jest Świdnik.
Cztery główne obszary współpracy:
Celami partnerskiej współpracy są: nawiązanie bezpośrednich więzów przyjaźni pomiędzy społecznościami lokalnymi (najbardziej między młodzieżą), wymiana kulturalna, sportowa, oświatowa.
Zaprzyjaźnione miasta organizują prezentacje kulturalne, wystawy, imprezy sportowe, turnieje, wymiany młodzieży szkolnej.
Ludzie związani ze Śremem.
Ze Śremem związanych było i jest wiele osób w życiu politycznym, kulturalnym i naukowym nie tylko Polski, ale także poza jej granicami.

</doc>
<doc id="105952" url="https://pl.wikipedia.org/wiki?curid=105952" title="Pocket Linux">
Pocket Linux

Pocket Linux to jednodyskietkowa dystrybucja Linuksa tworzona przez Pawła Więcka. Pocket Linux stworzony został z myślą o tym, żeby szybko przemienić zwykły komputer PC w bezpieczną stację roboczą używającą SSH do połączeń ze zdalnymi hostami (inne programy klientów sieciowych też są dostępne). Obsługuje on protokół bootp, dzięki czemu może automatycznie ustalić numer IP hosta i pozostałe parametry sieciowe (możliwa jest też ręczna konfiguracja, ale korzystanie z bootp jest rekomendowane).
Oprócz obsługi stacji wyposażonych w kartę sieciową (ethernet lub arcnet) obsługiwane są również komputery wyposażone w modem. Modem jest automatycznie wykrywany, po czym nawiązywane jest połączenie PPP.
Dystrybucja ta wygląda na porzuconą lub nie jest rozwijana. Ostatnia zapowiadana wersja 3.00, który miała się ukazać w roku 2000, nie jest dostępna. Wersja poprzednia (2.51) pochodzi z roku 1998 i jest dostępna na oficjalnej stronie.

</doc>
<doc id="105958" url="https://pl.wikipedia.org/wiki?curid=105958" title="Carrie-Anne Moss">
Carrie-Anne Moss

Carrie-Anne Moss (ur. 21 sierpnia 1967 w Burnaby) – kanadyjska modelka i aktorka.
Życiorys.
Po skończeniu szkoły średniej została modelką. Karierę aktorską rozpoczęła w Hiszpanii, gdzie została zaangażowana do jednej z głównych ról w serialu telewizyjnym "Dark Justice". W 1996 aktorka została nominowana do nagrody Gemini za rolę w serialu "Na południe". Oprócz pracy w serialach i filmach występowała w Hudson Theatre w Los Angeles.

</doc>
<doc id="105960" url="https://pl.wikipedia.org/wiki?curid=105960" title="Temperatura Curie">
Temperatura Curie

Temperatura Curie (oznaczana "TC") – temperatura, powyżej której ferromagnetyk gwałtownie traci swoje właściwości magnetyczne i staje się paramagnetykiem, zjawisko to wynika ze zmiany fazy ciała stałego. Nazwa pochodzi od nazwiska francuskiego fizyka Pierre’a Curie (męża Marii Skłodowskiej-Curie).
W temperaturze niższej od temperatury Curie dipole magnetyczne atomów lub cząsteczek ustawiane są przez wiązania chemiczne w jednym kierunku, tworząc domeny ferromagnetyczne. W temperaturze powyżej temperatury Curie drgania cieplne sieci krystalicznej niszczą ustawienia dipoli magnetycznych, a dipole wykonują drgania.
Poprzez analogię do ferromagnetyków, w ferroelektrykach i ferroplastykach temperatura zaniku ich szczególnych własności też jest nazywana temperaturą Curie.
Temperatury Curie wybranych substancji w kelwinach:
Dzięki opisywanemu zjawisku jest możliwa budowa silników cieplno-magnetycznych, w których energia cieplna zostaje przekształcona w mechaniczną za pośrednictwem oddziaływań magnetycznych. Budowa takiego urządzenia nie jest skomplikowana i może pełnić ono funkcję dydaktyczną.

</doc>
<doc id="105961" url="https://pl.wikipedia.org/wiki?curid=105961" title="Gmina Dobra Szczecińska">
Gmina Dobra Szczecińska



</doc>
<doc id="105962" url="https://pl.wikipedia.org/wiki?curid=105962" title="Lubieszyn (Wąwelnica)">
Lubieszyn (Wąwelnica)

Lubieszyn (do 1945 niem. "Marienhof") – przysiółek wsi Wąwelnica, w woj. zachodniopomorskim w powiecie polickim, w gminie Dobra (Szczecińska). Leży przy granicy polsko-niemieckiej, na Równinie Wkrzańskiej ok. 14 km na północny zachód od Szczecina.
Założony na planie ulicówki. Lubieszyn i Wąwelnica stanowią sołectwo Wąwelnica.
Historia.
Dokładny czas założenia wsi nie jest znany, ale występowała już na XIX-wiecznych mapach regionu. Od 1972 do końca 2007 roku funkcjonowało tu (na drodze krajowej nr 10) drogowe przejście graniczne Lubieszyn-Linken, początkowo do NRD, a następnie do zjednoczonych Niemiec, znacznie rozbudowane w 2003 roku. 
Ponadto we wsi obecne są liczne, typowe dla miejscowości przygranicznych, hale targowe i targowiska, salony fryzjerskie i kosmetyczne, gabinety weterynaryjne, warsztaty samochodowe, stacje benzynowe i bary typu fast-food.

</doc>
<doc id="105965" url="https://pl.wikipedia.org/wiki?curid=105965" title="Lubieszyn">
Lubieszyn



</doc>
<doc id="105969" url="https://pl.wikipedia.org/wiki?curid=105969" title="Stobno">
Stobno



</doc>
<doc id="105970" url="https://pl.wikipedia.org/wiki?curid=105970" title="Dębowa Góra (województwo śląskie)">
Dębowa Góra (województwo śląskie)

Dębowa Góra (niem. "Dembowa Gora") – wieś sołecka w Polsce położona w województwie śląskim, w powiecie lublinieckim, w gminie Boronów.
W latach 1975–1998 położona była w województwie częstochowskim
Wieś założona została jako osada najprawdopodobniej w XVIII wieku. Wiadomo, że na tym terenie w 1774 roku założona została niemiecka osada robotników leśnych. W dwudziestoleciu międzywojennym istniała w Dębowej Górze szkoła. Do roku 1945 wieś posiadała prawa gminne.
Według miejscowych podań w okolicach wioski zamieszkiwali pustelnicy, utrzymujący się z datków płaconych przez pątników.
W okolicy wsi swe źródło ma rzeka Konopka.
W XIX i na początku XX wieku Dębowa Góra otoczona była wysokim drewnianym ogrodzeniem, chroniącym pola mieszkańców przed dzikami, które były celowo hodowane w okolicznych lasach przez właścicieli wioski z rodu Hohenlohe.
W Dębowej Górze znajduje się powierzchniowy pomnik przyrody ożywionej. Jest to płat roślinności górskiej z liczydłem górskim w łęgu nadstrumykowym. Został uznany za pomnik przyrody w 1996 r. Na terenie sołectwa znajdują się dwie położone obok siebie kaplice z XVIII wieku, jedna z nich poświęcona jest świętemu Janowi Nepomucenowi.

</doc>
<doc id="105974" url="https://pl.wikipedia.org/wiki?curid=105974" title="Libra">
Libra



</doc>
<doc id="105975" url="https://pl.wikipedia.org/wiki?curid=105975" title="Stobno (województwo zachodniopomorskie)">
Stobno (województwo zachodniopomorskie)

Stobno (niem. "Stöven") – wieś w Polsce położona w województwie zachodniopomorskim, w powiecie polickim, w gminie Kołbaskowo.
We wsi odkryto zagrodę gospodarczą z epoki wczesnego neolitu – osadę datowaną na ok. 4600 r. p.n.e., zaliczaną do , której kolebka znajduje się pomiędzy Renem a Łabą (wyniki archeologicznych badań Marcina Dziewanowskiego z UAM Poznań).
Wieś była wzmiankowana w 1243 roku, gdy Barnim I, książę szczeciński i pomorski z dynastii Gryfitów, przekazał ją na własność klasztorowi żeńskiemu ze Szczecina. W XVI wieku na wzniesieniu w środku wsi zbudowano zachowany współcześnie kościół Matki Boskiej Fatimskiej. Kościół jest zbudowany z kamieni narzutowych i częściowo wymurowany (narożniki murów i okien) gotycką cegłą (obecnie jest kościołem filialnym Parafii Najświętszej Maryi Panny Wspomożenia Wiernych w Będargowie).
W XIX wieku Stobno było największą miejscowością dzisiejszej gminy Kołbaskowo. W 1862 roku zamieszkiwało je 537 osób – więcej niż obecnie.
Według danych z 2011 roku wieś zamieszkiwało 526 osób.
W latach 1975–1998 miejscowość należała administracyjnie do województwa szczecińskiego.
Transport.
Transport publiczny.
Stobno połączone jest ze Szczecinem miejską linią autobusową.
Transport kolejowy.
Stacja Stobno Szczecińskie obsługuje linię kolejową Szczecin Główny – Grambow.

</doc>
<doc id="105977" url="https://pl.wikipedia.org/wiki?curid=105977" title="Muzyka romantyczna">
Muzyka romantyczna

Romantyzm w muzyce zaczął się rodzić już w twórczości Beethovena. Po rewolucji francuskiej w całej Europie zaczęły zachodzić zmiany o przełomowym znaczeniu. Najwyższym celem romantycznych kompozytorów było oddawanie uczuć za pomocą środków muzycznych. Żywa była też idea korespondencji sztuk. Inne idee romantyczne to: programowość, narodowość, historycyzm, fantastyka (baśniowość).
Naczelne hasła romantyzmu.
Sztuka dla sztuki co znaczyło, że muzyka przestała być pisana i komponowana na życzenie, ale wtedy, kiedy muzyk miał natchnienie i chciał przekazać własną wypowiedź, wyraz jego idei. Miał powrócić do natury, do dawnych wierzeń ludowych i korzeni kultury jego narodu.
Sztuka totalna co znaczyło, że muzyka przemawiała do odbiorcy różnymi środkami wyrazu jednocześnie (np. barwą, słowem, dźwiękiem), by w jak najbogatszy i najszerszy sposób wyrazić uczucia człowieka; zob. korespondencja sztuk, synteza sztuk.

</doc>
<doc id="105979" url="https://pl.wikipedia.org/wiki?curid=105979" title="Jeżowate">
Jeżowate

Jeżowate (Erinaceidae) – rodzina ssaków łożyskowych zaliczana do rzędu owadożerów (Eulipotyphla).
Budowa.
Głowa i ciało mierzą najczęściej od 10 do 30 cm. U gołyszków może to być mniej bądź więcej, od 9 do 46 cm. Największym przedstawicielem rodziny żyjącym obecnie jest gołyszek właściwy, wymarłym zaś 75-centymentrowy "Deinogalerix". Najmniejszy jest inny przedstawiciel gołyszków bezkolec krótkoogonowy o głowie i tułowiu od 9 do 15,6 cm. U jeży głowa i tułów mierzą od 13 do 31 cm. Ogon mierzy u jeży od 1 do 5,5 cm, u gołyszków zaś między 10 a 30 cm. Najcięższym dzisiejszym jeżowatym jest gołyszek właściwy, który ważyć może aż do 2 kg, "Deinogalerix" być może osiągał 9 kg, najlżejszy zaś wspomniany golyszek krótkoogonowy, osiągający od 45 do 80 g. Pospolity jeż zachodni waży przeciętnie nieco powyżej 0,5 kg, choć niektore osobniki osiągają i 2 kg. Jeż wschodni waży zwykle od 0,6 do 1,2 kg, podczas gdy mniejszy afrojeż białobrzuchy od 0,25 do 0,68 kg, choć w niewoli do 0,9 kg.
Nie występuje istotny dymorfizm płciowy.
Wyróżniającą się cechą jeży, odróżniającą je także od gołyszków, jest pokrycie ciała. Jeże wykształciły mianowicie ochraniające ich ciało keratynowe kolce pokrywające ich grzbiet, boki oraz głowę. Jest ich około 7000 (szacunki dotyczą jeża zachodniego i piaskojeża etiopskiego). Nad czołem u niektórych gatunków widać coś w rodzaju przedziałka. Kolce mają różny kolor, często są częściowo jasne, częściowo ciemne, niekiedy z innobarwnymi pierścieniami. Nie łamią się łatwo, poddane naprężeniu jednak odpadają. Ponadto wymieniane są co półtora roku, nie wszystkie na raz, pozbawiając jeża ochrony, ale nieregularnie. Twarzy nie pokrywają kolce, ale futro, podobnie jak kończyn i brzucha. Nie ma go natomiast między kolcami. Ubarwienie bywa różne, ale zwykle w tonacji brązu i szarości. Zaobserwowano niektóre jeże, jak stepojeż uszaty, ocierające się o skórę ropuch, co być może pozwala im korzystać z wytwarzanych przez płazy toksyn. Niektóre taksony, jak afrojeż somalijski czy afrojeż buszmeński, noszą na twarzy ciemniejszą maskę, odróżniającą się od jaśniejszego czoła. U innych, jak piaskojeż szybki, również czoło jest ciemne. Owłosiona skóra oraz skóra podeszw dłoni i stóp wytwarza gruczoły potowe i łojowe, których nie stwierdza się między kolcami. Obficie występują one zaś w okolicy nozdrzy, gdzie występują też wibryssy. Aczkolwiek dłonie i stopy też porastają włosy. Pod cienkim, czterowarstwowym naskórkiem pozbawionym "stratum lucidum" leży gruba warstwa skóry właściwej o licznych włóknach, wedle Besta właściwie pozbawiona naczyń krwionośnych, przez które uciekałoby emitowane przez nieowłosioną skórę ciepło, wedle Bazma "et al." z obecnymi naczyniami. Jeszcze głębiej leży warstwa podskórnych mięśni, "musculus orbiluaris", luźno przyłączonych do wnętrza ciała i pełniących istotną rolę podczas zwijania się w kulkę. Jeże czynią tak zaatakowane przed drapieżnikami i potrafią wytrwać w tej pozycji kilka godzin. Niekiedy również, miast chodzić z wysokości, zwijają się w kulę i sturlają. Kolce amortyzują uderzenia o glebę. Oszczędzając w ten sposób czas, który musiałyby zużyć na mozolne schodzenie. Jeszcze głębiej, pod mięśniami, leży warstwa podskórnej tkanki tłuszczowej, której grubość zależy od pory roku. To w niej jeże magazynują zapasy na zimę. Skóra najgrubsza jest na plecach i w okolicy tylnego naturalnego otworu ciała. W odróżnieniu od jeży gołyszki nie mają w ogóle kolców lub są one pojedyncze. Ich skórę porasta futro, rzadsze bądź gęstsze.
Czaszka może być różnie zbudowana. Niekiedy wąska i wydłużona, gdzie indziej krótka a szeroka. Mózgoczaszka jest niewielka. Kość bębenkowa niekompletna. Potylicę ma płaską bądź wklęsłą. Łuki jarzmowe są dobrze rozwinięte.
Jeżowate mają niewielki mózg. Oczy też są niezbyt duże, raczej umiarkowanej wielkości. Pomimo nocnego trybu życia jeże nie mają wybitnego wzroku. Kolorów dobrze nie widzą, mimo że doświadczalnie potwierdzono rozróżnianie przez nie cieni szarych i niebieskich, co zapewniają jądra pręcików przypominające jądra czopków. Jednak poza bardzo dobrym oświetleniem świat postrzegają raczej monochromatycznie. Rozpoznają raczej kształty i ruch podczas żerowania, nie korzystają wtedy ze wzroku jako podstawowego zmysłu. Opisano przypadek prawie ślepego jeża, który pomimo nagminnego wpadania na różne obiekty radził sobie całkiem nieźle.
Małżowiny uszne osiągają różną wielkość. Mogą wystawać znad kolców, jak u piaskojeża indyjskiego. Szczególnie duże są u stepojeża uszatego, u którego, ruchome i giętkie, ostro zakończone, są wyraźnie dłuższe od kolców, a zawinięte do przodu pokrywają oczy. Jeże o dużych uszach mają też powiększone "bullae auditoriae" i posługują się wspaniałym słuchem. Rzeczony stepojeż uszaty słyszy bez problemu dźwięki o częstotliwości 45 kHz, a prawdopodobnie 60 kHz i nawet więcej, jako że takie właśnie odgłosy wydają jego młode. Natomiast nie zwraca uwagi na dźwięki poniżej 2 kHz.
Pysk jest dość długi, ruchowy, tępo zakończony, bardziej u gołyszków niż u jeży. U gołyszków w ogóle przypomina wydłużony pysk ryjówkowatych. W środku znajdują się zęby o ostrych guzkach. Siekacz pierwszy górny jest duży, przypomina kły. Dwa pierwsze trzonowce szczęki są kwadratowe, zwieńczone niskimi guzkami. podobnie wygląda kolejny trzonowiec i ostatni, czwarty przedtrzonowiec. U "Mesechinus wangi" występuje stale czwarty trzonowiec górny, co jest rzadką cechą. Trzeci przedtrzonowiec dolny różni jeże i gołyszki, występując tylko u tych drugich. Z kolei dwa pierwsze trzonowce żuchwy mają kształt niemal prostokątny. Zredukowana liczba zębów policzkowych cechowała Brachyerinicae.
Samica ma od 2 do 5 par sutków. W okolicy odbytu samicy leży otwór moczowo-płciowy. Samiec nosi jądra w jamie brzusznej. Dysponuje również prąciem zwisającym z brzucha o ujściu położonym naprzeciw odbytu. Wokół odbytu umiejscawiają się gruczoły zapachowe.
Ciało wieńczy ogon, u jeży zwykle dość krótki i słabo widoczny. U gołyszków jest on dłuższy (nie zawsze, na przykład bezkolec krótkoogonowy też ma krótki ogon), przywodzący na myśl szczurzy, pokryty z rzadka włosami.
Obojczyk nie łączy się stawową z kością ramienną. Kończyny wydają się krótkie i są takie w rzeczywistości, aczkolwiek nie aż tak krótkie, jak by soę to wydawało z obserwacji spokojnego jeża z podkurczonymi, ledwie widocznymi spod kolców nogami. Kość strzałkowa łączy się z piszczelową. Kończą się długimi stopami. Jeżowate są stopochodne. Stopa liczy zazwyczaj pięć palców, jednak paluch może być zredukowany bądź nawet, jak w przypadku afrojeża białobrzuchego (zwanego po angielsku "jeżem czteropalczastym", "Fout-toed Hedgehog") może go nie być w ogóle.
Genetyka.
Jeżowate są diploidalne, ale liczba chromosomów zależy od podtaksonu. Wynosić może:
Systematyka.
Klasyfikacja jeżowatych ma zawiłą historię. Pojawiły się w nazewnictwie binominalnym Linneusza już w 1758. Twórca systemu klasyfikacji organizmów wyróżnił rodzaj "Erinaceus", zwany dzisiaj po polsku jeżem, umieszczając w nim gatunek "Erinaceus euripaeus", czyli obecnego jeża zachodniego. Umieścił ten rodzaj i gatunek w taksonie nadrzędnym dalekim od obecnej klasyfikacji, mianowicie w Bestiae, do których zaliczył i kreta, i ryjówkę, i znajdujące się obecnie w zupełnie innych taksonach dydelfa, pancernika i świnię.
Modyfikacji tego systemu dokonał G. Fischer, który w 1814 umieścił jeża w rodzinie Erinaconorum i rzędzie Plantigrada. 7 lat później Gray zmienił nazwę rzędu na Plantigradae, zaliczanym z kolei do Quadrupedes. W 1838 Bonaparte powrócił do nazwy Bestiae, tym razem ograniczając ją do grupy Insectivora. Rząd ten obejmował liczne rodziny zwykle niewielkich owadożernych ssaków. Zaliczały się doń więc prócz jeżowatych kretowate, ryjówkowate, ale też złotokretowate i tenrekowate z wodnicami, obejmowane obecnie rzędem afrosorkowców, czy tupajowate z wyróżnionymi później ogonolotkowatymi, także wyróżnione później do odrębnego rzędu, a także inne owadożerne ssaki. Owadożerne grupowały więc liczne bliżej niespokrewnione ze sobą taksony, powiązane raczej cechami wynikającymi z podobnego, owadożernego trybu życia, takson pełnił rolę kosza do śmieci, gdzie wrzucano te grupy ssaków, które nie zmieściły się w klasyfikacji gdzie indziej. Z drugiej strony niektóre jeżowate umieszczano poza nim, przykładowo gołyszka właściwego wzięto początkowo za przedstawiciela wiwerowatych.
Po podziale owadożernych na mniejsze rzędy spokrewnionych ze sobą zwierząt jeżowate ostały się w Eulipotyphla.
W rodzinie jeżowatych wyróżnia się dwie współczesne podrodziny. Monofiletyzm obu potwierdziły liczne badania.
Podrodzina Erinaceinae obejmuje jeże właściwe – gatunki pokryte kolcami, prowadzące nocny tryb życia. Jeże z podrodziny Galericinae mają szorstką, szczeciniastą sierść i bywają aktywne również w dzień.
Wymarła podrodzina Brachyericinae obejmowała rodzaje:
Wymarła podrodzina Changlelestinae obejmowała jeden rodzaj:
Wymarła podrodzina Tupaiodontinae obejmowała rodzaje:
Opisano również około dziesięciu rodzajów wymarłych nie sklasyfikowanych w żadnej z podrodzin:
Ewolucja.
O ile dzisiaj jeżowate występują jedynie w Starym Świecie, zapis kopalny wskazuje, że rodzina ta wyodrębniła się na kontynencie północnoamerykańskim. Powstała prawdopodobnie w środkowym paleocenie jakieś 60 milionów lat temu. Jeszcze w tej samej epoce, między 58 a 55 milionów lat temu, dostały się do Eurazji, z której przewędrowały później do Afryki. Jeszcze w eocenie, jeśli nie wcześniej, powstała w Azji podrodzina gołyszków, której najstarsi przedstawiciele widnieją w zapisie kopalnym 40 milionów lat temu, a i ch skamieniałości znaleziono w Kazachstanie i Chinach. W sumie odkryto dotychczas 9 wymarłych rodzajów i 47 wymarłych gatunków z tej podrodziny. Do jej najstarszych przedstawicieli należy chiński "Eochenus" ze środkowego eocenu. Kolejne znaleziska pochodzą z przełomu eocenu i oligocenu z Kazachstanu. Znalezione tam zęby zaliczono do rodzajów "Tetracus", "Tupaiodon" i "Ictopidium", zaliczanych do odrębnyj podrodiny Tupaiodontinae. W późnym eocenie bądź wczesnym oligocenie wyodrębniła się podrodzina jeży (Erinaceidae). Nie wiadomo, kiedy rozwinęła ona kolce, jako że nie zachowują się one w zapisie kopalnym, linia prowadząca do dzisiejszych kolczastych jeży prawdopodobnie oddzieliła się we wczesnym miocenie. Żyjący wtedy "Gymnurechinus" cechował się wysokimi wyrostkami kolczystymi, długą szyją i długim pyskiem, co nie wskazuje na kolce chroniące ciało. Pewne amerykańskie znaleziska z Wyoming z eocenu mogą należeć do gołyszków, aczkolwiek pozostaje to przedmiotem kontrowersji, raczej nie było wtedy na tym kontynencie Galericinae.
We wczesnym oligocenie azjatyckie gołyszki dotarły do Europy, było to około 36 milionów lat temu. Początkowo były nieliczne, wymienia się rodzaje "Neogymnurus" i "Tetracus", by większą różnorodność osiągnąć w kolejnej epoce mioceńskiej. Na przełomie oligocenu i miocenu pojawia się tu rodzaj "Galerix", o rodowodzie prawdopodobnie tureckim, jako że skamieniałości z Turcji potwierdzają go jeszcze w późnym oligocenie. Badacze wyróżnili 6 gatunków, nim rodzaj zniknął w późnym miocenie. W oligocenie tez najprawdopodobniej gołyszki dotarły do Ameryki. Na terenie dzisiejszej Dakoty Południowej 26 milionów lat temu żyła "Ocajila". W Turcji pod koniec epoki występował "Galerix", znany też z wczesnego, a może i środkowego miocenu, z pozostałości znalezionych w Kazachstanie.
Najstarsze skamieniałości jeżowatych z Afryki kontynentu pochodzą z miocenu, liczą około 23 milionów lat. W środkowym i późnym miocenie szeroki zasięg występowania osiągnęły gołyszki. W Europie występowało w sumie 6 rodzajów z 32 gatunkami, z których najwięcej przypada właśnie na epokę mioceńską. Szeroko rozpowszechnione było "Lantanotherium". Pojawiło się około 16 milionów lat temu, zanikło około 8. W Tajlandii żyła "Thaiaguynura", a także przedstawiciele bezkolca i ryjówkojeżyka. W później epoce miocenu bezkolce żyły także w Chinach. Gołyszki nie zdołały jednak utrzymać szerokiego zasięgu, dzisiaj występują wyłącznie w Azji Południowo-Wschodniej. W miocenie, około 5 milionów lat temu, jeżowate zniknęły też z Ameryki Północnej. Pod koniec tej epoki obecny był już współczesny rodzaj jeż.
W oligocenie i miocenie żyły też Brachyerinicae, jak oligoceński "Exallerix" z Kazachstanu i Chin, w pierwszym z tych krajów znaleziony także w skałach wczesnomioceńskich, i też wczesnomioceński "Ereberix" z Kazachstanu, i także żyjący w podobnym okresie "Synexallerix", który prócz tych dwu krajów pojawił się w zapisie kopalnym w Niemczech. "Postexallerix" zaś pojawia się w skałach z wczesnego i także środkowego miocenu z Mongolii. Grupa ta opanowała też Amerykę, gdzie znaleziono rodzaje "Brachyerix" i "Metechinus".
Kolejna radiacja zaszła na przełomie miocenu i pliocenu. Prócz form wymarłych jak "Mioechinus" pojawiły się pochodzące od wspólnego niewyspecjalizowanego leśno-stepowego przodka linie prowadzące do współcześnie istniejących rodzajów: jeża, afrojeża, piaskojeża oraz linii rodzajów chinojeż i stepojeż. Dały one współczesnym gatunkom, powstającym allopatrycznie. Radiacja mogła wiązać się z osuszeniem się klimatu, które spowodowało też wymieranie wilgociolubnych gołyszków, dzisiaj ograniczonych do wilgotnych lasów Azji Południowo-Wschodniej. Tymczasem jeże opanowały tereny suche i otwarte, na których kolce umożliwiały im obronę przed drapieżnikami. Kryzys mesyński umożliwił afrojeżowi rozprzestrzenianie się w Afryce. Skamieniałości z Afryki są ogólnie rzadkie, obejmują "Amphechinus", "Schizogalerix". Ten ostatni wyewoluował prawdopodobne na terenie dzisiejszej Turcji w środkowej epoce mioceńskiej, rozprzestrzenił się następnie na zachód na tereny Grecji i Austrii, a później dotarł aż do Szwajcarii i Francji. Zróżnicował się na 3 głównie linie obejmujące w sumie 11 gatunków. Z kolei w południowych Włoszech żył "Deinogalerix". Mógł osiągać długość głowy i tułowia 56 cm, co czyni go największym przedstawiciel rodziny. Jeż jeszcze na początku plejstocenu zasiedlał głównie Europę i Azję Mniejszą, zaczął następnie swą drogę na wschód, być może korzystając z pasa lasów liściastych, w końcu pojawił się nowy gatunek jeż amurski.
Różni autorzy proponowali różne hipotezy wyjaśniające filogenezę jeżowatych. He i współpracownicy w 2012 przeanalizowali mtDNA oraz 135 cech morfologicznych 22 przedstawicieli jeżowatych oraz dobierając 5 grup zewnętrznych. Autorzy podkreślają potwierdzenie obu podrodzin oraz brak jednoznacznego związku pomiędzy wyglądem zewnętrznym a genetyką. Przy rozłącznym analizowaniu tych dwóch zbiorów danych uzyskali niezgodne drzewa. Po połączeniu danych zaprezentowali w końcu następujący kladogram (znacznie uproszczono, zmodyfikowano):
Rozmieszczenie geograficzne.
Żyją w Europie, Azji, Afryce oraz w Nowej Zelandii. W tym ostatni miejscu zostały introdukowane, podczas gdy w Europie, Azji i Afryce zamieszkują naturalnie. Zasiedlają naturalnie liczne wyspy takie jak Borneo, Korsyka, Wielka Brytania, Irlandia, Kharg, Labuan, Rodos, Sardynia, Sycylia, Mindanao, Hajnan, Dżerba, Dinagat, Jawa, Sumatra, Tumb, Tioman. Natomiast wyspy, gdzie je introdukowano, to wśród wspomnianej Nowej Zelandii także Cypr, Azory, Baleary, Wyspy Kanaryjskie. W przeszłości jeżowate zamieszkiwały także Amerykę Północną, na co wskazują znajdowane tam ich skamieniałości.
Zdarzają się obszary sympatrycznego występowania różnych gatunków. Na przykład w Tunezji afrojeż algierski współwystępuje z piaskojeżem etiopskim. W Syrii jeż anatolijski sąsiaduje ze stepojeżem uszatym i piaskojeżem etiopskim. Obszary sympatrii występują również w Rosji (jeż zachodni i wschodni) i Chinach (jeż amurski, "Mesechinus hughi", stepojeż uszaty, chinojeż dauryjski). Na takich obszarach różne gatunki zamieszkują zwykle odmienne siedliska, co ogranicza konkurencję. We wspomnianej Syrii piaskojeż etiopski zasiedla pustynię, stepojeż uszaty stepy i ogrody, jeż anatolijski zaś wybrzeża. W Moskwie odnotowano krzyżowanie jeża zachodniego ze wschodnim.
Ekologia.
Jeżowate zasiedlają rozmaite siedliska. Spotyka się je na pustyniach i półpustyniach. Zamieszkują stepy, tereny porośnięte trawą i roślinnością krzewiastą. Zasiedlają także lasy, zwłaszcza liściaste, tworzące odpowiednią dla nich ściółkę, unikają zaś iglastych, zasiedlają też lasy mangrowe. Spotyka się je w dolinach rzecznych. Nie stronią od siedlisk zmodyfikowanych ręką ludzką, zamieszkując ogrody, parki i tereny rolnicze. Zupełnie mniejsza różnorodność siedlisk dotyczy gołyszków, zasiedlających tereny klimatu zwrotnikowego bądź podzwrotnikowego, położone na wysokości od poziomu morza do 3400 m, najczęściej porosłe wilgotnym lasem, choć obserwowane są i w bardziej suchych miejscach. Gołyszek właściwy prowadzić może częściowo wodny tryb życia.
Tryb życia.
Jeżowate wiodą lądowy, nocny tryb życia. Niemniej niektore z nich zachowują aktywność za dnia, czego przykładem niektóre jeże, gołyszek właściwy i bezkolec krótkoogonowy, które żerują w dzień.
Jeże poruszają się na czterech kończynach. Potrafią biec z prędkością 20 m na min. W razie potrzeby potrafią wspiąć się na mur, nawet na wysokość 2 m, co zajmuje im kilka sekund. Potrafią też zwinięte w kule sturlać się ze wzgórza. Są dobrymi pływakami. Jak zauważa Best, dotyczy to także jeży zamieszkujących tereny suche, W wodzie pływają pieskiem, a po opuszczeniu jej strzepują wodę również jak pies. Potrafią dzięki temu przebyć nawet rwące strumienie. Na Nowej Zelandii obserwowano jeże przepływające wody stojące o szerokości 3 m. Większość z nich potrafi się wspinać.
Za kryjówki służą im nory w ziemi, pod korzeniami, pniami, kamieniami, termitiery. Jeże sprawnie kopią nory w ziemi, zwłaszcza piaskojeż indyjski czy stepojeż uszaty. W radżastańskiej pustyni kopanie zaczynają od uderzeń na boki w piach przednimi łapami, po czym wykopują go tylnymi. Do nory wchodzą głową do przodu, wychodzą podobnie. Nie wiadomo, jak radzą sobie z tym gołyszki.
Zaniepokojone jeże przywierają do podłoża, chronione przez swoje kolce. W razie eskalującego zagrożenia dzięki luźnemu połączeniu kolczastej skóry z wnętrzem ciała oraz podskórnym mięśniom "panniculus carnosus" potrafią zwinąć się w kule, ochraniającą również ogon, pozostawiając na zewnątrz kolce, nastroszone w różne strony. U niektórych gatunków uszy zasłaniają wtedy oczy, czyni tak stepojeż uszaty czy stepojeż obroźny. Jeże potrafią wytrzymać taką pozycję wiele godzin, co zwykle daje im skuteczną obronę przed drapieżnikami. Niemniej zdarzają się mięsożercy potrafiący rozbroić zwiniętego w kulę jeża, umieją to lisy czy borsuki. Po ustąpieniu zagrożenia "panniculus carnosus" relaksuje się, a liczne niewielkie mięsnie leżące nad nim przywracją poprzendią pozycję.
Nie wyjaśniono natomiast celu, w jakim jeżowate namaszczają się swą pienistą śliną. Zachowanie to pojawia się w konkretnych sytuacjach, kiedy zwierzę napotka nieprzyjemny zapach, innego jeżowatego, mocz, kał psa, żółwie, ropuchy, ryby, lisie futro, jedzenie dla kotów, pierścienice, jaja, kawę, śmietanę, ludzki pot, kleje, lakiery, taśmę izolacyjną, smołę, sadzę, wełnę, bawełnę, nylon, niektóre części roślin, perfumy, kosmetyki, papier, szkło. Jeże zaczynają wpierw wąchać, potem żują i liżą się, pokrywając swe ciało śliną, dzięki dziwacznym ruchom dostając się do pozornie niedostępnych okolic swego ciała. Niekiedy robią tak 1-2 razy, kiedy indziej zajmuje im to godzinę i więcej, a zajęte ślinieniem się, nie zwracają uwagi na otoczenie. Obserwowano to u osobników różnych gatunków jeży, obu płci, osobników dorosłych i jeszcze ślepych młodych, w samotności i w towarzystwie innych osobników.
Zagrożenia i ochrona.
Wszystkie gatunki jeżowatych występujących w Polsce podlegają ochronie częściowej.

</doc>
<doc id="105980" url="https://pl.wikipedia.org/wiki?curid=105980" title="Tagowanie">
Tagowanie



</doc>
<doc id="105988" url="https://pl.wikipedia.org/wiki?curid=105988" title="Góry Izerskie">
Góry Izerskie

Góry Izerskie (, ) (332.34) – pasmo górskie w Sudetach Zachodnich, na terenie Czech i Polski. Od zachodu zamknięte Bramą Łużycką, od Karkonoszy oddzielone Przełęczą Szklarską. Na północy przechodzi w Pogórze Izerskie. Tworzy je szereg grzbietów górskich o przebiegu północny zachód – południowy wschód; najważniejsze z nich to: w części polskiej: Grzbiet Kamienicki (Kamienica – 974 m n.p.m.), Wysoki Grzbiet (Wysoka Kopa – 1126 m n.p.m. – najwyższe wzniesienie Gór Izerskich) oba grzbiety łączy wododział Kwisy i Małej Kamiennej Rozdroże Izerskie; w części czeskiej: Střední jizerský hřeben (Jelení stráň – 1018 m n.p.m.), Vlašský hřeben (Černý Vrch – 1024 m n.p.m.), Desenský hřeben i Hejnický hřeben (Izera – 1122 m n.p.m.). W południowej części znajduje się szereg wzniesień o charakterze gór wyspowych – Špičák, Slovanka, Bramberk, Dračí vrch, a na południowym skraju długi grzbiet z kulminacją Černá studnice.
Rzeźba terenu.
Góry Izerskie są niezbyt wysokie, o łagodnych wierzchowinach (na skutek działania warunków atmosferycznych w okresie paleogenu – 70–35 mln lat temu – nastąpiło wietrzenie skał, powodując wyrównanie szczytowych partii gór). Wschodnia część Wysokiego Grzbietu tworzy wąski grzbiet o stromych stokach północnych i południowych. Taki kształt spowodowany jest budową geologiczną tego odcinka – tworzą go bardzo odporne na wietrzenie hornfelsy. Budują one szereg skałek.
W północnej części Gór Izerskich, zbudowanej z gnejsów i łupków łyszczykowych występuje niewiele skałek. Południowo-zachodnia część Gór Izerskich, zbudowana z granitu karkonoskiego, obfituje w skałki.
Geologia.
Góry Izerskie należą do jednostki zwanej blokiem karkonosko-izerskim, stanowiąc jego zachodnią część. Północną część tworzy metamorfik izerski, czyli masyw zbudowany ze starych przeobrażonych skał, otaczających łukiem młodsze granity karkonoskie, budujące znaczną część Karkonoszy i czeskich Gór Izerskich. Skały metamorficzne polskiej części gór to gnejsy, granitoidy i łupki łyszczykowe, ponadto leptynity i leukogranity, a także wkładki amfibolitów, powstałe głównie w dolnym paleozoiku w czasie orogenezy kaledońskiej. Wśród gnejsów na uwagę zasługuje "gnejs oczkowy", charakterystyczne dla nich jasne oczko zbudowane głównie z kryształów kwarcu i skaleni w ciemnej jednolitej masie skalnej.
Wśród granitoidów wyróżniają się szczególnie tak zwane "granity rumburskie" lub "izerskie", tkwiące w postaci wielkich soczew w gnejsach.
Łupki łyszczykowe występują w kilku odmianach. Jedną z nich są hornfelsy, które występują w Wysokim Grzbiecie pasem o długości 6 km na wschód od Izerskich Garbów. Inne odmiany, to: łupki muskowitowe, muskowitowo-kwarcowe, łupki chlorytowe, łupki muskowitowo-biotytowe, łupki z granatami.
Skały metamorfiku izerskiego pocięte są siecią żył kwarcowych. Jedna z nich eksploatowana była w kopalni "Stanisław".
Południową część Gór Izerskich, w tym prawie całą czeską ich część budują granity karkonoskie wieku górnokarbońskiego.
Po stronie czeskiej, na wschód od wsi Izerki znajduje się Bukowiec (cz. "Bukovec") – wzniesienie zbudowane z trzeciorzędowego bazaltu o wysokości 1005 m n.p.m.
Surowce mineralne.
Kamienie szlachetne i ozdobne.
Ze skałami przeobrażonymi związane jest występowanie kamieni półszlachetnych, szlachetnych i cennych surowców mineralnych. Od średniowiecza Góry Izerskie penetrowane były przez różnych poszukiwaczy.
Znanym miejscem występowania kamieni szlachetnych w polskiej części gór była dolina górnej Izery wokół osady Wielka Izera (Hala Izerska), gdzie znajdowano rubiny, szafiry oraz agaty.
Jednak najbardziej znane z eksploatacji było ujście Šafirovego potoku do Jizerki na Malej jizerskej louce. Znajdowano tam: amfibole, apatyty, diopsydy, tytanity, ametysty, awanturyny, chalcedony, chryzoprazy, kryształy górskie, granaty, cyrkony, turmaliny i czarne ilmenity, nazywane izerynami. Zapisy z 1845 r. świadczą, że izeryny były znacznym źródłem dochodu mieszkańców Jizerky i Gross-Iser (Wielka Izera). Kobiety i dzieci wybierały je z potoków i sprzedawały do Berlina i Drezna na wyrób biżuterii żałobnej.
W dolinie Kamienicy oraz w okolicy góry Złotych Jam znajdowano samorodki złota.
Na Rozdrożu Izerskim do dziś można znaleźć okazy kwarcu występującego w żyłach kwarcowych. Największa żyła kwarcu ciągnie się na przestrzeni 10 km pasem o szerokości 10–80 m i była eksploatowana w kopalni "Stanisław".
Granaty obficie pojawiają się w łupkach Kamienickiego Grzbietu, a turmaliny w zbudowanych z łupków grzebieniach Wysokiego Grzbietu.
Rudy metali.
Na północnych zboczach Grzbietu Kamienickiego, a na zachód od Krobicy, na północnych zboczach Wysokiego Grzbietu, występują rudy cyny i rudy kobaltu wydobywane z przerwami od XV do XIX wieku. Po raz ostatni rudy cyny próbowano wydobywać w czasie II wojny światowej. Pozostałością po górnictwie kobaltu i cyny są liczne hałdy, ślady szybów i sztolni, zarówno wydobywczych, jak i poszukiwawczych.
Surowce skalne.
Gnejsy w okresie powojennym nie były eksploatowane.
Spośród surowców skalnych największą popularnością cieszą się granity wykorzystywane jako tłuczeń i materiał budowlany. Z kilku istniejących dawniej kamieniołomów obecnie czynny jest tylko jeden – w Szklarskiej Porębie-Hucie.
W nieczynnych sztolniach na wschodnim zboczu czeskiej Rapickéj hory ponad Novym Městem pod Smrkem zimuje kilkaset nietoperzy.
Klimat.
Klimat górski. Hala Izerska jest uważana za polski biegun zimna.
Wody.
Wody powierzchniowe.
Przez Góry Izerskie przebiega dział wodny oddzielający zlewisko morza Bałtyckiego i Północnego. Główną rzeką odwadniającą pasmo jest graniczna Izera (cz. "Jizera") wraz z licznymi dopływami (m.in. "Kamenice") będąc prawym dopływem Łaby odprowadza wody do Morza Północnego.
Ważniejsze rzeki polskiej części Gór Izerskich to Kamienica, Kamienna i Kwisa – dopływy Bobru, a po stronie czeskiej "Smědá" (Witka), "Jeřice", "Řasnice" i "Lomnice" – dopływy Nysy Łużyckiej. Wszystkie one należą do dorzecza Odry.
Wody mineralne.
W Górach Izerskich wody mineralne występują głównie w strefie uskokowej w rejonie Świeradowa – Czerniawy. Wody te należą do nisko mineralizowanych szczaw wodorowęglanowo-wapniowo-magnezowych z zawartością żelaza, fluoru oraz radonu.
Po raz pierwszy lecznicze działanie wód, naukowo stwierdziła komisja powołana przez Hrabiego Schaffgotscha w 1739 roku, i wkrótce powstały tu pierwsze domy zdrojowe.
Ochrona przyrody.
Liczne spłaszczenia wierzchowinowe, często o małym odpływie, przy danym klimacie sprzyjają rozwojowi torfowisk wysokogórskich z bogatymi, często unikatowymi roślinami. Obecnie po stronie polskiej istnieją tu dwa rezerwaty przyrodnicze: Torfowiska Doliny Izery i Krokusy w Górzyńcu.
W czeskiej części Gór Izerskich do ochrony przyrody powołano w 1967 roku CHKO Góry Izerskie o powierzchni 368 km² (2000 r.). Istnieją tam również 22 rezerwaty przyrody.
4 listopada 2009 roku na terenie Gór Izerskich powołany został Izerski Park Ciemnego Nieba, jako pierwszy projekt tego typu w Polsce i Czechach. Jest to jednocześnie pierwszy transgraniczny park ciemnego nieba na świecie.
19 lutego 2011, na podstawie rozporządzenia Ministra Środowiska, na terenie Gór Izerskich wyznaczony został obszar specjalnej ochrony ptaków, będący częścią europejskiej sieci ekologicznej Natura 2000. Obszarowi nadano nazwę „Góry Izerskie” i kod PLB020009. Celem wyznaczenia tego obszaru jest ochrona dziko występującego ptactwa, między innymi cietrzew, sóweczka i włochatka, dla których Góry Izerskie stanowią jeden z najważniejszych w kraju obszarów lęgowych. Powierzchnia obszaru objętego ochroną wynosi 20343,6 ha. Obszar chroniony położony jest na terenie gmin: Mirsk (10 911,3 ha), Piechowice (516,6 ha), Stara Kamienica (4 617,5 ha), Szklarska Poręba (3 859,6 ha) i Świeradów-Zdrój (438,6 ha).
Miejscowości.
Wokół Gór Izerskich położone są: Jakuszyce, Szklarska Poręba, Świeradów-Zdrój, Mirsk, Nové Město pod Smrkem, Frýdlant, Liberec, Jablonec nad Nysą, Desná, Tanvald, Hejnice.
Atrakcje turystyczne.
Góry Izerskie to także ciekawe tereny dla uprawiania turystyki pieszej, rowerowej, konnej i narciarstwa biegowego (na Polanie Jakuszyckiej odbywa się m.in. Bieg Piastów, a po czeskiej stronie tzw. "Jizerská padesátka" – bieg na nartach na odcinku 50 km). Na początku stycznia odbywają się również kilkudniowe wyścigi psich zaprzęgów Husqvarna Tour.
Po polskiej stronie znajdują się schroniska:
Po czeskiej stronie znajdują się schroniska:
Po polskiej stronie funkcjonuje również kolej gondolowa „Stóg Izerski” ze Świeradowa-Zdroju.
Odznaki turystyczne.
Istnieje odznaka turystyczna Korona Gór Izerskich. Przyznawana jest za zdobycie wybranych 20 szczytów tego pasma górskiego. Odznaka ustanowiona przez Klub Zdobywców Koron Górskich RP.

</doc>
<doc id="105990" url="https://pl.wikipedia.org/wiki?curid=105990" title="Hiperwitaminoza">
Hiperwitaminoza

Hiperwitaminoza – zespół objawów chorobowych wywołany nadmiarem witamin w organizmie, dotyczy on przede wszystkim witamin rozpuszczalnych w tłuszczach: A, D, E i K. Przeciwieństwem jest awitaminoza.
Nadmiar witaminy A.
Objawia się ociężałością, osłabieniem mięśni, odwapnieniem kości, utratą apetytu, niekorzystnymi zmianami dermatologicznymi (owrzodzenia skóry, wyłysienie), krwotokami, zaburzeniami pracy serca, nerek i ośrodkowego układu nerwowego. Może prowadzić do powstania nowotworów. Jest to tzw. efekt karcynogenny. Zmiany te następują na skutek długotrwałego spożywania witaminy A znacznie przekraczającego normę (ok. 30 mg/dobę, norma 1 mg/dobę) przez dłuższy czas. Warto zaznaczyć, iż nawet niewielki nadmiar witaminy A jest szkodliwy dla dziecka rozwijającego się w łonie matki (efekt teratogenny).
Nadmiar witaminy D.
Nie jest możliwe wywołanie hiperwitaminozy przy zwykłej diecie lub intensywnej ekspozycji na promieniowanie ultrafioletowe. Nadmierna ilość promieni UV rozkłada witaminę D do suprasterolu zapobiegając nadprodukcji. Do przedawkowania witaminy D podawanej doustnie dochodzi rzadko, ponieważ wymaga podawania przewlekle dużych dawek tej witaminy - ok. 50 tys. j.m. na dobę lub więcej. W niektórych chorobach np. sarkoidozie, gruźlicy czy idiopatycznej hiperkalcemii o wiele mniejsze dawki niewiele przekraczające dawki terapeutyczne (np. powyżej 1000 j.m. na dobę) mogą już spowodować objawy zatrucia. Poziom witaminy D przekraczający 200 ng/ml (500 nmoli/L) uważa się za potencjalnie toksyczny prowadzący do hiperkalcemii i hiperfosfatemii. "Tolerowalny wyższy poziom przyjmowania" witaminy D został określony na 2000 j.m.
Występujące objawy są związane z hiperkalcemią - nudności i wymioty, brak apetytu, zaparcia, osłabienie i łatwe męczenie się, nadmierne pragnienie, wzmożone oddawanie moczu, świąd skóry, bóle głowy.
Przy towarzyszącej hiperkalciurii może dochodzić do tworzenia złogów nerkowych (kamica nerkowa), a także zwapnień (nefrokalcynoza), następnie do niewydolności nerek. Złogi wapniowe mogą pojawiać się w tkankach: np. tętnicach, sercu, płucach. U dzieci można zaobserwować opóźnienia w rozwoju psychomotorycznym.
Nadmiar witaminy E.
Zbyt duże dawki witaminy E mogą spowodować zaburzenia czynności przewodu pokarmowego, uczucie zmęczenia i osłabienia. Przedawkowanie tej witaminy zdarza się bardzo rzadko, gdyż normalnie 60% dawki dziennej wydalane jest wraz z kałem.
Nadmiar witamin z grupy B.
Hiperwitaminoza witaminy B1 objawia się drżeniem mięśni i kołataniem serca, a witaminy B2 – świądem, drętwieniem kończyn oraz uczuciem palenia i kłucia.
Nadmiar witaminy C.
Kwas askorbinowy nie jest toksyczny, ale przyjmowany w nadmiarze (dawki powyżej 2 g na dobę) może wywoływać dolegliwości żołądka, nudności, biegunkę, wymioty, wysypkę skórną, obniżać odporność po radykalnym zmniejszeniu dawki. Zazwyczaj jednak jego nadmiar wydalany jest z organizmu wraz z moczem.
Ze względu na metaboliczny wpływ witaminy C zaleca się unikanie spożywania większych jej dawek (tj. powyżej 500 mg na dobę) w przypadku występowania lub skłonności do powstawania kamieni nerkowych, w skład których wchodzi szczawian wapnia lub kwas moczowy. Takie samo zalecenie odnosi się też do osób chorujących na takie schorzenia jak hemochromatoza, talasemia i niedokrwistość syderoblastyczna. Szacuje się, że ograniczone w czasie dożylne przyjmowanie wysokich dawek witaminy C nie powinno zwiększać ryzyka kamicy. Badania z roku 2015 wykazały, że nadmiar witaminy C zwiększa ryzyko wystąpienia kamieni nerkowych u mężczyzn, ale nie u kobiet.

</doc>
<doc id="105992" url="https://pl.wikipedia.org/wiki?curid=105992" title="Protokooperacja">
Protokooperacja

Protokooperacja – oddziaływanie międzygatunkowe w przyrodzie, polegające na współpracy dwóch populacji odnoszących wzajemne korzyści, lecz mogących żyć także samodzielnie. Protokooperacja jest rodzajem symbiozy przygodnej (nieprzymusowej). Często występuje okresowo.
Przykłady.
Przykładem protokooperacji jest związek jamochłonów (ukwiały) z pustelnikami. Na muszlach zamieszkiwanych przez pustelniki żyją przytwierdzone różne jamochłony. Ułatwiają one krabom maskowanie się i pełnią funkcję obronną, otrzymując w zamian niedojedzone resztki pokarmu pustelnika. Jednak ani pustelnik, ani jamochłon nie są ściśle zależne od swego partnera.
Podobnie sprawa ma się z mrówkami i mszycami. Wydzielina mszyc jest spożywana przez mrówki, które z kolei chronią mszyce przed np. biedronkami, które się żywią mszycami.
Przykładem protokooperacji jest też zależność między nosorożcami i bąkojadami. Bąkojad wyjada ze skóry nosorożca larwy much. Dzięki temu ma zapewniony pokarm, natomiast nosorożec nie tylko pozbywa się pasożytów, ale również ostrzegany jest przed niebezpieczeństwem. Ptak alarmuje go w chwili zagrożenia. Oba gatunki są w stanie poradzić sobie same.

</doc>
<doc id="105995" url="https://pl.wikipedia.org/wiki?curid=105995" title="Rezerwat przyrody Torfowiska Doliny Izery">
Rezerwat przyrody Torfowiska Doliny Izery

Rezerwat przyrody Torfowiska Doliny Izery – torfowiskowy rezerwat przyrody w województwie dolnośląskim położony w gminie Mirsk oraz częściowo na terenie gminy miejskiej Szklarska Poręba. Obejmuje m.in. część Hali Izerskiej, a przy jego granicy znajduje się schronisko turystyczne Chatka Górzystów.
Utworzony w 2000 roku w celu ochrony roślinności torfowiskowej, zastąpił rezerwat Torfowisko Izerskie o powierzchni 44,72 ha, utworzony w 1969 dla ochrony stanowiska brzozy karłowatej (jest to jedno z trzech miejsc występowania tej rośliny w Polsce). Występują tu również kosodrzewina (jest to najniżej położone stanowisko w Polsce), jałowiec halny, bażyna czarna, malina moroszka, mchy torfowce, rosiczki, turzyce i wełnianki. Rezerwat ma powierzchnię 529,36 ha. Ciąg torfowisk typu wysokiego i przejściowego powstał na skutek dużych opadów atmosferycznych oraz stagnacji wody przy nieprzepuszczalnym podłożu, jak również wyrębu podmokłych lasów iglastych przez osadników czeskich (około XVII w.). Istniejące przed tym małe torfowiska rozrosły się (m.in. przez podniesienie się poziomu wód gruntowych), natomiast lasy nie odrodziły się.
Izerskie torfowiska zaczęły rozwijać się już pod koniec epoki lodowcowej, co sprawia, że najgłębsze pokłady osiągają wiek 11 tysięcy lat.
Obszar rezerwatu jest objęty ochroną czynną.
Model roślinności torfowiskowej występującej w rezerwacie został udostępniony w Ogrodzie Dydaktycznym "Izery Trzech Żywiołów" w Nadleśnictwie Świeradów w Świeradowie-Zdroju.

</doc>
<doc id="105998" url="https://pl.wikipedia.org/wiki?curid=105998" title="Hala Izerska">
Hala Izerska

Hala Izerska ("Izerska Łąka", , ) – górska łąka położona na wysokości 840–880 m n.p.m. w dolinie Izery w Górach Izerskich w Sudetach.
Obszar ten jest nazwany Halą Izerską m.in. w państwowym rejestrze nazw geograficznych. Wprowadzenie tej nazwy przypisuje się Tadeuszowi Steciowi (lata 50. XX wieku), mimo że tradycja językowa preferuje w Sudetach nazwę „łąka” zamiast „hala”.
Klimat.
Warunki klimatyczne panujące na Hali izerskiej są zbliżone do położonego o 600 m wyżej subalpejskiego piętra Karkonoszy, co spowodowane jest napływem chłodnego i wilgotnego powietrza atlantyckiego. Latem notowane bywają na niej ujemne temperatury powietrza: (20 lipca 1996), (14 sierpnia 2012). 29 grudnia 1996 zanotowano , a 3 lutego 2012 . W każdym miesiącu notuje się temperatury ujemne, a śnieg zalega do maja. Ze względu na najniższe średnie temperatury roczne Hala Izerska uważana jest za polski biegun zimna (konkurując z Puścizną Rękowiańską). Rekordowo niskie temperatury na Hali Izerskiej są efektem nocnej inwersji temperatury, powstającej, kiedy ze zboczy gór schodzi chłodne powietrze w kierunku szczelnej kotliny. Roczna suma opadów wynosi 1500 mm, w przybliżeniu tyle, ile w Karkonoszach i Tatrach.
Przyroda.
Na Hali Izerskiej rosną charakterystyczne dla torfowisk okazy bażyny czarnej, turzycy skąpokwiatowej i bagiennej, wełnianki pochwowatej i wąskolistnej czy rosiczki okrągłolistnej. Jest tam najniższe stanowisko kosodrzewiny, jedno z dwóch pozakarkonoskich w Sudetach. Częściowo obejmuje rezerwat przyrody Torfowiska Doliny Izery, wchodząc w skład obszaru Ramsar o tej samej nazwie pod numerem 2319.
Turystyka.
Schronisko Chatka Górzystów jest jedynym obiektem ocalałym ze zniszczonej w latach 50. XX wieku wioski Gross-Iser. Prowadzą do niego wygodne, utwardzone drogi rowerowe i piesze, m.in. ze Świeradowa-Zdroju oraz piesze szlaki turystyczne i narciarskie.
Szlaki turystyczne.
Przez Halę przebiegają następujące szlaki:

</doc>
<doc id="106000" url="https://pl.wikipedia.org/wiki?curid=106000" title="Rezerwat przyrody Krokusy w Górzyńcu">
Rezerwat przyrody Krokusy w Górzyńcu

Krokusy w Górzyńcu (niem. "Moltkefels") – florystyczny rezerwat przyrody położony w Górach Izerskich na północnym zboczu Grzbietu Wysokiego, na wysokości ok. 630–640 m n.p.m., powyżej Górzyńca. Przedmiotem ochrony są jedyne w polskich Sudetach i na Śląsku stanowiska szafranu spiskiego (nazywanego potocznie krokusem), a także stanowiska rzadkich roślin grądowych. Powierzchnia rezerwatu wynosi 3,90 ha, utworzono go w 1962 roku.

</doc>
<doc id="106001" url="https://pl.wikipedia.org/wiki?curid=106001" title="Archidiecezja wrocławska">
Archidiecezja wrocławska

Archidiecezja wrocławska (; ; ) – jedna z 14 archidiecezji obrządku łacińskiego w polskim Kościele katolickim. Ustanowiona diecezją w 1000 roku przez bullą papieską Sylwestra II jako sufragania metropolii gnieźnieńskiej. 16 lipca 1821 papież Pius VII podporządkował ją bezpośrednio (do) Stolicy Apostolskiej, a 13 sierpnia 1930 Pius XI podniósł ją do rangi archidiecezji. Granice archidiecezji były zmieniane trzykrotnie. Po raz I: 28 czerwca 1972 przez Pawła VI; po raz II i III: 25 marca 1992 i 24 lutego 2004 przez Jana Pawła II.
Historia.
Diecezja wrocławska została utworzona na zjeździe gnieźnieńskim w 1000 roku. Upadła w wyniku tzw. reakcji pogańskiej (1031/1032) i najazdu czeskiego księcia Brzetysława I (1038). Obrabowano i zburzono niedawno wzniesioną katedrę, a na jej gruzach wzniesiono świątynię pogańską. Zniszczone lub wywiezione zostały księgi diecezji, przez co wczesne dzieje diecezji z czasów pierwszego biskupa Jana są nieznane. Upadła również dawna struktura administracyjna. Cały Śląsk znalazł się w granicach Czech, a biskup praski Sewer planował włączenie regionu do swojej diecezji praskiej. Choć po stronie Polaków wystąpił w 1039 król niemiecki Henryk III Salicki, ostatecznie, podczas arbitrażu w 1041 uznał on zabór Śląska przez Czechów za fakt dokonany, choć niewykluczone, że Polsce zwrócono jakąś część tego regionu. Książę polski Kazimierz Odnowiciel dążył do odzyskania terenów zagarniętych przez Czechy i do odnowienia diecezji wrocławskiej.
Wysiłki te po kilku latach przyniosły rezultat. Prawdopodobnie na synodzie w Moguncji w październiku 1049 papież Leon IX zgodził się na reaktywowanie diecezji na Śląsku, być może podporządkowując ją metropolii magdeburskiej co wiązało się z upadkiem metropolii gnieźnieńskiej po najeździe na Gniezno Brzetysława I w roku 1038. Rok później, w wyniku wojny polsko-czeskiej Śląsk został odzyskany, choć na mocy decyzji cesarza Henryka III z 1054 Polska musiała Czechom płacić czynsz z tego terytorium.
W roku 1051 Kazimierz Odnowiciel pierwszym biskupem restytuowanej diecezji śląskiej mianował Hieronima, duchownego pochodzącego z okolic Kolonii. Rozpoczął on wprawdzie odbudowę katedry wrocławskiej, jednak jego siedzibą był najprawdopodobniej nie Wrocław, lecz Ryczyn. Za możliwą tymczasową siedzibę biskupa uznawany jest również Smogorzów nieopodal Namysłowa. Prawdopodobnie w roku 1075 dokonujący reorganizacji polskiego Kościoła Bolesław II Szczodry miał przenieść siedzibę diecezji śląskiej z powrotem do Wrocławia.
W II połowie XII i I połowie XIII wieku nastąpił znaczny rozwój fundacji zakonnych - obok benedyktynów, powstały klasztory Cystersów, Dominikanów, Franciszkanów, Joannitów, Templariuszy i Krzyżowców. Powstawały również szkoły i szpitale. W XIII w. w celu usprawnienia zarządzania diecezją, obok archidiakonatu wrocławskiego utworzono trzy kolejne: głogowski (1228), opolski (1230) i legnicki (1262). 
W latach 1327–1336 większość książąt piastowskich złożyła hołd lenny królowi czeskiemu Janowi Luksemburskiemu. W 1339 roku król Kazimierz Wielki zrzekł się pretensji do Śląska, ale diecezja wrocławska pozostała w związku z metropolią gnieźnieńską. W 1740 roku Śląsk został przyłączony do Królestwa Pruskiego. W 1871 roku Śląsk wszedł w skład Zjednoczonego Cesarstwa Niemieckiego. W 1914 biskupem wrocławskim został bp Adolf Bertram.
Po podziale Górnego Śląska w 1922 r. wraz z ustanowieniem w 1922 r. Administracji Apostolskiej dla Śląska Polskiego w jej granicach znalazły się górnośląskie dekanaty oddzielone od diecezji wrocławskiej: dębieński, królewskohucki, lubliniecki, mikołowski, mysłowicki, pogrzebieński, pszczyński, tarnogórski, rudzki, wodzisławski i żorski (w 1925 utworzyły one diecezję katowicką).
30 sierpnia 1930 roku papież Pius XI wydał bullę „Pastoralis Offici Nost” powołującą metropolię wrocławską i przydzielając jej sufraganie: diecezję berlińską, prałaturę Pilską oraz diecezję warmińską. 
W 1945 roku po zakończeniu II wojny światowej Śląsk powrócił do Polski. Po wysiedleniu Niemców i przybyciu Polskich osiedleńców i repatriantów z duchowieństwem rozpoczął się od nowa proces organizacji struktur kościoła. W lipcu 1945 roku zmarł kard. abp Adolf Bertram. W tym czasie powrócił do Polski kard. August Hlond mający upoważnienie papieża do uregulowania organizacji kościelnej na ziemiach odzyskanych. 15 sierpnia nadał dekrety nominacyjne dla administratorów apostolskich we Wrocławiu, Opolu i Gorzowie Wielkopolskim. Administracja wrocławska obejmowała teren 24 504 km², a jej pierwszym administratorem został ks. Karol Milik. W 1948 roku było 1 700 000 wiernych, 617 księży w 578 parafiach. 
W styczniu 1951 roku ks. Karol Milik został usunięty przez władze komunistyczne. W latach 1951–1956 administracją rządził wikariusz kapitulny ks. Kazimierz Lagosz popierający władzę komunistyczną. W 1956 roku po odwilży październikowej biskupem wrocławskim został bp Bolesław Kominek.
28 czerwca 1972 roku papież Paweł VI wydał bullę „Episcoporum Poloniae coetus” powołującą metropolię wrocławską i przydzielając jej sufraganie: diecezję opolska i diecezję gorzowską. W 1974 roku ordynariuszem został bp Henryk Gulbinowicz, który utworzył 104 parafie, 25 dekanatów i zbudowano 92 nowe kościoły. 25 marca 1992 roku papież Jan Paweł II wydał bullę „Totus Tuus Poloniae Populus”, na mowy której wyłączono 264 parafie dla nowej diecezji legnickiej i 16 parafii dla nowej diecezji kaliskiej. 24 lutego 2004 roku 13 dekanatów zostało wyłączonych dla nowej diecezji świdnickiej.
W 1998 został wybity medal o treści "Tysiąc lat diecezji wrocławskiej" (awers) i "Sto lat Muzeum Archidiecezjalnego we Wrocławiu" (rewers), zaprojektowany przez Józefa Stasińskiego.
Wyrok sądowy.
7 lutego 2020 Sąd Okręgowy w Bydgoszczy nakazał kurii bydgoskiej i wrocławskiej solidarną zapłatę 300 tys. zł odszkodowania na rzecz ministranta molestowanego w dzieciństwie przez ks. Pawła Kanię za to, że mimo wiedzy o jego skłonnościach przenosiły go między parafiami zamiast zakazać mu wykonywania obowiązków kapłańskich. Archidiecezja, wraz z diecezją bydgoską, złożyły apelacja od wyroku Sądu Okręgowego w Bydgoszczy. Jednym z argumentów jakimi kierowano się w uzasadnieniu apelacji było stwierdzenie, iż to poszkodowany małoletni ponosi winę za zaistniałą szkodę. Sąd Apelacyjny w Gdańsku odrzucił apelację, stwierdzając w uzasadnieniu, iż biskupi byli świadomi pedofilii Pawła Kani. Obok odszkodowania dla pokrzywdzonego, gdański Sąd obciążył archidiecezję i diecezję dodatkowymi kosztami zastępstwa procesowego oraz kosztami procesu.

</doc>
<doc id="106002" url="https://pl.wikipedia.org/wiki?curid=106002" title="Mierzyn">
Mierzyn



</doc>
<doc id="106006" url="https://pl.wikipedia.org/wiki?curid=106006" title="Kazimierz Kluz">
Kazimierz Kluz

Kazimierz Kluz (ur. 17 stycznia 1925 w Ołpinach, zm. 5 grudnia 1982 w Trutnowach) – polski duchowny rzymskokatolicki, biskup pomocniczy gdański w latach 1972–1982.
Życiorys.
Urodził się w Ołpinach, w rodzinie dość zamożnych rolników. W 1947 rozpoczął studia w seminarium duchownym w Tarnowie, a następnie w 1949 w seminarium częstochowskim w Krakowie.
24 czerwca 1951 przyjął święcenia kapłańskie w katedrze św. Rodziny w Częstochowie i rozpoczął służbę duszpasterską w diecezji gdańskiej. Początkowo był wikariuszem w parafii Matki Bożej Bolesnej, a od 1957 przy kościele katedralnym w Gdańsku Oliwie. 2 stycznia 1958 został proboszczem parafii św. Józefa przy kościele Chrystusa Króla.
12 maja 1972 został mianowany biskupem pomocniczym diecezji gdańskiej ze stolicą tytularną Hilta. Święcenia biskupie otrzymał 12 czerwca 1972. Udzielił mu ich kardynał Stefan Wyszyński, prymas Polski, któremu asystowali Jerzy Ablewicz, biskup diecezjalny tarnowski, i Lech Kaczmarek, biskup diecezjalny gdański.
Zginął 5 grudnia 1982 w wypadku samochodowym w drodze powrotnej z wizyty duszpasterskiej w parafii św. Apostołów Piotra i Pawła w Trutnowach. Pochowany został w krypcie biskupów gdańskich w katedrze w Gdańsku-Oliwie.

</doc>
<doc id="106009" url="https://pl.wikipedia.org/wiki?curid=106009" title="Hala Szrenicka">
Hala Szrenicka

Hala Szrenicka (niem. "Grenzwiese", cz. "Jeřábi louka") – położona na wysokości od 1 150 do 1 300 m n.p.m. jest wysokogórską łąką torfową, rozciągająca się po obu stronach głównego grzbietu Karkonoszy (szlaki ze Szklarskiej Poręby). 
Położenie i opis.
Początkowo była to naturalna łąka górska, która została powiększona przez wypasy owiec. Pod koniec XVIII wieku (1787) zbudowano tu chatę pasterską zwaną Nową Śląską Budą, która została przekształcona w schronisko na Hali Szrenickiej. Naturalna roślinność Hali Szrenickiej została zniszczona, obecnie dominuje roślinność synatropijna spowodowana nadmiernym użyźnieniem gleby, np. szczaw alpejski czy bliźniczka psia trawka.
W latach 1891-1936 funkcjonowała tu opadowa stacja meteorologiczna położona na wysokości 1 190 m n.p.m. (), obecnie nieczynna. Średnia roczna suma opadów wynosiła 1 289 mm. Najwięcej opadów notowano latem: czerwiec 129 mm, lipiec 137 mm i sierpień 133 mm. Na przełomie zimy i wiosny relatywnie było ich najmniej: luty i marzec po 79 mm oraz kwiecień 83 mm..
Na hali istnieją dobre warunki narciarskie, istnieją liczne trasy zjazdowe i wyciągi zarządzane przez firmę SkiArena Szrenica. Jeden z wyciągów po polskiej stronie dochodzi prawie pod sam szczyt Szrenicy. Roztacza się stąd panorama na Góry Izerskie.
Szlaki turystyczne.
Przez Halę Szrenicką przebiegają następujące szlaki:

</doc>
<doc id="106011" url="https://pl.wikipedia.org/wiki?curid=106011" title="Ngo.pl">
Ngo.pl

Ngo.pl – portal organizacji pozarządowych, który istnieje od grudnia 2000 roku. Zawiera najpełniejszą bazę polskich organizacji pozarządowych - spis.ngo.pl (150 000 profili stowarzyszeń i fundacji, 10 000 profili urzędów i instytucji, 80 000 odsłon w miesiącu), podstawowe źródło informacji o organizacjach pozarządowych w Polsce (3 miliony użytkowników rocznie). Tworzony jest przez same organizacje pozarządowe. Administratorem portalu jest Stowarzyszenie Klon/Jawor. Każdy użytkownik ma prawo dodawać własne artykuły i informacje o swoich organizacjach. 
Portal kierowany jest do organizacji pozarządowych oraz zwykłych ludzi, którzy angażują się lub chcą się zaangażować na rzecz innych osób. Zawiera informacje skierowane do samych organizacji pozarządowych, szczególnie wiadomości na temat zmian prawnych, pomocy społecznej, konkursów grantowych itd. 
Budowa serwisu.
W skład ngo.pl wchodzą działy takie jak:
NGO.pl udostępnia także narzędzia: 
Popularne cykle: 

</doc>
<doc id="106012" url="https://pl.wikipedia.org/wiki?curid=106012" title="Język celtycki">
Język celtycki



</doc>
<doc id="106013" url="https://pl.wikipedia.org/wiki?curid=106013" title="Celt.">
Celt.



</doc>
<doc id="106014" url="https://pl.wikipedia.org/wiki?curid=106014" title="Abbas I Wielki">
Abbas I Wielki

Abbas I Wielki (I Abbas Səfəvi; شاه عباس بزرگ) (ur. 27 stycznia 1571 w Heracie, zm. 19 stycznia 1629 w Mazandaranie) – szach Persji od 1587 z dynastii Safawidów.
Syn szacha Mohammada Chodabande i księżniczki gruzińskiej. Był twórcą nowoczesnego państwa perskiego. Zaraz po wstąpieniu na tron utemperował turkmeńskich przywódców szczepowych, którzy do tej pory faktycznie rządzili krajem. Przeprowadził reformy administracyjne, modernizację armii, rozwinął handel. W 1590 zakończył wojnę z Osmanami, na jakiś czas zrzekając się na ich rzecz znacznych terytoriów, aby wyprzeć Uzbeków z północno-wschodnich części kraju. Do 1618 odzyskał te ziemie. Opanował także część Iraku nad Zatoką Perską. Stolicę państwa przeniósł z Kazwinu do Isfahanu, który rozbudował.
Początki panowania.
W pierwszych dniach października 1588 dokonał zamachu stanu, detronizując i więżąc swego ojca. W dokonaniu zamachu pomógł mu dowódca gwardii pałacowej Gholi Ostajlou, którego w rok później kazał zamordować. W kraju panowała anarchia, a na północy, w Chorezmie, panoszyli się Uzbecy. Wojna z nimi była zacięta, ale po wielkiej bitwie pod Heratem Uzbecy zostali pokonani i wyparci z granic Persji.
Pierwsza wojna z Osmanami.
Krótko po przeniesieniu stolicy 1592 do Isfahanu na dworze Abbasa zjawił się Anglik Robert Shirley, któremu szach powierzył reorganizację i reformę armii. Z tą nową armią Abbas pokonał w 1603 Osmanów, zmuszając do zwrotu uprzednio zabranych Persji terytoriów, w tym Bagdadu. W 1605 odniósł zwycięstwo w bitwie pod Basrą rozszerzając swe posiadłości poza Eufrat. W 1611 sułtan Ahmed I został zmuszony do oddania mu Szirwanu i Kurdystanu.
Druga wojna z Osmanami.
W 1615, tłumiąc powstanie w Gruzji, wymordował 60 tysięcy Gruzinów, a dalsze 100 tysięcy deportował. Doszczętnie zniszczył połączone siły turecko-tatarskie pod Sulmaniją w Iraku i zawarł korzystny dla siebie pokój w 1618. Osmanowie wkrótce zerwali traktat i podjęli działania wojenne, lecz przegrali ponownie, a Abbas w 1623, po ponad rocznym oblężeniu, odebrał im Bagdad, dając początek długotrwałej wojnie z Turcją trwającej do 1639 roku. Rok wcześniej (1622) zaanektował (z pomocą Anglików) wyspę Ormuz w cieśninie o tej samej nazwie – do tej pory portugalską kolonię. Od tej pory cały handel z Indiami i Molukami miał iść przez portowe miasto tej wyspy, które nazwał Bandar Abbas na swoją cześć.
Charakterystyka.
Był zręcznym dyplomatą – wysyłał Shirleya, jako swego posła, do Hiszpanii, Anglii i Italii, dążąc do zawarcia paktów militarnych wymierzonych przeciwko Osmanom. Krajem rządził roztropnie, w praktyce stosując zasadę tolerancji religijnej (w Armenii), popierając architektów i malarzy, w czym daleki był od ortodoksyjnych władców islamskich tamtej epoki. Wg relacji Sefera Muratowicza miał mu się w roku 1601 przedstawić jako tajny wyznawca katolicyzmu.
Kiedy zmarł, zostawił po sobie państwo sięgające od Tygrysu po Indus. Cieniem na wizerunku Abbasa kładzie się jego okrucieństwo, szczególnie wobec własnej rodziny. Bojąc się, że mogą kiedyś pójść jego śladem i obalić go, swych licznych krewnych pozamykał w pałacach tak strzeżonych, by nie docierały do nich żadne wieści ze świata. Kazał zamordować swego najstarszego syna, a na swego sukcesora wyznaczył wnuka imieniem Safi.

</doc>
<doc id="106015" url="https://pl.wikipedia.org/wiki?curid=106015" title="Mierzyn (powiat policki)">
Mierzyn (powiat policki)

Mierzyn (do 1945 niem. "Möhringen", ) – wieś sołecka w północno-zachodniej Polsce, położona w województwie zachodniopomorskim, w powiecie polickim, w gminie Dobra (Szczecińska). Od wschodu Mierzyn przylega do szczecińskiego osiedla Gumieńce. Zabudowa centralnej części Mierzyna znajduje się wzdłuż odcinka drogi krajowej nr 10 prowadzącego ze Szczecina w kierunku granicy z Niemcami.
Według ewidencji urzędu gminy w 2019 roku wieś liczy 9472 mieszkańców.
Sołectwo Mierzyn stanowi jedynie wieś Mierzyn.
Mieszkańcy Mierzyna wybierają 6 z 15 radnych do Rady Gminy Dobra.
Historia.
Mierzyn jest znanym terenem badań archeologicznych. Pochodzą stąd dwa luźne znaleziska datowane na okres mezolitu (naczynie ostrogenne i narzędzie krzemienne). Z neolitu pochodzą 3 osady oraz cmentarzysko wiązane z kulturą amfor kulistych. Dowodami osadnictwa w młodszej epoce brązu było odkrycie 4 osad i 2 cmentarzysk oraz znaleziska luźne (miecz i siekierka z brązu). Ślady osadnictwa słowiańskiego pochodzą z XI-XII wieku. 
 Przed II wojną światową znajdowała się tu fabryka motocykli Alba.
Obecnie następuje dynamiczna rozbudowa Mierzyna, który staje się zapleczem mieszkalnym dla graniczącego z nim Szczecina.
Zabytki.
W Mierzynie znajduje się XII-wieczny kościół parafialny pw. Matki Boskiej Bolesnej, zbudowany z ciosów kamiennych z dobudowaną w XVIII wieku drewnianą wieżą przykrytą stożkowym hełmem zwieńczonym kulą i krzyżem. W ścianie szczytowej od strony wschodniej można zobaczyć dwa okna romańskie i trzy gotyckie, jak również blendę w kształcie krzyża greckiego. Wewnątrz uwagę przykuwa empora, wsparta na czterech słupach. Na wyposażeniu kościoła znajdują się między innymi: 
W 2006 zamontowano w kościele nowy, cyfrowy dzwon.
We wsi stoi również XIX-wieczny drewniany wiatrak-koźlak.
Sport.
W latach 1981-1992 w Mierzynie istniał klub piłki nożnej kobiet Iskra Mierzyn, którego zawodniczki w 1982 roku zdobyły wicemistrzostwo kraju. Następnie klub przeniesiono do Szczecina i zmieniono nazwę na Roma Szczecin. 
Obecnie działa tu GKS Mierzyn, który został założony w 1986 roku jako Gminny Klub Sportowy Mierzyn. GKS Mierzyn, występujący w sezonie 2006/2007 w IV lidze, obecnie drużyna występuje w okręgowej lidze zachodniopomorskiej gr. Szczecin 1. Mecze rozgrywane są na stadionie położonym przy ul. Długiej. Głównym sponsorem klubu jest gmina Dobra.
W sezonie 2002/2003 zespół z Mierzyna występował w lidze okręgowej, grupie szczecińskiej II. GKS zajął wtedy trzecie miejsce (na 18), ustępując jedynie Sokołowi Pyrzyce i Energetykowi Gryfino. Po reorganizacji rozgrywek i zmianie nazwy okręgówki na V ligę, klub znalazł się w sezonie 2003/2004 w grupie szczecińskiej V ligi. Tam premiowane awansem były trzy pierwsze miejsca. GKS walczył dzielnie, ale zajął najgorsze, czwarte miejsce, a awans do czwartej ligi uzyskały Dąb Dębno Lubuskie, Stal Szczecin i Energetyk Gryfino. Kolejny sezon przyniósł historyczny i upragniony awans do IV ligi. Mierzyn zajął 3. lokatę (na 16).

</doc>
<doc id="106016" url="https://pl.wikipedia.org/wiki?curid=106016" title="Sumy">
Sumy

Sumy (ukr. Суми) – miasto w północno-wschodniej części Ukrainy nad rzeką Pseł, przy granicy z Rosją, stolica obwodu sumskiego.
Historia.
Miasto zostało założone w 1652 przez „wychodźców z Małorusi” na terytorium tzw. „Słobodzkiej Ukrainy”. W latach 1658–1764 rosyjski ośrodek zarządzania wojskami pogranicza na granicy z Ukrainą Zadnieprzańską należącą do Rzeczypospolitej, siedziba pułku kozackiego. W roku 1708 miała tu miejsce rada wojenna cara Piotra I prowadzącego działania wojenne przeciwko królowi szwedzkiemu Karolowi XII i hetmanowi Mazepie.
Od 1765 stolica prowincji w guberni słobodzkiej, od 1835 siedziba ujezdu sumskiego w guberni charkowskiej. Połączenie kolejowe od 1877, od końca XIX w. ośrodek handlowy i przemysłowy (cukrownie). W 1900 miało 28,5 tys. mieszkańców. W latach 1918–1919 w rękach Armii Ochotniczej Denikina, potem część ZSRR, od 1939 stolica obwodu, w latach 1941–1943 pod okupacją niemiecką. W roku 1944 miejsce stacjonowania pododdziałów 1 Armii Polskiej w ZSRR.
W latach 1945–1991 w Ukraińskiej SRR, od 1991 należy do niepodległej Ukrainy.
Podczas inwazji Rosji na Ukrainę, od 24 lutego do 4 kwietnia 2022 w Sumach i okolicach trwały walki, zakończone zwycięstwem Ukrainy i wycofaniem się Rosjan z obwodu sumskiego.
Opis.
W mieście znajduje się stacja kolejowa Sumy.
Głównym akcentem architektonicznym miasta jest sobór Przemienienia Pańskiego, katedra eparchii sumskiej Ukraińskiego Kościoła Prawosławnego Patriarchatu Moskiewskiego. Wzniesiona została w stylu neoklasycystycznym w XVIII wieku, gruntownie przebudowana w roku 1858 i ponownie w latach osiemdziesiątych XIX wieku, kiedy dodano 56-metrową dzwonnicę. Wnętrze świątyni zdobią freski Władimira Makowskiego i Kławdija Lebiediewa. Cerkiew Zmartwychwstania (1702), najstarsza budowla w mieście, zachowała się w dobrym stanie. Cerkiew św. Pantelejmona została zbudowana w roku 1911 według projektu Aleksieja Szczusiewa, na wzór średniowiecznych obiektów sakralnych Nowogrodu i Pskowa. W latach 1901–1914 trwała natomiast budowa soboru Trójcy Świętej.
Na kolekcję lokalnego Muzeum Sztuki im. Nykanora Onackiego składają się prace miejscowych artystów, jak również zagranicznych, jak np. holenderski pejzaż ze szkoły Jana van Goyena. Podstawą kolekcji muzeum jest jednak 300 dzieł stanowiących polską kolekcję sztuki, a należącą pierwotnie do Polaka Oskara Hansena. Był on dyrektorem zarządu spółki Biełgorodzko-Sumskiej Kolei Żelaznej, działaczem na rzecz polskiej społeczności w Rosji oraz miłośnikiem i znawcą sztuki starożytnej. Zgromadził bogatą kolekcję obrazów, grafik, rysunków, dzieł sztuki użytkowej, medali okolicznościowych i pieczątek. Zabytki te przepadły, gdy dostały się w 1919 roku w ręce bolszewików i zostały znacjonalizowane. Stały się one podstawą do utworzenia Muzeum Sztuki w Sumach. Znajdują się tutaj dzieła m.in. Wilhelma Kotarbińskiego, Jana Stanisławskiego, Aleksandra Orłowskiego Juliusza Kossaka, Michała Płońskiego, Franciszka Kostrzewskiego, Michała Andriollego i innych.
Klimat.
Sumy znajdują się na obszarze północno-wschodniej Ukrainy, w pasie umiarkowanego klimatu kontynentalnego: zimne i śnieżne zimy, gorące lata. Średnie temperatury: –6,9 °C w styczniu, 20,3 °C w lipcu. Średni opad roczny wynosi 513 mm, przy czym najwięcej deszczu spada w czerwcu i lipcu.
Demografia.
Według danych spisu powszechnego z roku 2000 Sumy zamieszkiwało 295 847 osób. Podział etniczny na przestrzeni ostatnich dwóch stuleci kształtował się następująco:
Przeważająca większość mieszkańców to chrześcijanie: (prawosławni, katolicy i protestanci). Istnieje również niewielka mniejszość żydowska.
Mniejszość polska.
Od 1999 roku działa tu Towarzystwo Kultury Polskiej, które organizuje uroczystości patriotyczne i prowadzi działania propagujące polską kulturę, współpracując z Konsulatem Generalnym RP w Charkowie i stowarzyszeniem Wspólnota Polska. W 2005 roku przy Centrum Polskim „Wiara, nadzieja, miłość” roku powstała polska szkoła sobotnio-niedzielna.
Gospodarka.
W mieście rozwinął się przemysł maszynowy, chemiczny, precyzyjny, spożywczy, włókienniczy, obuwniczy, odzieżowy oraz materiałów budowlanych.

</doc>
<doc id="106018" url="https://pl.wikipedia.org/wiki?curid=106018" title="Szklarska Poręba">
Szklarska Poręba

Szklarska Poręba () – miasto w województwie dolnośląskim, w powiecie karkonoskim.
Według danych GUS z 31 grudnia 2019 r. miasto miało 6633 mieszkańców.
Prawa miejskie otrzymała 31 grudnia 1959 r. Historycznie leży na Dolnym Śląsku.
Położenie.
Położone w dolinie rzeki Kamiennej i jej dopływów (Kamieńczyka i Szklarki), na wys. 440–886 m n.p.m., od południa na stokach Karkonoszy z dominującą nad miastem Szrenicą (1362 m n.p.m.), od północy na stokach Gór Izerskich z Wysokim Kamieniem (1058 m n.p.m.) i Czarną Górą (965 m n.p.m.), zaś od wschodu wzniesienia Pogórza Karkonoskiego oddzielają miasto od Kotliny Jeleniogórskiej.
Sąsiednie gminy: Mirsk, Piechowice, gmina Stara Kamienica. Gmina sąsiaduje z Czechami.
Według danych z roku 2007 Szklarska Poręba ma obszar 75,44 km² (55. lokata w kraju), w tym: użytki rolne: 6%, użytki leśne: 80%
Według danych z 1 stycznia 2011 r. powierzchnia miasta wynosiła 75,44 km². Miasto stanowi 12,01% powierzchni powiatu.
Klimat.
Szklarska Poręba jest największą stacją klimatyczną Dolnego Śląska, znaną i cenioną od połowy XIX wieku. Warunki klimatyczne miasta porównywalne są do walorów miejscowości alpejskich położonych na wysokości 2000 m n.p.m. Odkryli to sportowcy. Polscy kadrowicze często bywają w mieście na obozach kondycyjnych. Częste wiatry oraz ukształtowanie terenu doprowadzają do bardzo szybkiej wymiany mas powietrza. Specyficzny mikroklimat tworzą torfowiska Gór Izerskich.
Od 1891 istnieje tu klimatologiczna stacja meteorologiczna (wys. 640 m n.p.m., ). Średnie ciśnienie atmosferyczne wynosi 940,4 hPa. Najwyższą średnią miesięczną (z lat 1891–1930) charakteryzuje się wrzesień – 943,2 hPa, najniższą marzec – 937,6 hPa. Frekwencja cisz (dni bezwietrznych) wynosi 12,8%. W Szklarskiej Porębie aż 60% wszystkich wiatrów jest wywołane zjawiskami fenowymi. Średnio przez 4 dni w roku (na przełomie jesieni i zimy) występują silne wiatry o prędkości przekraczającej 15 m/s. Średnia temperatura roczna z lat 1931–1970 wyniosła 5,8 °C. Najcieplejszymi miesiącami są lipiec i sierpień ze średnimi temperaturami wynoszącymi, odpowiednio: 14,6 °C i 14,3 °C. Najzimniej jest w styczniu i lutym – średnie miesięczne wynoszą –2,9 °C i –2,4 °C. Średnia roczna suma opadów, odnotowana w latach 1891–1940, wyniosła 1158 mm (najbardziej deszczowe miesiące: 126 mm w lipcu i 117 mm w sierpniu; najmniej opadów: 69 mm w lutym i 79 mm w marcu). Średnia wilgotność względna powietrza z lat 1894–1904 wyniosła 81%. Najmniej wilgotnym miesiącem jest maj (75%), natomiast najbardziej wilgotnym grudzień (86%).
Ochrona przyrody.
Na obszarze gminy znajduje się część rezerwatu przyrody Torfowiska Doliny Izery – chroni on kompleks torfowisk typu wysokiego i przejściowego wraz z różnorodną fauną i florą występującą na tym obszarze.
Historia.
Obszary na których położona jest Szklarska Poręba należały we wczesnym średniowieczu do tzw. Przesieki odgraniczającej Śląsk będący częścią państwa Piastów od Czech należących wówczas do Przemyślidów. Następnie w dobie rozbicia dzielnicowego były częścią kolejno księstwa wrocławskiego, lwóweckiego i jaworsko-świdnickiego. Po bezpotomnej śmierci ostatniego księcia świdnicko-jaworskiego Bolka II Małego jego dziedziczką stała się księżna Anna świdnicka żona króla Czech i cesarza Rzeszy Niemieckiej Karola IV Luksemburskiego. Tym samym opisywany obszar stał się częścią Korony Czeskiej. Wraz z nią stał się następnie częścią państwa habsburskiego. Po I wojnie śląskiej Szklarska Poręba wraz ze Śląskiem przeszła w 1742 r. do Prus. Po reorganizacji Prus w 1815 r. należało do Prowincji Śląskiej i było częścią powiatu Jelenia Góra w latach 1816–1945 tworząc własną gminę wiejską. Po 1945 na mocy układu poczdamskiego Szklarska Poręba wraz z całym Śląskiem stała się częścią państwa polskiego.
W 1281 r. Bernard Zwinny, książę lwówecki, podarował zakonowi joannitów ze Strzegomia ziemie w okolicach dzisiejszych Cieplic. Oprócz tego w lipcu tegoż roku zakonnicy zakupili za 100 grzywien srebra i 2 beczki wina dodatkowo tereny w Górach Izerskich, obejmujące obszar obecnej Szklarskiej Poręby (była to część Wysokiego Grzbietu od Piechowic po Wysoką Kopę ograniczoną rzeką Kamienną i Małą Kamienną), ze względu na wydobywane tam kruszce i kwarce. Zakon jednak wyniósł się z tych terenów po 10 latach, a nowym właścicielem, w XIV w., został rycerz Gotsche Schoff. Jego potomkowie, ród Schaffgotschów z Cieplic władali całą śląską częścią Karkonoszy i Gór Izerskich od średniowiecza do 1945 rokui. Obszary te były od średniowiecza penetrowane przez walońskich poszukiwaczy skarbów, o czym świadczą zapisy w ich księgach, w których wymieniany jest m.in. Wysoki Zamek. We wrocławskiej księdze walońskiej z 1456 roku czytamy "Tak więc zapytaj w Jeleniej Górze o wieś, która się nazywa Piechowice, potem będzie Kopaniec. Idź w górę Drogą Górną, następnie e kierunku na Czarną Górę przez hutę szkła, tak dojdziesz do Białej Wody lub Białego Potoku, tutaj znajdziesz złota do wypłukania i ametystów, ile tylko zapragniesz""."
Pierwsze wzmianki o hucie szkła w Szklarskiej Porębie pochodzą z lat 1366–1372, przy czym wspomniane dokumenty mówią, że owa huta „stała tu od dawna” i że jej właścicielem był Konrad Kuncze. Rozwój tego rodzaju działalności powodował intensywny wyrąb lasów. Za, potrzebnym do wytopu, drewnem huty i, związane z nimi, osady ludzkie przesuwały się w górę dolin potoków. Z procesem tym wiąże się nazwa Szklarska Poręba, gdyż na szklarskich porębach powstawały osady pasterskie, które dał początek dzisiejszemu miastu. Ta pierwsza huta szkła stała w Dolnej Szklarskiej Porębie u zbiegu dzisiejszej ul. Piastowskiej i Wiejskiej. W 1490 roku wybudowano tu też pierwszy kościół. Tu także aż do XIX wieku było centrum miejscowości, w którym obok kościoła znajdowała się karczma sądowa. W 1575 r. powstała huta nad Czeską Strugą założona przez czeskiego mistrza Bèdřicha, produkująca białe szkło ołowiowe. Rozpoczęła ona nową erę w dziejach Szklarskiej Poręby – gdyż szkło tutaj produkowane znalazło zbyt na książęcych i biskupich dworach. Po drugiej stronie rzeki Kamiennej, nad Kurzacką Wodą powstało wówczas osiedle (dzisiejsza Szklarka) w którym produkowano dla huty potaż z popiołu drzewnego i przygotowywano drewno opałowe.
W 1617 w Białej Dolinie powstała nowa huta szkła, która nie tylko dała początek jeszcze jednej osadzie, ale zyskała europejską sławę jako producentka wysokiej jakości szkła. Jej założycielem był przedstawiciel czeskiej rodziny hutników szkła przybyły z Kresice Wolfang Preussler. Zapoczątkował on śląską gałąź wspomnianej rodziny. Umowę na powstanie i użytkowanie huty zawarł z właścicielem tych terenów Ulrichem Schaffhotschem. Potomek Wolfanga w 1702 roku Christoph Preussler założył filię wspomnianej huty na zboczach Babińca w dolinie Kamiennej. Wyroby z huty Preusslerów były dobrze znane na Śląsku i docierały także. na dwory magnackie w Rzeczypospolitej, jak i na dwór angielski. W 1754 roku z powodu braku potażu i drewna i na polecanie władz pruskich Georg Siegmund Preussler przeniósł wspomnianą hutę do osady Orle, gdzie funkcjonowała ona do 1890 roku. W jej miejscu powstał istniejący zajazd Georga Schneidera.
W 1578 r., uciekając przed prześladowaniami religijnymi, przybyła tu uciekinierka z Czech, ewangeliczka Maria Pluchova. Na początku następnego wieku wokół jej domu zaczęły osiedlać się kolejne grupy uchodźców z Czech, dając początek miejscowości Marysin, dziś jednemu z osiedli Szklarskiej Poręby. W tym samym okresie odnotowano też wiadomości o buntach chłopskich. W czasie jednego z nich, w latach 1587–1589 zbuntowani chłopi osadzili jedyną wówczas drogę z Piechowic i przez dwa lata nie dopuszczali do wsi pańskich urzędników. Pamiątką po tych wydarzeniach jest nazwa skałki Stróżna – między Piechowicami a Dolną Szklarską Porębą. W tej okolicy, nad Kamienną w latach 1772–1856 czynna była duża wytwórnia kwasu siarkowego (tzw, witriolejnia) należąca do kupca z Podgórzyna Christiana Melchiora Prellera. Surowcem dla niej były piryty dobywane w miejscowych kopalniach (wspominane już w 1530). Do najważniejszych z nich należały położone na stokach Czarnej Góry oraz w pobliżu Zbójeckich Skał. Zakład działał przez ponad 80 lat do wyczerpania się pokładów pirytów nosząc od 1808 nazwę Vitrol-Werks-Producken-Handlung.
Odnowienie przemysłu szklarskiego w dolinie Kamiennej wiąże się z powstaniem w 1842 huty nazywanej Józefina”, a po 1945 r. „Julia”. Jej pierwotna nazwa pochodziła od imienia żony właściciela tych ziem Leopolda Schaffgotscha – Josephine Clementine von Zieten. Jej założycielem i wieloletnim dyrektorem był Franz Pohl. Był on znakomitym projektantem i twórcą form szklarskich. Był także wybitnym technologiem i wynalazcą. Ponownie odkrył zapomniane od czasów rzymskich tajniki produkcji białej emalii pakowej, a także wynalazł szkło „Jubilat” (z alabastru i rubinu szkła), a także tzw. alabaster bohemski. Z własnych środków ufundował szkołę dla dzieci hutników, a dla nich samych założył kasę chorych. Wyroby szklane pochodzące z „Józefiny” zasłynęły w całej Europie, a nawet w świecie szczególnie gdy wystawiono je w 1851 roku na londyńskiej światowej wystawie przemysłowej. Zasłużoną sławę karkonoskiego szkła ugruntowały kolejne wystawy światowe w Paryżu w 1867 r. i w Wiedniu w 1873 r. W okresie secesji wyroby z huty „Józefina” zaczęły ulegać nowym prądom i podporządkowywać się założeniom artystycznym nowego stylu. Produkowane tutaj szkła wyróżniają się bogatą dekoracją malarską połączoną ze złoceniami, koloryt nabiera intensywności, stwarzając wyraziste tła dla stylizowanych malatur roślinnych. Pod względem poziomu artystycznego na specjalną uwagę zasługuje kunszt grawerski osiągnięty przez Wenzla i Edgara Benna. Ulubionymi motywami były grawerowane z wielką precyzją zwierzęta, ptaki, kwiaty i owoce, odznaczające się lekkim, precyzyjnym rysunkiem. Huta była własnością rodziny Schaffgotschów do 1923 roku, gdy wraz Heckertsche Glashütte w Piechowicach i Neumann &amp; Staebe z Sobieszowa stała się częścią nowej firmy „Josephinenhütte AG”, która działała do 1945 roku.
Na początku XIX w. Szklarska Poręba była jedną z największych wsi sudeckich, składającą się z 26 osad i przysiółków z 336 domami, dwoma kościołami (katolickim i ewangelickim), czterema szkołami, dwoma hutami, szesnastoma szlifierniami szkła, trzema młynami i tartakiem. Po wybudowaniu huty Józefina, a także w latach 1845–1847 drogi z Piechowic przez Przełęcz Szklarską do Harrachova oraz linii kolejowej z Jeleniej Góry do Tanvaldu (1900–1902) zaczęło się kształtować nowe centrum miejscowości w rozległym obniżeniu u zbiegu Kamiennej, Bielenia i Kamieńczyka. Tu właśnie zbiorowisko kilkunastu leśnych osad zaczęło się przekształcać w centrum największej miejscowości uzdrowiskowej Sudetów. Procesy te wydatnie zostały wzmocnione, gdy w latach siedemdziesiątych XIX wieku nastąpił wzrost znaczenia Szklarskiej Poręby jako ośrodka turystyczno-wypoczynkowego. Z jednej strony wiązało się z dobrą sytuacją gospodarczą Prus po zwycięskiej wojnie z Francją z drugiej strony z budową nowoczesnych hoteli, pensjonatów i restauracji w Karkonoszach. Dodatkowo Szklarska Poręba przyciągała pięknymi krajobrazami i renomą światowego ośrodka hutnictwa szkła. W związku z rozwojem miejscowości hrabia Ludwik Schaffgotsch wybudował w tym rejonie dwa kościoły, najpierw w 1887 powstał przeznaczony dla katolików neoromański kościół pw. Bożego Ciała (przy ul. Franciszkańskiej), następnie w 1889 kościół ewangelicki usytuowany na Kruczych Skałach.
Renomę miejscowości potwierdzali napływający od końca XIX w. przedstawiciele świata kultury, nauki i sztuki, tworząc tu swego rodzaju kolonię artystyczną. W historii sztuki i literatury znane są miejsca, w których grupowali się artyści czy pisarze, by móc czerpać twórcze inspiracje z szeroko pojmowanego otoczenia. Najbardziej znaną kolonią artystyczną XIX wieku były okolice Barbizon, będące szkołą francuskiego realistycznego malarstwa pejzażowego. W niedługi czas potem małym miasteczku Kronenberg koło Frankfurtu nad Menem powstała zbliżona w swoim charakterze do ośrodka francuskiego kolonia malarzy – pejzażystów zwana często „niemieckim Barbizon”. Na gruncie polskim takim miejscem, w którym zgrupowali się ludzie sztuki i nauki było przez długi czas Zakopane oraz później również Kazimierz nad Wisłą, a po czeskiej stronie gór przez pewien czas Jablonec nad Nisou. Także Szklarska Poręba stała się miejscem powstania takiej kolonii artystycznej. Jej założycielami byli dwaj bracia, a zarazem pisarze Carl i Gerhart Hauptmanowie, W 1890 osiedlili się w części Szklarskiej Poręby znanej pod nazwą Doliny Siedmiu Domów. Dom braci Hauptmanów stał się miejscem spotkań tutejszej kolonii artystów do których zaliczali się m.in. Otto Mueller, Max Wislicenus, Fritz Erler, Artur Rudolph, Paula Modersohn, Otto Modersohn, Wanda Bibrowicz, Wilhelm Bölsche, Bruno Wille, Hermann von Hendrich, Alfred Koeppen, Georg Reicke, Latem 1922 doszło do założenia Stowarzyszenia Artystycznego Twórców św. Łukasza w Szklarskiej Porębie.
Podczas II wojny światowej okolice Szklarskiej Poręby przekształciły się w kompleks leczniczo-wypoczynkowy dla rannych żołnierzy Wermachtu. Oddalone od głównych miast i pól bitewnych nie zanotowały także większych zniszczeń. Już po kapitulacji Niemiec oddziały Armii Czerwonej 9 maja 1945 roku wkroczyły do Szklarskiej Poręby. Najpierw dotarły to pododdziały 220 Dywizji Strzeleckiej, następnie 176 Dywizji Strzeleckiej, a pod koniec dnia Szklarską Porębę osiągnęły pułki 174 Dywizji Strzeleckiej. Wszystkie one należały do 44 Korpusu Strzeleckiego. Następnego dnia większość z nich kontynuowała pościg za oddziałami niemieckimi wycofującymi się w kierunku Czech. Już niebawem, bo 30 maja 1945 roku w Szklarskiej Porębie pojawił się pod dowództwem porucznika Bogdana Gintera 3 batalion 33 pułku piechoty 7 Dywizji Piechoty z 2 Armii Wojska Polskiego i przejął kontrolę powstającej granicy polsko-czechosłowackiej. Dowództwo i pododdziały batalionu zakwaterowane były w budynku przy ul. Franciszkańskiej. Na jego bazie została następnie utworzona 1 Komenda Odcinka Szklarska Poręba Wojsk Ochrony Pogranicza, przekształcona następnie na 12 Batalion Ochrony Pogranicza. 30 maja 2015 r. odsłonięto pomnik upamiętniający stacjonowanie w mieście w latach 1945–1991 batalionu Wojsk Ochrony Pogranicza.
Miejscowość po 1945 roku nosiła początkowo nazwę "Pisarzowice" lub "Pisarzewiec"; obecna nazwa została ustalona przez Instytut Śląski w 1946 r. i oficjalnie zatwierdzona 7 maja 1946. Początkowo do czerwca 1945 urzędowały jeszcze stare niemieckie władze na czele z burmistrzem, wyznaczonym przez Rosjan. Organizatorem nowych polskich władz w Szklarskiej Porębie był Wojciech Tabaka, który jako Pełnomocnik Rządu RP na Obwód Nr 29 (czyli powiat jeleniogórski), objął władzę w regionie 26 maja 1945 r., przejmując ją od niemieckiego Landrata. Ustanowił on działającą w latach 1945–1954 gminę wiejską Szklarska Poręba. Potem miejscowość krótko w 1954 r. bo przez pięć tygodni była siedzibą gromady Szklarska Poręba, uzyskując 13 listopada 1954 status osiedla. 31 grudnia 1959 osiedle Szklarska Poręba otrzymało prawa miejskie. W latach 1975–1998 miasto administracyjnie należało do województwa jeleniogórskiego, obecnie jest częścią powiatu karkonoskiego. W dniach 22–27 września 1947 r. Szklarska Poręba była miejscem narady przedstawicieli dziewięciu partii komunistycznych (z Bułgarii, Czechosłowacji, Jugosławii, Polski, Rumunii, Węgier, ZSRR, Francji i Włoch), w wyniku której powołano do życia Kominform. Jesienią 1998 roku Szklarska Poręba otrzymała miano Zimowej Stolicy Trójki. W 1999 roku natomiast, oficjalnie została ogłoszona Stolicą Programu III Polskiego Radia.
W latach 1945–1946 dotychczasowych mieszkańców wysiedlono do Niemiec, na ich miejsce napłynęła ludność polska. Po przejęciu huty „Józefina” przez władze polskie – już w 1946 roku dzięki zatrudnieniu części starego personelu wznowiła produkcję, Następnie trzon załogi stanowili szklarze huty „Niemien” i innych hut położonych przed wojną na polskich kresach wschodnich. Utrzymano także fuzję z zakładem w Piechowicach. Jej nowa nazwa brzmiała Jeleniogórskie Zjednoczone Zakłady Szklarskie „Józefina” Piechowice-Szklarska Poręba. Z powodu wyjazdu starych pracowników huty i tym samym przerwania tradycji znacznie zmniejszył się asortyment wyrobów i obniżył poziom produkcji. Z większych zamówień w tym okresie – w 1954 wykonano tu wielkie żyrandole z kryształu dla Pałacu Nauki i Kultury w Warszawie. Po przegranym procesie przeciwko „Neue Josephinenhütte” założonej przez Franza Schaffgotscha w Schwäbisch Gmünd, w 1956 roku firma musiała zmienić nazwę na Huta Szkła Kryształowego „Julia”. Dzięki znakomitym projektantom takim jak Henryk A. Tomaszewski, Jan Owsiewski, małżeństwo Reginy i Aleksandra Puchałów hucie w Szklarskiej Porębie udało się odzyskać poprzednią renomę i wznieść na wyżyny szklarskiego kunsztu. Produkcja huty “Julia” została zatrzymana po prywatyzacji zakładu, kiedy we wrześniu 1993 r. wygaszono ostatni piec. Udało się uratować zakład w Piechowicach który działa do dziś, Obecnie wielowiekowe tradycje hutnictwa szkła w Szklarskiej Porębie podtrzymuje mistrz Henryk Łubkowski wykonując w “Leśnej Hucie” szkła barwione w masie, ręcznie formowane.
Zabytki.
Do wojewódzkiego rejestru zabytków wpisane są obiekty:
Części.
Szklarska Poręba dzieli się tradycyjnie na następujące części (dawne wsie lub osiedla):
ponadto administracyjnie częścią Szklarskiej Poręby są:
Demografia.
Mieszkańcy Szklarskiej Poręby w latach 1950–2021
Dane z 31 grudnia 2009:
Piramida wieku mieszkańców Szklarskiej Poręby w 2014 roku.
Transport.
Do Szklarskiej Poręby można dojechać koleją z różnych miast Polski od strony Wrocławia. W lipcu 2010 roku ze Szklarskiej Poręby wznowiono przewozy na nieczynnym przez wiele lat odcinku linii kolejowej do Kořenova przez Jakuszyce i Harrachov (połączenia wspólne KD i ČD do Liberca). Cała trasa tzw. "Kolei Izerskiej" została odnowiona w latach 2010–2014, a na linię, zarówno od strony Polski, jak Czech, skierowano nowoczesny tabor.
Stacje i przystanki kolejowe w Szklarskiej Porębie:
Na stacji Szklarska Poręba Górna funkcjonuje kasa biletowa, prowadzona przez Koleje Dolnośląskie.
W Szklarskiej Porębie istnieje przystanek dworcowy obsługiwany przez przewoźników drogowych, będący pętlą dla dwóch połączeń regionalnych PKS Tour Jelenia Góra. Od 1 lutego 2021 połączenia wykonywane są w ramach Powiatowej Komunikacji Karkonoskiej i noszą numery:
W autobusach PKS Tour Jelenia Góra oraz pociągach osobowych Kolei Dolnośląskich i Polregio na trasach Szklarska Poręba – Jelenia Góra i Szklarska Poręba – Karpacz jest honorowany przygraniczny bilet wycieczkowy EURO-NYSA-Ticket, sprzedawany w kasach biletowych przewoźników.
Połączenia z Jelenią Górą przez Szklarską Porębę Dolna i Wojcieszyce realizowała także mikrobusami firma Ro-Ko.
2 lipca 2016 uruchomiono bezpłatną linię komunikacji miejskiej, łączącą w dni wolne od pracy dwa razy dziennie Świeradów-Zdrój ze Szklarską Porębą. Linia ta funkcjonowała do 2019.
23 maja 2022 uruchomiono linię komunikacji miejskiej, łączącą Szklarską Porębę Górną i Dolną (9 przystanków) 4 kursami w dni robocze, których obsługę powierzono PKS Tour. Z uwagi na zainteresowanie, zgodnie z postulatami społeczeństwa 1 października linię wydłużono do dolnej stacji wyciągu, liczbę połączeń zwiększono, a czas funkcjonowania połączenia rozszerzono na soboty i niedziele.
Turystyka.
Rozbudowana i różnorodna baza noclegowa oraz liczne atrakcje czynią ze Szklarskiej Poręby miejscowość atrakcyjną dla turystów. W miejscowości znajduje się Karkonoskie Centrum Edukacji Ekologicznej, prezentujące przyrodę i klimat oraz działalność człowieka w Karkonoszach. Znajduje się tutaj również Muzeum Mineralogiczne (z największym w Polsce samorodkiem złota), Dom Wlastimila Hofmana, Kamienny Krąg Zbigniewa Frączkiewicza, Stara Chata Walońska „Juna” (zamknięta we IX 2016), Leśna Huta, Żelazny Tygiel Waloński (skansen odtworzonych urządzeń górniczo-hutniczych) oraz dom Carla i Gerharta Hauptmannów (filia Muzeum Karkonoskiego, prezentująca m.in. szkło z Huty Józefina) wraz z otaczającym ogrodem o powierzchni 4,5 ha, tzw. Ogrodem Ducha Gór.
Trasy rowerowe.
Wokół Szklarskiej Poręby, a także w samym mieście wytyczonych jest już ponad 200 km tras rowerowych o różnym stopniu trudności, dla amatorów, sportowców i rodzinnych wycieczek. Miasto jest doskonałym punktem wypadowym wycieczek w głąb polskich i czeskich Karkonoszy i Gór Izerskich oraz do atrakcyjnych, turystycznych miejscowości po jednej i drugiej stronie granicy. Trasy rowerowe Szklarskiej Poręby łączą się z trasami rowerowymi okolic Harrachova i Kořenova (Czechy) przez turystyczne-górskie przejścia graniczne.
Przez Szklarską Porębę przebiega Euroregionalny długodystansowy szlak rowerowy „Liczyrzepa” ER-2 biegnący przez całe Sudety – z Zittau do Mieroszowa.
Sport.
Miasto jest ośrodkiem sportów zimowych, gdyż pokrywa śnieżna zalega tu średnio przez 110 dni w roku. W Górach Izerskich, w rejonie Jakuszyc, dominują biathloniści oraz narciarze biegowi. Centrum narciarstwa zjazdowego jest masyw Szrenicy. 
Szklarska Poręba w Jakuszycach (najwyżej położonej części miasta) posiada najlepsze w Europie Środkowej trasy narciarstwa biegowego i śladowego. W sumie jest ich ponad 150 km. Góry Izerskie na terenie których zlokalizowane są trasy biegowe, można śmiało nazwać Polską Alaską, albo Polską Skandynawią. Tutaj w pierwszy weekend marca rozgrywana jest największa masowa narciarska impreza w Polsce – Bieg Piastów zaliczany do rodziny Euroloppet i Worldloppet. 17–19 lutego 2012 roku oraz 18–19 stycznia 2014 roku na Polanie Jakuszyckiej zostały rozegrane zawody Pucharu Świata w narciarstwie biegowym. Na Polanie Jakuszyckiej systematycznie rozgrywane są mistrzostwa polski w biathlonie oraz w biegach narciarskich.
Miasto Ducha Gór.
Legenda Ducha Gór, który miał w swym władaniu całe Karkonosze narodziła się ponad 1000 lat temu u źródeł rzeki Łaby i jest żywa do dnia dzisiejszego.
W wieku XIX po wielu setkach lat istnienia, imię Ducha Gór występuje już w wielu odmianach. Pojawiają się różne jego wersje: "Rubenzagel", "Rübenzabel", "Rubenzal", a nawet "Ruppert Jahn". Najbardziej rozpowszechnia się w języku niemieckim "Rübezahl". Imię to niefortunnie przetłumaczone na język polski przez Stanisława Bełzę na „Liczący rzodkiewki” i później Józefa Sykulskiego na Liczyrzepę zdobyło sobie rozgłos.
Karkonosz przedstawiany jest obecnie podobnie, jak niemiecki "Rübezahl" w XIX w.: jako stary, ale muskularny mężczyzna z długą brodą i włosami, czasem w stroju myśliwego i z kosturem w dłoni. Jest jeszcze inne jego polskie imię, bardziej ludowe: Rzepiór, ale też nawiązuje niefortunnie do rzep. Maciej Bogusz Stęczyński w swym poemacie „Śląsk” nazywa go z kolei Rzepoliczem. Karkonosz – "Rübezahl" trafił też do dzieł muzycznych: występuje w pięciu operach, z których dziś grywana jest tylko jedna, czeskiego kompozytora J. Razkošnego pt. Krkonoš.
Od 2 poł. XIX w. mitem Karkonosza zajęli się naukowcy, do dziś powstało ok. 200 prac naukowych (w tym doktorskich i habilitacyjnych) na jego temat.
Szklarska Poręba jest obecnie promowana przez część mieszkańców jako miasto Ducha Gór. Nawiązuje to do Hali Baśni sprzed II wojny światowej, w której były malowidła ścienne z karkonoskimi legendami. W mieście znajduje się wiele rzeźb Ducha Gór, w tym odsłonięty w 2010 na Skwerze Radiowej Trójki pomnik nawiązujący do pierwszego znanego przedstawienia Ducha Gór autorstwa Martina Helwiga.
Miasta partnerskie.
Miasta i gminy partnerskie:

</doc>
<doc id="106019" url="https://pl.wikipedia.org/wiki?curid=106019" title="Giovanni Lorenzo Bernini">
Giovanni Lorenzo Bernini

Giovanni Lorenzo Bernini zw. Gianlorenzo (ur. 7 grudnia 1598 w Neapolu, zm. 28 listopada 1680 w Rzymie) – włoski rzeźbiarz, malarz i architekt; jeden z najwybitniejszych artystów baroku.
Życiorys.
Działał głównie w Rzymie, gdzie tworzył rzeźby o tematyce mitologicznej ("Apollo i Dafne") i religijnej ("Ekstaza św. Teresy", "Dawid"), popiersia portretowe (kardynała Scipione Borghese, Costanzy Bonarelli, króla Ludwika XIV), fontanny ("Fontanna Czterech Rzek", "Fontanna Trytona") i nagrobki (Urbana VIII i Aleksandra VII).
Jako architekt kierował budową bazyliki św. Piotra, dla której wykonał baldachim nad grobem św. Piotra (wsparty na 4 spiralnych kolumnach) oraz oprawę tronu św. Piotra ("Cathedra Petri"). Wybitnym dziełem architektoniczno-urbanistycznym jest przebudowa placu św. Piotra i objęcie go monumentalną kolumnadą. Inne prace architektoniczne: kościół Santa Bibiana, "Sant’Andrea al Quirinale" w Rzymie oraz kościoły w Castel Gandolfo i w Ariccia; w Paryżu pracował przy przebudowie Luwru.
Twórczość Berniniego cechuje dążenie do okazałości, dynamizmu i ekspresji, znakomite wyczucie formy, proporcji i perspektywy, perfekcyjne operowanie formami klasycznymi. Wywarł decydujący wpływ na rozwój baroku w Europie.
Wczesna twórczość.
Urodził się w Neapolu jako syn rzeźbiarza Pietra Berniniego. Pietro w 1605 roku został wezwany do Rzymu przez papieża Pawła V, by dla kościoła Santa Maria Maggiore wykonać relief z Wniebowzięciem Maryi; wraz z nim do Wiecznego Miasta wyjechał kilkuletni Gianlorenzo. Miał on początkowo interesować się malarstwem i, jak wynika z przekazu Filippa Baldinucciego, już w wieku 8 lat miał rzeźbić. Mając 11 lat wyrzeźbił nagrobek biskupa Giovanniego Battisty Santoniego dla kościoła "Santa Prassede" w Rzymie. Swoim talentem wzbudził zainteresowanie papieża Pawła V i kardynała Scipione Caffarelli-Borghese, dla których wykonał popiersia. Między 1618 i 1625 rokiem dla Scipione Borghese wykonał dzieła, które przyniosły mu sławę: "Eneasza, Anchizesa i Askaniusza" (1618-19), "Dawida" (1623-24), "Plutona i Prozerpinę" ("Porwanie Prozerpiny przez Neptuna", 1621-22) i "Apolla i Dafne" (1622-25) – dziś wszystkie w Galerii Borghese.
Grupa Eneasza, Anchizesa i Askaniusza ukazuje opartą na opisie Wergiliusza scenę ucieczki Eneasza z Troi, skomponowaną przez rzeźbiarza w sposób chwiejny i z wyraźnym wpływem twórczości ojca młodego artysty, Pietra. "Dawid", w przeciwieństwie do renesansowych, statycznych posągów Donatella, Verrocchia i Michała Anioła, ukazuje postać w ruchu. Dawid nie jest już statyczny, nie stoi w oczekiwaniu przed walką ani po zwycięstwie, ale pokazany jest w chwili napięcia, z zaciętym wyrazem twarzy i procą przygotowaną do oddania strzału. Podobny dynamizm zawarty jest w grupie Plutona i Prozerpiny, w której dziewczyna wyrywa się z objęć boga. Jej twarz wyraża przerażenie i protest. Bernini skontrastował tu postać młodej, pięknej dziewczyny z postawnym, umięśnionym i brodatym Plutonem, wykonanym dodatkowo z ciemniejszego marmuru. Temat do "Apolla i Dafne" zaczerpnął z "Przemian" Owidiusza. Oto Apollo ściga Dafne, do której zapałał nieodwzajemnioną miłością. Przerażona nimfa pod jego dotykiem zamienia się w drzewo laurowe. Bernini w sposób typowy dla baroku ukazał właśnie ten moment metamorfozy, przelotną chwilę, gdy obejmowaną przez Apolla Dafne zaczyna pokrywać kora, a z jej rąk wyrastają gałęzie i liście.
Do grupy wczesnych, ale dojrzałych już dzieł artysty, należy jeszcze "Neptun i Tryton" wykonany ok. 1622 dla kardynała Alessandra Perettiego (obecnie w Muzeum Wiktorii i Alberta).
Czasy Urbana VIII.
Pontyfikat Urbana VIII był bardzo sprzyjający dla działalności Berniniego. Rzeźbiarz był wręcz faworytem papieża i podczas pierwszej audiencji u niego artysta miał usłyszeć z jego ust, że wielkim jest szczęściem dla Berniniego, że na tronie papieskim zasiadł Matteo Barberini, ale jeszcze większym szczęściem jest dla papieża (według innych wersji: nie mniejszym szczęściem dla papieża), że Bernini żyje w jego czasach. Karierę architekta Bernini rozpoczął od zaprojektowania dla Urbana VIII w latach 1624–1626 fasady kościoła Santa Bibiana w Rzymie. Jest to fasada dwukondygnacyjna, o kondygnacjach równej wysokości, podzielonych na trzy pola, przy czym pole środkowe w górnej kondygnacji jest wyższe i zwieńczone przyczółkiem.
Jednak dziełem, które przyniosło artyście prawdziwy rozgłos, był baldachim nad grobem św. Piotra w bazylice watykańskiej, nazywany także konfesją i tabernakulum. W bazylice stał już baldachim wzniesiony za Pawła V, jednak był on zbyt mały w porównaniu do całego kościoła. Bernini zaprojektował więc konstrukcję ogromnych rozmiarów z brązu, która miała stanąć pod kopułą. Z braku wystarczającej ilości brązu Urban VIII polecił przetopić brązową dekorację Panteonu, co spotkało się z krytyczną oceną i zostało opisane w paszkwilu, głoszącym, że "czego nie zrobili barbarzyńcy" (po włosku "barbari"), "tego dokonali Barberini" (Urban VIII wywodził się z rodu Barberinich). Także w kolegium kardynalskim podnosiły się głosy sprzeciwu wobec rozmiarów konstrukcji, a co za tym idzie, kopania głębokich fundamentów i ewentualnego naruszenia grobu świętego Piotra. Mimo tego i ogromnych kosztów, baldachim został wykonany i odsłonięty 29 czerwca 1633 roku. Wysoki na 28 metrów i ważący około 90 ton, spotkał się z powszechnym zachwytem. Bernini wykorzystał w nim formę cyborium, wspartego na spiralnych kolumnach. Motyw kręconych kolumn zaczerpnął bezpośrednio z podobnych kolumn, które w ilości 12 stały we wcześniejszej bazylice św. Piotra, wzniesionej za Konstantyna Wielkiego. Osiem z nich Bernini wykorzystał w loggiach nad niszami w filarach pod kopułą, cztery pozostałe zostały ustawione w innym miejscu. Tradycja kolumny te wywodziła z jerozolimskiej świątyni Salomona. Dzięki Berniniemu spiralne kolumny zostały spopularyzowane i później powtarzane przez innych artystów. W baldachimie Bernini swoje kolumny o kapitelach kompozytowych ustawił na czterech impostach z herbami Urbana VIII. Na kolumnach wsparł wyłamujące się nad nimi pełne belkowanie, w pozostałych partiach pozbawione fryzu i architrawu, a posiadające jedynie gzyms i zwieszające się z niego lambrekiny. Wyżej umieścił wyrastające z belkowania woluty, łączące się ze sobą w części szczytowej i zwieńczone kulą z krzyżem. Na belkowaniu na osiach kolumn ustawił cztery posągi, przedstawiające aniołów.
W międzyczasie, w 1628 roku, Bernini rozpoczął pracę nad nagrobkiem Urbana VIII, ukończonym dopiero w 1647. Składa się on z czarnej tumby z siedzącymi po bokach Sprawiedliwością i Miłosierdziem oraz z cokołu, wznoszącego się za nimi, na którym siedzi postać papieża. Urban VIII ma podniesioną rękę w geście błogosławieństwa; jego szaty układają się w dynamiczne fałdy. Brąz i złoto posągu kontrastuje z czarną tumbą, bielą personifikacji i różnokolorowymi marmurami, którymi wyłożona jest nisza.
Bernini zasłynął również jako autor fontann, łączących w nowy sposób wodę i kamień, treści alegoryczne i mitologiczne motywy. Także dla Urbana VIII zaprojektował Fontannę Trytona, gloryfikującą papieża, a ukończoną w 1643 roku. Fontanna stanęła na Piazza Barberini. Ta złożona wyłącznie z elementów rzeźbiarskich kompozycja oparta została na "Przemianach" Owidiusza – ukazuje moment wynurzenia się z wody czterech delfinów, podtrzymujących muszlę z Trytonem. Fontannę dodatkowo zdobią insygnia papieskie.
W 1629 roku, po śmierci Carla Maderny, Bernini przejął kierownictwo dwóch budów: Palazzo Barberini w Rzymie i nadal niedokończonej bazyliki św. Piotra. Rzut pałacu rodziny Barberinich był już zaprojektowany przez Madernę; pozostałą część pracy wykonali wspólnie Bernini i Francesco Borromini. W tym samym 1629 roku czterej artyści otrzymali zlecenia wykonania rzeźb do nisz w filarach pod kopułą w bazylice watykańskiej. Miały one przedstawiać świętych związanych z przechowywanymi w kościele relikwiami. Obok Berniniego, który wyrzeźbił św. Longina, swoje posągi wykonali: François Duquesnoy (św. Andrzej), Francesco Mocchi (św. Weronika) i Andrea Bolgi (św. Helena). Być może jednak wszystkie cztery zaprojektował Bernini, a pozostali artyści byli tylko wykonawcami. Bernini ukazał Longina, rzymskiego żołnierza, który przebił bok Chrystusa, w momencie nawrócenia, z rozłożonymi na kształt krzyża rękoma. Stworzył rzeźbę monumentalną i dynamiczną. Wszystkie cztery posągi umieścił w zaprojektowanych przez siebie niszach powiązanych z wyżej usytuowanymi balkonami, z których pokazywano wiernym owe relikwie.
Obok wykonywania dekoracji wewnątrz bazyliki, Bernini kierował także, o czym była mowa wyżej, budową samego kościoła. Jego poprzednik, Maderna, dostawił do bazyliki św. Piotra fasadę i po jej bokach przewidział dwie wieże, wykonane już w dolnych partiach. Bernini kontynuował prace według własnych projektów, gdy w 1642 roku w sąsiedztwie wieży pojawiły się rysy. Rywalizujący z Berninim Borromini wymusił wstrzymanie prac, a wkrótce (1644) zmarł Urban VIII. Nowy papież, Innocenty X na stanowisko Berniniego powołał Borrominiego, który nakazał zburzenie wież Berniniego.
Obok prac w bazylice Bernini zajmował się także wykonywaniem popiersi portretowych. Oprócz wiernego oddania wyglądu danej postaci skupiał się także na oddaniu osobowości modela. W 1632 wykonał popiersie Scipione Borghese. Około 1636–1637 wyrzeźbił popiersie Constanzy Bonarelli; to prywatne w charakterze przedstawienie ukazuje żonę współpracownika Berniniego, w której był zakochany. Kolejne popiersia artysta tworzył także w dalszych latach swojej twórczości.
Czasy Innocentego X.
Niechęć nowego papieża do Barberinich odbiła się na Berninim, który popadł w papieską niełaskę. Skorzystał z tego kardynał Cornaro zamawiając u artysty dekorację rodzinnej kaplicy mieszczącej się przy kościele "Santa Maria della Vittoria" w Rzymie. I tak w 1647 roku Bernini rozpoczął prace w kaplicy, w tym nad grupą "ekstaza świętej Teresy" – dziełem, które stało się najbardziej kontrowersyjnym w jego dorobku, ale i najbardziej podziwianym, a także uznanym za punkt kulminacyjny w jego twórczości. Tę rzeźbę z białego marmuru Bernini umieścił w nastawie ołtarzowej w kaplicy Cornaro, oddzielonej od głównej przestrzeni kościoła jedynie niska balustradą. Stworzył kompozycje o charakterze niemal teatralnym, co podkreślają wyrzeźbieni członkowie rodziny fundatora, umieszczeni w lożach po bokach kaplicy.
W niszy z wielobarwnego marmuru Bernini umieścił rzeźbę anioła i świętej Teresy z Avila, znajdującej się w stanie ekstazy. Jest to ilustracja widzenia Teresy: zobaczyła anioła niezwykłej urody, trzymającego włócznię. Przeszył on nią jej serce, sprawiając jej niewysłowiony ból i radość zarazem. Anioł opuścił ją, pozostawiając z wielką miłością do Boga. Bernini ukazał właśnie ów moment, gdy tracąca przytomność Teresa oczekuje na strzałę, trzymaną przez anioła. Święta unosi się na obłoku, jej noga i ręka zwisają bezwładnie, wysuwając się spośród obficie fałdowanej szaty. Teresa zamyka oczy, równocześnie niby wydając jęk z wpół otwartych ust. Nad nią stoi anioł, wyciągając w jej kierunku strzałę. Ponad nimi znajduje się niewidoczne okno, przez które wpada światło oświetlające ich i podkreślające blask złotych promieni w tle. Jak pisze Jan Białostocki: "Wnikliwość obserwacji [i] przemyślane użycie środków tworzących iluzję połączone są dla stworzenia potężnego efektu i wywołania wrażenia porywającego duszę widza podatnego na religijne wzruszenie". Zdaniem Juliana Pagaczewskiego spośród różnych przedstawień ekstaz to właśnie ta stała się najsławniejsza "jako najlepszy plastyczny wyraz mistyczno-ekstatycznego kierunku, który był jednym z najbardziej znamiennych objawów życia religijnego w epoce kontrreformacji". Powszechny zachwyt współczesnych spowodował liczne powtórzenia rozwiązań Berniniego, m.in. wykorzystanego tu motywu obłoku z puttami. Jednak aplauz doby baroku sto lat później zamienił się w krytykę, dotyczącą choćby owych tłustych aniołków czy "trywialnie wyeksponowanej erotyki".
W tym okresie Bernini stworzył kolejne fontanny. Borromini, główny artysta Innocentego X, zaprojektował dla papieża fontannę, mającą stanąć na Piazza Navona przed kościołem rodowym Innocentego "Sant'Agnese in Agone". Projekt jednak nie spodobał się zleceniodawcy. Niccolò Ludovisi polecił Berniniemu przygotować nowy projekt, po czym przedstawił go Innocentemu. Papieżowi przypadł on do gustu i zdecydował się na jego realizację. Tak powstała Fontanna Czterech Rzek ("Fontana dei Quattro Fiumi") – kompozycja złożona wyłącznie z elementów rzeźbiarskich, zwieńczona egipskim obeliskiem. Cztery siedzące na skale postacie to personifikacje czterech największych – według ówczesnej wiedzy – rzek świata: Dunaju, Gangesu, Nilu i La Platy.
Na tym samym placu rodzina Pamphilich zamówiła jeszcze jedna fontannę, zwaną Fontanną del Moro od murzyńskich rysów głównego posągu. Fontanna ta, powstała w latach 1653–1655, obok wspomnianego już atlety trzymającego delfina, składa się z siedzących po bokach trytonów.
Czasy Aleksandra VII.
Po śmierci Innocentego X, nowy papież Aleksander VII mianował Berniniego nadwornym artystą. Bernini powrócił do prac przy bazylice watykańskiej, która po zburzeniu jego wież przez Borrominiego stała niewykończona. Jej fasada była w efekcie zbyt szeroka, więc Bernini postanowił tak zagospodarować plac przed kościołem, by optycznie go zwęzić. Teren podzielił na dwie części; części bezpośrednio przed bazyliką nadał rzut trapezu, dłuższą podstawą przylegającego do bazyliki. Natomiast krótszą podstawę trapezu połączył z drugą częścią, elipsą. W efekcie pozwoliło to na optyczne skorygowanie proporcji fasady. W ramionach trapezu stanęły jednokondygnacyjne galerie, a wokół eliptycznego placu kolumnada, złożona z czterech rzędów toskańskich kolumn o wysokości 20 m, dźwigających belkowanie z ustawionymi na nim posągami świętych. W centrum elipsy ustawiono egipski obelisk, a po bokach dwie fontanny. Budowa trwała w latach 1656–1667.
Jeszcze przed końcem prac na placu, Bernini zajął się budową kościoła Santo Tommaso da Villanova w Castel Gandolfo (1658-61), a potem kościoła Santa Maria della Assunzione w Ariccii (1662-64). Przebudował także tzw. "Scala Reggia" ("Schody Królewskie") – klatkę schodową między bazyliką a pałacem watykańskim, gdzie w zwężającej się przestrzeni architekt zastosował sztuczki optyczne.
Dla bazyliki św. Piotra wykonał wreszcie tzw. "Cathedra Petri" (1657-65) – bogatą oprawę dla tronu, mającego być według legendy tronem św. Piotra. Tron stawiony został na obłokach; u dołu stanęli czterej ojcowie Kościoła w bogato drapowanych szatach, a u góry umieszczono wieniec aniołów dookoła gołębicy Ducha Świętego, wykonanej w witrażu.
W 1665 roku Ludwik XIV zaprosił Berniniego do Francji. 67-letni wówczas artysta miał zaprojektować wschodnią fasadę Luwru. Istniał co prawda projekt autorstwa Louis Le Vau, jednak odrzucił go Jean-Baptiste Colbert, nadzorujący przedsięwzięcia artystyczne. Nie spodobał mu się także żaden z projektów konkursowych François Mansarta, Jacques’a Lemercier, Jeana Marota, Pierre’a Cottarta i Claude’a Perraulta. Za pośrednictwem Poussina Colbert przesłał projekty do Rzymu, gdzie Borromini, Carlo Rainaldi i Pietro da Cortona ocenili je i odesłali wraz z własnymi propozycjami. Znów jednak nie przypadły one do gustu Colbertowi. Zaproszono więc Berniniego. Obok zaakceptowanego przez króla projektu Luwru Bernini we Francji wykonał ołtarz do kościoła Val-de-Grâce i popiersie Ludwika XIV. Po wmurowaniu kamienia węgielnego, hojnie wynagrodzony Bernini powrócił do Rzymu. Wkrótce jednak doszło do porzucenia jego planu i realizacji bardziej klasycyzującego projektu Claude’a Perraulta. Bernini swój niezrealizowany plan wykorzystał w fasadzie pałacu Chigi w Rzymie.
Po powrocie do Rzymu (1665-67) artysta wykonał dla Aleksandra VII bazę rzeźbiarską pod obelisk na Piazza Santa Maria sopra Minerva. Bernini wyrzeźbił cokół z ustawionym na nim osiodłanym słoniem i obeliskiem na jego grzbiecie. W latach 70. wykonał swoje późne dzieło – śmierć błogosławionej Ludwiki Albertoni dla kościoła San Francesco a Ripa. Choć stan Ludwiki jest podobny do stanu Teresy – ból połączony z błogością – jednak wraz tej rzeźby nie jest już tak silny. W tym okresie wykonał też nagrobek dla Aleksandra VII, o podobnym schemacie kompozycyjnym do nagrobka Urbana VIII. Nagrobek ustawiony jest w niszy i skomponowany wokół drzwi – symbolu przejścia do nowego życia. Nad nimi wyrzeźbiona jest fałdowana tkanina, personifikacje i wymowny szkielet, trzymający klepsydrę. Całość wieńczy cokół z klęczącą figurą papieża.
Ostatnim dziełem architektonicznym Berniniego jest kościół Sant’Andrea al Quirinale w Rzymie, założony na planie owalu. Jego fasada składa się z dwóch zdwojonych pilastrów dźwigających belkowanie i przyczółek. Między pilastrami dostawiony jest półkolisty portyk, a ponad nim usytuowane jest okno termalne.
Lista dzieł.
Poniższa lista nie jest wyczerpująca.

</doc>
<doc id="106024" url="https://pl.wikipedia.org/wiki?curid=106024" title="Okręt lotniczy">
Okręt lotniczy

Okręty lotnicze - zbiorcze określenie klas okrętów, których podstawowym przeznaczeniem jest prowadzenie operacji lotniczych za pomocą bazujących na nich statków powietrznych (samolotów, śmigłowców).
Historia.
Za pierwszy okręt z którego pokładu przeprowadzono jakiekolwiek działania lotnicze uważa się parowiec „Vulcano”, z którego pokładu w 1849 wypuszczono bomby balonowe. Przy rozwinięciu definicji „statku powietrznego” na latawiec za pierwszy okręt lotniczy można uznać brytyjski bryg HMAS „Pallas” który w czasie wojen napoleońskich holował latawce wzdłuż wybrzeża francuskiego, rozrzucając anty-napoleońskie pamflety.
Okręty balonowe.
Początkiem okrętów lotniczych były próby bazowania balonów na balonowcach, podejmowane w czasie amerykańskiej wojny secesyjnej. Pierwszą jednostką z którego w czasie tej wojny wzbił się balon był holownik/kanonierka „Fanny”, ale za pierwszy prawdziwy okręt balonowy uważany jest .
Okręty balonowe były używane w czasie I wojny światowej.
Tendry wodnosamolotów.
Pierwszą klasą okrętów lotniczych z cięższymi od powietrza maszynami latającymi, były tendry wodnosamolotów, używane w liczbie kilkunastu jednostek podczas I wojny światowej. Na okrętach tych bazowały wodnosamoloty z podwoziem przystosowanym do wodowania. Podobną, lecz nieliczną klasą okrętów były krążowniki lotnicze. Okręty wykorzystujące wodnosamoloty przestały być używane po II wojnie światowej.
Lotniskowce.
Zasadniczą klasą okrętu lotniczego stał się lotniskowiec - okręt z pokładem startowym, z którego mogły operować samoloty z podwoziem lądowym. Pierwszy lotniskowiec zbudowano już pod koniec I wojny światowej, ale dopiero w latach 20. XX wieku okręty te stały się praktycznymi środkami walki. Od czasu II wojny światowej lotniskowce stały się dominującą klasą okrętów; wyróżnia się wśród nich kilka odmian.
Śmigłowcowce.
Trzecią grupą okrętów lotniczych, po wprowadzeniu śmigłowców stały się krążowniki śmigłowcowe (śmigłowcowce), przenoszące kilka do kilkunastu śmigłowców, oprócz innego pomocniczego uzbrojenia. Okręty te były głównie przeznaczone do zwalczania okrętów podwodnych. Odrębną klasę okrętów stanowią śmigłowcowce desantowe, stanowiące odmianę okrętów desantowych i przeznaczone do przenoszenia desantu. Oprócz śmigłowcowców (okrętów lotniczych), śmigłowce w liczbie do kilku sztuk bazują także na innych klasach okrętów.

</doc>
<doc id="106027" url="https://pl.wikipedia.org/wiki?curid=106027" title="Strona czynna">
Strona czynna



</doc>
<doc id="106028" url="https://pl.wikipedia.org/wiki?curid=106028" title="Strona bierna">
Strona bierna



</doc>
<doc id="106029" url="https://pl.wikipedia.org/wiki?curid=106029" title="Strona zwrotna">
Strona zwrotna



</doc>
<doc id="106030" url="https://pl.wikipedia.org/wiki?curid=106030" title="Bernini Gian Lorenzo">
Bernini Gian Lorenzo



</doc>
<doc id="106031" url="https://pl.wikipedia.org/wiki?curid=106031" title="Józef Ignacy Kossakowski">
Józef Ignacy Kossakowski

Józef Ignacy Korwin-Kossakowski herbu Ślepowron, krypt. "J. K.", (ur. 1757 w województwie krakowskim, zm. 3 lipca 1829 w Warszawie) – sekretarz generalny Rządu Tymczasowego litewskiego w 1812 roku, podczaszy Wielkiego Księstwa Litewskiego w 1794 roku, podczaszy kowieński w latach 1787-1794, szambelan w 1782 roku, rzeczywisty radca stanu, członek Komisji Edukacyjnej Litewskiej, polski działacz polityczny i oświatowy, literat.
Życiorys.
Był synem Antoniego (zm. 1773), podstolego nowogródzkiego (którego nie należy mylić z imiennikami – Antonim Kossakowskim – kasztelanem, zm. w 1798 i Antonim Kossakowskim – poetą, zm. w 1786), i Konstancji z Krosnowskich. Jego bratem był biskup inflancki Jan Nepomucen Kossakowski (zm. 1808). Drugi brat, Leonard Kossakowski, szambelan króla Stanisława Augusta Poniatowskiego, był w 1793 posłem na Sejm z Krakowa.
Pierwsze nauki pobierał w Krakowie (po roku 1763). Przez kilkanaście miesięcy (1775–1776) służył w regimencie gwardii pieszej litewskiej. W czerwcu 1776 wyjechał "dla nabrania poloru" do Wiednia, lecz już w połowie roku 1777 powrócił do Polski. Od października 1777 mieszkał u warszawskich księży misjonarzy. Latem roku 1779 bawił natomiast w Krakowie. Po powrocie do Warszawy podjął pracę w kancelarii prawnej Jana Jędrzeja Borcha (kanclerz wielki koronny).
Był szambelanem (prawdopodobnie od roku 1780) na dworze krewnego, biskupa inflanckiego Józefa Kazimierza Kossakowskiego, następnie piastował godność podczaszego kowieńskiego (1787-1794). Komisarz Komisji Porządkowej Cywilno-Wojskowej województwa trockiego powiatu kowieńskiego w 1790 roku. W marcu 1793 roku jako konsyliarz generalnej konfederacji targowickiej Wielkiego Księstwa Litewskiego wyznaczony do Komisji Skarbowej Wielkiego Księstwa Litewskiego. W roku 1793 brał udział w sprzysiężeniu litewskim, będąc wówczas blisko związany w wileńskim domem Grozmanich (darzył uczuciem Teklę Grozmaniową). 17 lipca 1794 został powołany przez powstańczą Radę Najwyższą Narodową na sekretarza Wydziału Bezpieczeństwa. Był jednocześnie także podczaszym wielkim litewskim. Po zakończeniu insurekcji kościuszkowskiej powrócił do Wilna. Tam w marcu 1796 poślubił niedawno rozwiedzioną (dla Jakuba Jasińskiego) Teklę Grozmaniową ("primo voto": Paprocka), która kilka miesięcy później zmarła (3 stycznia 1797). Drugą żoną Kossakowskiego była Maria Terebeszanka.
Po upadku powstania skoncentrował się na działalności oświatowej. W 1795 został członkiem Komisji Edukacyjnej litewskiej (zarządzającej m.in. Uniwersytetem Wileńskim). Był dyrektorem szkół guberni litewskiej, od 1803 pełnił analogiczną funkcję w guberni grodzieńskiej. Organizował gimnazjum w Świsłoczy, szkołom widzkim ofiarował księgozbiór liczący około 1000 tomów oraz dwa globusy. 15 stycznia 1806 został członkiem honorowym Uniwersytetu Wileńskiego, a 12 grudnia 1807 dyrektorem szkół guberni wileńskiej.
Po wkroczeniu wojsk Napoleona na Litwę został 1 lipca 1812 sekretarzem generalnym Rządu Narodowego Wielkiego Księstwa Litewskiego. W domu Kossakowskiego odbywały się posiedzenia rządu. Wraz z Komisją Rządową w 1815 emigrował na krótko do Lipska; po powrocie do Warszawy zajął się ponownie pracą w oświacie. 13 września 1815 został członkiem honorowym Wydziału Oświecenia Rządu Tymczasowego Królestwa Polskiego, a 7 stycznia 1817 wizytatorem generalnym Komisji Rządowej Wyznań Religijnych i Oświecenia Publicznego. Dosłużył się godności rzeczywistego radcy stanu. Był współorganizatorem warszawskiego Towarzystwa Dobroczynności, działał w masonerii. Od 6 lutego 1820 był członkiem Towarzystwa Przyjaciół Nauk.
Twórczość.
W dobie Sejmu Czteroletniego był autorem znanych utworów satyrycznych. Pisał poezje, zajmował się przekładami literackimi, ogłaszał liczne opracowania historyczne. Pozostawił także pamiętniki. Przez kilka lat (prawdopodobnie 1805–1806) należał do redakcji "Dziennika Wileńskiego".
Ważniejsze utwory.
Ponadto poezje i rozprawy Kossakowskiego ogłaszano w czasopismach: "Dziennik Wileński" (1805–1806; tu: Ogólne wyobrażenie rolnictwa, 1805 nr 1-2; Wieśniak. Poemat, 1805 nr 2; rec. "Teorii jestestw organicznych" Jędrzeja Śniadeckiego, 1805 nr 3; rec. "Dziejów systemów filozoficznych" J. M. de Gérando, 1806 nr 6; O przyczynach różnicy gospodarstwa angielskiego od framcuskiego, 1806 nr 6), "Nowy Pamiętnik Warszawski" ("Czas". Wiersz, t. 8, r. 1802, s. 251).
Kossakowski miał być autorem napisanego w roku 1788 wiersza "Do narodu" (Gdybym był kiedy królem, nie byłbym tak słaby...) oraz krążącego w odpisach w okresie Targowicy satyrycznego "Akcesu litewskiego".
Rękopisy (odpisy) niektórych jego utworów zachowano w Bibliotece Jagiellońskiej sygn. 7220 I, k. 43 oraz Bibliotece Narodowej sygn. 6716, k. 67-8.

</doc>
<doc id="106032" url="https://pl.wikipedia.org/wiki?curid=106032" title="Gian Lorenzo Bernini">
Gian Lorenzo Bernini



</doc>
<doc id="106033" url="https://pl.wikipedia.org/wiki?curid=106033" title="Przymus automatyczny">
Przymus automatyczny

Przymus automatyczny (ang. "automatic squeeze") to w brydżu odmiana odmiana przymusu w której nie jest istotne który przeciwnik ma zatrzymania, przymus zaistnieje bez względu na to z której strony znajduje się przymuszony przeciwnik, na przykład:
 ♠ 3
 ♥ A W
 ♣ -
 ♠ (A) ♠ (A)
 ♥ (K D) ♥ (K D)
 ♣ - ♣ -
 ♠ K
 ♥ 2
 ♦ A
Rozgrywający gra asa karo i zrzuca z dziadka trójkę pik, niezależnie od tego który z przeciwników ma trzy honory w kolorach starszych, stanie on w przymusie.

</doc>
<doc id="106035" url="https://pl.wikipedia.org/wiki?curid=106035" title="Mikołaj z Cuzy">
Mikołaj z Cuzy



</doc>
<doc id="106036" url="https://pl.wikipedia.org/wiki?curid=106036" title="Cusanus">
Cusanus



</doc>
<doc id="106037" url="https://pl.wikipedia.org/wiki?curid=106037" title="Nicolaus Cusanus">
Nicolaus Cusanus



</doc>
<doc id="106045" url="https://pl.wikipedia.org/wiki?curid=106045" title="Feliciano López">
Feliciano López

Feliciano López Diaz-Guerra (ur. 20 września 1981 w Toledo) – hiszpański tenisista, czwarty zawodnik igrzysk olimpijskich w Londynie z 2012 roku w deblu, zwycięzca turniejów ATP Tour w singlu i deblu, zdobywca Pucharu Davisa. Łącznie wygrał dwanaście turniejów ATP Tour – siedem w singlu oraz pięć w deblu, w tym wielkoszlemowy French Open 2016 w grze podwójnej.
López preferuje grę na nawierzchni twardej, na której wygrał w roku 2004 turniej singlowy w Wiedniu oraz 2010 roku w Johannesburgu. W zawodowym gronie tenisistów zadebiutował w roku 1997 podczas zawodów ATP Challenger Tour na Majorce.
Hiszpan jest zwycięzcą Pucharu Davisa z roku 2008, 2009, 2011 i 2019. Bronił barw narodowych również w Drużynowym pucharze świata.
W latach 2005, 2008 i 2011 był ćwierćfinalistą w grze pojedynczej wielkoszlemowego Wimbledonu, a w 2015 dotarł do tego samego etapu rozgrywek w US Open. W grze podwójnej natomiast wygrał French Open w 2016 i awansował do finału US Open 2017.
Życie prywatne.
Feliciano López jest synem Feliciano oraz Belen. Ma młodszego brata Wiktora. W tenisa zaczął grać w wieku 5 lat, a kiedy miał 16 lat, rozpoczął karierę seniora. Wolny czas spędza z przyjaciółmi. Spośród innych dyscyplin sportowych lubi piłkę nożną – jest fanem Realu Madryt.
W 2015 roku López zawarł związek małżeński z hiszpańską modelką Albą Carrillo.
Podczas całej kariery (stan na 5 lipca 2022) zarobił 18 509 695 dolarów amerykańskich.
Kariera tenisowa.
Sezony 1997–2000.
Karierę zawodową rozpoczął w marcu 1997 występem w zawodach kategorii ATP Challenger Tour na Majorce.
W sezonie 1998 zadebiutował w rozgrywkach ATP World Tour w Barcelonie, przechodząc najpierw eliminacje. W fazie zasadniczej przegrał swoje spotkanie w I rundzie z Jiřím Novákiem.
Swój pierwszy zawodowy turniej wygrał w sierpniu 1999 roku podczas rozgrywek "ITF Futures" w Hiszpanii (F6), pokonując w finale Pedro Canovasa 6:3, 6:3. W tym samym miesiącu osiągnął kolejny finał – w imprezie F7, również rozgrywanej w Hiszpanii.
Sezon 2000 zainaugurował w kwietniu startem w turnieju ATP World Tour w Estoril, lecz przegrał swój mecz 1:6, 4:6 w I rundzie z Juanem Antonio Marínem. W lipcu doszedł do ćwierćfinału imprezy ATP Challenger Tour w Wenecji i Kordobie, a w listopadzie w Santiago. W tym samym sezonie Hiszpan osiągnął finał turnieju ATP World Tour na Majorce, grając w parze z Francisco Roigiem. W finale przegrali z amerykańską parą Donald Johnson-Jared Palmer 5:7, 3:6.
Sezon 2001.
Na początku roku López zwyciężył w rozgrywkach rangi "ITF Futures" we Francji F3, wygrywając w finale 6:4, 6:0 z Mario Muñozem-Bejarano. W lutym, podczas turnieju Chile Open w Viña del Mar, awansował po raz pierwszy w karierze do ćwierćfinału imprezy ATP World Tour. Mecz o półfinał przegrał z późniejszym zwycięzcą rozgrywek Guillermo Corią 7:6(5), 2:6, 5:7.
W wielkim szlemie zadebiutował na kortach im. Rolanda Garrosa, przechodząc najpierw kwalifikacje. W turnieju głównym odpadł w I fazie z Carlosem Moyą. Pod koniec września doszedł do finału zawodów ATP Challenger Tour w Maii. W finale zmierzył się z Jarkko Nieminenem, który pokonał Hiszpana 5:7, 6:3, 6:4. Na początku października osiągnął półfinał turnieju tej samej rangi w Cagliari. Mecz o finał przegrał ze swoim rodakiem, Fernando Vicente 2:6, 4:6.
Sezon 2002.
Sezon López rozpoczął od awansu do półfinału turnieju ATP World Tour w Buenos Aires, pokonując Luisa Hornę, Félixa Mantillę oraz José Acasuso. W pojedynku, którego stawką był finał, zagrał z Nicolásem Massú. Chilijczyk pokonał Lópeza 7:6(2), 6:2. Na twardych kortach w Delray Beach López osiągnął ćwierćfinał.
W marcu Hiszpan zadebiutował w rozgrywkach ATP Masters Series, w Miami, dochodząc do II rundy. W I rundzie pokonał Xaviera Malissea, a w meczu o III fazę spotkał się z Àlexem Corretją, z którym przegrał 3:6, 4:6.
We French Open dotarł do II rundy, w której zmierzył się z Tommym Hassem. Niemiec pokonał Lópeza 6:3, 6:4, 6:4. W czerwcu López po raz pierwszy wystartował na Wimbledonie, gdzie awansował do 1/8 finału, eliminując m.in. Guillermo Cañasa i Rainera Schüttlera. Pojedynek o ćwierćfinał zagrał z André Sá. Mecz zakończył się rezultatem 6:3, 7:5, 4:6, 6:3 dla Brazylijczyka.
Ostatni w sezonie wielkoszlemowy turniej, US Open, Hiszpan rozpoczął od zwycięstwa 7:5, 7:6(1), 6:3 nad André Sá. W II rundzie rozegrał pojedynek z Gastónem Gaudio, który wygrał spotkanie 6:2, 3:6, 6:4, 6:3.
Pod koniec września Hiszpan wziął udział w rozgrywkach w Hongkongu, docierając do ćwierćfinału, a wcześniej eliminując Marata Safina. Spotkanie o półfinał przegrał z Jonasem Björkmanem 3:6, 3:6. Ten sam wynik osiągnął również w Tokio. W turnieju ATP Masters Series w Madrycie awansował do III fazy, ale w meczu o ćwierćfinał nie sprostał Andre Agassiemu, przegrywając 6:7(6), 7:6(8), 5:7. Na koniec roku wystąpił w Petersburgu, odpadając z imprezy w I rundzie.
Sezon zakończył po raz pierwszy w karierze w pierwszej setce rankingu "ATP Entry" – na 62. miejscu.
Sezon 2003.
Rok 2003 López rozpoczął premierowym występem w Australian Open. Doszedł w rozgrywkach do III rundy, pokonując Àlexa Corretje i Robby’ego Ginepriego, a przegrywając z Junusem al-Ajnawim. W Dubaju uzyskał ćwierćfinał, rewanżując się w II fazie El Aynaoui’owi za porażkę w Melbourne. Mecz o półfinał przegrał z Tommym Robredo 7:6(4), 3:6, 4:6. Podczas imprezy ATP Masters Series w Indian Wells przegrał swoje spotkanie w II rundzie z Andym Roddickiem, a w Miami w I fazie z Markiem Philippoussisem.
W turnieju Estoril Open inaugurującym okres gry na kortach ziemnych w Europie doszedł do ćwierćfinału, pokonując w I fazie Rainera Schüttlera 6:1, 4:6, 7:5. W meczu o półfinał nie sprostał Maksowi Mirnemu, przegrywając 6:7, 4:6. W Monte Carlo i Hamburgu López przegrywał swoje mecze w II rundach, natomiast w Rzymie – w I rundzie. W wielkoszlemowym French Open zakończył swój udział już w I rundzie po porażce 2:6, 6:7(8), 0:6 z Mariano Zabaletą.
Miesiąc gry na kortach trawiastych hiszpański tenisista rozpoczął od II rundy w niemieckim Halle, a w ’s-Hertogenbosch odpadł z rywalizacji w I rundzie. Podczas Wimbledonu zwyciężył w trzech setach z Robertem Kendrickiem, a następnie w tym samym stosunku pokonał Michaiła Jużnego i Flavio Sarettę. W 1/8 finału zmierzył się z Rogerem Federerem, który pokonał Lópeza 7:6(5), 6:4, 6:4.
W lipcu López osiągnął półfinał w Stuttgarcie. Mecz o finał przegrał z Guillermo Corią 4:6, 0:6. W Kitzbühel również uzyskał półfinał, natomiast pojedynek o finał zakończył się porażką Hiszpana po raz kolejny z Corią.
US Open Series rozpoczął od turnieju ATP Masters Series w Montrealu, dochodząc do swojego pierwszego ćwierćfinału rozgrywek tego cyklu. W I rundzie pokonał Guillermo Corię, a w meczu o półfinał zmierzył się z Davidem Nalbandianem. Pojedynek zakończył się wynikiem 6:4, 6:4 dla Argentyńczyka. W Cincinnati odpadł w II fazie, a na US Open w I rundzie po porażce 4:6, 4:6, 4:6 z Radkiem Štěpánkiem. W październiku Hiszpan osiągnął ćwierćfinały turniejów w Wiedniu i Bazylei. Podczas rozgrywek w Madrycie doszedł do swojego kolejnego ćwierćfinału w sezonie. We wcześniejszych rundach zdołał pokonać m.in. Carlosa Moyę; odpadł z Rogerem Federerem. Na koniec roku López zagrał w Paryżu, gdzie przegrał w II rundzie z Guillermo Corią.
Sezon zakończył jako 28. tenisista na świecie.
Sezon 2004.
Sezon rozpoczął od porażki 6:3, 6:4, 6:7(3), 4:6, 2:6 w I rundzie Australian Open z Alberto Martínem. Swój pierwszy finał rozgrywek ATP World Tour zagrał w Dubaju z Rogerem Federerem. Spotkanie zakończyło się rezultatem 4:6, 6:1, 6:2 dla Szwajcara. Na twardych kortach w Indian Wells i Miami przegrywał swoje mecze w II rundach.
Drugi deblowy finał Hiszpan osiągnął w rozgrywkach na nawierzchni ceglanej w Walencji w sezonie 2004. Wspólnie z Marcem Lópezem zmierzyli się w meczu o tytuł z zespołem Gastón Etlis-Martín Rodríguez, któremu ulegli 5:7, 6:7(5). W Barcelonie Hiszpan osiągnął III rundę turnieju singlowego. Spotkanie o ćwierćfinał zakończyło się porażką Hiszpana z Agustínem Callerim 3:6, 5:7. Drugi deblowy finał w karierze López osiągnął w Walencji. Pojedynek finałowy Hiszpan wraz z Macem Lópezem przegrali z parą Gastón Etlis-Martín Rodríguez. W wielkoszlemowym French Open awansował do 1/8 finału. W walce o ćwierćfinał uległ byłemu numerowi 1. na świecie, Gustavo Kuertenowi.
Na trawiastych kortach w Halle odpadł już w I rundzie, natomiast na Wimbledonie doszedł do III rundy, przegrywając w meczu o dalszą grę z Ivo Karloviciem 6:7(12), 6:7(3), 7:6(2), 5:7. Na kortach w Kitzbühel dotarł do ćwierćfinału, w którym uległ Fernando Verdasco.
W rozpoczynającym się cyklu przygotowawczym do US Open zagrał w turniejach ATP Masters Series w Montrealu i Cincinnati, lecz w każdym z nich odpadał w II rundzie. W międzyczasie wziął udział w igrzyskach olimpijskich w Atenach, gdzie dotarł do III rundy. W I rundzie wyeliminował Robina Söderlinga, a w II Marata Safina. W III rundzie zagrał z Sébastienem Grosjeanem, który pokonał Lópeza 6:7(4), 6:4, 6:0. W rozpoczynającym się US Open López wygrał najpierw z kwalifikantem Arnaudem Di Pasqualem, a potem z Philippem Kohlschreiberem. W III fazie rywalem Hiszpana był Lleyton Hewitt. Australijczyk wynikiem 6:1, 6:4, 6:2 zapewnił sobie grę w dalszej części turnieju. W nowojorskim turnieju Hiszpan dotarł również do swojego pierwszego wielkoszlemowego ćwierćfinału w grze podwójnej.
Pierwsze zwycięstwo w zawodowym Tourze López odniósł na twardych kortach w Wiedniu, imprezie rangi ATP International Series Gold. W I rundzie w trzech setach pokonał Agustína Calleriego. W następnych rundach wygrał dwu-setowe pojedynki z Bohdanem Ulihrachem, Rainerem Schüttlerem oraz Davidem Sanguinettim. W pojedynku o tytuł pokonał 6:4, 1:6, 7:5, 3:6, 7:5 Guillermo Cañasa. Po meczu López powiedział: „To jest wielka rzecz zwyciężyć w turnieju i myślę, że pozwoli mi to nabrać pewności siebie i awansować w rankingu oraz być lepszym graczem”. Podczas turnieju w Sztokholmie López wygrał rozgrywki deblowe, pokonując w finale w parze z Fernando Verdasco duet Wayne Arthurs-Paul Hanley 6:4, 6:4.
W swoim ostatnim w sezonie turnieju, w Paryżu, awansował do ćwierćfinału, gdzie został pokonany przez Guillermo Cañasa.
Na koniec roku López zajmował 25. miejsce w rankingu światowym.
Sezon 2005.
Kolejny zawodowy sezon rozpoczął od ćwierćfinałów imprez w Ad-Dausze (przegrana z Federerem) oraz w Sydney (przegrana ze Štěpánkiem). W Melbourne odpadł w III rundzie po porażce z Joachimem Johanssonem 3:6, 6:3, 7:5, 6:7(2), 11:13. Na początku lutego doszedł do półfinału w Marsylii, gdzie ponownie przegrał z Johanssonem. Podczas rozgrywek ATP Masters Series w Indian Wells uzyskał III rundę, natomiast I rundę w Miami.
Sezon gry na nawierzchni ziemnej Hiszpan zaczął od udziału w I rundzie w Monte Carlo. Podczas turnieju w Barcelonie López wraz z Rafaelem Nadalem osiągnęli finał gry podwójnej, lecz spotkanie o tytuł przegrali z Leanderem Paesem i Nenadem Zimonjiciem 3:6, 3:6. W Estoril osiągnął ćwierćfinał, w którym przegrał z Gastónem Gaudio. W Hamburgu w I rundzie pokonał Andre Agassiego, a w II rundzie uległ Filippo Volandriemu. W Rolandzie Garrosie odpadł z rywalizacji w I rundzie po porażce 2:6, 0:6, 7:6(5), 4:6 z Paulem-Henrim Mathieu.
W czerwcu, podczas rozgrywek Wimbledonu, po raz pierwszy w karierze López awansował do ćwierćfinału imprezy wielkoszlemowej w grze pojedynczej, a tym samym jako pierwszy Hiszpan od czasu Manuela Orantesa (1972) osiągnął ćwierćfinał Wimbledonu. W I rundzie stoczył pięciosetowy pojedynek z Björnem Phau, zakończony wynikiem 5:7, 7:6(8), 6:7(5), 6:2, 6:4. W kolejnych rundach eliminował w trzech setach Davida Sherwooda, Marata Safina oraz z Mario Ančicia. O półfinał zmierzył się z Lleytonem Hewittem. Spotkanie wygrał Australijczyk 7:5, 6:4, 7:6(2). W Kitzbühel López uzyskał ćwierćfinał, w którym przegrał spotkanie z Mariano Zabaletą.
Cykl US Open Series tenisista hiszpański zaczął od porażki w I rundzie rozgrywek w Montrealu z będącym wówczas na 423. miejscu na świecie Junusem al-Ajnawim. W Cincinnati również opadł w I rundzie po porażce z Richardem Gasquetem, natomiast trzeci finał ATP World Tour osiągnął w New Haven. W drodze do finału pokonał m.in. Davida Ferrera, a w meczu o tytuł zagrał z Jamesem Blakiem, przegrywając pojedynek 6:3, 5:7, 1:6. Do ostatniego w sezonie wielkoszlemowego turnieju, US Open, Hiszpan przystępował jako 26. zawodnik na świecie. W I rundzie wyeliminował Filippo Volandriego, natomiast w II fazie nie sprostał Robinowi Söderlingowi, przegrywając 2:6, 2:6, 6:7(6).
W październiku López wziął udział w turnieju w Wiedniu, dochodząc do ćwierćfinału. Na koniec roku wystąpił w rozgrywkach ATP Masters Series w Paryżu, przegrywając swoje spotkanie w II rundzie z Radkiem Štěpánkiem.
W klasyfikacji na koniec roku Hiszpan był na 34. pozycji.
Sezon 2006.
Podczas rozgrywek w Ad-Dausze López uzyskał II rundę. W Australian Open doszedł do III rundy. Mecz o 1/8 finału przegrał z Ivanem Ljubičiciem 5:7, 6:7(5), 0:6. W marcu wziął udział w Indian Wells, gdzie odpadł z rywalizacji w I rundzie z Justinem Gimelstobem, a w Miami w II rundzie z Sébastienem Grosjeanem.
Okres gry na kortach ceglanych rozpoczął od porażki w I rundzie turnieju Walencji. W Monte Carlo przegrał swoje spotkanie w II rundzie z Fernando Gonzálezem, a w Rzymie w I fazie. Wielkoszlemowy Roland Garros również zakończył na I rundzie przegrywając 2:6, 4:6, 3:6 z Tomášem Berdychem.
W przygotowawczym do Wimbledonu turnieju w Queen’s odpadł w I rundzie z Danielem Braccialim. W Nottingham uzyskał ćwierćfinał (porażka z Jonasem Björkmanem). Z Wimbledonu odpadł w I rundzie po porażce z Ivanem Ljubičiciem, 3:6, 4:6, 7:5, 6:3, 9:11. Pierwszy w sezonie finał Hiszpan rozegrał w szwajcarskim Gstaad, eliminując po drodze m.in. Ljubičicia. W meczu o tytuł zmierzył się z Richardem Gasquetem, ostatecznie przegrywając rywalizację 6:7(4), 7:6(3), 3:6, 3:6.
W sierpniu López przystąpił do turnieju w Waszyngtonie, docierając do III rundy. Mecz o ćwierćfinał przegrał z Andym Murrayem. W Montrealu i Cincinnati kończył swój udział w I rundach. Na kortach Flushing Meadows na US Open w I rundzie pokonał Ljubičicia, a uległ będącemu na 306. miejscu w rankingu ATP Marco Chiudinelliemu. Na początku października zagrał zawodach ATP Challenger Tour w Mons awansując do ćwierćfinału, gdzie przegrał ponownie z Chiudinellim. Podczas rozgrywek ATP World Tour w Sztokholmie Hiszpan doszedł do ćwierćfinału, pokonując po drodze Juana Mónaco oraz Davida Ferrera, a przegrywając z Jarkko Nieminenem. W swoim ostatnim w sezonie turnieju rozgrywanym w Bazylei doszedł do II rundy, w której przegrał z Davidem Nalbandianem.
Rok ukończył na 81. miejscu w rankingu światowym.
Sezon 2007.
W Melbourne Hiszpan odpadł z rywalizacji w II fazie po porażce z Novakiem Đokoviciem 2:6, 5:7, 1:6. Pod koniec lutego doszedł do ćwierćfinału turnieju w Las Vegas, przegrywając mecz o półfinał z Lleytonem Hewittem. W Indian Wells zakończył grę na II rundzie, a w Miami osiągnął 1/8 finału, przechodząc najpierw kwalifikacje. W fazie zasadniczej pokonał Nicolása Massú, Marata Safina oraz Florenta Serrę. Pojedynek o ćwierćfinał zagrał z Novakiem Đokoviciem, z którym przegrał w dwóch setach.
Okres gry na nawierzchni ziemnej López zainaugurował występem w Walencji, gdzie odpadł w I rundzie. W Barcelonie przegrał swój mecz w II rundzie z Tommym Robredo. Do turnieju w Estoril nie przebrnął eliminacji. W Rolandzie Garrosie Hiszpan przegrał w I rundzie 2:6, 4:6, 6:7(2) z Jarkko Nieminenem.
Cykl gry na nawierzchni trawiastej zaczął od porażki w I rundzie w Londynie. Na Wimbledonie osiągnął III rundę, wygrywając z Joshuą Goodallem i Timem Henmanem. Mecz o 1/8 finału przegrał 3:6, 6:7(4), 3:6 z Jo-Wilfriedem Tsongą. Pierwszy w sezonie półfinał wywalczył w Stuttgarcie, eliminując m.in. Tomáša Berdycha i Juana Carlosa Ferrero. Spotkanie, którego stawką był finał, przegrał z Rafaelem Nadalem 1:6, 5:7.
US Open Series López rozpoczął od eliminacji do turnieju w Monteralu, w których odpadł w I rundzie z Kanadyjczykiem Pierre’em-Ludovicem Duclosem (numer 495. w rankingu). W Cincinnati przeszedł kwalifikacje, lecz w fazie zasadniczej został wyeliminowany przez Juana Mónaco. Na US Open López osiągnął 1/8 finału, pokonując najpierw w trzech setach Juana Carlosa Ferrero, a potem Igora Andriejewa i Donalda Younga. Mecz o ćwierćfinał przegrał z Rogerem Federerem 6:3, 4:6, 1:6, 4:6.
Podczas azjatyckiego tournée w Tokio awansował do ćwierćfinału, w którym przegrał z Davidem Ferrerem. W Wiedniu również osiągnął ćwierćfinał, przegrywając potem ze Stanislasem Wawrinką. W rozgrywkach ATP Masters Series w Madrycie uzyskał ćwierćfinał, pokonując po drodze m.in. Ferrera. Pojedynek, którego stawką był półfinał przegrał 6:7(4), 4:6 z Federerem.
Na koniec sezonu López uplasował się na 35. pozycji w klasyfikacji generalnej.
Sezon 2008.
Kolejny zawodowy sezon zaczął od startu w Melbourne, pokonując na początku Wayne’a Odesnika, a w kolejnej fazie przegrywając 2:6, 1:6, 3:6 z Richardem Gasquetem. Na początku marca Hiszpan osiągnął finał turnieju w Dubaju, wygrywając po kolei z Janko Tipsareviciem, Tomášem Berdychem, Davidem Ferrerem oraz Nikołajem Dawydienką. Mecz o tytuł zagrał z Andym Roddickiem, który ostatecznie pokonał Lopeza 6:7(8), 6:4, 6:2. W Indian Wells López zakończył grę na II rundzie, a w Miami doszedł do III rundy.
Na ziemnych kortach w Monte Carlo, Rzymie i Hamburgu przegrywał już w I rundach, z kolei w Barcelonie uzyskał III rundę, w której został pokonany przez Rafaela Nadala. We French Open przegrał 6:7(1), 4:6, 6:3, 6:4, 3:6 w I fazie z Martínem Vassallo Argüello.
W Queen’s Clubie przegrał w I rundzie z Nicolasem Mahutem, a na Wimbledonie po raz drugi w karierze awansował do ćwierćfinału. Hiszpan wyeliminował po drodze m.in. Markosa Pagdatisa, a w meczu o półfinał zmierzył się z Maratem Safinem. Rosjanin wygrał pojedynek 3:6, 7:5, 7:6(1), 6:3 i tym samym awansował do dalszej fazy turnieju.
Po miesiącu odpoczynku, w lipcu, López powrócił na korty podczas rozgrywek w Monteralu, gdzie odpadł w II rundzie, natomiast w Cincinnati przegrał swój pojedynek w I rundzie. W Los Angeles również odpadł z rywalizacji w II rundzie. Na kortach Flushing Meadows nie sprostał w I rundzie Jürgenowi Melzerowi, przegrywając 6:4, 6:7(5), 2:6, 6:2, 4:6.
W halowym turnieju w Wiedniu awansował do półfinału, pokonując m.in. Agustína Calleriego oraz Jürgena Melzera. Spotkanie o finał rozegrał z Philippem Petzschnerem, który wygrał z Hiszpanem 3:6, 6:3, 6:3. W Madrycie po raz drugi z rzędu López osiągnął ćwierćfinał. O półfinał zagrał z Rafaelem Nadalem, który w dwóch setach pokonał Lópeza. Kolejny w sezonie półfinał rozegrał w Bazylei, gdzie wyeliminował Marco Chiudinelliego, Mardy’ego Fisha oraz Jamesa Blake’a. Pojedynek o finał rozegrał zakończył się porażką Lópeza z Rogerem Federerem.
Sezon López zakończył na 31. miejscu w rankingu "ATP Entry".
Sezon 2009.
Rok 2009 hiszpański tenisista zainaugurował udziałem w I rundzie Australian Open (przegrana z Jarkko Nieminenem). W połowie lutego osiągnął ćwierćfinał w Marsylii, a w meczu o półfinał spotkał się z Jo-Wilfriedem Tsongą, który wynikiem 6:2, 6:7(1), 6:4 pokonał Lópeza. Podczas turnieju ATP World Tour Masters 1000 w Indian Wells odpadł z rywalizacji z Michaelem Llodrą, a w Miami doszedł do III fazy rozgrywek. W międzyczasie osiągnął półfinał zawodów ATP Challenger Tour w Sunrise.
W Monte Carlo odpadł w I rundzie, a w Rzymie doszedł do II rundy. W turnieju ATP World Tour 500 w Barcelonie López uzyskał III rundę, rewanżując się Jarkko Nieminenowi za porażkę z Melbourne. Walkę o ćwierćfinał przegrał z Nikołajem Dawydienką 6:7(8), 6:3, 4:6. W wielkoszlemowym Rolandzie Garrosie w I fazie pokonał Brazylijczyka Franco Ferreiro, a w II rundzie przegrał z Janko Tipsareviciem wynikiem 7:6(9), 4:6, 6:7(4), 3:6.
Na trawiastych kortach Queen’s Clubu uzyskał III rundę, gdzie przegrał z Mardym Fishem. Na Wimbledonie uległ w pięciu setach 6:1, 5:7, 3:6, 6:4, 8:10 Karolowi Beckowi.
W sierpniu wziął udział w turnieju rangi ATP Challenger Tour w Segowii, który zakończył się zwycięstwem Hiszpana. W finale pokonał Adriana Mannarino 6:3, 6:4.
Podczas turniejów ATP World Tour Masters 1000 w Monteralu i Cincinnati odpadał w I rundach. Na US Open również przegrał swoje spotkanie w I rundzie, ze 195. tenisistą w rankingu, Taylorem Dentem rezultatem 6:4, 6:7(6), 3:6, 5:7. W październiku wystartował w rozgrywkach w Szanghaju, gdzie po raz pierwszy w karierze osiągnął półfinał imprezy ATP World Tour Masters 1000. Hiszpan pokonał m.in. Davida Ferrera i Robina Söderlinga. W półfinale zmierzył się z Rafaelem Nadalem. Mecz skończył się przedwcześnie przy stanie 6:1, 3:0 dla Nadala. Powodem poddania pojedynku przez Lópeza była kontuzja prawego kolana. Uraz nie okazał się na tyle poważny, aby wykluczyć Hiszpana z gry w dalszej części sezonu i tydzień później zagrał on w turnieju w Sztokholmie, dochodząc do II rundy.
Sezon zakończył na 47. miejscu w rankingu ATP.
Sezon 2010.
Pierwszy występ w sezonie López zanotował w Sydney, gdzie odpadł z rywalizacji po porażce w I rundzie z Richardem Gasquetem. W Australian Open doszedł do III rundy, eliminując w trzech setach Pablo Cuevasa oraz po pięciosetowej walce Rainera Schüttlera. W meczu o 1/8 finału przegrał po blisko 3 godzinach i 30 minutach z Andym Roddickiem 7:6(4), 4:6, 4:6, 6:7(3). Na początku lutego wygrał swój drugi turniej ATP World Tour, w Johannesburgu. W drodze po tytuł López wyeliminował m.in. Rajeeva Rama, najwyżej rozstawionego Gaëla Monfilsa, a w finale rezultatem 7:5, 6:1 pokonał Stéphane Roberta.
W marcu, podczas rozgrywania amerykańskich turniejów ATP World Tour Masters 1000 doszedł do III rundy rozgrywek w Indian Wells (porażka z Robinem Söderlingiem), a w Miami również przegrał swój pojedynek w III rundzie. Pogromcą Lópeza był Amerykanin Mardy Fish.
Sezon gry na kortach ziemnych rozpoczął od turnieju w Monte Carlo, gdzie przegrał w I rundzie z Tomášem Berdychem. Na początku maja doszedł do ćwierćfinału w Rzymie, eliminując m.in. Marina Čilicia. Pojedynek o półfinał przegrał w dwóch setach z Łotyszem Ernestsem Gulbisem. Wielkoszlemowy Roland Garros zakończył w I rundzie po porażce w trzech setach z będącym poniżej setnego miejsca w rankingu Julianem Reisterem.
Na kortach trawiastych w Londynie (Queen’s) osiągnął półfinał. López wyeliminował w dwóch setach m.in. lidera rankingu, Rafaela Nadala. Było to pierwsze zwycięstwo Lópeza nad Nadalem od roku 2003. Pojedynek o finał przegrał z Mardym Fishem 3:6, 4:6. Podczas wielkoszlemowego Wimbledonu doszedł do III rundy, gdzie przegrał w czterech setach z Jürgenem Melzerem.
Pod koniec lipca Hiszpan wziął udział w turnieju rozgrywanym na kortach twardych w Los Angeles. López doszedł do kolejnego w sezonie półfinału, pokonując po drodze m.in. Jamesa Blake’a; mecz o finał przegrał 0:6, 6:1, 4:6 z Andym Murrayem. Na kortach w Nowym Jorku, podczas US Open, Hiszpan doszedł do IV rundy. Mecz o ćwierćfinał przegrał z Rafaelem Nadalem w trzech setach.
Na koniec roku Hiszpan zajmował 32. miejsce w zestawieniu ATP.
Sezon 2011.
Na początku sezonu López wystartował w Brisbane osiągając II rundę. Najpierw wyeliminował Philippa Petzschnera, jednak w dalszej fazie przegrał z Kevinem Andersonem. W Australian Open Hiszpan pokonał w pierwszym meczu turnieju Kolumbijczyka Alejandro Fallę, natomiast w dalszej rundzie nie sprostał Bernardowi Tomicowi. Po blisko sześciu latach, w lutym López awansował do kolejnego deblowego finału, na kortach w Dubaju. Wspólnie z Jérémym Chardym pokonali po drodze polski debel Mariusz Fyrstenberg-Marcin Matkowski, jednak w finale przegrali z parą Serhij Stachowski-Michaił Jużny. W marcu podczas turniejów ATP World Tour Masters 1000 w Indian Wells został pokonany w III rundzie, natomiast w Miami przegrał swój mecz w I rundzie.
Sezon gry na kortach ziemnych López zaczął od startu w Monte Carlo, gdzie odpadł w II rundzie z Davidem Ferrerem. W kwietniu Hiszpan osiągnął ćwierćfinał turnieju w Barcelonie, przegrywając spotkanie o półfinał z Ivanem Dodigiem, z kolei na początku maja doszedł do pierwszego w sezonie finału, na kortach w Belgradzie. López po drodze wygrał pojedynki m.in. z Juanem Mónaco, Fernando Gonzálezem oraz Albertem Montañésem. Mecz o tytuł przegrał 6:7(4), 2:6 z Novakiem Đokoviciem. Podczas Rolanda Garrosa López został pokonany w I rundzie w trzech setach przez Rogera Federera.
W czerwcu, na trawiastych kortach w Queen’s, López odpadł w II rundzie po porażce w trzech setach z Andym Roddickiem. Na Wimbledonie Hiszpan dotarł po raz trzeci w karierze do ćwierćfinału. W meczu III rundy wyeliminował Roddicka, a w IV rundzie Łukasza Kubota, przeciwko któremu obronił dwie piłki meczowe. Pojedynek o półfinał imprezy López przegrał z Andym Murrayem. Pod koniec lipca, podczas turnieju w Gstaad, Hiszpan dotarł do ćwierćfinału, w którym uległ Nicolásowi Almagro.
Na przełomie sierpnia i września, podczas US Open López dotarł do III rundy, przegrywając z Andym Murrayem. W połowie października hiszpański tenisista dotarł do półfinału rozgrywek ATP World Tour Masters 1000 w Szanghaju, po wcześniejszej wygranej m.in. z Tomášem Berdychem. Pojedynek o awans do finału López przegrał z Davidem Ferrerem.
Rok 2011 López zakończył na 20. miejscu w rankingu ATP.
Sezon 2012.
Pierwszy turniej w 2012 roku López rozegrał podczas Australian Open. Hiszpan doszedł do IV rundy turnieju eliminując m.in. po pięciosetowym spotkaniu Johna Isnera. Pojedynek o ćwierćfinał zawodów zakończył się porażką Lópeza z Rafaelem Nadalem. W połowie kwietnia López doszedł do półfinału zawodów w Houston, przegrywając z Johnem Isnerem.
W Barcelonie, podczas rywalizacji na kortach ziemnych w Europie, Feliciano López osiągnął ćwierćfinał, w którym nie sprostał Davidowi Ferrerowi. W swoim kolejnym starcie, w Monachium, López odpadł w półfinale z późniejszym mistrzem zawodów Philippem Kohlschreiberem. Pod koniec maja López podczas turnieju im. Rolanda Garrosa poddał pojedynek I rundy Florentowi Serze.
Na kortach trawiastych w Queen’s Hiszpan przegrał w III rundzie z Kevinem Andersonem, a na Wimbledonie odpadł w I rundzie wyeliminowany przez Jarkko Nieminena. Pod koniec lipca López awansował do ćwierćfinału w Gstaad, odpadając z późniejszym zwycięzcą turnieju, Thomazem Belluccim.
López brał udział w igrzyskach olimpijskich w Londynie. W turnieju gry pojedynczej zastąpił kontuzjowanego Rafaela Nadala. Z zawodów odpadł w III rundzie po przegranej z Jo-Wilfriedem Tsongą. W grze podwójnej wspólnie z Davidem Ferrerem osiągnął czwarte miejsce. W meczu o brązowy medal zostali pokonali przez debel Richard Gasquet-Julien Benneteau wynikiem 6:7(4), 2:6.
We wrześniu, podczas US Open, López doszedł do III rundy przegrywając z Andym Murrayem. Na początku października Hiszpan doszedł do półfinału zawodów w Pekinie. W pojedynku z Jo-Wilfriedem Tsongą o awans do finału López poddał mecz przy stanie 6:1, 4:1 dla Tsongi, podając jako powód problemy z lewym nadgarstkiem.
Na koniec roku Hiszpan zajmował 40. miejsce w rankingu ATP.
Sezon 2013.
W styczniowym Australian Open López awansował do II rundy, w której przegrał z Radkiem Štěpánkiem. Pod koniec lutego tenisista hiszpański doszedł do finału w Memphis. Spotkanie o tytuł zakończyło się porażką Hiszpana 2:6, 3:6 z Keim Nishikorim.
Pod koniec maja tenisista hiszpański zagrał w Rolandzie Garrosie, osiągając III rundę. Najpierw w pięciu setach wyeliminował Marcela Granollersa, a następnie João Sousę. Mecz o IV rundę przegrał w trzech setach z Davidem Ferrerem.
Trzeci tytuł jaki Hiszpan wywalczył w grze pojedynczej miał miejsce w czerwcu, na nawierzchni trawiastej w Eastbourne. Do finału López awansował bez straty seta, natomiast w pojedynku o mistrzostwo pokonał 7:6(2), 6:7(5), 6:0 Gilles’a Simona. Wimbledon tenisista hiszpański zakończył na III rundzie, wyeliminowany przez Tommy’ego Haasa.
W połowie lipca López zagrał w Gstaad. Hiszpan doszedł do półfinału, w którym został pokonany przez Robina Haase.
Na koniec sierpnia López wystartował w US Open, osiągając III rundę. W I rundzie pokonał Florenta Serrę, a w następnej Bradleya Klahna. Odpadł po porażce w czterech setach z Milosem Raoniciem.
Do końca sezonu López awansował do jednego ćwierćfinału, w Bangkoku, gdzie poniósł kolejną porażkę z Raoniciem.
Rok 2013 zakończył na 28. miejscu w zestawieniu singlowym ATP.
Sezon 2014.
Podczas Australian Open López doszedł do III rundy, w której został pokonany przez Andy’ego Murraya.
W połowie lutego doszedł do ćwierćfinału w Delray Beach, gdzie odpadł po porażce ze Steve’em Johnsonem. Na początku marca tenisista hiszpański awansował wspólnie z Maksem Mirnym do finału gry podwójnej w Acapulco. Spotkanie o tytuł para przegrała 3:6, 3:6 z Kevinem Andersonem i Matthew Ebdenem.
W Indian Wells dotarł do czwartej rundy, natomiast w Miami do trzeciej. Prócz tego na kortach Tennis Center at Crandon Park zanotował ćwierćfinał debla.
Turniej na ziemnych kortach w Madrycie zakończył na ćwierćfinale. W Rzymie razem z Robinem Haase awansował do finału zawodów gry podwójnej, w którym ulegli Danielowi Nestorowi i Nenadowi Zimonjiciowi 4:6, 6:7(2). Podczas Rolanda Garrosa López doszedł do II rundy pokonawszy na początku Damira Džumhura. Odpadł następnie po porażce z Donaldem Youngiem.
Cykl turniejów na kortach trawiastych López zaczął od zawodów w Londynie (Queen’s), gdzie awansował do finału. Hiszpan po drodze wyeliminował m.in. Lleytona Hewitta, Tomáša Berdycha i Radka Štěpánka. O tytuł zmierzył się z Grigorem Dimitrowem, z którym przegrał 7:6(8), 6:7(1), 6:7(6). López w drugim secie nie wykorzystał piłki meczowej. Następnie Hiszpan zagrał w Eastbourne, gdzie obronił tytuł wywalczony we wcześniejszym sezonie. Hiszpan w finale pokonał Richarda Gasqueta 6:3, 6:7(5), 7:5. Na Wimbledonie López awansował do IV rundy odpadając po porażce ze Stanislasem Wawrinką.
W trakcie trwania US Open Series Hiszpan awansował w sierpniu do półfinału turnieju w Toronto eliminując po drodze m.in. Tomáša Berdycha i Mlosa Raonicia. López w meczu o udział w finale przegrał z Rogerem Federerem. Na US Open tenisista hiszpański został pokonany w III rundzie przez Dominica Thiema.
W październiku López osiągnął półfinał w Szanghaju, gdzie w II rundzie wygrał z Rafaelem Nadalem, natomiast przegrał z Gillesem Simonem.
Rok 2014 zakończył jako 14. tenisista na listach światowych.
Sezon 2015.
Na Australian Open López awansował do IV rundy po pięciosetowych zwycięstwach z Denisem Kudlą i Adrianem Mannarino i po wyeliminowaniu w trzech setach Jerzego Janowicza. Spotkanie o udział w ćwierćfinale Hiszpan przegrał z Milosem Raoniciem 4:6, 6:4, 3:6, 7:6(7), 3:6.
Na początku lutego López awansował do finału w Quito na nawierzchni ziemnej, ponosząc porażkę 2:6, 7:6(5), 6:7(5) z Víctorem Estrellą.
W marcu López awansował do ćwierćfinału w Indian Wells, eliminując m.in. w IV rundzie Keia Nishikoriego. Mecz o udział w półfinale Hiszpan przegrał z Andym Murrayem.
Z wielkoszlemowych turniejów w Paryżu i Londynie odpadał w I i II rundzie.
Na przełomie lipca i sierpnia López doszedł do półfinału w Gstaad, ponosząc porażkę z Dominicem Thiemem.
Podczas US Open Series tenisista hiszpański swój najlepszy wynik ustanowił w Cincinnati, awansując do ćwierćfinału, po wyeliminowaniu w IV rundzie Rafaela Nadala. W US Open López po raz pierwszy w karierze osiągnął ćwierćfinał. Został pokonany przez Novaka Đokovicia.
Drugi w sezonie finał López zagrał w Kuala Lumpur, ostatecznie ulegając 5:7, 5:7 Davidowi Ferrerowi. Na początku listopada López dotarł do finału gry podwójnej w Walencji razem z Maksem Mirnym, ponosząc porażkę z Erikiem Butoracem i Scottem Lipskym.
Sezon zakończył na pozycji nr 17. na świecie.
Sezon 2016.
Pierwszy start w sezonie Lópeza miał miejsce w Dosze, gdzie zwyciężył po raz drugi w karierze w zawodach deblowych. Dokonał tego razem z Markiem Lópezem w finale pokonując 6:4, 6:3 debel Philipp Petzschner–Alexander Peya. Na Australian Open Hiszpan doszedł do III rundy singla.
W lutym tenisista ponownie doszedł do finału gry podwójnej, w Dubaju. Wspólnie z Markiem Lópezem przegrali decydujący mecz z Simonem Bolellim i Andreasem Seppim 2:6, 6:3, 12–14. W zawodach singlowych osiągnął ponadto półfinał, ulegając Markosowi Pagdatisowi.
Kolejny w sezonie półfinał López osiągnął w Houston, gdzie poniósł porażkę z Juanem Mónaco. Dnia 4 czerwca López wygrał grę podwójną podczas French Open razem z Markiem Lópezem. Hiszpańska para pokonała m.in. w ćwierćfinale najwyżej rozstawiony debel Pierre-Hugues Herbert–Nicolas Mahut, a w finale wynikiem 6:4, 6:7(6), 6:3 Boba i Mike’a Bryanów. W turnieju singlowym López odpadł w III rundzie.
W lipcu Hiszpan został mistrzem turnieju w Gstaad, gdzie w finale pokonał Robina Haasego. W następnym miesiącu został finalistą w Los Cabos ulegając Ivo Karloviciowi.
Podczas US Open López doszedł razem z Markiem Lópezem do półfinału gry podwójnej eliminując m.in. w ćwierćfinale Boba i Mike’a Bryanów. Pojedynek o udział w finale przegrali z Pablem Carreño-Bustą i Guillermem Garcíą-Lópezem. Na koniec sezonu hiszpańska para zagrała w ATP World Tour Finals odpadając po meczach grupowych, zwyciężając w 1 pojedynku.
Na koniec roku López zajmował 28. miejsce w klasyfikacji singlowej i 11. pozycję w tabeli deblowej.
Sezon 2017.
W sezonie 2017 López został finalistą US Open partnerując Markowi Lópezowi. Tenisiści stracili w drodze do finału jednego seta, w półfinale przeciwko Bobowi i Mike’owi Bryanom, natomiast w finale zmierzyli się z Jeanem-Julienem Rojerem i Horią Tecău, którym ulegli 4:6, 3:6. Feliciano López był także z Markiem Lópezem w finale kwietniowych zawodów ATP World Tour Masters 1000 w Monte Carlo, gdzie zostali pokonani przez Rohana Bopannę i Pabla Cuevasa. W marcu Hiszpan został finalistą turnieju w Acapulco startując z Johnem Isnerem. Debel ten został w ostatnim uległ parze Jamie Murray–Bruno Soares.
Startując w konkurencji singla López wygrał jeden turniej, na kortach trawiastych w Londynie, eliminując m.in. w pierwszej rundzie Stanislasa Wawrinkę (nr 3. ATP), w ćwierćfinale Tomáša Berdycha, przeciwko któremu obronił w trzecim secie piłkę meczową kończąc rywalizację 7:6(5), 6:7(1), 7:5. W półfinale Hiszpan wygrał kolejną trzysetową grę, tym razem z Grigorem Dimitrowem, natomiast w finale był lepszy od Marina Čilicia (nr 7. ATP). Mecz zakończył się wynikiem 4:6, 7:6(2), 7:6(8) dla Lópeza, który w tie-breaku ostatniego seta wybronił meczbola. López został także finalistą jednej imprezy, również na trawie, w Stuttgarcie. W ćwierćfinale zagrał zwycięski trzysetowy mecz z Tomášem Berdychem, w półfinale wyeliminował po trzech setach Mischę Zvereva, jednak w finale nie sprostał Lucasowi Pouille, ponosząc porażkę 6:4, 6:7(4), 4:6.
Rywalizując w zawodach Wielkiego Szlema tenisista hiszpański najdalej awansował do trzeciej rundy, podczas French Open i US Open. Podczas Australian Open i Wimbledonu kończył swój udział po pierwszych meczach.
W całym 2017 zagrał 48 meczów jako singlista, odnosząc 23 zwycięstwa, natomiast sezon zakończył na 36. pozycji w rankingu ATP.
Sezon 2018.
Rok 2018 López zakończył bez singlowego tytułu, natomiast w deblu zdobył jedno mistrzostwo, na nawierzchni ziemnej w Barcelonie. Zagrał wówczas wspólnie z Markiem Lópezem, a finał wygrali z deblem Aisam-ul-Haq Qureshi–Jean-Julien Rojer. Feliciano López razem z Markiem Lópezem osiągnęli również półfinał French Open, eliminując m.in. parę Henri Kontinen–John Peers (nr 3. w rozstawieniu). Przegrali z Oliverem Marachem i Mate Paviciem (nr 2. w rozstawieniu).
Uczestnicząc w Wimbledonie Hiszpan ustanowił nowy rekord w ilości startów z rzędu w zawodach Wielkiego Szlema, należący wcześniej do Rogera Federera. López wystąpił w turnieju tej rangi 66 razy z rzędu, rozpoczynając serię od French Open 2002. Bilans meczów Hiszpana w 2019 w Wielkim Szlemie wyniósł 1–4, a jedyne zwycięstwo odniósł podczas Wimbledonu.
Najlepszymi singlowymi wynikami Lópeza były ćwierćfinały w Sydney, Acapulco, Stuttgarcie, Londynie (Queen’s) i Gstaad.
Rozegrał łącznie 42 singlowe pojedynki i 21 zakończył zwycięsko. Na koniec sezonu zajmował 64. miejsce w klasyfikacji singlowej i 32. w deblowej.
Sezon 2019.
Największe w sezonie sukcesy odniósł w czerwcu podczas turnieju w Londynie (Queen’s), triumfując w singlu i deblu. Tytuł singlowy López zdobył wygrywając wszystkie mecze 2:1 w setach, startując po otrzymaniu dzikiej karty. Pojedynek finałowy zakończył wynikiem 6:2, 6:7(4), 7:6(2) z Gillesem Simonem. Rozgrywki gry podwójnej zwyciężył razem z Andym Murrayem.
W zawodach wielkoszlemowych najdalej awansował do 3. rundy US Open, w czterech setach ulegając Daniiłowi Miedwiediewowi.
Podczas turnieju Madrid Open López nie wystartował, jednakże był dyrektorem zawodów. W 2018 pełnił tę funkcję u boku Manuela Santany. Turniej w Madrycie regularnie organizowano od sezonu 2002, a López konsekwentnie w nim startował, najdalej awansując do ćwierćfinałów w latach 2003, 2007, 2008 i 2014.
Dnia 29 kwietnia klasyfikowany był w rankingu poniżej 100. miejsca po raz pierwszy od lipca 2002, jednakże ostatecznie sezon zakończył 18 rok z rzędu w czołowej setce zestawienia ATP, na 62. pozycji.
Puchar Davisa.
W reprezentacji López zadebiutował w roku 2003, podczas finałowej rundy z Australią. Zagrał w grze podwójnej razem z Àlexem Corretją, lecz swój mecz przegrał z parą Wayne Arthurs-Todd Woodbridge 3:6, 1:6, 3:6. Całą rywalizację wygrali Australijczycy 3:1, tym samym zdobywając trofeum.
W sezonie 2004, 2005 i 2006 odpadał z zespołem w I fazie rozgrywek, a w edycji turnieju z roku 2007 awansował do ćwierćfinału, w którym jego reprezentacja zagrała z zespołem USA. Oba spotkania przegrał zarówno w grze pojedynczej z Jamesem Blakiem, jak i grze podwójnej z Bobem Bryanem i Mikiem Bryanem.
Zwycięstwem Hiszpanów zakończyły się rozgrywki z roku 2008. Tenisiści z Półwyspu Iberyjskiego wyeliminowali reprezentacje Peru, Niemiec i USA, a w finale pokonali Argentynę. López brał udział w każdej rundzie turnieju, wygrywając siedem meczów, a przegrywając dwa. Przeciwko Argentynie zwyciężył w swoich obu spotkaniach, najpierw w deblu z Davidem Nalbandianem i Agustínem Callerim 5:7 7:5 7:6(5) 6:3, będąc w parze z Fernando Verdasco, a potem w singlowym spotkaniu z Juanem Martínem del Potro 4:6, 7:6(2), 7:6(4), 6:3. Po meczu z del Potro Hiszpan powiedział: „To było moje największe zwycięstwo w karierze. Pierwszy set zagrałem źle, ale potem byłem bardziej skupiony i grałem lepiej”.
W 2009 awansował z zespołem do finału, eliminując Serbię, Niemcy oraz Izrael. López zagrał w czterech meczach, wygrywając dwa. W grudniu odbył się finał imprezy z udziałem reprezentacji Hiszpanii i Czech. Hiszpanie wygrali rywalizację 5:0, a López zagrał w grze podwójnej wraz z Fernando Verdasco przeciwko parze Tomáš Berdych-Radek Štěpánek. Mecz zakończył się wynikiem 7:6(7), 7:5, 6:2 dla Lópeza i Verdaski.
W 2010 López zagrał w ćwierćfinale przeciwko Francji. Pierwszy pojedynek rozegrał w deblu razem z Fernando Verdasco przeciwko parze Julien Benneteau-Michaël Llodra, jednak to francuscy debliści wygrali spotkanie. Również porażką zakończył się singlowy mecz Lópeza przeciwko Benneteau. Całą rywalizację wygrali 5:0 Francuzi, dzięki czemu awansowali do półfinału.
Podczas edycji turnieju z 2011 roku López miał znaczący wkład w wyeliminowanie w rundzie ćwierćfinałowej reprezentację USA. Hiszpan zagrał singlowy pojedynek z Mardym Fishem, zakończony zwycięstwem Lópeza 6:4, 3:6, 6:3, 6:7(2), 8:6. W finale Hiszpanie pokonali Argentyńczyków 3:1, a López wystąpił w przegranym deblowym potkaniu z Fernandem Verdasco przeciwko parze David Nalbandian-Eduardo Schwank.
Do gry w rozgrywkach powrócił w 2014 roku. Wziął udział w zakończonej porażką 1:4 konfrontacji pierwszej rundy Grupy Światowej przeciwko Niemcom. Mecz z Florianem Mayerem przegrał w pięciu setach, a spotkanie przeciw Philippowi Kohlschreiberowi wygrał walkowerem.

</doc>
<doc id="106052" url="https://pl.wikipedia.org/wiki?curid=106052" title="Jan Mikusiński">
Jan Mikusiński

Jan Stefan Mikusiński (ur. 3 kwietnia 1913 Stanisławów, zm. 27 lipca 1987 Katowice) – polski matematyk, członek Polskiej Akademii Nauk.
Życiorys.
Urodził się jako Jan Geniusz-Mikusiński (pierwszy człon nazwiska porzucił w 1953). W 1932 ukończył Gimnazjum im. G. Bergera w Poznaniu, w 1937 studia matematyczne na Uniwersytecie w Poznaniu, następnie pracował jako starszy asystent na macierzystej uczelni. W czasie II wojny światowej angażował się w tajne nauczanie w Zakopanem i Krakowie. Doktoryzował się na Uniwersytecie Jagiellońskim w 1945 pod kierunkiem Tadeusza Ważewskiego na podstawie rozprawy "Sur un probléme d`interpolation pour les inteégrales des équations diférentielles linéaires". Rok później habilitował się na Uniwersytecie Marii Curie-Skłodowskiej. W latach 1948-1955 pracował na Uniwersytecie Wrocławskim (gdzie w latach 1953-1955 kierował Katedrą Analizy Matematycznej), w latach 1955-1959 na Uniwersytecie Warszawskim (w 1958 otrzymał tytuł profesora zwyczajnego), od 1960 w Katowicach, gdzie w latach 1966-1985 był kierownikiem Pracowni Instytutu Matematycznego PAN, następnie Oddziału IM PAN w Katowicach. Kierował Zakładem Funkcji Uogólnionych tamże.
Od 1965 był członkiem korespondentem, od 1971 członkiem rzeczywistym PAN, od 1975 członkiem zagranicznym Serbskiej Akademii Nauk i Sztuk. 
Dorobek naukowy.
Mikusiński zajmował się głównie analizą funkcjonalną, teorią dystrybucji, teorią zbieżności, a szczególnie operatorami. Był twórcą rachunku operatorowego operatora Mikusińskiego - "44A40" (oznaczenie MSC 2000). 
Ciekawostki.
Imieniem profesora nazwano ulicę w Katowicach.

</doc>
<doc id="106055" url="https://pl.wikipedia.org/wiki?curid=106055" title="Simple Network Time Protocol">
Simple Network Time Protocol



</doc>
<doc id="106058" url="https://pl.wikipedia.org/wiki?curid=106058" title="Język nominatywny">
Język nominatywny



</doc>
<doc id="106062" url="https://pl.wikipedia.org/wiki?curid=106062" title="Język ergatywny">
Język ergatywny



</doc>
<doc id="106064" url="https://pl.wikipedia.org/wiki?curid=106064" title="Bolków (ujednoznacznienie)">
Bolków (ujednoznacznienie)



</doc>
<doc id="106065" url="https://pl.wikipedia.org/wiki?curid=106065" title="LLF">
LLF



</doc>
<doc id="106067" url="https://pl.wikipedia.org/wiki?curid=106067" title="FPFF">
FPFF



</doc>
<doc id="106080" url="https://pl.wikipedia.org/wiki?curid=106080" title="Fenelzyna">
Fenelzyna

Fenelzyna (łac. "Phenelzinum") – nieselektywny, nieodwracalny inhibitor monoaminooksydazy (IMAO). Pochodna hydrazyny o budowie zbliżonej do fenyloetyloaminy. Obecnie bardzo rzadko stosowana w leczeniu zaburzeń depresyjnych (preparaty fenelzyny nie są zarejestrowane w Polsce). Wywołuje, podobnie jak inne nieselektywne IMAO, groźne interakcje z innymi lekami oraz niektórymi pokarmami, wymaga stosowania diety ubogiej w tyraminę.
Uważa się, że fenelzyna, podobnie jak inne inhibitory MAO, wykazuje zauważalnie wyższą skuteczność przeciw depresji i lękom w porównaniu z bardziej popularnymi lekami, np. SSRI. O ile jej skuteczność jako leku 'pierwszego rzutu' jest nie większa od innych leków, o tyle znajduje zastosowanie w leczeniu depresji atypowej (skuteczność wyższa od imipraminy), fobii społecznej oraz wtedy, kiedy inne antydepresanty są nieskuteczne. 
Skutki uboczne stosowania fenelzyny powodują, że jest ona traktowana, podobnie jak inne nieselektywne i nieodwracalne inhibitory MAO, jako lek 'ostatniej szansy', jednakże ma stałe miejsce w terapii zaburzeń depresyjnych (), szczególnie przebiegających z lękiem, z uwagi na jej unikatowy sposób działania (wpływ na układ GABA).
W lecznictwie zamkniętym, pod ścisłą kontrolą lekarską, u pacjentów z depresją oporną na leczenie, stosuje się niekiedy inhibitory MAO razem z innymi lekami przeciwdepresyjnymi, lecz grozi to wystąpieniem zespołu serotoninowego (jeśli połączono z lekami serotoninergicznymi), przełomu nadciśnieniowego (w przypadku połączenia z lekami adrenergicznymi) lub delirium. Zazwyczaj hydrazynowe IMAO łączy się z amitryptyliną, przy czym albo dodaje się IMAO do amitryptyliny albo zaczyna przyjmować oba leki jednocześnie, dołączenie amitryptyliny do rozpoczętego wcześniej leczenia IMAO niesie ze sobą szczególne ryzyko powikłań.

</doc>
<doc id="106083" url="https://pl.wikipedia.org/wiki?curid=106083" title="Chinowiec">
Chinowiec

Chinowiec, drzewo chinowe (błędnie: drzewo chininowe) ("Cinchona" L.) – rodzaj roślin z rodziny marzanowatych ("Rubiaceae"). Obejmuje ponad 40 – 60 tropikalnych gatunków, występujących w stanie dzikim w Andach. Niektóre gatunki obecnie są uprawiane w strefie międzyzwrotnikowej, m.in. na wyspach: Cejlon, Jawa, Jamajka, a także w Indiach, Australii, Nowej Gwinei i Afryce.
Systematyka.
"Kinkina" Adans., "Pleurocarpus" Klotzsch, "Quinquina" Boehm.
Należy do rodziny marzanowatych ("Rubiaceae"), która jest kladem bazalnym w obrębie rzędu goryczkowców ("Gentianales") z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd marzanowce ("Rubiales" Dumort.), podrząd "Rubiineae" Raf., rodzina marzanowate ("Rubiaceae" Juss.), podrodzina "Cinchonoideae" Raf., plemię "Cinchoneae" DC., podplemię "Cinchoninae" DC., rodzaj chinowiec ("Cinchona" L.).

</doc>
<doc id="106094" url="https://pl.wikipedia.org/wiki?curid=106094" title="Cinchona">
Cinchona



</doc>
<doc id="106101" url="https://pl.wikipedia.org/wiki?curid=106101" title="Jeż (ujednoznacznienie)">
Jeż (ujednoznacznienie)



</doc>
<doc id="106102" url="https://pl.wikipedia.org/wiki?curid=106102" title="Obwód zaporoski">
Obwód zaporoski

Obwód zaporoski () – jeden z 24 obwodów Ukrainy ze stolicą w Zaporożu. Leży w południowo-wschodniej części Ukrainy, nad Dnieprem i Morzem Azowskim. Po trwającej od 1 marca okupacji, część terytorium obwodu zostało 30 września 2022 anektowane przez Rosję, która utworzyła na zajętym obszarze własną jednostkę administracyjną o takiej samej nazwie.
Na północy i północnym zachodzie graniczy z obwodem dniepropietrowskim, na zachodzie z chersońskim, a na wschodzie z donieckim.
Geografia.
Terytorium obwodu zajmuje 27,18 tys. km², co stanowi 4,5% terytorium Ukrainy. Długość z północy na południe wynosi 208 km, a ze wschodu na zachód 235 km. Odległość od miasta Zaporoże do stolicy Ukrainy miasta Kijów koleją - 715 km, drogami głównymi - 618 km.
Historia.
Obwód zaporoski został utworzony 10 stycznia 1939 jako część Ukraińskiej Socjalistycznej Republiki Radzieckiej.
Terytorium obwodu należało w przeszłości do Złotej Ordy po tym, jak państwo to podbiło Ruś Kijowską. Od 1445 Zaporoże należało do Chanatu Krymskiego. Od XV wieku do XVIII wieku północne rubieże obwodu tworzyły Sicz Zaporoską.
Demografia.
Skład narodowościowy obwodu w 2001 roku:

</doc>
<doc id="106108" url="https://pl.wikipedia.org/wiki?curid=106108" title="HMS Hampshire (1903)">
HMS Hampshire (1903)

HMS Hampshire - brytyjski krążownik pancerny typu "Devonshire".
Zwodowany 24 września 1903 roku, wszedł do służby 15 lipca 1905 roku.
Stacjonował na Dalekim Wschodzie.
11 sierpnia 1914 zdobył niemiecki statek handlowy, w tym okresie uczestniczył w polowaniu na krążownik SMS „Emden”.
W grudniu 1914 roku wszedł w skład 7 Eskadry Krążowników Grand Fleet. W listopadzie 1915 eskortował statki handlowe na Morzu Białym. Od 1916 w 2 Eskadrze Krążowników Grand Fleet. Uczestniczył w bitwie jutlandzkiej.
5 czerwca 1916 zatonął na minie ustawionej przez niemiecki okręt podwodny U-75 w pobliżu Orkadów. Na pokładzie był wówczas brytyjski minister wojny, lord Horatio Kitchener, który nie przeżył zatonięcia okrętu. Zginęło 650 osób, uratowało się jedynie 12. Okoliczności zatonięcia i obecność na pokładzie lorda Kitchenera dały asumpt do różnych niepotwierdzonych teorii spiskowych, zakładających sabotaż niemiecki lub nawet brytyjski.
Dane techniczne:

</doc>
<doc id="106112" url="https://pl.wikipedia.org/wiki?curid=106112" title="Przymus potrójny">
Przymus potrójny



</doc>
<doc id="106115" url="https://pl.wikipedia.org/wiki?curid=106115" title="Telefonia Dialog">
Telefonia Dialog

Telefonia DIALOG Spółka z o.o. (DIALOG) – były ogólnopolski, niezależny operator telefonii stacjonarnej i komórkowej, dostawca usług internetowych, telewizji cyfrowej IPTV. Oprócz własnej infrastruktury, DIALOG świadczy również usługi na łączach TPSA (WLR – abonament DIALOGu, usługa telefoniczna oraz BSA – dostęp do internetu), które można uzyskać po uprzednim zawarciu umowy.
Firma powstała 12 sierpnia 1997 roku pod nazwą Telefonia Lokalna S.A. z siedzibą w Lubinie. W marcu 2000 spółka otrzymała koncesję na świadczenie usług internetowych na terenie całej Polski. 27 marca 2002, roku po otrzymaniu zezwolenia Urzędu Regulacji Telekomunikacji i Poczty na świadczenie powszechnych usług telekomunikacyjnych na terenie całego kraju, DIALOG stał się operatorem międzystrefowym.
Na koniec III kwartału 2011 roku Grupa Kapitałowa DIALOG S.A. miała 1018 tys. linii dzwoniących. Liczba usług transmisji danych wyniosła 157 tys. Z cyfrowej telewizji, oferowanej w ramach pakietu DIALOGmedia telewizji cyfrowej IPTV z telefonem stacjonarnym i dostępem do internetu, korzystało 43 tys. klientów. Usługi mobilne (telefonia komórkowa Diallo i internet DialNet Mobilny) posiadało 45 tys. klientów (dane na koniec III kwartału 2011 r.). Od połowy 2007 roku DIALOG oferował także usługi internetowe na bazie sieci TP SA z wykorzystaniem dostępu Bitstream Access.
W 1998 roku jako pierwszy w Polsce operator sieci telefonii stacjonarnej wprowadził do swojej oferty sekundową taryfikację rozmów telefonicznych (taryfa Pionier).
W 2004 roku, jako jeden z pierwszych operatorów w Polsce, DIALOG umożliwił swoim klientom blokowanie pornografii internetowej. Usługa pod nazwą „Strażnik Dostępu” działała do 2010 roku.
Spółka oferowała usługi telefonii stacjonarnej, szerokopasmowego i mobilnego internetu, telewizji cyfrowej IPTV. W lutym 2010 DIALOG dołączył do palety swoich usług telefonię komórkową oferowaną w oparciu o model MVNO, a we wrześniu 2010 – także internet mobilny.
Od roku 2007 Telefonia DIALOG S.A. była organizatorem Ogólnopolskiej Olimpiady Wiedzy o Internecie DialNet Masters, przeznaczonej dla uczniów szkół gimnazjalnych i ponadgimnazjalnych.
Do 16 grudnia 2011 KGHM Polska Miedź SA była właścicielem 100% udziałów spółki. W skład Grupy Kapitałowej Telefonia DIALOG wchodziły: Telefonia DIALOG S.A. jako spółka dominująca oraz spółki zależne: AVISTA MEDIA Sp. z o.o. (100% udziałów nabytych w sierpniu 2006 roku) oraz PETROTEL Sp. z o.o. (99,99% udziałów nabytych na przestrzeni listopada 2008 – marca 2009 roku). W 2009 DIALOG kupił od syndyka Nyską Sieć Informatyczną Sp. z o.o.
29 września 2011 roku KGHM – właściciel DIALOGu zawarł umowę warunkową sprzedaży 100% akcji spółce Netia, która stała się właścicielem DIALOGu po uzyskaniu zgody na transakcję od UOKiK w dniu 9 grudnia 2011 a transakcję sfinalizowano 16 grudnia.
W listopadzie 2013 firma opuściła biurowiec „Cuprum” przy Placu Jana Pawła II i przeniosła się do nowej siedziby przy ulicy Strzegomskiej 142a.
30 listopada 2018 roku doszło do połączenia spółki Netia S.A. z jej jednoosobową spółką zależną – Telefonia Dialog sp. z o.o. i tym samym likwidacji spółki Telefonia Dialog sp. z o.o. Połączenie nastąpiło poprzez przeniesienie całego majątku spółki przejmowanej na Netię (łączenie przez przejęcie).
Inna działalność.
W październiku 2006 DIALOG za 2,15 mln zł kupił większościowy pakiet akcji sklepu internetowego Vivid.pl. Sklep przynosił jednak straty i pod koniec września 2008 ogłoszono jego upadłość.
3 lutego 2008 roku została podpisana umowa pomiędzy Telefonią DIALOG S.A. a Zagłębiem Lubin SA, dotycząca sprzedaży praw do nazwy stadionu piłkarskiego w Lubinie. Oficjalna nazwa stadionu brzmiała DIALOG Arena.

</doc>
<doc id="106119" url="https://pl.wikipedia.org/wiki?curid=106119" title="Bolemira">
Bolemira

Bolemira – żeński odpowiednik imienia Bolemir, nienotowany w dawnych źródłach. Znaczenie imienia: "pragnąca pokoju".
Bolemira imieniny obchodzi 9 września.

</doc>
<doc id="106120" url="https://pl.wikipedia.org/wiki?curid=106120" title="Bojanka">
Bojanka



</doc>
<doc id="106122" url="https://pl.wikipedia.org/wiki?curid=106122" title="Przymus transferowy">
Przymus transferowy

Przymus transferowy (ang. "transfer squeeze") to w brydżu nazwa manewru rozgrywającego polegająca na przeniesieniu ("transferze") zatrzymania w jednym z kolorów z jednej ręki obrońcy do drugiej. Poniższy przykład pochodzi z Mistrzostw Europy w 1958, rozgrywającym był Alan Truscott.
 ♠ 7 6 5 4
 ♥ D 8
 ♦ D 9 7 2
 ♣ A W 8
 ♠ K ♠ 9 8 5 2
 ♥ 9 6 5 3 ♥ K W
 ♦ W 10 8 5 ♦ K 6 4 3
 ♣ K 10 9 4 ♣ 5 3
 ♠ A D W 10 
 ♥ A 10 7 4 2
 ♦ A
 ♣ D 7 6
S rozgrywa 4♠ po wiście ♦W. Rozgrywający bierze pierwszą lewę asem w ręce i gra kiera do damy w dziadku i króla u E, który odchodzi pikiem. S impasuje damą, W bierze singlowym królem atu i wistuje w kiera do waleta i asa w ręce rozgrywającego. Gracz S gra teraz asa kier i po ujawnieniu się złego podziału pików, przebija kiera w dziadku, którego jednak W nadbija i gra ostatniego już atuta ze swojej ręki. S bije w ręce, impasuje króla trefl waletem i gra z dziadka damę karo aby przenieść zatrzymanie karo potrzebne do ustawietnia przymusu do ręki W (rozgrywający wie z pierwszego wistu, że E ma króla, a W dziesiątkę w tym kolorze). Powstaje następująca końcówka:
 ♥ -
 ♦ 9 7
 ♣ A 8
 ♥ 9 ♥ - 
 ♦ 10 ♦ 6 4
 ♣ K 10 ♣ 5 3
 ♥ 10 7
 ♣ D 6
Rozgrywający gra teraz dwa dobre kiery ustawiając obrońcę W w przymusie prostym.

</doc>
<doc id="106123" url="https://pl.wikipedia.org/wiki?curid=106123" title="Dōjinshi">
Dōjinshi

, właściwie – japoński termin dla samopublikowanych prac, najczęściej magazynów, mang i powieści. Poza Japonią jest często utożsamiany z pojęciem fan fiction.
Charakterystyka.
Są to komiksy, które opierają się najczęściej na naśladowaniu oryginalnych dzieł. Dōjinshi może opowiadać historię tych samych bohaterów w nieco inny sposób, rozwinąć fabułę po zakończeniu oryginału, przedstawić tę samą historię z perspektywy innych osób lub opowiadać nową historię, zachowując tych samych bohaterów. Dōjinshi nie jest zwykłą kopią – twórca tego typu dzieła musi dodać coś specyficznego, odróżnić swą pracę od oryginału.
Pomimo naruszania prawa autorskiego przez część dōjinshi, twórcy mang zwykle nie podejmują starań o zlikwidowanie ich rynku.
Dōjinshi w Polsce.
W Polsce wydawaniem dōjinshi zajmowało się wydawnictwo Studio JG, odpowiedzialne także za wydawanie magazynu „Otaku”. Jego nakładem ukazało się kilka dōjinshi poświęconych bohaterom takich serii jak "Death Note", "Naruto" i "Harry Potter".

</doc>
<doc id="106125" url="https://pl.wikipedia.org/wiki?curid=106125" title="Full Metal Panic">
Full Metal Panic



</doc>
<doc id="106128" url="https://pl.wikipedia.org/wiki?curid=106128" title="Juga">
Juga

Juga (dewanagari युग, ang. "Yuga") – w hinduizmie jedna z czterech epok istnienia materialnego świata.
Cztery kolejne jugi to:
Cykl tych czterech jug nazwany jest także milenium. Kończące cykl okresy przejściowe trwają kilkaset lat i są zwane "juga-sandhjami".
Według wisznuizmu dla każdej z jug pojawia się określona awatara (inkarnacja Wisznu). W satjajudze ma ona kolor biały, w tretajudze – czerwony, w dwaparajudze – czarny, a w kalijudze – złoty.

</doc>
<doc id="106129" url="https://pl.wikipedia.org/wiki?curid=106129" title="Gościrada">
Gościrada

Gościrada – imię żeńskie pochodzenia słowiańskiego, nienotowane w formie żeńskiej w źródłach staropolskich.

</doc>
<doc id="106132" url="https://pl.wikipedia.org/wiki?curid=106132" title="Jarogniewa">
Jarogniewa

Jarogniewa – nienotowany w źródłach staropolskich żeński odpowiednik imienia Jarogniew. Znaczenie imienia: "porywcza w gniewie". Patronem tego imienia w Kościele katolickim jest bł. Jarogniew Wojciechowski, którego wspomnienie obchodzimy 12 czerwca. Męski odpowiednik tego imienia to Jarogniew.
Jarogniewa imieniny obchodzi 12 czerwca. 

</doc>
<doc id="106133" url="https://pl.wikipedia.org/wiki?curid=106133" title="Lutochna">
Lutochna



</doc>
<doc id="106134" url="https://pl.wikipedia.org/wiki?curid=106134" title="Małomira">
Małomira

Małomira – żeński odpowiednik imienia Małomir. Znaczenie imienia: "mały spokój". W źródłach polskich poświadczone jeden raz w 1297 roku.

</doc>
<doc id="106135" url="https://pl.wikipedia.org/wiki?curid=106135" title="Miłochna">
Miłochna

Miłochna – forma pochodna (zdrobnienie) od staropolskich imion żeńskich rozpoczynających się na "Miło-", takich jak Miłosława. Poświadczone w źródłach polskich od XIII wieku (1265 rok).

</doc>
<doc id="106136" url="https://pl.wikipedia.org/wiki?curid=106136" title="Mirogniewa">
Mirogniewa

Mirogniewa – imię żeńskie pochodzenia słowiańskiego - żeńska forma imienia Mirogniew. Znaczenie imienia: "pokój i gniew". W formie żeńskiej imię nienotowane w źródłach staropolskich.

</doc>
<doc id="106137" url="https://pl.wikipedia.org/wiki?curid=106137" title="Mirochna">
Mirochna



</doc>
<doc id="106139" url="https://pl.wikipedia.org/wiki?curid=106139" title="Mojmira">
Mojmira

Mojmira – żeński odpowiednik imienia Mojmir. Znaczenie imienia: "mój pokój", "mój skarb". W tej formie imię nienotowane w źródłach staropolskich.

</doc>
<doc id="106140" url="https://pl.wikipedia.org/wiki?curid=106140" title="Pęcisława">
Pęcisława

Pęcisława, Pęcsława, Pęcława, Pęsława – staropolskie imię żeńskie, złożone z członów "Pęci-" ("droga, wędrówka") i "-sława" ("sława"). Oznacza "ta, która podąża drogą sławy". Poświadczone w źródłach jako Pęcisława (1265), Pęćsława (1265), Pęsława (1310).
Pęcisława imieniny obchodzi 25 stycznia, 4 sierpnia i 5 grudnia.
Męskie odpowiedniki: Pęcisław, Pęcsław, Pęcław, Pęsław.

</doc>
<doc id="106141" url="https://pl.wikipedia.org/wiki?curid=106141" title="Racibora">
Racibora



</doc>
<doc id="106142" url="https://pl.wikipedia.org/wiki?curid=106142" title="Racisława">
Racisława

Racisława – żeński odpowiednik imienia Racisław. Znaczenie imienia: "walcząca o sławę".
W tej formie imię nienotowane w czasach staropolskich, są natomiast zapisy wielu różnych form skróconych tego imienia lub imienia Radosława:
Racsława, Racława, Ratsława, Recsława, Recława, Retsława, Rasława.
Zob. też:

</doc>
<doc id="106143" url="https://pl.wikipedia.org/wiki?curid=106143" title="Racława">
Racława



</doc>
<doc id="106144" url="https://pl.wikipedia.org/wiki?curid=106144" title="Radochna">
Radochna

Radochna – zdrobniała forma żeńska od imion żeńskich złożonych z pierwszym członem "Rado-" (Radomira, Radosława). W źródłach polskich poświadczone od XIII wieku (1265 rok).
Radochna imieniny obchodzi 8 września.

</doc>
<doc id="106145" url="https://pl.wikipedia.org/wiki?curid=106145" title="Rasława">
Rasława

Racsława, Racława, Ratsława, Recsława, Recława, Retsława, Rasława – staropolskie formy skrócone od imion żeńskich Radosława lub Racisława (to ostatnie nienotowane w tej formie w czasach staropolskich). Imię Rasława jest poświadczone w źródłach polskich od XIII wieku.
Męskie odpowiedniki: Racsław, Racław, Ratsław, Recsław, Recław, Retsław, Resław, Rasław.
Racsława, Racława, Ratsława, Recsława, Recława, Retsława, Rasława imieniny obchodzi 5 września.

</doc>
<doc id="106147" url="https://pl.wikipedia.org/wiki?curid=106147" title="Rocława">
Rocława



</doc>
<doc id="106148" url="https://pl.wikipedia.org/wiki?curid=106148" title="Sirosława">
Sirosława

Sirosława, Sierosława – staropolskie imię żeńskie, złożone z dwóch członów: "Siro-" ("pozbawiony czegoś") i "-sława" ("sława"). Mogło oznaczać "pozbawiona sławy". W źródłach poświadczone w XIII wieku (1250).
Męskie odpowiedniki: Sirosław, Sierosław.
Sirosława imieniny obchodzi 27 lutego.

</doc>
<doc id="106149" url="https://pl.wikipedia.org/wiki?curid=106149" title="Skarbimira">
Skarbimira

Skarbimira – żeński odpowiednik imienia Skarbimir. Znaczenie imienia: "troszcząca się o pokój".

</doc>
<doc id="106150" url="https://pl.wikipedia.org/wiki?curid=106150" title="Sobiesława">
Sobiesława

Sobiesława – staropolskie imię żeńskie, złożone z członów "Sobie-" i "-sława" ("sława"). Oznacza "zachowująca sławę dla siebie" lub "zapracowująca na sławę dla siebie". Imię w źródłach polskich poświadczone od XIII wieku (1265 rok).
Męski odpowiednik: Sobiesław.
Sobiesława imieniny obchodzi 21 stycznia i 1 grudnia.

</doc>
<doc id="106151" url="https://pl.wikipedia.org/wiki?curid=106151" title="Seiyū">
Seiyū

 – japoński aktor głosowy, użyczający głosu bohaterom w słuchowiskach radiowych, anime, grach komputerowych, a także dubbingujący na język japoński zagraniczne produkcje. Ponieważ przemysł animacji w Japonii produkuje 60% animowanych seriali na świecie, aktorstwo głosowe w Japonii ma znacznie większą wagę niż w większości innych krajów.
Poza Japonią mianem "seiyū" określa się osobę podkładającą głos do produkcji japońskich, podobnie jak terminów "manga" i "anime" używa się w stosunku do komiksów i filmów animowanych tworzonych przez Japończyków. "Seiyū" są w Japonii bardzo popularni, niektórzy z nich robią większą karierę niż tradycyjni aktorzy, np. Megumi Hayashibara, Kikuko Inoue, Aya Hirano, Aya Hisakawa, Rie Kugimiya czy Romi Paku. Niektórzy aktorzy głosowi, zwłaszcza aktorki, mają także swoje międzynarodowe fankluby. Niektórzy "seiyū" wykorzystują swoją sławę, aby zadebiutować na rynku muzycznym jako piosenkarze.
Istnieje około 130 szkół dla aktorów głosowych w Japonii. Firmy nadawcze i agencje talentów często mają swoje własne zespoły "seiyū". Publikowane są również czasopisma specjalnie im poświęcone, z których "Voice Animage" jest wydawany najdłużej.
Termin jest powszechnie używany od lat 80. XX wieku przez takie japońskie magazyny anime jak „Animec” i „Newtype”, w celu opisania "seiyū" związanego z konkretną postacią z anime lub gry.

</doc>
<doc id="106152" url="https://pl.wikipedia.org/wiki?curid=106152" title="Stronisława">
Stronisława

Stronisława – staropolskie imię żeńskie, złożone z członu "Stroni-" ("stronić, unikać") oraz członu "-sława" ("sława"). Oznacza "tę, która stroni od sławy".
Forma męska: Stronisław.
Stronisława imieniny obchodzi 5 września.

</doc>
<doc id="106154" url="https://pl.wikipedia.org/wiki?curid=106154" title="Sulichna">
Sulichna



</doc>
<doc id="106155" url="https://pl.wikipedia.org/wiki?curid=106155" title="EWMA">
EWMA

EWMA (, wykładniczo ważona średnia ruchoma) – technika statystycznej analizy szeregów czasowych.
Średnia ta pozwala na usunięcie składowych o największej częstotliwości (czyli zwykle szumu), jednocześnie szybciej reaguje na zmiany trendu od zwykłej średniej ruchomej.

</doc>
<doc id="106156" url="https://pl.wikipedia.org/wiki?curid=106156" title="Świętomira">
Świętomira

Świętomira, Świętomirza – staropolskie imię żeńskie, złożone z członu "Święto-" ("święty", "silny, mocny") i "-mira" ("mir" – "pokój"). Może oznaczać "ta, która zapewnia trwały pokój". Męski odpowiednik: Świętomir.
Świętomira imieniny obchodzi 11 lutego.

</doc>
<doc id="106157" url="https://pl.wikipedia.org/wiki?curid=106157" title="Świętochna">
Świętochna



</doc>
<doc id="106158" url="https://pl.wikipedia.org/wiki?curid=106158" title="Święchna">
Święchna



</doc>
<doc id="106160" url="https://pl.wikipedia.org/wiki?curid=106160" title="Shiing-shen Chern">
Shiing-shen Chern

Shiing-shen Chern (chin. upr. 陈省身, chin. trad. 陳省身, pinyin "Chén Xǐngshēn"; ur. 26 października 1911 w Jiaxing, zm. 3 grudnia 2004 w Tiencinie) – matematyk chiński, działający przede wszystkim w Stanach Zjednoczonych.
Życiorys.
Studiował matematykę na Uniwersytecie Nankai w Tiencinie (1926–1930), następnie na Uniwersytecie Tsinghua w Pekinie (1931–1934) pod kierunkiem prof. Dan Suna. W 1934 wyjechał na dalsze studia do Europy, najpierw na zaproszenie Wilhelma Blaschkego z Uniwersytetu w Hamburgu (na którym w 1936 obronił doktorat), później do Paryża (gdzie był uczniem Elie Cartana. W 1937 powrócił do Chin i pracował jako wykładowca na Uniwersytecie Tsinghua, czasowo przeniesionym po inwazji japońskiej do miasta Kunming.
Lata 1943–1946 spędził w Instytucie Studiów Wyższych w Princeton, gdzie poznał m.in. Hermanna Weyla i Oswalda Veblena. Za namową Solomona Lefschetza został redaktorem prestiżowego pisma „Annals of Mathematics”. Po II wojnie światowej przyjechał do Szanghaju i założył Instytut Matematyczny Akademii Chińskiej ("Academia Sinica"), przeniesiony w późniejszych latach do Nankinu.
W 1948 powrócił do pracy w Princeton na zaproszenie Weyla i Veblena i był profesorem Uniwersytetu Chicagowskiego. Od 1960 wykładał na Uniwersytecie Kalifornijskim w Berkeley, w 1961 otrzymał obywatelstwo amerykańskie. Na Uniwersytecie Kalifornijskim powołał do życia Instytut Badań Nauk Matematycznych (1981), którym kierował do 1984. Pozostał w kontakcie z nauką chińską, w 1985 współzakładał Instytut Matematyki Uniwersytetu Nankin. Od 1994 był członkiem Chińskiej Akademii Nauk, a od 1985 należał również do brytyjskiego Royal Society. W 1986 nadano mu honorowe członkostwo Londyńskiego Towarzystwa Matematycznego. Był ponadto m.in. honorowym prezydentem Uniwersytetu Jiaxing.
W pracy naukowej zajmował się m.in. geometrią różniczkową, propagował w Chinach teorię równoważności Cartana. Podał nowy dowód na wzór Gaussa-Bonneta. Jest uważany za jednego z najwybitniejszych matematyków XX wieku. Został wyróżniony Narodowym Medalem Nauki ("National Medal of Science") w 1975, a także jako jedyny Chińczyk prestiżową Nagrodą Wolfa w 1984. Krótko przed śmiercią, w maju 2004 otrzymał przyznaną wówczas po raz pierwszy Nagrodę Shawa.

</doc>
<doc id="106161" url="https://pl.wikipedia.org/wiki?curid=106161" title="Chen Xingshen">
Chen Xingshen



</doc>
<doc id="106162" url="https://pl.wikipedia.org/wiki?curid=106162" title="Nagroda Shawa">
Nagroda Shawa

Nagroda Shawa – międzynarodowa nagroda naukowa przyznawana corocznie od 2004 roku. Laureaci są wyłaniani w trzech kategoriach:
Premia pieniężna wynosi milion dolarów.
Nagrodę ustanowił w 2002 roku potentat medialny i filantrop z Hongkongu Sir Run Run Shaw (邵逸夫), nazywając ją własnym imieniem. Bywa określana mianem „Nobla Wschodu”.
Wśród laureatów znalazł się Polak: matematyk Henryk Iwaniec (2015).
Nagroda.
Przyznawana przez przeznaczoną do tego fundację w Hongkongu ("The Shaw Prize Foundation"), według słów organizatora:
Uważa się, że nagroda Shawa często poprzedza Nagrodę Nobla.

</doc>
<doc id="106166" url="https://pl.wikipedia.org/wiki?curid=106166" title="Nawsie Brzosteckie">
Nawsie Brzosteckie

Nawsie Brzosteckie – wieś sołecka w Polsce, położona w województwie podkarpackim, w powiecie dębickim, w gminie Brzostek.
Nazwa.
Nazwa wsi pochodzi od wyrazu "nawsie", oznaczającego otoczony zagrodami plac położony w centrum wsi.
Położenie.
Nawsie Brzosteckie położone jest nad potokiem Słony, przy drodze powiatowej nr 1319R o relacji Brzostek–Kamienica Górna–Smarżowa.
Graniczy z miejscowościami: Brzostek, Siedliska-Bogusz, Smarżowa, Wola Brzostecka, Opacionka.
Historia.
Mały Brzostek.
W średniowieczu, na terenie zajmowanym obecnie przez Nawsie Brzosteckie, znajdował się Mały Brzostek, własność wójta Stanisława z Saspolina – sąsiadował on od wschodu z należącym do opatów tynieckich Brzostkiem. 1 marca 1394 r. Władysław Jagiełło podniósł wieś do rangi miasta, co miało na celu pobudzenie konkurencji między Brzostkiem, a Małym Brzostkiem. Miejscowość nie występuje jednak w źródłach z XV wieku, staje się przedmieściem większego Brzostku.
Nawsie Brzosteckie.
Na przedmieściu Brzostku na przełomie XVII i XVIII w. benedyktyni tynieccy założyli Nawsie Brzosteckie. Osadzono tu chłopów pańszczyźnianych. W XIX wieku wieś zajmowała znacznie większy obszar niż obecnie, granicę stanowił potok Słony. Tereny wokół zabudowań folwarku (w 1931 r.) oraz przysiółek Okrągła (w latach 80. XX wieku) przyłączono jednak do Brzostku.
Demografia.
Ludność Nawsia Brzosteckiego w poszczególnych latach:
Liczba ludności Nawsia Brzosteckiego w latach 1885–2021:
Edukacja.
W miejscowości działa Szkoła Podstawowa im. T. Kościuszki, w której w 2001 r. oddano do użytku salę gimnastyczną.
Religia.
Nawsie Brzosteckie należy do parafii brzosteckiej, znajdującej się w dekanacie Brzostek, w diecezji rzeszowskiej.
Bezpieczeństwo i zdrowie.
W 1908 r. w Nawsiu Brzosteckim założono jednostkę Ochotniczej Straży Pożarnej. Służbę w miejscowości pełni dzielnicowy z Komisariatu Policji w Brzostku.
Zabytki.
W Nawsiu Brzosteckim znajdują się trzy zabytki wpisane do gminnej ewidencji:

</doc>
<doc id="106167" url="https://pl.wikipedia.org/wiki?curid=106167" title="Piechota dymowa">
Piechota dymowa

Piechota dymowa – rodzaj oddziałów wojskowych w Polsce i Litwie w XVII i XVIII wieku.
Historia.
Była to kontynuacja piechoty wybranieckiej, ale zaciągani do niej byli nie tylko chłopi, ale i mieszkańcy miast. Rekruci wystawiani byli w ilości 1 na 20 domów (stąd "dymowa", gdyż jeden dom równał się jednemu dymowi), we włościach królewskich oraz kościelnych i 1 na 30 domów w dobrach należących do szlachty. Umundurowanie i uzbrojenie sprawiane było na wzór zagraniczny. System rekrutacji tym sposobem przynosił zwykle mniejsze efekty od oczekiwanych. Dotyczyło to zarówno liczby, jak i jakości wojsk. Z żołnierzy rekrutowanych w ten sposób początkowo tworzono osobne oddziały jednak później byli oni kierowani głównie jako uzupełnienie innych jednostek w armii regularnej. Zdarzało się również, że niektóre regiony lub województwa wykupywały się z tego obowiązku wpłacając do skarbu państwa kwotę na wystawienie oddziału zawodowych żołnierzy w odpowiadającej planowanemu poborowi sile.
Po reformach sejmu czteroletniego, które objęły również wojsko, podniesiono liczbę armii zawodowej do 100 000 zachowując jednocześnie przestarzały wówczas system rekrutacji piechurów. 7 grudnia 1789 roku sejm wydał w Warszawie uchwałę nakazującą dostarczenie 1 rekruta z 50 dymów w dobrach i miastach królewskich oraz duchownych, a także 1 rekruta ze 100 dymów w dobrach dziedzicznych. Rekrutów powoływano tym sposobem do służby na 6-8 lat.
W 1794 roku w czasie insurekcji kościuszkowskiej naczelnik powstania Tadeusz Kościuszko formując regularną armię postanowił uzupełnić ją o żołnierzy werbowanych w systemie rekrutacji dymowej: 1. piechura z 5 dymów oraz 1. konnego z 50 dymów. W rezultacie w wojsku Tadeusza Kościuszki liczbę rekrutów dymowych z pospolitego ruszenia szacuje się na około 150 000 ludzi.

</doc>
<doc id="106169" url="https://pl.wikipedia.org/wiki?curid=106169" title="Opacionka">
Opacionka

Opacionka – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
We wsi znajduje się mała, zabytkowa kapliczka, którą (według miejscowych podań) postawili konfederaci barscy, uciekający przed wojskami rosyjskimi. W miejscowości zachował się także budynek dworski z XIX wieku, który po licznych remontach utracił wartość zabytkową.
Opacionka początkowo była częścią Januszkowic. Jej odrębność wynikała z przynależności do dóbr opactwa benedyktynów w Tyńcu. Nazwa "Opacionka" pojawiła się na początku XVII wieku. Została stworzona na podstawie stosunków własnościowych (Opacionka - należąca do opata). Jednak jeszcze w XVII-wiecznych spisach podatkowych wymieniana jest jako część Januszkowic. O samodzielnej wiosce można mówić na przełomie XVII i XVIII wieku. W latach 1720-1722 istniał tu folwark benedyktyński złożony z dworu, spichlerza i obory. Przy gościńcu stała karczma. W wiosce mieszkało 11 kmieci i 14 zagrodników. Chłopom nie powodziło się najlepiej, dalszych 5 gospodarstw kmiecych świeciło pustkami, a ich ziemię uprawiał dwór. Przed połową XVIII wieku opat zbudował tu młyn. Stale wzrastały obciążenia pańszczyźniane, a opór chłopów tłumiony był siłą. W 1751 roku ekonom zabił przy pracy Kazimierza Niedbalczyka. W 1810 roku wieś liczyła 251 mieszkańców - wyłącznie katolików i należała do dóbr funduszu religijnego.

</doc>
<doc id="106171" url="https://pl.wikipedia.org/wiki?curid=106171" title="Encyclopaedia Britannica">
Encyclopaedia Britannica



</doc>
<doc id="106172" url="https://pl.wikipedia.org/wiki?curid=106172" title="Encyklopedia Britannica">
Encyklopedia Britannica

Encyclopædia Britannica – anglojęzyczna encyklopedia powszechna wydana po raz pierwszy w latach 1768–1771 w Edynburgu przez Colina Macfarquhara i Williama Smellie’a, a od 1901 wydawana w Stanach Zjednoczonych. Od 2012 wydawana tylko w wersji online.
Historia encyklopedii.
Wydawana od XVIII wieku w Edynburgu, w przeciwieństwie do francuskiej "Encyclopédie" (1751–1766), na której się wzorowała, "Encyclopædia Britannica" była bardzo zachowawcza; późniejsze wydania były zwykle dedykowane monarchom. W 1870 wydawnictwo zostało przeniesione do Londynu. 11. edycja encyklopedii, wydana w 1911 wspólnie z Uniwersytetem w Cambridge, uważana jest za klasyczne wydanie Encyklopedii Britanniki, reprezentujące sumę wiedzy dostępnej u progu XX wieku (znajduje się ona w domenie publicznej i jest rozwijana w ramach projektu Gutenberg jako "Project Gutenberg Encyclopedia"). Składa się na nią 29 tomów i 44 miliony wyrazów.
Po wydaniu 11. edycji znak handlowy i prawa do publikacji encyklopedii zostały sprzedane wydawnictwu Sears Roebuck z Chicago, które następnie w 1941 odstąpiło je Uniwersytetowi Chicagowskiemu. W styczniu 1996 wydawnictwo Encyclopædia Britannica Inc. zostało kupione przez szwajcarskiego milionera Jacquiego Safrę.
Obecnie.
Wersja Encyklopedii Britannica wydana w 2004 zawiera około 120 tysięcy artykułów, liczących razem około 44 milionów słów. Wydana została w formie książkowej, dostępna on-line, na płytach CD-ROM oraz DVD-ROM. Artykuły do tego wydania powstały staraniem ponad czterech tysięcy współpracowników, a 35% jej zawartości zostało przepisanych lub napisanych od nowa od 2002 do 2004.
Od 2008 redakcja EB współpracuje przy edycji Time Almanac.
Historia wydań.
Pierwsze wydanie CD-ROM zostało przygotowane w 1994. W tym czasie została także udostępniona płatna możliwość korzystania z encyklopedii on-line. W 1999 dostęp ten był bezpłatny. Nie wydawano także uaktualnianych wersji drukowanych. Eksperyment ten zakończył się w 2001, a nowa wersja drukowana została wydana w 2002.
W 2012 redakcja ogłosiła, że wersja z 2010 będzie ostatnią wersją drukowaną. Encyklopedia dostępna będzie jedynie w wersji elektronicznej.
Edycja polska.
Encyklopedia Britannica w wersji polskiej była wydawana przez Wydawnictwo Kurpisz w latach 1997–2005 pod tytułem „Britannica – edycja polska” i – wraz z suplementem – obejmowała 49 tomów.

</doc>
<doc id="106173" url="https://pl.wikipedia.org/wiki?curid=106173" title="Skurowa">
Skurowa

Skurowa – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
Wioska usytuowana jest na wzgórzu, w pobliżu rzeki Wisłoki, z gminną miejscowością Brzostek długo łączył ją prom, kilkanaście lat temu wojsko wybudowało na Wisłoce most, umocniony i wyremontowany w 2002 roku.
Do XIX wieku Skurowa była własnością książęcej rodziny Woronieckich. W 1805 roku urodził się tutaj książę Mieczysław Woroniecki, uczestnik powstania listopadowego, dowódca legionu polskiego na Węgrzech w czasie Wiosny Ludów.W Skurowej urodził się także Józef Jałowy, ksiądz, doktor teologii, rektor Kościoła Chrystusa Króla w Rzeszowie, autor licznych publikacji, m.in. dotyczących miejscowości parafialnej Przeczyca.

</doc>
<doc id="106174" url="https://pl.wikipedia.org/wiki?curid=106174" title="Encyclopædia Britannica">
Encyclopædia Britannica



</doc>
<doc id="106175" url="https://pl.wikipedia.org/wiki?curid=106175" title="Run Run Shaw">
Run Run Shaw

Sir Run Run Shaw (; ur. 19 listopada 1907 w Ningbo, Zhejiang, zm. 7 stycznia 2014 w Hongkongu) – chiński producent filmowy, filantrop, fundator Nagrody Shawa (przyznawanej od 2004).
Życiorys.
Urodził się w Ningbo, ale wykształcenie zdobył w szkole amerykańskiej (typu "School Run"). Był najmłodszym z sześciu synów szanghajskiego kupca tekstylnego Shaw Yuh Hsuen (1867-1920).
W wieku 19 lat, podczas letnich wakacji, wraz ze starszym bratem Run Me Shawem wyjechał do Singapuru, gdzie starszy Shaw był pionierem przemysłu filmowego. W 1930 bracia założyli studio filmowe "South Seas Film" (później znane jako "Shaw Brothers Studio"). W 1925 roku wraz z Run Me Shawem założyli tam Shaw Organisation – firmę, mającą na celu dystrybucję filmów i obsługę sieci kin.
Jednak interes ten początkowo słabo się rozwijał, więc Shaw zaangażował się głównie w branżę produkcji filmowej. On i jego brat w 1930 założyli studio filmowe "South Seas Film" (później znane jako "Shaw Brothers Studio"). Od lat 80. inwestował w telewizję Hongkongu TVB ("Television Broadcast Limited", działająca od 1967) i w końcu stanął na czele imperium telewizyjnego, wycenianego na wiele miliardów dolarów, jednego z największych producentów telewizyjnych na świecie.
W 1987 zaprzestał działalności producenckiej po śmierci żony Mei Wong Chun (黄美珍), która zmarła w wieku 85 lat.
Shaw ponownie ożenił się jako 90-latek w 1997 w Las Vegas – z Mona Fong (formalnie Fong Yat-wa, członek zarządu TVB od 2000).
W 2000 roku, poprzez swoją firmę Shaw Brothers (Hong Kong) Limited, sprzedał swoją unikatową bibliotekę 760 klasycznych tytułów Celestial Pictures Limited. Jego nazwisko pojawia się nawet w zachodnich filmach, które firmował, takich jak Łowca androidów – obok logo The Ladd Company.
Kontynuując ekspansję w show-biznesie, Shaw Studios rozwinęło nowy etap działalności Run Run Shawa jako inwestora. Jako główny inwestor zainwestował (poprzez jego różne holdingi) 180 milionów dolarów w Hong Kong Movie City project (studio filmowe o powierzchni 102 tys. m2) – zakład produkcji filmowej położony w Tseung Kwan O w Hongkongu. W obiekcie znajduje się jedno z największych w Azji w pełni klimatyzowane studio nagrań, izolowane od zakłóceń akustycznych i wibracji, laboratorium przetwarzające barwny obraz i zakład przetwarzania obrazu cyfrowego, ponad 20 studiów edycji dźwięku i apartamentów, 400-miejscowe studio do realizacji dubbingu i przeglądu realizowanych produkcji, pomieszczenia biurowe dla reżyserów i producentów, sale bankietowe, a także pracownie do realizacji efektów wizualnych i animacji. Jest to nie tylko centrum "Shaw Studios", ale nawet główny ośrodek rozwojowy całego chińskiego przemysłu filmowego.
Sir Run Run Shaw posiadał też inne znaczne udziały w inwestycjach na całym świecie. Jednym z nich jest budowa 23-piętrowego "Shaw Tower" na Plac Katedralnym w Vancouver, w Kolumbii Brytyjskiej w Kanadzie.
Był znany z działalności charytatywnej, wspierał finansowo liczne szkoły (także wyższe), szpitale i domy pomocy. Jego nazwisko jako fundatora znajduje się na wielu budynkach w Hongkongu i Chinach kontynentalnych. Jedno z czterech kolegiów kolegiaty Chińskiego Uniwersytetu w Hongkongu, w którego budowę wniósł wkład finansowy, nosi imię Sir Run Run.
Podarował 100 mln dolarów Hongkongu do usuwania skutków trzęsienia ziemi w Syczuanie w 2008 r.
Sir Run Run był członkiem klubu White’s w Londynie.
Nagrody i wyróżnienia.
W 1974 roku został odznaczony przez królową Elżbietę II Orderem Imperium Brytyjskiego. W 1977 otrzymał tytuł szlachecki "Sir". W 1998 został wyróżniony specjalnym medalem przez administrację rządową w Hongkongu, Grand Bauhinia Medal (GBM).
Jego imię nosi kilka gmachów w Hongkongu oraz planetoida (2899) Runrun Shaw.
Nagroda Shawa.
Shaw jest fundatorem międzynarodowej nagrody dla wybitnych naukowców w trzech obszarach badań, a mianowicie astronomii, matematyki oraz nauk o życiu i medycyny. Nagroda Shawa przyznawana jest w wysokości 1 mln dolarów amerykańskich. W prasie określana jest jako "Nobel Wschodu". Po raz pierwszy nagroda została przyznana w 2004 roku.
Dzieci.
Jego najstarszy syn, dr Shaw Vee Meng, jest szefem Fundacji Shaw w Singapurze. Ukończył aplikację adwokacką w Gray’s Inn w Londynie. Ma udział w rodzinnym biznesie filmowym i jest szefem kilku organizacji charytatywnych i naukowych.
Córka Shawa, Violet, mieszka na Hawajach i wyszła za mąż za Paula Loo, byłego dyrektora zarządzającego Morgan Stanley.
Data urodzenia.
Nigdy nie podano oficjalnie na dokładnej daty (dnia i miesiąca) jego urodzenia. Zgodnie z "Who’s Who 2007", publikowaną przez A &amp; C Black, Shaw Run Run urodził się 14 października, ale jego żona Mona Fong tego nie potwierdza. W 2007 roku Markus Shaw, siostrzeniec Run Run Shawa, powiedział, że jego urodziny są 23 listopada, który odpowiadał 14 dniu 10. miesiąca kalendarza chińskiego w 2007 roku.

</doc>
<doc id="106176" url="https://pl.wikipedia.org/wiki?curid=106176" title="Wola Brzostecka">
Wola Brzostecka

Wola Brzostecka – wieś w Polsce położona w województwie podkarpackim, w powiecie dębickim, w gminie Brzostek. Integralną częścią wsi jest: Dąbie.
W latach 1975–1998 miejscowość administracyjnie należała do województwa tarnowskiego.
We wsi znajduje się mała, zabytkowa kapliczka z pierwszej połowy XIX wieku, okoliczne lasy są cenione przez mieszkańców pobliskich wsi i miast ze względu na bogactwo grzybów i owoców leśnych.

</doc>
<doc id="106177" url="https://pl.wikipedia.org/wiki?curid=106177" title="Gwiazdozbiór Byka">
Gwiazdozbiór Byka

Byk (, dop. "Tauri", symbol , skrót "Tau") – duży i wyraźny, 17. co do wielkości, gwiazdozbiór zodiakalny nieba północnego, leżący w pobliżu równika niebieskiego. Linia ekliptyki przechodzi w tym gwiazdozbiorze między formacją Plejad, a „głową byka”. Liczba gwiazd dostrzegalnych nieuzbrojonym okiem wynosi około 125. W Polsce widoczny od jesieni do wiosny. W naszych czasach przez gwiazdozbiór Byka przebiega 36,7′ ekliptyki: 1/5 znaku Barana i cały znak Bliźniąt. Słońce wędruje na tle gwiazdozbioru Byka pomiędzy 14 maja a 21 czerwca. Od 1989 roku w konstelacji znajduje się punkt przesilenia letniego, który przesunął się z Bliźniąt wskutek precesji osi obrotu Ziemi. Z Bykiem związane są podstawowe obiekty nieba zimowego: gromady otwarte Plejady i Hiady oraz pozostałość po supernowej – Mgławicy Kraba.
Pochodzenie nazwy gwiazdozbioru.
Byk to kolejne przebranie Zeusa, boga uwodziciela, którego sposób na śmiertelne kobiety polegał na przeobrażeniu się w nieodparte obiekty pożądania.
Sumeryjczycy nazywali tę konstelację Świetlnym Bykiem, natomiast Egipcjanie czcili ją jako Ozyrysa-Apisa. Grecy łączyli gwiazdozbiór z uwiedzeniem przez Zeusa Europę, córkę fenickiego króla Agenora. Mit mówi o przystojnym, białym byku ze złotymi rogami, który zbliżył się do Europy, gdy ta przebywała na plaży. Oczarowana przez piękne stworzenie, usiadła mu na grzbiecie. Byk popłynął na Kretę, gdzie Zeus ujawnił, kim jest, i uwiódł Europę. Z tego związku narodził się między innymi Minos, późniejszy król Krety.
W obszarze Byka znajdują się jeszcze dwa obiekty, które powiązane są z mitami – Hiady i Plejady. Plejady były córkami Atlasa, skazanego na podtrzymywanie sklepienia niebieskiego za opowiedzenie się po stronie tytanów w wojnie z bogami olimpijskimi. Plejady popełniły samobójstwo ze smutku, którego przyczyną był srogi wyrok Zeusa. Ten z litości umieścił całą siódemkę na niebie. Inny z mitów opisuje, jak córki Atlasa i nimfy morskiej okeanidy Plejone zostały napadnięte wraz z matką przez Oriona. Udało się im uciec, lecz Orion się nie poddawał i ścigał je przez siedem lat. Zeus, chcąc upamiętnić ten pościg umieścił Plejady na niebie, tuż przed Orionem. Hiady, które też były córkami Atlasa, to druga widzialna nieuzbrojonym okiem gromada, tworząca głowę byka. Kiedy zginął ich brat Hias, rozszarpany przez lwa lub dzika, nieustannie płakały. Zostały również umieszczone przez bogów na niebie, a Grecy wierzyli, że ich łzy są znakiem nadciągającego deszczu.
Jeszcze inny mit opowiada o miłości Zeusa do nimfy Io. Boski kochanek zmienił nimfę w jałówkę, chcąc ją ukryć przed swą zazdrosną małżonką Herą. Podejrzliwa bogini rozkazała schwytać Io i oddała pod straż stuokiego Argosa. Wysłany przez Zeusa Hermes zabił czujnego strażnika. Wówczas Hera zesłała na Io dokuczliwego gza, który dręczył ją i ścigał po całym świecie. W końcu Io dotarła do Egiptu. Tam odzyskała ludzką postać i została pierwszą królową tego kraju.
Na mapach nieba gwiazdozbiór przedstawia tylko połowę postaci byka – głowę wraz z tułowiem. Gwiazdozbiór ten na niebie sąsiaduje m.in. z konstelacją Oriona, tworząc wielką scenę polowania.
Jak odnaleźć gwiazdozbiór.
Odszukanie konstelacji nie powinno stanowić większego problemu. Jest położona po wewnętrznej stronie łuku utworzonego z gwiazdozbiorów Perseusza, Barana, Wieloryba oraz Erydanu. Należy najpierw odszukać najjaśniejszą gwiazdę konstelacji Aldebarana. Gwiazda ta znajduje się na tle skupiska przypominającego kształtem literę V (jest to gromada gwiazd – Hiady. Stanowi ona zarazem głowę Byka. Na północnym zachodzie można odnaleźć kolejne skupisko gwiazd – Plejady.
Gwiazdy Byka.
Gwiazdy Byka są w większości blade. Poza ułożonymi w kształt litery V Hiadami, które tworzą wyraźny pysk, i dwoma rogami – betą i zetą – reszta wygląda jak byk atakujący Oriona.
Interesujące obiekty.
Inne gromady gwiazd w Byku:
Roje meteorów.
Północne i południowe Taurydy, roje meteorów związane z materią pozostawioną przez kometę okresową Enckego. Oba roje są aktywne w tym samym czasie – od 25 września do 25 listopada. Różnią się datą przypadającą na maksimum aktywności (odpowiednio 12 listopada i 10 października) oraz miejscem pojawienia się (odpowiednio na południe od Plejad i na zachód od Lambda Tauri (λ Tau). Mimo niewielkiej liczby meteorów na godzinę (około pięciu), stanowią ciekawe obiekty ze względu na swoją jasność.

</doc>
<doc id="106179" url="https://pl.wikipedia.org/wiki?curid=106179" title="Pauperyzacja">
Pauperyzacja

Pauperyzacja (od „biedny, ubogi”) – proces społeczny polegający na obniżaniu się stopy życiowej jednostek lub zbiorowości. Jest ona typowa dla degradacji społecznej, jednak termin ten zwykle stosuje się w przypadku przechodzenia osoby lub grupy z klasy średniej do proletariatu lub do podklasy.
Pauperyzacja może być określana jako względna, jeśli jest to proces zubażania jednej zbiorowości, kategorii społecznej albo jednostki w stosunku do innych zbiorowości lub kategorii. Przykładowo, gdy Karl Marx pisał o pauperyzacji proletariatu, zwracał uwagę na to, że nawet w przypadku podnoszenia się jego stopy życiowej ta klasa społeczna jest biedniejsza niż burżuazja. 
Czasem pojęcie to używane jest również w innych kontekstach – na przykład „pauperyzacja intelektualna” ("Biblia Pauperum").

</doc>
<doc id="106180" url="https://pl.wikipedia.org/wiki?curid=106180" title="Zawadka Brzostecka">
Zawadka Brzostecka

Zawadka Brzostecka – wieś w Polsce położona w województwie podkarpackim, w powiecie dębickim, w gminie Brzostek.
W latach 1975–1998 miejscowość administracyjnie należała do województwa tarnowskiego.
Wieś liczy około 350 mieszkańców. We wsi znajdują się dwie zabytkowe kapliczki, budynek dawnego dworku szlacheckiego oraz cmentarz wojenny z okresu I wojny światowej. Miejscowość usytuowana jest przy drodze Jasło-Pilzno.

</doc>
<doc id="106181" url="https://pl.wikipedia.org/wiki?curid=106181" title="Forex">
Forex

Forex, FX (ang. "Foreign Exchange") – pozagiełdowy rynek walutowy w ramach którego banki, wielkie korporacje międzynarodowe, rządy, banki centralne oraz inwestorzy instytucjonalni z całego świata przeprowadzają operacje wymiany walut 24 godziny na dobę przy wykorzystaniu sieci telefonicznych, łączy informatycznych oraz systemów informacyjnych (np. Agencja Reutera).
Forex jest największym rynkiem na świecie. Szacowane dzienne obroty w styczniu 2020 wynosiły około 6,6 bilionów dolarów amerykańskich. W 2019 roku najczęściej wymienianymi walutami według kolejności były: dolar amerykański (44%), euro (16%), jen (8,5%) oraz funt szterling (6,5%).
Rynek ten otwarty jest 24 godziny na dobę, poza weekendami, tj. od otwarcia giełdy w Sydney w poniedziałek o godz. 8 (GMT+10) do zamknięcia handlu w Nowym Jorku w piątek o godz. 17 (GMT-5).
Zaletą tego rynku jest jego ogromna płynność powodująca, że sprzedaż lub kupno dowolnej ilości waluty w każdym momencie nie stanowi problemu, poza przypadkami zleceń zbyt małych lub specyficznych, w zależności od brokera obsługującego daną transakcję. Traderzy na rynku forex wykorzystują zmienność do spekulacji, dzięki czemu mogą odnosić zyski niezależnie od tego czy kurs rośnie, czy też spada. Spekulacja jest jednak uważana za negatywną w sferze moralnej .
Jeszcze niedawno jedyną dostępną dla polskiego inwestora opcją był rachunek u brokera, który jednocześnie był zawsze drugą stroną transakcji, czyli działał w tzw. modelu Market Maker (MM). Układ, w którym strata klienta stawała się zyskiem brokera i "vice versa", zawiera w sobie immanentny konflikt interesów, którego rozwiązaniem było wprowadzenie modelu ECN (z ang. "Electronic Communication Network"), w którym broker stawał się tylko pośrednikiem. Podczas gdy w modelu MM broker zawiera transakcję i jest jej stroną, w modelu ECN broker przekazuje zlecenie klienta do wykonania w tzw. ECN, który z kolei jest technologiczną platformą łączącą dostawców płynności (największe globalne banki) oraz jej odbiorców (np. brokerów przekazujących zlecenia swoich klientów). 
Podczas gdy w modelu Market Maker klient zdany jest na ceny pokazywane przez "dealing desk" brokera, w przypadku modelu ECN zlecenie klienta kojarzone jest z najlepszym dostępnym zleceniem kupna/sprzedaży wystawianym przez wielu dostawców płynności (z reguły jest to kilkanaście największych globalnych banków, takich jak Deutsche Bank, UBS, Morgan Stanley, JP Morgan czy Goldman Sachs).
Klient nie jest więc zdany na jednego dostawcę, lecz uzyskuje dostęp do konkurujących o jego zlecenie ofert największych graczy na rynku Forex. Każdy z tych banków, chcąc zwiększyć swoje obroty, zmuszony jest kwotować bardzo agresywnie, co prowadzi do powstania bardzo wąskich spreadów, co jest niezwykle korzystne dla klienta. Przykładowo, jeśli bank A kwotuje USDPLN na 3,2050/70, bank B na 3,2045/65, zaś bank C na 3,2060/80, to klient ma do dyspozycji najlepszą cenę kupna 3,2060 (bank C) i najlepszą cenę sprzedaży 3,2065 (bank B), czyli wypadkowa cena klienta jest bardzo wąska i wynosi 3,2060/65.
Kojarzenie ofert odbywa się w czasie niezwykle szybkim, przeważnie jest to mniej niż 50 ms (1/20 sekundy).
Ze względu na pełną automatyzację tego procesu nie ma tutaj miejsca na jakiekolwiek działanie człowieka, co może się zdarzyć w przypadku modelu Market Maker, szczególnie przy większych zleceniach, lub w okresie większej zmienności. Tak więc w modelu ECN klient uzyskuje zawsze gwarancję najlepszej możliwej ceny w danym momencie. Nie musi także obawiać się tzw. rekwotowań, gdzie klient, chcąc zawrzeć transakcję, otrzymywać może od brokera nowe ceny, szczególnie w przypadku gdy kurs „ucieka”, np. kiedy chcemy szybko kupić na rosnącym rynku. Rekwotowania w modelu ECN nie występują, ponieważ w przypadku zleceń typu market transakcje zawierane są zawsze po najlepszej dostępnej cenie. Model ECN określany jest czasami jako NDD (No Dealing Desk), czyli model, w którym rola człowieka jako dealera kwotującego ceny poszczególnym klientom została całkowicie wyeliminowana.
Dodatkową cechą tego rynku jest możliwość wykorzystania dźwigni finansowej (inaczej "lewara"). Dzięki dźwigni uczestnik rynku może zarządzać znacznie większym kapitałem, niż posiada na rachunku. Maksymalna dźwignia finansowa na główne pary walutowe dostępna w Europie wynosi obecnie 30:1, jednak brokerzy spoza Europy oferują dźwignie zdecydowanie większę - nawet 500:1. Oznacza to, że posiadając na rachunku inwestycyjnym kapitał wielkości 1000 zł - dana osoba ma de facto możliwość dysponowania środkami 30 razy większymi. W tym przypadku będzie to 30 000 zł. Należy jednak pamiętać, że dźwignia finansowa jest mieczem obosiecznym - zdecydowanie łatwiej jest otworzyć większą transakcję, jednak podczas ruchów cenowych skierowanych w przeciwną stronę - bardzo szybko pozycja może zostać zamknięta, księgując stratę.
Przeciętny inwestor indywidualny, według badań amerykańskiej Commodity Futures Trading Commission, traci na Foreksie średnio 15000 dolarów, po czym rezygnuje. Według danych polskich biur maklerskich 78,9% inwestorów na rynku Forex poniosło w 2018 roku stratę, a początkujący inwestor traci cały zainwestowany kapitał po okresie od dwóch miesięcy do pół roku. Jest to najczęściej spowodowane przyjęciem nieprawidłowej metody zarządzania portfelem inwestycyjnym, zwłaszcza zaś podejmowanie jednostkowego ryzyka finansowego przy zaangażowaniu zbyt wysokiej części dostępnego kapitału.

</doc>
<doc id="106182" url="https://pl.wikipedia.org/wiki?curid=106182" title="Józef Kossakowski (drukarz)">
Józef Kossakowski (drukarz)

Józef Kossakowski (ur. 15 marca 1807 we wsi Kalinówka-Wielobory, gubernia augustowska, zm. 20 kwietnia 1857 w Lublinie) – właściciel drukarni.
Od 1838 mieszkał w Lublinie. W latach 1840-1856 dzierżawił Drukarnię Rządową w Lublinie, gdzie wydawał druki urzędowe dla potrzeb rządu gubernialnego; od 1 stycznia 1847 prowadził oficjalnie własną drukarnię (na ulicy Jezuickiej, późniejszej Trybunalskiej, w Lublinie). Jego drukarnia wydawała m.in. "Dzienniki Urzędowe Gubernialne", afisze teatralne, nekrologi, tabele ekonomiczne, podręczniki oraz dopuszczone przez cenzurę książki.
Źródła:

</doc>
<doc id="106183" url="https://pl.wikipedia.org/wiki?curid=106183" title="Uwertura Egmont">
Uwertura Egmont

Uwertura "Egmont" op. 84 to uwertura koncertowa (w tonacji f-moll) Ludwiga van Beethovena, skomponowana w 1810 r. Należy, obok "Coriolana" i tzw. "Leonory III", do najpopularniejszych uwertur tego kompozytora.
Utwór jest częścią większej całości, skomponowanej jako muzyka do tragedii J.W. Goethego "Egmont", na zamówienie poety, który chciał wykorzystać ją podczas inscenizacji sztuki. 
O ile obecnie reszta muzyki do "Egmonta" wykonywana jest sporadycznie, uwertura wciąż cieszy się niesłabnącą popularnością jako samodzielne dzieło i obecna jest w nagraniach wielu słynnych orkiestr i dyrygentów. 

</doc>
<doc id="106184" url="https://pl.wikipedia.org/wiki?curid=106184" title="Galindowie">
Galindowie

Galindowie – plemię bałtyjskie zamieszkujące tereny obecnych Mazur na wschód od rzeki Łyny po Wielkie Jeziora Mazurskie. Okres bytowania Galindów na tych terenach datuje się na około V w. p.n.e. – XIII w. n.e., a ich ziemie jeszcze później nazywane były Galindią. Przypuszczalnie plemię to wyginęło jeszcze przed przybyciem do Prus Krzyżaków. Niektóre źródła określają mianem Galindów (rus. Golędź, ros. Голядь) również plemiona bałtyjskie żyjące w średniowieczu nad rzeką Protwą, dopływem Oki w pobliżu Moskwy.
Nazwa.
Nazwa Galindowie została po raz pierwszy użyta przez Klaudiusza Ptolemeusza II w. (gr. Γάλιυδάι, "Galindai"), a następnie pojawia się w bardzo zbliżonej formie w średniowiecznych źródłach łacińskich (łac. "Galindi, Galindite, Galindae") i staroruskich (rus. "Голѧдь, Golędź"). Czasem z Galindami wiąże się również wspomnianych przez Jordanesa Koldów (łac. "Coldae"), jeden z ludów podbitych przez Gotów.
Nazwę wywodzi się od bałtyjskiego wyrazu oznaczającego "koniec, kres" (por. litewski "galas" "koniec", łotewski "gals" "koniec", łatgalski "gols" "koniec", pruski – "galindis" "koniec", "galion" "umarły, martwy", "gallans" "śmiertelny", "golis" "zgon"). Oznaczała więc to samo co pierwotnie słowo "ukrainiec, kresowiak": "(prusu zemes) gale gyvenas", czyli "człowiek mieszkający na krańcu (ziemi pruskiej)". Według innych opinii nazwa wywodzi się od słowa "silny, mocny" (por. lit. "gala" "siła", "galingas" "silny").
Łacińskie źródła duńskie, polskie i krzyżackie z XIII wieku mówią o krainie "Galindii" w południowych Prusach, a o ludzie Galindów wspominają jako już wymarłym. W formie "Golędź" (starorus. Голѧдь) pojawia się w źródłach ruskich od roku 1054 jako określenie ludu bałtyjskiego żyjącego nad rzeką Protwą, dopływem Oki, pomiędzy ziemiami Wiatyczów i Krywiczów.
Terytorium.
Galindowie prawdopodobnie zajmowali tereny między górnym biegiem rzeki Łyna a Jeziorem Śniardwy. Zasięg ten odpowiada obszarowi Galindii przedstawionemu na mapie ziem pruskich Caspara Hennebergera z 1584 r. Pochówki Galindów znaleziono na cmentarzyskach w Burdągu, Wyszemborku, Leleszkach, Tumianach, Kielarach, Kosewie. Pozostawili po sobie grodziska m.in. w Pasymiu, Szestnie-Czarnym Lesie, Staświnach, Jeziorku koło Giżycka.
Historia.
Galindowie w starożytności i kultury archeologiczne.
Pierwsze wzmianki o Galindach można znaleźć w kronice "Geografia" greckiego autora Klaudiusza Ptolemeusza z II wieku n.e.. Napisał w niej o ludzie "Galindai" (Γάλιυδάι), żyjącym na wschód od siedzib "Gytones" (Gotów) w rejonie ujścia Wisły, na zachód od plemienia "Soudinoi" (Sudowów). 
Archeolodzy identyfikują lud Galindai z tzw. kulturą bogaczewską rozwijającą się na wschodnim obszarze Pojezierza Mazurskiego od około I do początku V wieku. 
Na początku VI wieku wykształciła się grupa olsztyńska, która obejmowała obszar wcześniejszej kultury bogaczewskiej (galindzkiej) i część kultury wielbarskiej (gocko-gepidzkiej). Grupa ta charakteryzowała się tym, że prowadziła bardzo ożywione kontakty handlowe, a w miejscach w których mieszkała znajdowane były bogate ozdoby z różnych części Europy, które mają odpowiedniki w kulturach germańskich. Grupa ta nie budowała grodów i zamieszkiwała osady nieobronne. Według niektórych opinii twórcami kultury olsztyńskiej byli germańscy Herulowie. Grupa olsztyńska zanikła jednak z nieznanych powodów w końcu VII wieku i z okresu późniejszego nie są znajdowane już po niej ślady.
Galindowie w średniowieczu.
Po grupie olsztyńskiej następnie nastąpiła przerwa kulturowa, być może związana z wywędrowaniem w VII wieku ludu wiązanego z grupą olsztyńską i przybyciem w VIII wieku na jego miejsce innego ludu bałtyjskiego, który przejął nazwę poprzedników, ale charakteryzującego się odmiennym sposobem zamieszkiwania (poprzez budowę od IX wieku niestosowanych wcześniej grodów zamiast nieobronnych i porzuconych osad) i innym porządkiem pogrzebowym (porzucenie płaskich cmentarzysk ciałopalnych).
Z wykopalisk wynika, że niektóre osady na terenie Galindii w XI wieku zostały zniszczone. Czasem łączy się te zniszczenia z późną (Jan Długosz) wzmianką o wyprawie Bolesława Chrobrego do Prus w 1015 roku. W latach 1107-08, 1110-11 oraz prawdopodobnie w 1115 roku miały miejsce wyprawy Bolesława Krzywoustego do Prus, które być może dotarły do Galindii.
Kolejne wzmianki odnoszące się do Galindów pojawiają się dopiero w XIII wieku w dokumencie "Liber Census Daniae" (ok. 1210-1231) duńskiego króla Waldemara II, który w 1210 r. wziął udział w wyprawie krzyżowej do Prus, najeżdżając je od strony Pomorza Gdańskiego. W dziele tym wspomniana jest nazwa "Galindo", jako jednej ze zhołdowanych ziem pruskich: 
W bulli Innocentego IV z 19 maja 1253 papież przyznał księciu Kazimierzowi kujawskiemu (synowi Konrada Mazowieckiego) ziemię "que Galens dicitur", co wywołało spór z Kazimierza z Krzyżakami.
O Galindach wspominał około 1326 roku krzyżacki kronikarz Piotr z Dusburga opisując ich jako wyjątkowo okrutne plemię, które atakowało położone na południu chrześcijańskie ziemie znajdujące się pod władzą Piastów, przy czym jedna z takich wypraw, według legendy, zakończyła się w konsekwencji zagładą całego plemienia: 
Nie do końca jasny jest schyłek plemienia Galindów, który nastąpił jeszcze przed przybyciem Krzyżaków. Według przytoczonej przez kronikarza Piotra z Dusburga "Legendy galindzkiej" plemię Galindów zostało wymordowane przez Jaćwingów, którzy najechali ich tereny podczas zimy (gdy łatwiej było przedostać się przez bagna). Wojownicy mieli zostać wymordowani, natomiast kobiety i dzieci zostały wzięte w niewolę. Według innej legendy, niemal wszyscy mężczyźni zginęli wcześniej podczas walk z Polakami, a Jaćwingowie zastali w osadach tylko kobiety i dzieci. Według kroniki krzyżackiej "Chronicon terrae Prussiae" autorstwa Piotra z Dusburga (Petrus von Dusburg) z 1326 r., w XIII wieku (a więc sto lat wcześniej) tereny Galindii były już wyludnione ("terra desolata").
Od nazwy plemienia pochodzi też nazwa Wielkiej Puszczy ("Puszcza Galindzka") kompleksu leśnego odgradzającego Prusy od Jaćwieży, Litwy i Mazowsza, który w początku XIII wieku był już praktycznie bezludny.
Według historyków rosyjskich, Galindowie (Golędowie) żyjący w średniowieczu nad rzeką Protwą, dopływem Oki, są potomkami pruskich Galindów. Utożsamia się z nimi kulturę moszczyńską.
Kultura.
Według przekazów Galindowie zamieszkiwali głównie tereny podmokłe i bagniste, co miało pozwolić na uniknięcie najazdów ze strony innych plemion. Na takich terenach Galindowie budowali prawdopodobnie drewniane chaty stawiane na palach wbijanych w bagno. Z takich samych pali budowali też ścieżki, tzw. kūlgrindy, które prowadziły przez najbardziej niebezpieczne odcinki bagien. Do osady Galindów prowadziło zazwyczaj kilkanaście takich ścieżek, z czego tylko kilka było ukończonych. Reszta ścieżek urywała się nagle w środku bagna, przez co oddziały innych plemion często nie mogły dotrzeć do osad Galindów. Funkcjonująca do VII wieku grupa olsztyńska identyfikowana z Galindami charakteryzuje się znacznym bogactwem pochówków, jednak nie jest pewne czy był to ten sam lud nazywany tak później w źródłach. Galindowie najprawdopodobniej kremowali swoich zmarłych, ponieważ ciałopalenie było cechą charakterystyczną pruskiego rytuału pogrzebowego.

</doc>
<doc id="106185" url="https://pl.wikipedia.org/wiki?curid=106185" title="Kupajło">
Kupajło



</doc>
<doc id="106186" url="https://pl.wikipedia.org/wiki?curid=106186" title="Henryk Kossakowski">
Henryk Kossakowski

Henryk Tadeusz Kossakowski (ur. 15 lipca 1893 w Mniszkowie, powiat Opoczno, zm. jesień 1939) – polski chemik, fizyk, pedagog, harcmistrz.
Życiorys.
W 1925 roku ukończył studia inżynierskie na Wydziale Chemii Technicznej Politechniki Lwowskiej. W latach 1926–1930 pracował jako nauczyciel fizyki w gimnazjum w Kościerzynie, od 1930 roku wykładał fizykę i elektrotechnikę w Państwowej Szkole Morskiej w Gdyni. Był także rzeczoznawcą towarów chemicznych w Porcie Gdynia.
Od 1920 roku działał w harcerstwie. Był opiekunem szkolnej drużyny harcerskiej w Kościerzynie, a w latach 1930–1935 komendantem morskiego rejonu harcerzy w Gdyni (w stopniu harcmistrza).
W 1939 roku w obronie Gdyni został ranny w nogę. Nie trafił jednak do niewoli i został zatrzymany 25 września 1939 razem z innymi wykładowcami Państwowej Szkoły Morskiej. Był więziony w obozie w Sztutowie i tam prawdopodobnie późną jesienią 1939 roku został rozstrzelany. 
Upamiętnienie.
Imię Henryka Kossakowskiego nadano drużynie harcerskiej przy Wyższej Szkole Morskiej w Gdyni.

</doc>
<doc id="106187" url="https://pl.wikipedia.org/wiki?curid=106187" title="Cykl życia programu">
Cykl życia programu

Cykl życia programu – seria kolejnych zmian programu, w trakcie których sukcesywnie odbywa się dodawanie nowych funkcji oraz usuwanie powstających w trakcie rozwoju błędów (tzw. bugów).
Etapy rozwoju.
Zasadniczo cykl życia kolejnych wersji programu można podzielić na następujące etapy:
Zależnie od projektu niektóre fazy życia programu mogą nie być tak oznaczane, można natomiast mówić w tych kategoriach o jakości kodu (np. kod beta oznacza wtedy po prostu program, w którym zaniedbano testowania na rozmaitych platformach sprzętowych i programistycznych).

</doc>
<doc id="106188" url="https://pl.wikipedia.org/wiki?curid=106188" title="Wersja beta">
Wersja beta



</doc>
<doc id="106189" url="https://pl.wikipedia.org/wiki?curid=106189" title="Wersja alfa">
Wersja alfa



</doc>
<doc id="106190" url="https://pl.wikipedia.org/wiki?curid=106190" title="Felice Anerio">
Felice Anerio

Felice Anerio (ur. 1560, zm. 27 września 1614 w Rzymie) – włoski śpiewak, dyrygent i kompozytor; jeden z czołowych przedstawicieli szkoły rzymskiej w muzyce. Był jednym z reformatorów chorału gregoriańskiego zgodnie z założeniami soboru trydenckiego. Wraz z Francescem Soriano dokonał redakcji graduału medycejskiego.
W latach 1568-1574 pobierał nauki u Giovanniego Marii Nanina oraz śpiewał w chórze chłopięcym bazyliki Matki Bożej Większej w Rzymie. Od 1575 do 1579 śpiewał w Cappella Giulia, a w latach 1579-1580 w chórze rzymskiego kościoła św. Ludwika Króla Francji. Od 1585 udzielał lekcji muzyki w Collegio degli Inglesi. Następnie, od 1589, pełnił funkcję dyrygenta Virtuosa Compagnia dei musici di Roma, a w 1594 zastąpił Giovanniego Pierluigiego da Palestrinę na stanowisku kompozytora papieskiej kapeli (był również kontynuatorem jego stylu).
Felice Anerio tworzył wyłącznie utwory wokalne takie jak msze, hymny, kantyki, motety, czy madrigali spirituali (madrygały z tekstem religijnym). Były one wydawane w Rzymie i Wenecji, ale pojawiały się również w zbiorach, m.in. "Tabulaturze peplińskiej". Rękopisy jego kompozycji przechowywane są w bibliotekach w Rzymie, Wiedniu, Monachium i Berlinie.
Związany był z dworem kardynała Pietra Aldobrandinieo. Jego ojciec Maurizio oraz brat Giovanni Francesco Anerio również byli muzykami.

</doc>
<doc id="106191" url="https://pl.wikipedia.org/wiki?curid=106191" title="Wersja stabilna">
Wersja stabilna



</doc>
<doc id="106193" url="https://pl.wikipedia.org/wiki?curid=106193" title="Giovanni Francesco Anerio">
Giovanni Francesco Anerio

Giovanni Francesco Anerio (ur. 7 lipca 1569 w Rzymie, zm. 12 czerwca 1630 w Grazu) – włoski kompozytor.
Był młodszym bratem Felice Anerio. Jego kompozycje to głównie madrygały, motety i msze. Wydał ponad 20 zbiorów kompozycji. W latach 1624–1625 przebywał w Warszawie i Krakowie na dworze króla Zygmunta III Wazy.

</doc>
<doc id="106194" url="https://pl.wikipedia.org/wiki?curid=106194" title="Maja (ujednoznacznienie)">
Maja (ujednoznacznienie)



</doc>
<doc id="106195" url="https://pl.wikipedia.org/wiki?curid=106195" title="Irminsul">
Irminsul

Irminsul (starodolnoniemieckie: "Słup Irmina") – hipotetyczne miejsce odprawiania obrzędów starogermańskich. 
Według tradycji piśmienniczej był to starożytny dąb zniszczony przez Karola Wielkiego w 772 roku, co stało się bezpośrednią przyczyną wojny pogańskiej Skandynawii (oraz Saksonii) z chrześcijańską Francją. Ścięcie Irminsûl uznaje się też za początek ery wikingów. Irminsul był dla Sasów tym, czym dla Skandynawów Yggdrasil. Według niektórych interpretacji był to słup lub skała. Wierzono, że utrzymuje on niebo, które bez Irminsul spadłoby ludziom na głowy. Był okres, kiedy identyfikowano Irminsul z jakimś obiektem w obrębie lub okolicy Externsteine. Do dziś nie wiadomo, czy bóstwo, któremu oddawano cześć pod Irminsulem było płci żeńskiej (Irmina) czy męskiej (Hirmin). Ten ostatni uznawany był za praojca Hermionów, o których pisze Tacyt w "Germanii".
Kultura.
W operze Belliniego Irminsul jest galijskim bóstwem, którego kapłanką jest tytułowa "Norma".

</doc>
<doc id="106198" url="https://pl.wikipedia.org/wiki?curid=106198" title="Bolków (województwo zachodniopomorskie)">
Bolków (województwo zachodniopomorskie)

Bolków (do 1945 niem. "Schlangenhorst", wcześniej "Luchsloch") – osada na północy gminy Dobra (Szczecińska) w powiecie polickim województwa zachodniopomorskiego położona w Puszczy Wkrzańskiej na południowym brzegu jeziora Świdwie.
Historia.
W Bolkowie odkryto relikty społeczeństwa łowieckiego okresu wczesnoholoceńskiego i domniemane sanktuarium szamańskie z okresu mezolitu.
Bolków był osadą dzierżawców majątku Rzędziny. W 1823 r. w osadzie mieszkało 8 osób. W 1864 r. składała się ona tylko z jednego domu mieszalnego, jednej stodoły i stajni. Dzierżawca (36 mórg ziemi) zajmował się głównie rybactwem na pobliskim jeziorze Świdwie, ale także hodował 3 konie, kilkanaście krów, 8 świń oraz stado gęsi.
Stacja Ornitologiczna.
W osadzie zlokalizowano Stację Ornitologiczną „Świdwie” działającą przy unikalnym w skali europejskiej rezerwacie ptactwa błotnego i wodnego obejmującego obszar jeziora i tereny wokół niego. Ochroną objęto tutaj żurawie, wilgi, błotniaki – stawowy i łąkowy, strumieniówki, derkacze, gęsi – zbożowa, gęgawa i białoczelna, bataliony i wiele innych. Po wcześniejszym uzgodnieniu pracownicy stacji oprowadzają wycieczki po terenie rezerwatu.
Turystyka.
Przez osadę prowadzi Szlak „Puszcza Wkrzańska”.

</doc>
<doc id="106200" url="https://pl.wikipedia.org/wiki?curid=106200" title="Pasquale Anfossi">
Pasquale Anfossi

Pasquale Anfossi (ur. 5 kwietnia 1727, Taggia – zm. luty 1797, Rzym) – kompozytor włoski, przedstawiciel szkoły neapolitańskiej w operze.
Komponował oratoria i opery. Najbardziej znaną jego operą jest "La finta giardiniera" ("Rzekoma ogrodniczka") z 1774.

</doc>
<doc id="106212" url="https://pl.wikipedia.org/wiki?curid=106212" title="Głębokie (Szczecin)">
Głębokie (Szczecin)

Głębokie (do 1945 niem. "Glambeck") – willowa część miasta Szczecina na osiedlu Głębokie-Pilchowo, położone w dolinie u podnóża Wzgórz Warszewskich na terenie Puszczy Wkrzańskiej (Parki Leśne Głębokie i Arkoński) przy jeziorze noszącym taką samą nazwę.
Historia.
Dawniej była to osobna wieś. 
W dzielnicy Głębokie po wojnie mieszkali znani w Polsce literaci i pisarze: Jerzy Andrzejewski (w latach 1949–1952) w wilii przy ul. Pogodnej 34, Witold Wirpsza (w latach 1947–1956) i Maria Kurecka (w latach 1947–1956) w domu przy ul.Pogodnej 24, Edmund Osmańczyk (w latach 1948–1952) w domu przy ul.Jaworowej 34, Wiktor Woroszylski, Maria Boniecka w domu przy ul. Majowej 42 oraz Nina Rydzewska.
Infrastruktura.
Osiedle podlega ograniczeniom w zagospodarowaniu przestrzennym ze względu na wartości przyrodnicze, m.in. ochronie podlegają zasoby wód podziemnych i powierzchniowych.
Znajdują się tu restauracje, węzeł komunikacji miejskiej i podmiejskiej (linie tramwajowe nr i oraz autobusowe nr 103 i 106 do Polic) oraz węzeł szlaków pieszych i rowerowych po Parku Leśnym Arkońskim i Puszczy Wkrzańskiej (zob. Szlak Puszczy Wkrzańskiej, Szlak „Puszcza Wkrzańska” i in.). Wokół Jeziora Głębokiego wytyczony jest szlak rowerowo-turystyczny, którego długość wynosi około 5,5 km.
Lasy komunalne leśnictwa Głębokie obejmują swoim zasięgiem teren o powierzchni 1 736,83 ha, w skład którego wchodzą obwody leśne: Arkoński, Głęboki i Kupały.
Przez osiedle przebiega również droga wojewódzka nr 115.

</doc>
<doc id="106213" url="https://pl.wikipedia.org/wiki?curid=106213" title="Lojze Kovacic">
Lojze Kovacic



</doc>
<doc id="106217" url="https://pl.wikipedia.org/wiki?curid=106217" title="Powłoka">
Powłoka



</doc>
<doc id="106220" url="https://pl.wikipedia.org/wiki?curid=106220" title="Pilchowo (Szczecin)">
Pilchowo (Szczecin)

Pilchowo (do 1945 niem. "Polchow") – część miasta Szczecina na osiedlu Głębokie-Pilchowo, położone u podnóża Wzgórz Warszewskich, na skraju Puszczy Wkrzańskiej, na północ od Głębokiego; przylega do wsi o tej samej nazwie.
Historia.
Powstało w XII w. jako osobna wieś. Początkowo widlica, następnie owalnica. Rozrost wsi w kierunkach północnym i południowym spowodował ostateczne przekształcenie jej w nieregularna ulicówkę. W 1228 zbudowano tu kościół z kamienia granitowego. Na przełomie XIII i XIV wieku staje się wsią książęcą stanowiąc zaplecze gospodarcze dla miasta. W 1945 południową część wsi (poniżej Wieleckiego Potoku) włączono w obszar miejski Szczecina.

</doc>
<doc id="106221" url="https://pl.wikipedia.org/wiki?curid=106221" title="Pilchowo (powiat policki)">
Pilchowo (powiat policki)

Pilchowo (do 1945 niem. "Polchow") – wieś w Polsce położona w województwie zachodniopomorskim, w powiecie polickim, w gminie Police. Pilchowo położone jest u podnóża Wzgórz Warszewskich na terenie Puszczy Wkrzańskiej na północ od stolicy województwa – Szczecina; przylega do osiedla o tej samej nazwie. Przez wieś przebiega droga wojewódzka nr 115.
Historia.
Powstało w XII w. początkowo jako widlica, następnie owalnica. Rozrost wsi w kierunkach północnym i południowym spowodował ostateczne przekształcenie jej w nieregularna ulicówkę. W 1228 zbudowano z kamienia granitowego kościół w stylu romańskim. Na przełomie XIII i XIV wieku Pilchowo stało się wsią książęcą i stanowiło zaplecze gospodarcze dla miasta. W 1945 południową część wsi (poniżej Wieleckiego Potoku) włączono w obszar miejski Szczecina.
Przynależność polityczno-administracyjna:
Turystyka i komunikacja.
Przez wieś prowadzi Szlak „Puszcza Wkrzańska”, Szlak Pokoju i Szlak Pilchowski.

</doc>
<doc id="106223" url="https://pl.wikipedia.org/wiki?curid=106223" title="Czyn niedozwolony">
Czyn niedozwolony

Czyn niedozwolony (fr. "acte illicite", niem. "unerlaubte Handlung") – termin języka prawnego i prawniczego oznaczający zdarzenie cywilnoprawne, które z mocy ustawy - niezależnie od istnienia lub nieistnienia między stronami uprzedniej umowy - pociąga za sobą obowiązek naprawienia szkody, tj. prowadzi do odpowiedzialności cywilnej w reżimie deliktowym. 
Zdarzenie to nie musi mieć nic wspólnego z działaniem, zaniechaniem czy winą człowieka. Skutkiem czynu niedozwolonego jest powstanie zobowiązania między odpowiedzialnym za szkodę a poszkodowanym, którego treścią jest, odpowiednio, obowiązek naprawienia szkody i uprawnienie do uzyskania odszkodowania. Przykładami czynów niedozwolonych jest wyrządzenie szkody zawinionym działaniem (art. 415 k.c.), wyrządzenie szkody przez ruch przedsiębiorstwa (art. 435 k.c.) albo mechanicznego środka komunikacji poruszanego za pomocą sił przyrody (art. 436 k.c.).

</doc>
<doc id="106225" url="https://pl.wikipedia.org/wiki?curid=106225" title="Ostrygojad zwyczajny">
Ostrygojad zwyczajny

Ostrygojad zwyczajny, ostrygojad ("Haematopus ostralegus") – gatunek średniego ptaka brodzącego z rodziny ostrygojadów (Haematopodidae). Bliski zagrożenia wyginięciem.
Podgatunki i zasięg występowania.
Międzynarodowy Komitet Ornitologiczny wyróżnia 4 podgatunki:
Autorzy "Kompletnej listy ptaków świata" uznają też piąty podgatunek, w niektórych ujęciach systematycznych traktowany jako odrębny gatunek:
Za podgatunek ostrygojada bywa też niekiedy uznawany ostrygojad nowozelandzki ("Haematopus finschi"), takie ujęcie systematyczne stosuje m.in. IUCN.
Ostrygojady żyjące na południe od Wielkiej Brytanii są osiadłe. Wędrujące populacje przemieszczają się tylko wzdłuż wybrzeża. Przeloty wiosenne odbywają się w marcu i kwietniu, a jesienne w sierpniu i wrześniu.
Ekologia i zachowanie.
Środowiskiem życia ostrygojadów są wybrzeża mórz, jezior i rzek o rzadkiej roślinności oraz pola, które mogą być nawet dość daleko od wody. Zimuje z reguły na morskich wybrzeżach. Bardzo rzadko można je zobaczyć w głębi lądu. W Europie Środkowej lęgnie się na słonych łąkach i wydmach na wybrzeżu. Coraz częściej spotykany na łąkach, pastwiskach, w obniżeniach terenu, a nawet na płaskich dachach.
Pożywienie.
Pożywieniem ostrygojadów zwyczajnych są głównie małże i ślimaki. W estuariach najchętniej jedzą wieloszczety (Polychaetea) i skorupiaki (Crustacea). W głębi lądu jedzą również dżdżownicowate i larwy bezkręgowców, w tym koziułkowatych i gąsienice. Używając dzioba pełniącego funkcję dźwigni, potrafią zręcznie otwierać muszle omułków. Kształt dzioba ulega pewnym modyfikacjom w zależności od rodzaju zdobywanego pokarmu – spiczasty szydłokształtny u ptaków grzebiących w szlamie lub na lądzie szukających robaków, tępy i młotkowaty u tych rozdziobujących małże, a miseczkowato rozszerzony mają te, które rozcinają mięsień trzymający obie połówki muszli małży.
Lęgi.
Według danych z 2014, najstarszy znany osobnik przeżył przynajmniej 43 lata.
Status, zagrożenia i ochrona.
W roku 2014 Międzynarodowa Unia Ochrony Przyrody (IUCN) nadała ostrygojadowi rangę gatunku najmniejszej troski (LC, "Least Concern"). W 2015 uznała go jednak za bliskiego zagrożenia (NT, "Near Threatened"). Według danych z 2012–2015, populacje ptaków podgatunków "H. o. ostralegus" i "H. o. finschi" zmniejszają się. Między latami 60. a 90. XX wieku populacja ostrygojadów podgatunku nominatywnego wzrastała, potem zaczęła maleć. Wedle danych z 2014 populacja ptaków "H. o. longipes" jest stabilna, za to trend populacji dla "H. o. osculans" nie jest znany. Głównym zagrożeniem dla tych ptaków jest nadmierny połów owoców morza i tym samym zanik pokładów omułek i sercówkowatych, jakie pojawiają się na plażach między pływami. Zagraża mu również wykopywanie bezkręgowców jako przynęt, niszczenie środowiska przez zanieczyszczenia, niepokojenie przez człowieka (m.in. budowy i rekreację), budowa grobli, rozwój portów, wycieki olejów, budowa elektrowni wiatrowych oraz ograniczanie naturalnych wylewów rzek. We wschodnich Chinach sadzenie "Spartina alterniflora" może powodować utratę obszarów do żerowania i rozrodu. Zagrożeniem dla gniazd, jaj i piskląt jest intensywne koszenie traw oraz nadmierny wypas.
W niektórych obszarach podnosi się poziom wód morskich, przez co postępuje erozja wybrzeży i tym samym niszczeje zdatny do żerowania i rozrodu obszar. We Francji poluje się na ostrygojady, jednak nie jest znany wpływ tego na populację. W Chinach prawdopodobnie jaja są zbierane przez osoby niemające wystarczającej ilości środków do życia. Jaja i młode ostrygojadów są zjadane przez krukowate, mewowate, wizony, psy i lisy.
W Polsce ostrygojad podlega ochronie gatunkowej ścisłej. W latach 2013–2016 liczbę par lęgowych na terenie kraju szacowano na 20–35. Na "Czerwonej liście ptaków Polski" uznany za gatunek narażony (VU).

</doc>
<doc id="106227" url="https://pl.wikipedia.org/wiki?curid=106227" title="Mauzolos">
Mauzolos

Mauzolos (ok. ur. 400 p.n.e., zm. 352 p.n.e.) – król Karii w latach 377 p.n.e. – 352 p.n.e. Syn Haketomnosa.
Podbił sąsiednią Licję, zajął greckie miasta na wybrzeżu Azji Mniejszej i przybrzeżne wyspy. Dzięki umiejętnej polityce stworzył z Karii państwo niemal niezależne od Persji.
Po jego śmierci żona Artemizja II ufundowała wspaniały grobowiec ku jego czci - tak zwane Mauzoleum w Halikarnasie. Jego twórcami byli tacy artyści jak Skopas (autor fryzów, czasami dość gwałtownych w wyrazie, przedstawiających sceny bitewne i sceny śmierci, znajdujących się w wielu greckich świątyniach hellenistycznego świata, w tym w świątyni Ateny Alea w Tegei w Grecji oraz w odnowionej świątyni w Efezie, na zachodnim wybrzeżu Azji Mniejszej (dzisiejsza Turcja). Oprócz Skopasa w pracach nad grobowcem wzięło udział czterech innych wybitnych rzeźbiarzy: Bryaksis, Leochares, Praksyteles i Timoteos. Grobowiec ten został on uznany za jeden z siedmiu cudów świata starożytnego.
Życiorys.
Mauzolos był dobrze obeznany z grecką filozofią i stylem życia. Mówił i czytał po grecku, zachęcał mieszkańców podległych sobie terenów do wprowadzania systemu politycznego opartego na modelu demokracji ateńskiej. Mimo to zachował ścisłe związki z Persją. Około roku 360 p.n.e. wziął udział w buncie satrapów, jednak po upadku powstania zdołał utrzymać przychylność perskiego monarchy. Jako polityk zręczny i zdolny potrafił wyjść cało z każdej opresji.
Rządy Mauzolosa.
Teoretycznie satrapa był urzędnikiem podporządkowanym władcom perskiego imperium, lecz w praktyce sprawował samodzielną, autokratyczną władzę. Mauzolos pragnął odgrywać większą rolę w polityce swojego regionu; jego władza rozciągała się m.in. na wyspy Rodos i Kos. Po otrzymaniu godności satrapy postanowił przenieść stolicę prowincji z Mylasy (dzisiejsze Milas) do Halikarnasu. Mauzolos szybko dostrzegł potencjalne zalety strategiczne miasta. Ze względu na ukształtowanie linii brzegowej stanowiło naturalne miejsce do wznoszenia fortyfikacji, a dzięki swojemu położeniu geograficznemu mogło odgrywać rolę ważnego ośrodka żeglugi i handlu. Mauzolos rozkazał swoim licznym poddanym, zwłaszcza pochodzącym z ośmiu osiedli na półwyspie, porzucić dawne domy i przenieść się do Halikarnasu oraz innych powstających miast prowincji. Wielu mieszkańców Halikarnasu było Karyjczykami z sąsiednich wsi i miasteczek. 
Pod rządami Mauzolosa mieszkańcy Halikarnasu szybko przejęli styl życia charakterystyczny dla greckich miast-państw. Jednak obciążeni wysokimi podatkami, za realizację planów swojego władcy płacili wysoką cenę i w niewielkim stopniu mogli decydować o własnym losie, o czym świadczy choćby jego decyzja zmuszająca ich do porzucenia dotychczasowych osiedli oraz przekształcanie innych na wzór grecki. Pod pewnymi względami metody zastosowane przez Mauzolosa kłóciły się z deklarowanym przez niego pragnieniem naśladowania wzorców demokracji ateńskiej. Ale nawet jeśli jego poczynania nie cieszyły się szczególną popularnością, wydaje się, że jego długie panowanie było w sumie udane. Mauzolos i jego żona (która w rzeczywistości była jego siostrą) w znacznej mierze przyczynili się do rozprzestrzenienia się na podległych sobie terenach kultury hellenizmu.
Śmierć i budowa Mauzoleum w Halikarnasie.
Niezależnie jednak od władzy i potęgi, jaką cieszył się za życia, dopiero śmierć Mauzolosa w roku 353 p.n.e. zapoczątkowała ciąg wydarzeń, które zapewniły mu miejsce w historii. Po śmierci wzniesiono na jego cześć niezwykłą świątynię, Mauzoleum (stąd pochodzi słowo stosowane obecnie w odniesieniu do wielkich grobowców), którą z czasem zaliczono do siedmiu cudów świata starożytnego.
Uważa się, że budowę grobowca rozpoczęto na polecenie Artemizji. Wprawdzie wydaje się mało prawdopodobne, by Mauzolos nie wyraził przed śmiercią żadnych życzeń na temat swojego grobowca, jednak pomysł wzniesienia wspaniałej budowli ku czci zmarłego był dziełem jego owdowiałej żony. Artemizja boleśnie przeżyła śmierć swojego brata-męża i, jak powiadano, z rozpaczy zjadała nawet jego popioły. Zorganizowała na jego cześć wielkie igrzyska, podczas których za zwycięzcę uznano ponoć Theopomposa, podróżnika i słynnego pisarza z IV w. p.n.e. Mimo że igrzyska zorganizowane przez Artemizję były wielkim wydarzeniem, wdowa po Mauzolosie pragnęła wznieść dla swojego męża bardziej trwały pomnik. Chociaż nie są znane prawdziwe koszty budowy Mauzoleum, sądząc na podstawie imponującej architektury grobowca, nie ulega wątpliwości, że jego budowa pochłonęła znaczną część zasobów państwa. Artemizja zmarła w roku 350 p.n.e. nie doczekawszy ukończenia budowy. Została pochowana w krypcie obok ukochanego męża.

</doc>
<doc id="106228" url="https://pl.wikipedia.org/wiki?curid=106228" title="Kirk Hammett">
Kirk Hammett

Kirk Lee Hammett (ur. 18 listopada 1962, w San Francisco, Kalifornia) – gitarzysta amerykański. Od 1983 roku członek heavymetalowej grupy Metallica, a wcześniej Exodus. Udzielał się również w Spastik Children.
Życiorys.
Jest synem irlandzkiego marynarza i Filipinki. Rockiem zainteresował się dzięki kolekcji płyt swojego brata, Ricka. Uczęszczał do De Anza High School w Richmond. Jego szkolnym kolegą był Les Claypool, późniejszy lider zespołu Primus. Hammett zaczął się uczyć grać w wieku piętnastu lat. Pierwszą gitarę kupił za dziesięć dolarów, po czym w ogóle na niej nie grał. Jego brat stwierdził, że trzeba do niej dokupić struny, co kosztowało Kirka kolejne 5 dolarów. Duży wpływ wywarła na niego gra na gitarze Jimiego Hendriksa.
Pierwszą poważną grupą, w której grał, był Exodus. Zanim zaczął występować w Metallice grał z Exodusem wspólne koncerty z Metalliką. 10 kwietnia 1983 zastąpił w Metallice Dave'a Mustaine'a, który został wyrzucony z zespołu za pijaństwo i ekscesy. 15 kwietnia Hammett zagrał swój pierwszy koncert z Metalliką w Dover w stanie Delaware.
Kirk Hammett ma wykształcenie muzyczne. W 1982 roku pobierał nauki u Joego Satrianiego. Po tournée promującym album "Metallica" rozpoczął naukę jazzowej gry na gitarze w City College w San Francisco. Miało to wpływ na brzmienie następnych albumów Metalliki: "Load" i "Reload" oraz na ogólny image grupy.
Mimo częstej krytyki za niedokładną grę na koncertach, wyczyny Hammetta na studyjnych płytach Metalliki są przez specjalistów bardzo wysoko oceniane. Znajduje się on na 2 miejscu listy stu najlepszych gitarzystów heavy metalowych magazynu ”Guitar World” oraz na 15 miejscu w książce autorstwa Joela McIvera „The 100 Greatest Metal Guitarists”. W 2003 został sklasyfikowany na 11. miejscu listy 100 najlepszych gitarzystów wszech czasów magazynu Rolling Stone. Z kolei w 2004 roku muzyk wraz z Jamesem Hetfieldem został sklasyfikowany na 2. miejscu listy 100 najlepszych gitarzystów heavymetalowych wszech czasów magazynu Guitar World.
Życie prywatne.
W 1987 roku ożenił się z Rebeccą Hammett. Rozwiódł się w 1991 roku. 31 stycznia 1998 roku ożenił się na Hawajach z Lani Gruttadauro. 29 września 2006 roku urodził się syn Kirka, Angel Ray Keala Hammett. 28 czerwca 2008 muzyk ponownie został ojcem. Urodził mu się syn Vincenzo Kainalu Hammett.
Kirk jest uważany w zespole za dość ekscentrycznego człowieka, więc dostał od przyjaciół pseudonim „Kwirk” (ang. "Quirk" – pol. "kaprys"). Pasjonują go stare horrory, uwielbia martini oraz kubańskie cygara. Jest wegetarianinem. W młodości pracował w restauracji Burger King.
Instrumentarium.
Kirk Hammett gra na gitarach marki ESP. Firma ta produkuje instrumenty sygnowane jego nazwiskiem.
Firma Dunlop wraz ze współpracą Kirka Hammetta wyprodukowała kostki z serii Jazz. Kostka Jazz III.

</doc>
<doc id="106236" url="https://pl.wikipedia.org/wiki?curid=106236" title="Ostrygojady">
Ostrygojady

Ostrygojady (Haematopodidae) – rodzina ptaków z rzędu siewkowych (Charadriiformes). 
Występowanie.
Rodzina obejmuje gatunki brodzące, zamieszkujące strefę umiarkowaną i tropikalną całego świata. 
Systematyka.
Do rodziny należą dwie podrodziny:

</doc>
<doc id="106237" url="https://pl.wikipedia.org/wiki?curid=106237" title="Czwarta władza">
Czwarta władza

Czwarta władza – w państwach demokratycznych określenie wolnej prasy (mediów masowych, środków masowej komunikacji, środków przekazu społecznego).
Ustawiana jest w szeregu obok władzy ustawodawczej, wykonawczej i sądowniczej, gdyż siła prasy jest tak wielka, że może kształtować społeczeństwo i politykę. Poza tym spełnia funkcję kontrolną pozostałych trzech władz, aby nie dochodziło do nadużyć i korupcji.
Ustawodawstwo medialne.
Wolność prasy i wolność wypowiedzi w Polsce gwarantuje Konstytucja z 1997 roku. Pojawia się w niej bezpośrednie odniesienie do tych dwóch elementów demokracji, co rzadko zdarza się w tego typu ustawach.
Zgodnie z art. 14 Konstytucji z 2 kwietnia 1997 r. "„Rzeczpospolita Polska zapewnia wolność prasy i innych środków społecznego przekazu”". Artykuł 54 Konstytucji mówi, że "każdemu zapewnia się wolność wyrażania swoich poglądów oraz pozyskiwania i rozpowszechniania informacji", a także, że "„cenzura prewencyjna środków społecznego przekazu oraz koncesjonowanie prasy są zakazane”". W Polsce istnieje jedynie koncesjonowanie radia i telewizji ze względu na ograniczoną liczbę częstotliwości, które można przyznać na naziemne nadawanie mediów elektronicznych.
Dokumentem, który dokładnie reguluje działanie prasy, jest tzw. prawo prasowe, które głosi, że "prasa, zgodnie z Konstytucją RP, korzysta z wolności wypowiedzi i urzeczywistnia prawo obywateli do rzetelnego informowania, jawności życia publicznego i kontroli i krytyki społecznej."
Taką szeroką ochronę prawną w Polsce ma głównie prasa. Jeżeli chodzi o radio i telewizję powołany został organ – Krajowa Rada Radiofonii i Telewizji – który z konstytucyjnego nakazu ma stać na straży wolności słowa w radiu i telewizji. Więcej na temat niezależności radia i telewizji mówi Ustawa o Radiofonii i Telewizji, która nakazuje Radzie kontrolę „samodzielności nadawców i interesów odbiorców oraz zapewnia otwarty i pluralistyczny charakter radiofonii i telewizji”.
Do wolności mediów odnoszą się także ratyfikowane przez Polskę prawo międzynarodowe – m.in. Europejska Konwencja o Ochronie Praw Człowieka i Podstawowych Wolności.
Indoktrynacja w mediach.
Powszechnie uważa się, że indoktrynacja w mediach to najlepszy sposób oddziaływania na gusta i preferencje polityczne. Takie mechanizmy wykorzystywano w polskich mediach w okresie PRL, m.in. w Polskiej Kronice Filmowej i Dzienniku Telewizyjnym (sztandarowy program informacyjny państwowej telewizji). Istotnym elementem indoktrynacji była także propaganda sukcesu w latach 70. W telewizji objawiała się ona m.in. wielkimi scenicznymi show w stylu "Studia 2", "Turnieju miast" i Festiwalu Interwizji w Sopocie.
Słynne są także akcje dziennikarzy wymierzone w próbę ingerencji w niezależność mediów. Przykładem tego typu wydarzenia jest opuszczenie przez Aleksandrę Jakubowską (wówczas prowadzącą sztandarowy serwis informacyjny telewizji publicznej) studia telewizyjnego w proteście przeciwko politycznej zmianie kierownictwa "Wiadomości".
Kontrola społeczna.
W XX wieku po II wojnie światowej, kiedy rozwój komunikacji osiągnął niebywałe rozmiary, obok tradycyjnego trójpodziału władzy pojawiło się pojęcie „czwartej władzy”, które odnosi się do siły jaką zdobyły media w społeczeństwach demokratycznych. Można powiedzieć, że media stoją na straży demokracji i praworządności, sprawują funkcję kontrolną.
Najlepszym przykładem takiej funkcji jest tzw. afera Watergate – skandal polityczny, ujawniony przez dziennikarzy "Washington Post".
W drugiej dekadzie XXI wieku ogromny wpływ na kształtowanie poglądów zdobyły media społecznościowe funkcjonujące w internecie i skupiające ogółem ponad 3,8 miliarda osób z całego świata, czyli blisko połowę jego populacji. Na początku stycznia 2021 roku Facebook i Twitter zablokowały, a następnie usunęły konta naruszające regulamin obu serwisów, ówczesnego prezydenta USA Donalda Trumpa.

</doc>
<doc id="106238" url="https://pl.wikipedia.org/wiki?curid=106238" title="Siostry Mirabal">
Siostry Mirabal

Siostry Mirabal, czyli Patria Mercedes Mirabal (ur. 27 lutego 1924, zm. 25 listopada 1960), Minerva Argentina Mirabal (ur. 12 marca 1926, zm. 25 listopada 1960) oraz Antonia Maria Teresa Mirabal (ur. 15 października 1936, zm. 25 listopada 1960) – trzy siostry, mieszkanki Dominikany, które były aktywistkami opozycji za czasów dyktatury Rafaela Leonidasa Trujillo. Czwarta z sióstr, Bélgica Adela „Dedé” Mirabal-Reyes, nie brała aktywnego udziału w opozycyjnej działalności.
Siostry Mirabal pochodziły z dobrze sytuowanej i wykształconej rodziny. Wszystkie wyszły za mąż. Po dojściu do władzy Trujillo ich rodzina straciła cały majątek. Siostry doszły do wniosku, że rządy Trujillo doprowadzą ich kraj do kryzysu gospodarczego, dlatego stanęły na czele opozycji wobec reżimu. Wewnątrz tej grupy znane były jako Las Mariposas, czyli Motyle.
Siostry wielokrotnie trafiały do więzienia, były poddawane torturom. Mimo to nadal podejmowały walkę z dyktaturą Trujillo. Ten zaś postanowił pozbyć się ostatecznie niewygodnych działaczek. 25 listopada 1960 nakazał zatrzymanie sióstr po odwiedzinach u przetrzymywanych w więzieniu mężów. Kobiety były nieuzbrojone. Zaprowadzono je na pole trzciny cukrowej, gdzie zostały pobite na śmierć.
Trujillo wydawało się, że pozbycie się sióstr rozwiąże problem. Tymczasem ich zamordowanie wywołało wściekłość mieszkańców Dominikany. Opinia publiczna stała się bardziej świadoma działań opozycji. Gniew Dominikańczyków obrócił się przeciwko dyktatorowi, który został zamordowany w zamachu sześć miesięcy później.
Siostry Mirabal zostały pochowane w Aguas Buenas na sąsiedniej wyspie Portoryko.
17 grudnia 1999 Organizacja Narodów Zjednoczonych uznała rocznicę śmierci sióstr Mirabal za międzynarodowy dzień walki z przemocą wobec kobiet.
W 1995 ukazała się książka amerykańskiej pisarki pochodzenia dominikańskiego Julii Alvarez pod tytułem "In the Time of the Butterflies", który opisuje historię ich życia. W 2001 na podstawie powieść powstał film (Czas motyli); jedną z sióstr zagrała Salma Hayek.

</doc>
<doc id="106241" url="https://pl.wikipedia.org/wiki?curid=106241" title="Arte">
Arte

ARTE () – francusko-niemiecki kanał telewizyjny, który prezentuje programy kulturalne, reportaże ze świata sztuki i nauki oraz tzw. ambitne kino. 
Ponieważ jest to przedsięwzięcie międzynarodowe, wymaga ono większych nakładów środków, by program mógł być odbierany w obu krajach. Wszystkie tytuły programów podawane są w dwóch językach – francuskim i niemieckim. Programy są albo dubbingowane, albo zaopatrzone w napisy, natomiast gospodarze programów często mówią na przemian dwoma językami (lub jest dwóch prowadzących). Zazwyczaj nadawane są dwie oddzielne ścieżki z przekazem dźwiękowym, dlatego w przekazie satelitarnym i kablowym można wybierać jeden z języków. Część programów można oglądać także w języku angielskim, hiszpańskim i polskim dzięki napisom udostępnianym poprzez teletekst oraz na stronie internetowej stacji.
ARTE rozpoczęła emisję 30 maja 1992 dzięki porozumieniu podpisanemu 30 kwietnia 1991 przez Francję i Niemcy. Ze strony francuskiej za program odpowiada ARTE France (dawne La Sept, czyli "La Société européenne des programmes de télévision"), natomiast ze strony niemieckiej ARTE Deutschland Gmbh, utrzymywane przez dwa kanały publicznej telewizji niemieckiej ARD i ZDF. Siedziba stacji znajduje się w Strasburgu.
Z telewizją ARTE współpracują liczne europejskie stacje telewizyjne:
Telewizja Polska, współpracująca z ARTE od 1993, jest drugą stacją po belgijskiej RTBF, która podpisała umowę o współpracy. Co roku polska telewizja produkuje kilkadziesiąt godzin programów dla ARTE. Organizowane są także wspólne wieczory tematyczne. W ostatnich latach pojawiały się nawet idee współudziału Polski w tworzeniu programu tej stacji na równi z Francją i Niemcami. Telewizja Polska postanowiła jednak uruchomić własny kanał tematyczny o nazwie TVP Kultura. 4 marca 2009 Arte zerwała współpracę z TVP z powodu dawnej działalności prezesa Piotra Farfała w Młodzieży Wszechpolskiej. 21 lutego 2014 TVP podpisała umowę z ARTE, obejmująca m.in. emisję programów produkcji polskiej w tym kanale i programów ARTE na kanałach Telewizji Polskiej oraz współpracę w internecie. 29 stycznia 2016 Arte ponownie zerwała współpracę z TVP ze względu na brak przekonania dotyczącego gwarancji wolności przekonań, redaktorskiego pluralizmu oraz niezależności telewizji publicznej w Polsce. Od listopada 2016 roku, dzięki współfinansowaniu przez Unię Europejską, na stronie ARTE dostępne są jej programy z napisami w języku polskim.
Logo.
Arte i Arte HD w wersji francuskiej w nocy podczas emisji wybranych filmów fabularnych nie emituje logo na ekranie. Jednak w wersji niemieckiej kanału nie jest to praktykowane.

</doc>
<doc id="106244" url="https://pl.wikipedia.org/wiki?curid=106244" title="Nordic Mobile Telephone">
Nordic Mobile Telephone

NMT (Nordic Mobile Telephone) – analogowy system radiokomunikacji ruchomej, należący do rodziny systemów telefonii komórkowej pierwszej generacji. Początkowo stosowany jedynie w krajach skandynawskich.
Pierwotnie był przystosowany do pracy w paśmie 450 MHz, jednak ze względu na bardzo ograniczoną pojemność stworzona została jego unowocześniona wersja działająca w paśmie 900 MHz.
Wersja NMT450i systemu NMT także pracuje w paśmie 450 MHz, posiada jednak wiele unowocześnień pochodzących z wersji NMT-900. Była ona stosowana w Polsce przez PTK Centertel, obecnego operatora sieci Orange (Polska).
Historia.
Sieci NMT zostały uruchomione w Szwecji i Norwegii w 1981 oraz w Danii i Finlandii w 1982 oraz w Islandii w 1986. Niemniej jednak pierwsze komercyjne usługi w sieci NMT rozpoczęto świadczyć dla 1200 użytkowników w Arabii Saudyjskiej 1 września 1981, miesiąc wcześniej niż w Szwecji. Do 1985 roku sieć rozrosła się do 110.000 użytkowników w Skandynawii, z czego 63.300 w samej Norwegii, będąc w tym czasie największą na świecie siecią telefonii komórkowej.
Sieci NMT były wykorzystywane głównie w krajach skandynawskich, na Litwie, Łotwie i Estonii, na Węgrzech, Słowacji, w Szwajcarii (Natel-C, od 1987), Holandii, Polsce (Centertel, od 1992), Bułgarii, Rumunii, Czechach (Eurotel, 1991-2006), Słowenii, Serbii, Turcji, Chorwacji, Bośni i Hercegowinie, Rosji i kilku krajach Azji i Bliskiego Wschodu.
Budowa systemu.
System NMT składa się z trzech podstawowych elementów:
MTX - centrala.
MTX (Mobile Telephone eXchange) realizuje funkcje sterujące oraz komutacyjne. Centrale MTX mogą być połączone z centralami sieci stałej na poziomie central międzynarodowych, tranzytowych lub miejscowych.
Centrala MTX łączy się ze stacjami bazowymi przy pomocy łączy stałych. Stacja bazowa BS komunikuje się ze stacjami ruchomymi MS znajdującymi się na obszarze przez nią obsługiwanym poprzez interfejs radiowy. Zadaniem stacji bazowej BS jest także nadzorowanie jakości połączenia ze stacją ruchomą. W łączach stałych systemów NMT, stosuje się system sygnalizacyjny CCITT nr 7. Natomiast na styku z mniej nowoczesną siecią stałą sygnalizacje R2.
BS - stacja bazowa.
Stacja bazowa zbudowana jest z:
Stacja bazowa BS zawiera także układ zasilania oraz system antenowy. Kanał częstotliwościowy obsługiwany jest przez odbiornik, nadajnik oraz układu sterujący. Układ sterujący realizuje następujące zadania:
Obszarem centralowym nazywamy obszar pokryty zasięgiem wszystkich stacji bazowych BS w obrębie danej centrali MTX.
Obszary centralowe dzielimy na mniejsze fragmenty zwane obszarami przywołań. Dane o lokalizacji stacji ruchomych MS przechowywane są w systemie z dokładnością do obszaru przywołań.
MS - stacje ruchome.
W systemach NMT używane są kieszonkowe, przenośne oraz przewoźne stacje ruchome. Aparat wrzutowy może być także stacją ruchomą. System NMT umożliwia regulację mocy stacji ruchomej.
W nadajniku dokonywane jest wzmocnienie sygnału oraz analogowa modulacja częstotliwości FM. Odbiornik zawiera generator lokalny, wzmacniacz, stopnie podwójnej przemiany częstotliwości i demodulator. Sygnalizację przesyła się w sposób cyfrowy, więc do tego celu zainstalowano w terminalu modulator i demodulator sygnału z kluczowaniem częstotliwości FSK. Praca terminala możliwa jest dzięki mikroprocesorowi. Kontroluje on połączenia z centralą MTX, steruje pracą części radiowej oraz nadzoruje komunikację z użytkownikiem za pomocą interfejsu: głośnik i mikrofon, wyświetlacz, klawiatura alfanumeryczna.
Transmisja.
Do transmisji mowy w systemach NMT 450 oraz w NMT 900, zastosowano analogową modulację FM z dewiacją częstotliwości f = 3 kHz. Każdemu kierunkowi transmisji przydzielono osobne pasmo częstotliwości, zastosowano połączenia dupleksowe. Szerokość kanałów częstotliwościowych wynosi 25 kHz. System NMT przystosowany jest do pracy w dwóch pasmach częstotliwości: 450 MHz i 900 MHz. W paśmie 450 MHz przydzielono dwa przedziały częstotliwości, po 4.5 MHz. Pozwala to na utrzymanie 180 kanałów dwukierunkowych. Odstęp dupleksowy pomiędzy kierunkami transmisji wynosi 10 MHz. Natomiast w paśmie 900 MHz wydzielono dwa przedziały po 25 MHz każdy. W każdym zawarto 999 kanałów częstotliwościowych. Na końcach pasma wydzielono przedziały ochronne o szerokości 12.5 kHz, a odstęp pomiędzy kierunkami transmisji poszerzono do 45 MHz. NMT 900 daje możliwość wykorzystywania kanałów o szerokości 12.5kHz. Można wtedy uzyskać około 2000 kanałów.
Ramka sygnału.
Sygnalizacja w kanale radiowym odbywa się za pomocą binarnego sygnału zmodulowanego częstotliwościowo z przepływnością 1200 bit/s. Jedynie 7% przesyłanego sygnału to właściwa informacja. Typowa ramka ma długość 166 bitów i dzieli się na:
Polska wersja systemu NMT.
Stosowany w Polsce od 1992 roku system NMT pracuje w paśmie 450 MHz. Opiera się on jednak na tzw. wersji NMT 450i. Jest to połączenie NMT 450 oraz niektórych aspektów wprowadzonego później standardu NMT 900. Modyfikacje polegały między innymi na:
System NMT450i działa w Polsce pod nazwą Centertel. Operatorem jest Polska Telefonia Komórkowa Sp. z o.o., obecnie w całości należąca Telekomunikacji Polskiej.
Polski system Centertela korzysta ze 180 kanałów, lecz dwadzieścia kanałów zajmuje nieco inne pasmo częstotliwości niż w systemach używanych w Skandynawii. Wszystkie kanały mieszczą się jednak w zakresie obsługiwanym przez stacje ruchome systemu, co pozwala na stosowanie w sieci Centertel standardowego sprzętu.
W Polsce pracują 4 centrale MTX: w Warszawie, Katowicach, Gdańsku i Poznaniu.
W maju 1995 roku liczba abonentów przekroczyła 50 tysięcy przy 65% pokryciu łącznością powierzchni kraju.
Sieć CENTERTEL dziś.
Infrastruktura systemu NMT 450 była wykorzystywana do rozwiązania problemu Telekomunikacji Polskiej, problemu tzw. "ostatniej mili". Na terenach, na których ze względów ekonomicznych nie opłacało się prowadzić przewodu do telefonu stacjonarnego, wykorzystywano częstotliwości systemu NMT do zapewnienia łączności telefonicznej dla abonentów. U schyłku dostępu do telefonu "stacjonarnego" korzysta ok. 40 tys. klientów TP SA. Z sieci analogowej CENTERTEL korzystało również ok. 1 tys. wiernych abonentów (najczęściej żeglarzy, ponieważ ta sieć sięga wiele kilometrów w głąb morza), którzy nie zdecydowali się na przyłączenie do sieci cyfrowej "Orange" (dawniej Idea) (stan na dzień 30 czerwca 2007 r.)
Według stanu na dzień 28 grudnia 2009 r., spółka PTK Centertel uruchomiła proces rozsyłania abonentom wypowiedzeń umów o świadczenie usług telekomunikacyjnych w sieci analogowej NMT 450i, z zachowaniem 1 miesięcznego okresu wypowiedzenia. Zgodnie z treścią dostarczonego wypowiedzenia, bezpośrednim powodem likwidacji sieci jest rozpoczęcie z dniem 1 lutego 2010 r. świadczenia przez PTK Centertel usługi dostępu do internetu w technologii CDMA450, "ORANGE FREEDOM PRO" na częstotliwościach wykorzystywanych dotychczas przez NMT450i. Na dzień dzisiejszy po wybraniu numeru telefonu do sieci NMT Centertel, nadal można usłyszeć sygnał marszrutowania, a na koniec zapowiedź o niedostępności abonenta z powodu wyłączonego aparatu. Oznacza to, że sieć nadal działa, nie usunięto zakończeń sieci oraz nie uwolniono numerów telefonów. W takim przypadku powinna być uruchomiona informacja o braku dostępności takiego numeru w sieci. Podkreślenia wymaga również fakt, iż na dzień rzekomego zwolnienia zasobów sieci NMT450i pod nową usługę, nadal aktywnych jest ok. 40 tys. abonentów "stacjonarnych" TP SA, co stawia pod znakiem zapytania prawdziwość uzasadnienia przedstawionego w doręczonym wypowiedzeniu.
PTK Centertel zaproponował abonentom sieci analogowej NMT 450i, zawarcie odrębnych umów na świadczenie usług telekomunikacyjnych w sieci GSM/UMTS w ramach dowolnie wybranej promocji w ofercie ORANGE.
Według stanu na dzień 18 czerwca 2012 NMT 450i wciąż działa, aczkolwiek jego wyłączenie planowane jest na połowę 2012 roku. Do 2012 roku zostały wypowiedziane wszystkie umowy, abonentom zaproponowano przeniesienie swoich numerów do sieci cyfrowej, a same nadajniki pracujące na paśmie 450 MHz, Orange wykorzystuje do świadczenia usług szerokopasmowego dostępu do Internetu stosując technikę CDMA (ang. Code Division Multiple Access) ze stabilnym zasięgiem w całym kraju.
W kwietniu 2017 roku Orange zakończył całkowicie wykorzystywanie pasma 450 MHz w Polsce.

</doc>
<doc id="106245" url="https://pl.wikipedia.org/wiki?curid=106245" title="Satjajuga">
Satjajuga

Satjajuga (dewanagari सत्य युग, ang. "Satya Yuga") – w kosmologii hinduistycznej pierwsza część mahajugi trwająca 1 728 000 lat.
Po satjajudze następują treta-, dwapara- i kalijuga. Każda z jug ma swoją specyfikę. Satjajuga jest określana jako wiek złoty, a ludzie żyjący w tym czasie cechowali się długim życiem (100 000 lat), doskonałą pamięcią, ostrością wszystkich zmysłów, całkowitym brakiem chorób, uczciwością itp.
Zdaniem wisznuitów, w każdej z jug pojawia się określona forma Wisznu i tak, dla satjajugi jest to awatara w kolorze białym.
Polecana forma samorealizacji w tym okresie to medytacja.

</doc>
<doc id="106246" url="https://pl.wikipedia.org/wiki?curid=106246" title="Tretajuga">
Tretajuga

Tretajuga (dewanagari त्रेतायुग, ang. "Treta Yuga") – w kosmologii hinduistycznej druga część mahajugi trwająca 1 296 tys. lat. Przed tretajugą jest satjajuga, a po: dwapara- i kalijuga. Tretajuga jest określana jako wiek srebrny.
Ludzie żyjący w tym okresie żyli 10 tys. lat. W stosunku do satjajugi, pogorszyła się jakość takich cech ludzkich jak pamięć czy zdrowie. W tym wieku zaczęła się pojawiać przestępczość i rozpusta.
Według wisznuitów, w każdej z jug pojawia się określona forma Wisznu i tak, dla tretajugi jest to awatara w kolorze czerwonym.
Polecaną formą samorealizacji w tym okresie było przeprowadzanie wielkich ofiar ogniowych.

</doc>
<doc id="106247" url="https://pl.wikipedia.org/wiki?curid=106247" title="Hrywna">
Hrywna

Hrywna (, "hrywnia", [ˈɦrɪu̯nʲɑ]) – oficjalna waluta Ukrainy. Kod walutowy ISO 4217: UAH, symbol: ₴ (podwójnie przekreślona zapisana kursywą litera "г") – w standardzie Unicode: U+20B4, skrót ukraiński: грн (bez kropki na końcu). 1 hrywna jest równa 100 kopiejkom. 
Jedna hrywna warta jest niecałe 0,15 PLN (stan na początku kwietnia 2022).
Hrywna weszła do obiegu w 1996 podczas reform ekonomicznych, zastępując karbowańca. Nazwa pochodzi od średniowiecznej miary srebra – grzywny.
Banknoty.
Do obiegu wprowadzono cztery serie banknotów:
W obiegu najczęściej spotykane są emisje z lat 2003–2006 (III seria) oraz 2014–2020 (IV seria). Inne banknoty z datą emisji do roku 2004 od pierwszego października 2020 roku przestały być ważnym środkiem płatniczym na terenie Ukrainy i bez ograniczeń mogą być wymieniane we wszystkich bankach Ukrainy na banknoty nowszych serii.
Wszystkie banknoty oraz monety hrywny, które zostały oficjalnie wprowadzone do obiegu i nie zostały wycofane, są prawnym środkiem płatniczym na terenie Ukrainy. W celu usprawnienia organizacji obiegu gotówki Narodowy Bank Ukrainy wycofuje z obiegu banknoty hrywnowe drukowane do 2003 roku. Chodzi o banknoty pierwszej i drugiej generacji. Banknoty te nie są środkiem płatniczym od 1 października 2020 roku. Ponadto od 1 października 2020 r. NBU rozpoczyna wycofywanie z obiegu banknotów 1 i 2 hrywien trzeciej generacji, a od 1 stycznia 2023 r. - w nominałach 5, 10, 20 i 100 hrywien trzeciej generacji. Banknoty te są w obiegu do czasu podjęcia odrębnej decyzji przez Zarząd Narodowego Banku Ukrainy o ich całkowitym wycofaniu.
Trzecia seria.
W obiegu są następujące banknoty ukazujące wybitnych działaczy historii Ukrainy, a także związane z ich życiem miejsca:
Dostępność znaku hrywny „₴” w Windows.
Sterownik klawiatury w układzie ukraińskim systemu operacyjnego Microsoft Windows daje dostęp do symbolu hrywny „₴” począwszy od wersji Vista. Aby uzyskać ten znak, należy przytrzymując „Shift” nacisnąć klawisz tyldy (~). W poprzednich systemach w tym miejscu znajdowała się duża litera Ё.

</doc>
<doc id="106248" url="https://pl.wikipedia.org/wiki?curid=106248" title="Dwaparajuga">
Dwaparajuga

Dwaparajuga (dewanagari द्वापरयुग, ang. "Dvapara Yuga") – w kosmologii hinduistycznej trzecia część mahajugi trwająca 864 tys. lat. Dwaparajugę poprzedzają satja- i tretajuga, a po niej następuje kalijuga. Dwaparajuga jest określana jako wiek brązowy.
Ludzie żyjący w tym okresie żyli tysiąc lat. W stosunku do satja- i dwaparajugi, pogorszyła się jakość takich cech ludzkich jak pamięć, zdrowie czy prawdomówność, ale pogorszyły się też np. warunki klimatyczne. W tym wieku następuje dalszy upadek moralności i religii, wzrasta przestępczość.
Według wisznuitów w każdej z jug pojawia się określona forma Wisznu i tak, dla "dwapara jugi" jest to awatara w kolorze czarnym. W obecnie trwającej mahajudze był to Kryszna – pastuszek z Vrindavanu, ukochany gopi (pasterek), a późniejszym okresie życia władca Mathury i doradca Pandawów.
Polecaną formą samorealizacji w tym okresie było wielbienie Boga w formie bóstwa ("arćana").

</doc>
<doc id="106250" url="https://pl.wikipedia.org/wiki?curid=106250" title="Kalijuga">
Kalijuga

Kalijuga () – czwarta część mahajugi, trwająca 432 tys. lat. Kalijugę poprzedzają satjajuga (zwana też krytajugą), tretajuga i dwaparajuga. Kalijuga jest określana jako "wiek żelazny" oraz jako "wiek kłótni i hipokryzji".
Rozpiętość czasowa.
Kalijuga jest wiekiem, który trwa obecnie (od ok. 5100 lat – przeważnie podaje się rok 3102 p.n.e. jako początek, dokładnie 17/18 lutego). Zgodnie z Puranami charakteryzuje się on obfitością konfliktów, ignorancją, niereligijnością i wysoką przestępczością. Pozytywne cechy, które występowały u ludzi w poprzednich wiekach, są w formie szczątkowej lub zanikły całkowicie.
Cechy.
Według wisznuitów, w każdej z jug pojawia się określona forma Wisznu i tak, dla kalijugi jest to awatara w kolorze żółtym – Ćajtanja Mahaprabhu – żyjący w XVI w mistyk, filozof, reformator religijny i wielki orędownik bhaktijogi. Jednak Bóg ma zstąpić raz jeszcze, pod koniec wieku, w formie Kalkin – wojownika na siwym koniu, który ma zniszczyć demony, ocalić swoich wielbicieli i rozpocząć następną satjajugę (a tym samym nową mahajugę).
Symptomy wieku kali.
Długość życia w kali judze rzadko przekracza 100 lat i dlatego w samorealizacji nie sprawdzają się czasochłonne procesy z satja-, treta- i dwaparajugi. W tym wieku polecane jest słuchanie i intonowanie ("śrawanam" i "kirtanam") imion Boga oraz dyskutowanie o jego przygodach w licznych inkarnacjach.
Przed nadejściem Kalkina ma panować na świecie brak cnoty, prawdy, świętości, przebaczenia i dobroci. Rozpleni się przestępczość. W handlu zapanuje oszustwo, uczeni będą wygłaszać tylko puste mowy. Uroda ciała, fryzury i obżarstwo uznane zostaną za najwyższy cel życia. Nadmiernie wzrosną podatki, zapanują choroby, lekarstwa będą nieskuteczne.
Zasadniczą cechą charakterystyczną wieku Kali jest to, że niższej klasy śudrowie, to znaczy ludzie bez braminicznej kultury i duchowej inicjacji, będą zewnętrznie wyglądać jak administratorzy czy królowie, a zasadniczym interesem takich władców nie-kszatrijów będzie zabijanie niewinnych zwierząt, szczególnie krów i byków, które będą pozbawione ochrony swoich panów, bona fide wajśjów, społeczności kupieckiej, rzemieślniczej i rolniczej.

</doc>
<doc id="106251" url="https://pl.wikipedia.org/wiki?curid=106251" title="Nowy Rok">
Nowy Rok

Nowy Rok – międzynarodowe święto przypadające 1 stycznia każdego roku (w kalendarzu gregoriańskim), w Polsce jest to dzień wolny od pracy. W powszechnie przyjętym zwyczaju obchodzenie święta należy rozpocząć od otworzenia butelki szampana o północy z dnia 31 grudnia na 1 stycznia następnego roku. Dzień poprzedzający Nowy Rok nosi w polskiej tradycji miano sylwestra od imienia świętego, który wspominany jest w tym dniu w liturgii w Kościele rzymskokatolickim − papież Sylwester I.
Zwyczaj rozpoczynania nowego roku od pierwszego dnia stycznia pochodzi ze starożytnego Rzymu, którego mieszkańcy czcili w ten dzień Janusa, boga bram, drzwi i początków. Wiele języków, w tym angielski i niemiecki przejęły właśnie od Janusa nazwę miesiąca styczeń (ang. "January", niem. "Januar"). Wcześniej, według kalendarza rzymskiego nowy rok witano 1 marca, dlatego też w wielu językach zapożyczone nazwy września, października, listopada i grudnia, czyli 9., 10., 11. i 12. miesiąca roku pochodzą od łacińskich liczebników "septem", "octo", "novem", "decem" (7, 8, 9, 10). Zmiana rozpoczęcia roku z marca na styczeń została wprowadzona z doraźnych powodów urzędowych – po to, aby nowi konsulowie zdążyli zostać wybrani przed rozpoczęciem sezonu działań wojennych w Iberii.
Wyznawcy prawosławia i część grekokatolików posługujący się kalendarzem juliańskim rozpoczynają Nowy Rok 1 stycznia (co przypada na 14 stycznia według kalendarza gregoriańskiego). Bawią się oni na tzw. małankach w nocy z 13 na 14 stycznia. 
W buddyzmie mahajana (praktykowanym w Chinach, Korei, Tybecie, Nepalu, Mongolii, Wietnamie i Japonii) Nowy Rok przypada po pierwszej styczniowej pełni księżyca. Jednak w buddyzmie tybetańskim, który jest formą buddyzmu mahajany, Nowy Rok czyli Losar wypada dzień po nowiu księżyca następującym po wejściu Słońca w obszar Gwiazdozbioru Barana (np. w 2014 roku Losar przypadł na dzień 2 marca).
Chiński Nowy Rok wyznaczany jest zgodnie z kalendarzem chińskim i wypada zwykle w drugi (co pewien czas w trzeci) nów księżyca po przesileniu zimowym, które musi wypaść w jedenastym miesiącu księżycowym. Podobnie Nowy Rok, czyli święto Tết w Wietnamie. Także w Korei jest to święto ruchome nazywające się Seollal i obchodzone zgodnie z koreańskim kalendarzem księżycowo-słonecznym.
W buddyzmie therawada i hinajana (w Tajlandii, Mjanmie, Sri Lance, Laosie, Kambodży), tradycyjnie Nowy Rok rozpoczynał się wraz z pierwszą kwietniową pełnią księżyca, jednak współcześnie ma najczęściej stałą datę – rozpoczyna się 13 kwietnia.
Tradycyjnym irańskim świętem Nowego Roku jest Nouruz obchodzone w dniu równonocy wiosennej.
Żydowski Nowy Rok to święto Rosz ha-Szana.

</doc>
<doc id="106252" url="https://pl.wikipedia.org/wiki?curid=106252" title="Marguerite Duras">
Marguerite Duras

Marguerite Duras, właśc. Marguerite Donnadieu (ur. 4 kwietnia 1914 w Gia Định, koło Sajgonu we francuskich Indochinach; zm. 3 marca 1996 w Paryżu) – francuska pisarka, scenarzystka i reżyserka.
Życiorys.
Urodziła się we francuskich Indochinach. Swój pseudonim artystyczny przyjęła w 1943 od nazwy wioski w departamencie Lot i Garonna, gdzie znajdował się dom jej ojca. Całe dzieciństwo i młodość spędziła w Indochinach, które stanowić będą wielokrotnie inspirację dla jej twórczości. Powróciła do ojczyzny swoich rodziców, by podjąć studia prawnicze. Przez kilka lat pracowała w sekretariacie ministerstwa do spraw kolonii. W czasie wojny współpracowała z ruchem oporu, wstąpiła też do partii komunistycznej, z której została wykluczona w 1955.
Mimo że jej rodzice pragnęli, by kontynuowała karierę prawniczą, Marguerite postanowiła, że zostanie pisarką. Jej pierwsze dzieła ukazały się już w czasie wojny, ale szerszej publiczności objawiła się dzięki powieści "Un barrage contre le Pacifique" (1950), w której pojawia się wiele wątków autobiograficznych. Przez całe życie stworzyła wiele powieści, dobrze przyjmowanych przez krytykę, ale jej największym sukcesem okazała się wydana w 1984 powieść "Kochanek" ("L'Amant"), za którą otrzymała nagrodę Goncourt.
Jej twórczość obejmuje blisko 40 powieści i 10 sztuk teatralnych. Duras pisała także scenariusze filmowe, m.in. "Hiroszima, moja miłość" ("Hiroshima mon amour"). Sama wyreżyserowała 19 filmów pełno i krótkometrażowych, m.in. "India Song" i "Les enfants".
Marguerite Duras zmarła 3 marca 1996 w Paryżu, została pochowana na cmentarzu Montparnasse.

</doc>
<doc id="106253" url="https://pl.wikipedia.org/wiki?curid=106253" title="Obudowa komputera">
Obudowa komputera

Obudowa komputera – najczęściej metalowa (stalowa lub aluminiowa) zamknięta skrzynka w formie prostopadłościanu z elementami plastikowymi, umożliwiająca umieszczenie i zamocowanie najważniejszych elementów komputera. Niektóre obudowy posiadają wbudowany zasilacz komputera lub filtry kurzu.
Rozmiary i kształty.
Obudowy komputerów typu PC różnią się od siebie wymiarami i kształtem oraz architekturą. Pod względem wymiarów i kształtów można obecnie rozróżnić dwa podstawowe rodzaje obudów komputera – desktop oraz tower – natomiast pod względem architektury są to cztery typy: AT, ATX, NLX, Mini-PC oraz stosunkowo nowe BTX i ITX.
Obudowa typu desktop.
Obudowa skonstruowana tak, by umożliwić postawienie na niej monitora. Jej charakterystyczny płaski kształt ogranicza przestrzeń wewnątrz takiej obudowy, co utrudnia lub uniemożliwia rozbudowę komputera o nowe, wewnętrzne urządzenia, przez co zawęża się zakres zastosowań. Jedną z zalet tego typu obudów jest mała ilość zajmowanego miejsca na biurku w przypadku posiadania monitora kineskopowego lub ciekłokrystalicznego.
Obudowy typu tower.
Stojąca obudowa komputera o kształcie wysokiego wąskiego prostopadłościanu. Dzieli się na trzy rodzaje różniące się rozmiarami:
Przeznaczenie, konstrukcja i funkcje.
Podstawowymi celami stosowania obudowy komputera jest zarówno ochrona najważniejszych elementów komputera przed uszkodzeniami mechanicznymi, jak i zapewnienie spójnej organizacji podzespołów oraz ich prawidłowej wentylacji. Obudowa powinna także umożliwiać łatwy montaż i wymianę części komputera, oraz jego rozbudowę.
Wygląd.
Przez długi czas wszystkie obudowy komputerów były podobne – były koloru beżowego i miały prostą stylistykę. Rewolucyjną zmianę w tym zakresie spowodowała w roku 1998 premiera komputera iMac, który prezentował całkowicie nowe podejście do projektowania obudowy komputera, zarówno na polu stylistyki, jak i ergonomii. Wśród wielu nowości w wyglądzie można wymienić umieszczony w górnej części obudowy uchwyt służący przenoszeniu komputera oraz zastosowanie jednakowej, atrakcyjnej kolorystyki, dla obudowy oraz myszy i klawiatury. Także inne peryferia komputerowe firmy Apple są od tego czasu produkowane według takiego wzornictwa. Od tej pory wytwórcy komputerów osobistych prowadzą próby poprawy wyglądu i ergonomii obudowy komputera, najczęściej poprzez nadawanie jej nowoczesnych kształtów, stosowanie atrakcyjnych wizualnie materiałów (np. kolorowe lub przezroczyste tworzywa sztuczne oraz aluminium). Kolejny przełom we wzornictwie obudów komputerowych nastąpił w roku 2001 wraz z nową wersja iMaca, gdzie jednostka centralna ma postać małej półkuli z obrotowym ramieniem zakończonym wyświetlaczem LCD.

</doc>
<doc id="106257" url="https://pl.wikipedia.org/wiki?curid=106257" title="Seiyuu">
Seiyuu



</doc>
<doc id="106260" url="https://pl.wikipedia.org/wiki?curid=106260" title="Carlos Belo">
Carlos Belo



</doc>
<doc id="106264" url="https://pl.wikipedia.org/wiki?curid=106264" title="Proskrypcja">
Proskrypcja

Proskrypcja () – w starożytności i od pełnego średniowiecza skazanie na banicję, pozbawienie praw, wyjęcie spod prawa; we wczesnośredniowiecznym prawie polskim wywołanie (skazanie na fikcyjną śmierć). 
Starożytny Rzym.
W starożytnym Rzymie, w okresach wojen domowych, oznaczała pozbawienie praw obywatelskich i konfiskatę majątku osób przeciwnych rządzącym. Nazwiska obywateli poddanych proskrypcjom umieszczano na kamiennych tablicach w miejscach publicznych. Zabójstwo osoby z listy premiowano nagrodą pieniężną (za czasów II triumwiratu wynosiła ona dwa talenty).
Proskrypcje początkowo oznaczały sprzedaż dóbr dłużnika w drodze licytacji, następnie mianem tym określano wyroki skazujące na karę konfiskaty majątku i wygnania.
Proskrypcje na olbrzymią skalę, jako krwawe narzędzie walki politycznej, wprowadził Sulla w 83 roku p.n.e. Prześladowania dotknęły blisko trzy tysiące przeciwników politycznych dyktatora. W 43 roku p.n.e. członkowie II triumwiratu Marek Antoniusz, Oktawian i Lepidus ponownie ogłosili listy proskrypcyjne ("tabulae proscriptionis"). Wśród umieszczonych na nich znalazł się Cyceron, zamordowany z polecenia Antoniusza.
Wczesne średniowiecze.
We wczesnym średniowieczu zgodnie z obowiązującą wówczas zasadą osobowości prawa wydawano wyrok zaoczny, ustanawiający fikcję śmierci skazanego i ogłaszano go publicznie. Przy braku środków odwoławczych oznaczało to definitywną utratę osobowości prawnej proskrybowanego. Pociągało także za sobą rozwiązanie małżeństwa, otwarcie spadku i możliwość bezkarnego zabicia skazanego. W polskim prawie zwyczajowym proskrypcję nazywano "wywołaniem", a skazanego w ten sposób – "wywołańcem". Kara ta była dotkliwa, dopóki nie pojawiła się zasada terytorialności prawa, a ważnym elementem współżycia społecznego pozostawało zapewnianie wyżywienia i bezpieczeństwa jednostce przez macierzystą zbiorowość. Proskrypcją karano głównie za najcięższe przestępstwa (np. zbrodnie przeciw panującemu).
Nowożytność i czasy najnowsze.
W 1603 roku po bitwie pod Glen Fruin w Szkocji proskrypcją został objęty cały góralski klan Macgregorów, uważany za rozbójniczy. Zakaz używania nazwiska Macgregor uchylono dopiero w końcu XVIII wieku.
W Polsce podczas okupacji niemieckiej listy proskrypcyjne były to spisy osób przeznaczonych do zgładzenia po aresztowaniu. Na przykład w Gdyni na podstawie list proskrypcyjnych oddziały SS Wachsturmbann "Eimann", oddziały wojskowe, gestapo i policja ochronna aresztowały kilka tysięcy ludzi.

</doc>
<doc id="106266" url="https://pl.wikipedia.org/wiki?curid=106266" title="Maciej Maleńczuk">
Maciej Maleńczuk

Maciej Maleńczuk właśc. Mirosław Maciej Maleńczuk (ur. 14 sierpnia 1961 w Wojcieszowie) – polski wokalista i gitarzysta rockowy, poeta, a także osobowość telewizyjna. We wczesnej fazie swojej twórczości określany mianem „barda Krakowa”. Uważany za jednego z najbardziej awangardowych i kontrowersyjnych polskich artystów muzycznych.
Życiorys.
Uczęszczał do kilku szkół podstawowych, następnie do szkoły zawodowej, a później do liceum zawodowego (specjalność obróbka skrawaniem), którego nie ukończył. W 1981 skazany został na dwa lata więzienia za odmowę odbycia służby wojskowej. Karę odbywał w Gdańsku i Stargardzie. Po wyjściu na wolność zaczął grać na gitarze i komponować piosenki, początkowo utrzymane w stylistyce bluesowej. Przez osiem lat występował jako muzyk uliczny, m.in. w Krakowie i Warszawie.
W 1986 na zaproszenie Andrzeja „Pudla” Bieniasza trafił do zespołu Püdelsi, którego wokalistą i frontmanem był z przerwami do 2005. Nagrali razem pięć płyt. W 1993 założył grupę Homo Twist, a w następnym roku wydał pierwszą płytę zespołu.
W 1989 rozpoczął karierę solową wydaniem albumu pt. "Historia obyczaju". Nieregularnie publikował swoje wiersze, które często są także tekstami jego piosenek. Publikował m.in. w „Brulionie”. Jest autorem poematu "Chamstwo w państwie", wydanego w postaci książkowej w 2003 przez Wydawnictwo Literackie z Krakowa. Książka otrzymała laur Śląskiego Wawrzynu Literackiego. W 2004 był jednym z jurorów w trzeciej edycji programu rozrywkowego Polsatu "Idol". 13 marca 2004 w chorzowskim Teatrze Rozrywki odbyła się premiera przedstawienia "Bal u Wolanda" na podstawie powieści Michaiła Bułhakowa "Mistrz i Małgorzata" z Maleńczukiem w roli Wolanda. Był on również autorem utworów muzycznych wykonywanych w spektaklu.
12 czerwca 2009 otrzymał nagrodę im. Karola Musioła w konkursie "Premiery" na 46. KFPP w Opolu. W tym samym roku wystąpił gościnnie na albumie zespołu WU-HAE pt. "Opera Nowohucka". W 2010 wziął udział w serii koncertów pod wspólną nazwą Męskie Granie.
25 maja 2011 na uroczystości w siedzibie Ministerstwa Kultury i Dziedzictwa Narodowego został odznaczony przez ministra Bogdana Zdrojewskiego Brązowym Medalem „Zasłużony Kulturze Gloria Artis”.
W marcu 2014 podczas kryzysu krymskiego opublikował utwór „Vladimir ”nawiązujący do aktualnych wydarzeń. W 2015 została opublikowana książka pt. "Ćpałem, chlałem i przetrwałem", będącą wywiadem rzeką Maleńczuka z Barbarą Burdzy. Druga część wywiadu, zatytułowana "Chamstwo w państwie", ukazała się w 2016.
Życie prywatne.
Zadeklarował, że jest pochodzenia ukraińskiego.
Mieszka w Jodłowej. Z żoną Ewą ma trzy córki: Irmę, Ritę i Elmę. Ma również córkę Zuzannę z wcześniejszego związku, jednak utrzymuje z nią sporadyczny kontakt.
Jest kibicem krakowskiego klubu sportowego Cracovia (zarówno sekcji piłkarskiej, jak i hokejowej). W 2004 napisał i nagrał „Hymn Cracovii”, który intonowany jest przed każdym spotkaniem piłkarskim klubu.
W kwestiach politycznych deklaruje się jako przeciwnik Prawa i Sprawiedliwości oraz Jarosława Kaczyńskiego. Krytykuje m.in. reformę sądownictwa w Polsce jako zagrożenie dla demokracji.

</doc>
<doc id="106267" url="https://pl.wikipedia.org/wiki?curid=106267" title="Leifur Eiriksson">
Leifur Eiriksson



</doc>
<doc id="106269" url="https://pl.wikipedia.org/wiki?curid=106269" title="Śląsk (miesięcznik)">
Śląsk (miesięcznik)

Śląsk – miesięcznik społeczno-kulturalny i literacki ukazujący się od 1 listopada 1995 w Katowicach, wydawany przez Górnośląskie Towarzystwo Literackie w Katowicach oraz Bibliotekę Śląską. W czasopiśmie poruszane są problemy historyczne, społeczne, gospodarcze, ekonomiczne i kulturowe dotyczące Górnego Śląska. Wydawane jest w formacie zbliżonym do A4. Każdy numer liczy zwykle 80 stron, w tym 16 stron barwnych, plus barwna okładka. Cena pojedynczego numeru w 1996 r. wynosiła 3,- zł, na początku 2021 r. - 7,- zł. Nakład numeru 300. (wrzesień 2020) wynosił 1700 egzemplarzy.
Czynnikiem decydującym o powołaniu pisma było utworzenie w 1992 r. Górnośląskiego Towarzystwa Literackiego, które za jedno ze swoich głównych zadań uznało podjęcie wydawania miesięcznika społeczno-kulturalnego, apolitycznego, niezależnego, funkcjonującego ponad podziałami, o szerokim zakresie zainteresowań i ponadregionalnym zasięgu. 2 czerwca 1993 r. Sąd Wojewódzki w Warszawie potwierdził prawo do używania tytułu "Śląsk". Pierwszy lokal redakcji mieścił się w Katowicach przy ul. 3 Maja.
Redaktorem naczelnym od momentu powstania pisma do grudnia 2012 (nr 206) był Tadeusz Kijonka. Pierwszy zespół redakcyjny tworzyli ponadto: Wiesława Konopelska (sekretarz redakcji), Krzysztof Karwat (dział kulturalny), Marian Kisiel (dział krytyki i eseju), Jan F. Lewandowski (dział społeczno-historyczny), Wojciech Łuka (dział grafiki), Feliks Netz (zastępca redaktora naczelnego).
Stanowiska redaktorów naczelnych zajmowali następnie: od stycznia 2013 (nr 207) do czerwca 2013 (nr 212) Krystian Gałuszka, od lipca 2013 (nr 213) do kwietnia 2014 (nr 221) Witold Turant, od maja 2014 (nr 222) do maja 2015 (nr 234) Dariusz Rott, od czerwca 2015 (nr 235) do listopada 2017 (nr 264) Wiesława Konopelska. Od stycznia 2018 (nr 266) do grudnia 2022 (nr 327) redaktorem naczelnym był Tadeusz Sierny (zm. 27 listopada 2022).
W 2004 r. przychody własne pisma pokrywały ok. 40-50% kosztów jego funkcjonowania. Brakującą część zapewniają dotacje Urzędu Marszałkowskiego w Katowicach (początkowo Urzędu Wojewódzkiego), katowickiego Urzędu Miejskiego oraz (w niewielkim stopniu) Ministerstwa Kultury.
W ciągu ponad 25 lat wydawania pisma (do numeru 300. z września 2020 r.) na jego łamach publikowało ponad 2000 autorów, w tym kilkudziesięciu stałych współpracowników.
Czasopismo dostępne jest w sprzedaży bieżącej i w prenumeracie, również w wersji elektronicznej.
Nagroda.
Miesięcznik „Śląsk” został uhonorowany prestiżową nagrodą i medalem Zygmunta Glogera, które przyznaje Społeczne Stowarzyszenie Prasoznawcze „Stopka” wraz z ministrem kultury i dziedzictwa narodowego. We wrześniu 2016 roku „Śląsk” zdobył wyróżnienie w konkursie Marka Śląskie w kategorii mediów.

</doc>
<doc id="106270" url="https://pl.wikipedia.org/wiki?curid=106270" title="Demokracja socjalistyczna">
Demokracja socjalistyczna

Demokracja socjalistyczna () – typ demokracji, który rozwija się z proletariackiej demokracji okresu przejściowego od kapitalizmu do socjalizmu.
Przekształcenie się państwa dyktatury proletariatu w ogólnonarodowe państwo socjalistyczne.
Po rewolucji socjalistycznej powstaje demokracja proletariacka, która istnieje w całym okresie przechodzenia od kapitalizmu do socjalizmu. Całkowite i ostateczne zwycięstwo socjalizmu, utworzenie społeczeństwa klas pracujących i likwidacja znamionuje w politycznym życiu społeczeństwa przerastanie państwa dyktatury proletariatu w ogólnonarodowe państwo socjalistyczne, a demokracji proletariackiej — w ogólnonarodową demokrację socjalistyczną. Ponieważ klasa robotnicza jest najbardziej przodującą, zorganizowaną siłą społeczeństwa radzieckiego, realizuje ona swoją rolę kierowniczą również w okresie rozwiniętego budownictwa komunistycznego.
Według ideologów radzieckich tylko socjalizm stwarza konieczne warunki ekonomiczne, społeczne i polityczne dla pełnego rozwoju demokracji.
Ograniczony charakter szczególnie wyraźnie przejawił się w epoce imperializmu, a tym bardziej w okresie dalszego zaostrzenia się jego ogólnego kryzysu. W warunkach socjalizmu demokracja nabrała nowego sensu, ponieważ zasięgiem swym objęła całe społeczeństwo, dzięki czemu stała się demokracją rzeczywiście ogólnonarodową. Jedną z charakterystycznych form przejawiania się demokracji socjalistycznej jest coraz szerszy i bezpośredni udział narodu w decydowaniu o doniosłych zagadnieniach państwowych. Wszystkie waźniejsze projekty ustaw są najpierw oceniane w dyskusji ogólnonarodowej.
Obumieranie demokracji.
Lenin uważał, że w procesie rozwoju państwa socjalistycznego demokracja obumrze wraz z obumieraniem państwa, ponieważ w każdym przypadku ma ona charakter polityczny, jest związana z państwem, opiera się na nim i je wykorzystuje. W ustroju komunistycznym zniknie ta cecha demokracji.
Pojęcie demokracji socjalistycznej w oficjalnej doktrynie politycznej PRL.
Według Zygmunta Rybickiego i Andrzeja Werblana:
W demokracji socjalistycznej nie ma miejsca dla pluralizmu politycznego:
 Oznacza to w praktyce, że ma funkcjonować tylko jedna partia polityczna, a dyskusja i krytyka mają się rozgrywać albo wewnątrz niej albo pochodzić od organizacji społecznych, zawodowych, młodzieżowych, związków zawodowych.
Krytyka władzy i dyskusja jest możliwa, jednak w ramach zakreślonych przez system (w ramach akceptacji socjalistycznej drogi rozwojowej); atak na jego instytucje, odwołanie do obcych ideologicznie sił politycznych, szerzenie dezinformacji i nieprawdziwych ocen są identyfikowane jako działania antysocjalistyczne i ostro zwalczane.
Partia robotnicza, zwykle określana po prostu jako partia, kieruje się zasadą określaną jako partyjne kierownictwo aparatem państwowym:
 Partia kieruje całą działalnością państwa. Sprawuje kontrolę nad działalnością jego organów i osób spełniających odpowiedzialne funkcje w aparacie państwowym.
W gospodarce stosowana jest gospodarka planowa, w przeciwieństwie do gospodarki rynkowej panującej w państwach kapitalistycznych.
Na szczeblu lokalnym ogniwa terenowe partii współpracują z radami narodowymi oraz z organami władzy i administracji w terenie na podobnych zasadach jak na szczeblu centralnym. Rady narodowe współpracują ze znajdującymi się na ich terenie przedsiębiorstwami państwowymi.

</doc>
<doc id="106272" url="https://pl.wikipedia.org/wiki?curid=106272" title="Kadam">
Kadam

Kadam (tyb. བཀའ་གདམས་པ་, Wylie: "bka’ gdams pa"; bka znaczy „Nauki (Buddy)”, gdams znaczy instrukcje (bycia wyzwolonym)) – nieistniejąca już odrębnie szkoła buddyzmu tybetańskiego założona w XI wieku przez indyjskiego uczonego i świętego Dżoło Dzie Atiszię (982 – 1054 n.e.), oraz jego uczniów – następców Lamę Dromtonpę, Khutona Yundrung i Ngok Legpe Sherapa. Szkoła związana była z tzw. nowożytnym przekazem sarma buddyzmu do Tybetu.
Historia szkoły kadam.
Historia nauk kadam rozpoczyna się w czasie gdy Dżoło Dzie Atiszia (982 – 1054 n.e.) został zaproszony do Tybetu, kiedy nauki buddy narażone były na niezrozumienie, szczególnie jeśli chodziło o interpretację przekazów moralnej dyscypliny Vinaji w zgodzie z praktykami wadżrajany. Szkoła ta zaczęła podkreślać w tym celu studia sutr i innych tekstów mahajany w ramach stopniowej ścieżki etapów do oświecenia Lamrim, gdzie nauki tantryczne praktykowane są dopiero na końcowym etapie. Ich następcy nazywani byli "kadampami" ponieważ "ka" oznacza "słowo" i odnosi się do nauk Buddy, zaś "dam" nawiązuje do specjalnych nauk Lamrim udzielonych przez Atiszę znanych jako "Stopnie na Ścieżce do Oświecenia". Atiszia był indyjskim wielkim znawcą (sanskryt pandita) współczesnego mu buddyzmu m.in. był wielkim zrealizowanym mistrzem wadżrajany, np. tantry Kalaczakry. Atisza zreformował buddyzm w Tybecie, a głównym jego dzierżawcą został Lama Dromtonpa (transliteracja Wyliego: Drom-tön Gyal-we Jungne, 1005–1064 r. n.e.).
Następnie przekaz Lamy Dromtonpy utrzymywał się w trzech liniach zwanych kolejno „linią tradycji przekazów pisanych”, „linią tradycji ustnych przekazów”, „linią tradycji dogłębnych instrukcji”. Linia tradycji dogłębnych instrukcji znana była ze specjalnych instrukcji „umysłu” utrzymywania moralnej dyscypliny, medytacji i mądrości (wglądu w stan siunjata) powiązanych:
Instrukcje do tych w sumie siedmiu praktyk nazywano jako „Siedem Boskich Dharm”, a praktyka czterech jidamów zawierała fazę spełniającą tantr jogi najwyższej obejmującą „sześć specjalnych dharm” (ekwiwalent praktyk Sześciu Jog Naropy). Dzierżawcami owych trzech linii tradycji było „Trzech Szlachetnych Braci”: Gesze Potowa (Puto Rinchen Sal), Gesze Chenngawa (Chengawa Tsultrim Bar) i Gesze Phuchungwa (Phuchungwa Shönu Gyaltsen).
Wszystkie trzy linie zostały zawarte w całościowy system Lamrim (transliteracja Wyliego: Lam Rim – stopnie ścieżki) do oświecenia, który pozwala na całościowe zrozumienie i urzeczywistnienie buddyzmu, pomagając krok po kroku każdemu praktykującemu, stosownie do poziomu jego rozwoju, zdolności i możliwości, więcej czytaj w artykule Lamrim.
Historia nauk po zaniku kadam jako oddzielnej tradycji.
Za sprawą mistrza Gampopy (1079–1153 r. n.e.) nauki te wkomponowano w jedną spójną całość do przekazów szkoły kagju obok nauk tantrycznych.
W XIV wieku szkoła kadam została przeorganizowana przez Tsongkhapę (1357–1419 r. n.e.), i na jej podwalinach powstała szkoła gelug integrując m.in. trzy linie tradycji przekazów Kadam z innymi przekazami sutr i tantr. Nauki Kadampy, szczególnie te związane z rozwojem postawy bodhiczitta oraz stopniami Lamrim praktykowane są również w nieprzerwanej linii w szkole ningma i sakja.
Tzw. „Nowa Tradycja Kadampa”.
„Nowa Tradycja Kadampa” jest nazwą tradycyjnie odnoszącą się do współczesnej tradycji gelug.
Jednakże w XX wieku na Zachodzie powstała kontrowersyjna szkoła, którą nieautorytatywnie nazwano „Nową Tradycją Kadampa”, głównie z powodu praktyki w tej szkole Shudgen (czyt. Szugden), domniemanego strażnika Dharmy. Jednakże organizacja ta nie jest uważana przez inne szkoły jako oficjalny spadkobierca linii kadam.
W przypadku postaci Shudgen, autentyczność tego domniemanego strażnika stoi pod znakiem zapytania, gdyż nie istniał on w czasach istnienia tradycji kadam, i gdyż jest odrzucany przez wszystkie inne szkoły, tzn. przez gelug, sakja, kagyu i ningma.

</doc>
<doc id="106273" url="https://pl.wikipedia.org/wiki?curid=106273" title="Poznaj Świat">
Poznaj Świat

Poznaj Świat – najstarszy polski miesięcznik geograficzny i podróżniczo-reportażowy, ukazujący się od 1948. Początkowo przez pół wieku był to popularnonaukowy miesięcznik geograficzny, wydawany przez Polskie Towarzystwo Geograficzne. Od 2002 do 2010 wydawcą było Wydawnictwo Bernardinum z Pelplina. Po 2010 wydawcą była firma Probier z Gdańska. Redakcja od lat mieściła się w Gdańsku, natomiast biuro reklamy i marketingu w Warszawie. Ostatnim redaktorem naczelnym była Katarzyna Rojek.
Współcześnie nakład wynosił 20 500 egzemplarzy; format 210×265 mm. Pismo ukazywało się w każdy czwarty piątek miesiąca.
Wydawanie pisma zostało zawieszone pod koniec roku 2020 (ostatnim numerem był listopadowy) z powodu stanu pandemii COVID-19. Na stronach czasopisma dostępne jest bezpłatne archiwum z ponad 1200 artykułami.

</doc>
<doc id="106275" url="https://pl.wikipedia.org/wiki?curid=106275" title="Thomas Simpson">
Thomas Simpson

Thomas Simpson (ur. 20 sierpnia 1710, zm. 14 maja 1761) – matematyk angielski.
Profesor Królewskiej Akademii Wojskowej w Woolwich (od 1743), członek Royal Society (od 1746). Autor prac z zakresu trygonometrii, analizy matematycznej i rachunku prawdopodobieństwa. Opracował (1743) metodę przybliżonego, numerycznego obliczania całek oznaczonych (tzw. metodą Simpsona).

</doc>
<doc id="106276" url="https://pl.wikipedia.org/wiki?curid=106276" title="Teraz Rock">
Teraz Rock

Teraz Rock – miesięcznik poświęcony głównie muzyce rockowej, zawiera informacje o bieżących wydarzeniach, recenzje płyt, wydawnictw wideo i koncertów, wywiady z artystami. 
Historia.
Ukazuje się od marca 2003. Miesięcznik stanowi kontynuację pisma "Tylko Rock", które ukazywało się w latach 1991–2002.
W każdym numerze pisma zamieszczona jest wkładka zawierająca informacje o jednym artyście lub grupie muzycznej: biografię, omówienie dyskografii, opinie innych wykonawców.
Pierwszym wydawcą pisma była Orange Media, w październiku 2020 kolejny wydawca Advertigo sprzedało miesięcznik oraz powiązany z nim serwis terazmuzyka.pl spółce Neker Media, którą założył redaktor naczelny czasopisma, Wiesław Weiss.

</doc>
<doc id="106277" url="https://pl.wikipedia.org/wiki?curid=106277" title="Aurora (imię)">
Aurora (imię)

Aurora – imię żeńskie pochodzenia łacińskiego oznaczające „jutrzenkę”. Imię pochodzi od bogini Aurory, identyfikowanej później z grecką Eos.
Aurora imieniny obchodzi 20 października, na pamiątkę św. Aurory.
Znane osoby noszące imię Aurora:

</doc>
<doc id="106278" url="https://pl.wikipedia.org/wiki?curid=106278" title="Dezydery Chłapowski">
Dezydery Chłapowski

Dezydery Adam Chłapowski herbu Dryja (ur. 23 maja 1788 w Turwi, zm. 27 marca 1879 tamże) – polski generał, działacz gospodarczy, prekursor pracy organicznej, baron Cesarstwa Francuskiego.
Był patriotą czynnie biorącym udział w obronie ustroju Rzeczypospolitej. Uczestniczył w powstaniu listopadowym (1830) i powstaniu wielkopolskim (1848). Brał udział w licznych kampaniach Napoleona.
Odznaczony Medalem Świętej Heleny, Legią Honorową oraz krzyżem Virtuti Militari.
Życiorys.
Jego ojcem był starosta kościański Józef Chłapowski, a matką Urszula z domu Moszczeńska, wojewodzianka inowrocławska. Jako guwernera miał francuskiego emigranta księdza Steinhoffa. Naukę rozpoczął w kolegium pijarów w Rydzynie, a następnie na francuskiej pensji w Berlinie. W wieku 14 lat ojciec umieścił go w pułku dragonów pruskich generała Bruesewitza, stacjonującego w Wielkopolsce. Jednocześnie młody żołnierz uczył się w instytucie oficerów inspekcji berlińskiej, który ukończył w 1805 roku uzyskując promocję na porucznika. Wystarał się o zwolnienie z udziału w wojnie z Francją w 1806 roku.
Po zajęciu Berlina przez Francuzów wyjechał do Poznania. Tu wstąpił do stuosobowej gwardii honorowej cesarza Napoleona utworzonej przez okoliczną szlachtę po powstaniu wielkopolskim w 1806 roku pod dowództwem Umińskiego. W tym okresie zyskał sobie względy u Napoleona, który mianował go porucznikiem. Podczas kampanii w 1807 roku walczył w kompanii woltyżerów w 9 pułku piechoty dowodzonym przez generała ks. Antoniego Pawła Sułkowskiego sformowanym w Gnieźnie. Odznaczony po bitwie pod Tczewem, jako dowódca półkompanii, krzyżem Virtuti Militari i Legią Honorową. Podczas oblegania Gdańska trafił do niewoli pruskiej.
Po pokoju w Tylży i powrocie z Rygi, gdzie był internowany, awansowano go (1 sierpnia) na kapitana i przydzielono jako adiutanta generała Jana Henryka Dąbrowskiego. W lutym 1808 został wezwany do Paryża, gdzie został oficerem ordynansowym Napoleona. Podczas tego pobytu ukończył studia wojskowe na paryskiej szkole politechnicznej. Egzaminy końcowe zdawał przed generałem Bertrandem. U boku Napoleona przeszedł kampanie: hiszpańską i austriacką. Za udział w bitwie pod Ratyzboną nadano mu tytuł barona cesarstwa. W styczniu 1811 roku został mianowany szefem szwadronu polskiego 1 Pułku Szwoleżerów-Lansjerów Gwardii Cesarskiej. Z nim odbył kampanię moskiewską (1812) i saską (1813). W trakcie tej ostatniej, w Dreźnie, poprosił o dymisję, którą uzyskał 19 czerwca. Decyzja była spowodowana rozgoryczeniem Chłapowskiego wobec postawy Napoleona względem Polski (planów oddania Księstwa Warszawskiego carowi w zamian za pokój) oraz trudami przebytych kampanii. Wśród weteranów napoleońskich przysporzyła mu jednak złej sławy i oskarżeń o dezercję. Jako pułkownik w stanie spoczynku wyjechał do Paryża. Po abdykacji Napoleona udał się do Wielkiej Brytanii. W czasie „stu dni Napoleona” przez Paryż powrócił do Wielkopolski (1815).
Osiadł w rodzinnej Turwi, którą wraz z Rąbiniem odkupił od zadłużonego ojca utracjusza i następnie uporządkował majątek i rozpoczął wprowadzanie nowoczesnej gospodarki. Aby pogłębić swoją wiedzę ponownie udał się w podróż do Anglii (1818–1819), gdzie między innymi praktykował pracując fizycznie w gospodarstwie. Po powrocie wprowadził rozwiązania podpatrzone w Anglii. Dzięki temu w ciągu 15 lat spłacił długi, a majątek w Turwi stał się w krótkim czasie jednym z najlepszych gospodarstw w Wielkim Księstwie Poznańskim. Chłapowski m.in. wprowadził płodozmian zamiast trójpolówki, używał żelaznego pługa i siał wzbogacającą glebę koniczynę. Sprawiło to, że Chłapowski był jednym z zaproszonych na konferencję w Berlinie, gdzie opracowano plan uwłaszczenia chłopów w Wielkim Księstwie. Sam ze swojej strony przeznaczył część swoich gruntów do parcelacji między chłopów. Był deputowanym ze stanu rycerskiego z powiatu kościańskiego na sejm prowincjonalny Wielkiego Księstwa Poznańskiego w 1827 roku i w 1830 roku. Był współzałożycielem i działaczem Ziemstwa Kredytowego oraz Towarzystwa ubezpieczeń od ognia.
W momencie wybuchu powstania listopadowego przywdział ponownie mundur i przekroczył granicę, zgłaszając się do polskiego wojska powstańczego. Opracował śmiały i interesujący plan ofensywny działań, obejmujący m.in. zdobycie Brześcia nad Bugiem, lecz nie został on zaaprobowany przez dyktatora powstania Józefa Chłopickiego, preferującego defensywną taktykę. Dopiero po odsunięciu Chłopickiego Chłapowski otrzymał dowództwo brygady. Wziął udział w bitwie pod Grochowem, w której sam stanął na czele szarży kawalerii powstrzymującej rosyjską piechotę po wycofaniu polskiej piechoty. Następnie pod komendą nieudolnego generała Antoniego Giełguda wziął udział w wyprawie na Litwę, podczas której został awansowany do stopnia generała brygady. Mimo szeregu drobnych zwycięstw, niezdecydowanie Giełguda co do ofensywnych planów Chłapowskiego szybkiego ataku na Wilno przed nadejściem większych sił rosyjskich doprowadziło do klęski wyprawy na Litwę. Decyzją Rady Narodowej Chłapowski został w końcu awansowany do stopnia generała dywizji i powierzono mu naczelne dowództwo na Litwie, lecz nie dotarła ona na czas (Chłapowski dowiedział się o niej dopiero w Prusach). Oddział został zmuszony do przekroczenia granicy prusko-rosyjskiej, gdzie Chłapowski jako poddany pruski został skazany na rok więzienia. Uniknął konfiskaty majątku, zamienionej na wysoką grzywnę. Karę odbył w twierdzy w Szczecinie, gdzie napisał podręcznik "O rolnictwie".
Po wyjściu na wolność powrócił do Turwi. Związał się wówczas politycznie ze swoim byłym podkomendnym Karolem Marcinkowskim. W latach 1838–1845 współpracował z „Przewodnikiem Rolniczo-Przemysłowym”, do którego pisał artykuły o tematyce rolniczej. Miał zamiar założyć Akademię Rolniczą, do czego krokiem było kształcenie licznych praktykantów w majątku turewskim. Byli wśród nich późniejsi działacze tacy jak Maksymilian Jackowski. Był również współzałożycielem i wydawcą „Przeglądu Poznańskiego” i „Szkółki Niedzielnej”. Całokształtem swojej działalności kładł podstawy pracy organicznej, tym samym opierając się germanizacji. Wspierał przedsięwzięcia jak Bazar Poznański i Towarzystwo Pomocy Naukowej oraz towarzystwa kredytowe. Był posłem do sejmu krajowego. Członek korespondent Galicyjskiego Towarzystwa Gospodarskiego (1846–1879).
Podczas powstania wielkopolskiego w 1848 roku, organizował w swoim powiecie oddziały powstańcze. Po upadku Wiosny Ludów, na terenie Wielkopolski, został członkiem izby wyższej pruskiego parlamentu, Izby Panów.
Pomimo swojej surowości i katolickich poglądów, które zniechęcały do niego niektórych liberałów, jego dokonania sprawiły, że był osobą powszechnie poważaną, o dużym wpływie na społeczność Wielkopolski. Zmarł 27 marca 1879, a pochowany został w Rąbiniu obok miejscowego kościoła. W 1899 roku jego syn, Kazimierz, wydał pamiętniki ojca.
Od 25 kwietnia 2014 gen. dyw. Dezydery Chłapowski jest patronem Ośrodka Szkolenia Poligonowego Wojsk Lądowych w Wędrzynie.
Generał był ponadto promotorem zadrzewień śródpolnych w Polsce, które przyczyniły się do sukcesu gospodarczego jego majątku i do dziś sprzyjają rolnictwu na tym obszarze. W celu zachowania jego spuścizny rolniczo-przyrodniczej, w 1992 r. i ponownie w 2014 r. wokół posiadłości w Turwi utworzono Park Krajobrazowy jego imienia. Jego szczególnym celem jest zachowanie systemu zadrzewień śródpolnych, o "(…) dużych wartościach przyrodniczych, krajobrazowych, naukowo-dydaktycznych i kulturowych".
Życie prywatne.
Dnia 29 września 1821 w Popowie Kościelnym, Chłapowski ożenił się z Antoniną z Grudzińskich h. Grzymała, siostrą księżny łowickiej, Joanny Grudzińskiej, żony wielkiego księcia Konstantego Romanowa. Miał pięcioro dzieci; Stanisława, Tadeusza, Zofię, Kazimierza i Józefę".
Dezydery został pochowany w miejscowości Rąbiń".
Jego krewnymi byli Tadeusz i Alfred Chłapowscy.
Upamiętnienie.
Generał Dezydery Chłapowski jest jednym z głównych bohaterów polskiego serialu (1979–1981) historycznego "Najdłuższa wojna nowoczesnej Europy" w reżyserii Jerzego Sztwiertni. W jego postać wcielił się Krzysztof Kolberger.

</doc>
<doc id="106287" url="https://pl.wikipedia.org/wiki?curid=106287" title="Zefir (syn Astrajosa)">
Zefir (syn Astrajosa)

Zefir (gr. Zéphyros, łac. Zephyrus ‘wiatr zachodni’, Favonius ‘wiatr zachodni’) – w mitologii greckiej bóg i uosobienie wiatru zachodniego, utożsamiany z rzymskim Fawoniuszem.
Opis.
Uosabiał łagodny, ciepły, wilgotny wiatr, wiejący z zachodu. Wiosną budził do życia przyrodę, a upalnym latem przynosił orzeźwiające ochłodzenie. W starożytnej Grecji jego imieniem oznaczano jedną ze stron świata – zachód.
Uchodził za syna tytana Astrajosa i tytanidy Eos oraz za brata Fosforosa (Hesperosa; personifikacji planety Wenus), niektórych gwiazd (personifikacji gwiazd), Boreasza, Eurosa, Notosa, przypuszczalnie także Apeliotesa, Kajkiasa, Lipsa, Skirona (personifikacji wiatrów). Ze swoją żoną, nimfą Chloris, spłodził syna Karposa (gr., ‘owoc’), a z harpią Podarge – Ksantosa (Płowy) i Baliosa (Srokacz) – nieśmiertelne i szybkie jak wiatr konie Achillesa. Według jednej z wersji miał z boginią Iris (uchodziła za jego kochankę lub żonę) syna Erosa albo Potosa.
Przyczynił się do śmierci Hiacynta (Hiakintos), pięknego młodzieńca. O względy jego rywalizował z bogiem Apollinem.
Przeniósł piękną Psyche do siedziby boga Erosa.
Kult jego był rozpowszechniony wśród żeglarzy i rolników. Składano mu w ofierze czarnego barana i koguta.
W sztuce przedstawiany jest zwykle jako młody mężczyzna z wielkimi skrzydłami u ramion, lekko ubrany (lub nagi), z kwiatami, najczęściej w towarzystwie nimfy Chloris.
Wyobrażenie o bóstwie przejawia się w greckim malarstwie wazowym (malowidła wazowe z V wieku p.n.e. przedstawiające Zefira z Hiacyntem) i rzeźbie (fryz z I wieku p.n.e. z wizerunkami ośmiu skrzydlatych bogów wiatrów, zdobiący Wieżę Wiatrów w Atenach), w rzymskim malarstwie pompejańskim (malowidła w "Casa del Naviglio").
Od "Zefira" pochodzi nazwa łagodnego i ciepłego wiatru – zefir (zefirek).

</doc>
<doc id="106288" url="https://pl.wikipedia.org/wiki?curid=106288" title="Boreasz (syn Astrajosa)">
Boreasz (syn Astrajosa)

Boreasz (także Boreas; gr. Boréas, Boriás „wiatr północny”, „północ”; łac. Boréas „wiatr północny”, Boreus „północny”, Aquilo „wiatr północny”, „północ”) – w mitologii greckiej bóg i uosobienie wiatru północnego; utożsamiany z rzymskim Akwilonem.
Uosabiał zimny, gwałtowny wiatr, wiejący z północy, zdolny wyrządzać wielkie szkody (bora). W starożytnej Grecji jego imieniem oznaczano jedną ze stron świata – północ.
Uchodził za syna tytana Astrajosa i tytanidy Eos oraz za brata Fosforosa (Hesperosa; personifikacji planety Wenus), niektórych gwiazd (personifikacji gwiazd), Eurosa, Notosa, Zefira, przypuszczalnie także Apeliotesa, Kajkiasa, Lipsa, Skirona (personifikacji wiatrów). Porwał Orejtyję, z którą miał dwóch synów, Kalaisa i Zetesa.
Kult jego był rozpowszechniony wśród żeglarzy i rolników. Składano mu w ofierze czarnego barana i koguta.
Boreasz przedstawiany był jako brodaty stary mężczyzna czasami o dwóch twarzach. Czczony był w Attyce jako „szwagier” Ateńczyków. Wierzono, że to on spowodował szkody wyrządzone flocie najeźdźców perskich w latach 492 i 480 p.n.e. i to był główny powód jego szerokiego kultu. Był ojcem nieśmiertelnych koni bojowych Achillesa, Ksantosa i Baliosa, które galopowały z prędkością wiatru. Za ojczyznę Boreasza uważano Trację na północ od Morza Egejskiego. W przeciwieństwie do Zefira, Boreasz był z natury gwałtowny i nieokiełznany, zdolny wyrządzać wielkie szkody. Kiedyś Boreasz porwał Orejtyję, księżniczkę ateńską, córkę króla Erechteusa. Napotkawszy ją, gdy tańczyła nad strumieniem Boreasz spowił ją w chmurę i uprowadził do swojej siedziby. Urodziła mu dwóch bliźniaczych synów – Kalaisa i Zetesa. W momencie narodzin chłopcy mieli całkowicie ludzki wygląd, później jednak wyrosły im z ramion złote skrzydła. Obaj zginęli z ręki Heraklesa. Córkami Boreasza były: Chione, kochanka Posejdona, która urodziła mu syna i Kleopatra.

</doc>
<doc id="106289" url="https://pl.wikipedia.org/wiki?curid=106289" title="Notos">
Notos

Notos (także Notus; gr. Nótos ‘południe’ (strona świata), łac. Notus ‘wiatr południowy’, Auster ‘wiatr południowy’, ‘południe’) – w mitologii greckiej bóg i uosobienie wiatru południowego, utożsamiany z rzymskim Austerem.
Opis.
Uosabiał gorący, wilgotny, silny wiatr, wiejący z południa, niosący deszcze i mgły. W starożytnej Grecji jego imieniem oznaczano jedną ze stron świata – południe.
Uchodził za syna tytana Astrajosa i tytanidy Eos oraz za brata Fosforosa (Hesperosa; personifikacji planety Wenus), niektórych gwiazd (personifikacji gwiazd), Boreasza, Eurosa, Zefira, przypuszczalnie także Apeliotesa, Kajkiasa, Lipsa, Skirona (personifikacji wiatrów).
Kult jego był rozpowszechniony wśród żeglarzy i rolników. Składano mu w ofierze czarnego barana i koguta.
W sztuce przedstawiany jest jako młody mężczyzna z wielkimi skrzydłami u ramion, z naczyniem na wodę.
Wyobrażenie o bogu przejawia się w rzeźbie (fryz z I wieku p.n.e. z wizerunkami ośmiu skrzydlatych bogów wiatrów zdobiący Wieżę Wiatrów w Atenach).

</doc>
<doc id="106291" url="https://pl.wikipedia.org/wiki?curid=106291" title="Euros">
Euros

Euros (gr. Euros ‘ten, który pali’, łac. Eurus ‘wiatr południowo-wschodni’, Vulturnus ‘wiatr południowo-wschodni’) – w mitologii greckiej bóg i uosobienie wiatru południowo-wschodniego.
Opis.
Uosabiał wiatr, wiejący z południowego wschodu (lub, według niektórych źródeł, ze wschodu albo północnego wschodu bądź południowego zachodu).
Uchodził za syna tytana Astrajosa i tytanidy Eos oraz za brata Fosforosa (Hesperosa; personifikacji planety Wenus), niektórych gwiazd (personifikacji gwiazd), Boreasza, Notosa, Zefira, przypuszczalnie także Apeliotesa, Kajkiasa, Lipsa, Skirona (personifikacji wiatrów).
Kult jego był rozpowszechniony wśród żeglarzy i rolników. Składano mu w ofierze czarnego barana i koguta.
W sztuce przedstawiany jest zwykle jako starszy mężczyzna z wielkimi skrzydłami u ramion.
Wyobrażenie o bóstwie przejawia się w rzeźbie (fryz z I wieku p.n.e. z wizerunkami ośmiu skrzydlatych bogów wiatrów zdobiący Wieżę Wiatrów w Atenach).

</doc>
<doc id="106295" url="https://pl.wikipedia.org/wiki?curid=106295" title="Nimfa (ptak)">
Nimfa (ptak)

Nimfa ("Nymphicus hollandicus") – gatunek średniej wielkości ptaka z rodziny kakaduowatych (Cacatuidae), jedyny przedstawiciel podrodziny nimf (Nymphicinae) i rodzaju "Nymphicus". Zasiedla Australię. Popularny ptak hodowlany. Według IUCN jest to gatunek najmniejszej troski (LC).Pióra na głowie (Czub), można po jego 
ułożeniu rozpoznać emocje ptaka. Samce tego gatunku mają lepsze umiejętność powtarzania dźwięków niż samice. Jest wiele odmian barwnych tej papugi 
między innymi perłowa, szek, białogłowa, płowa, lutino, cynamonowa, czy srebrna i albino
Systematyka.
Po raz pierwszy o istnieniu nimfy wspomniał Europejczyk, który towarzyszył Jamesowi Cookowi w jego podróży wzdłuż wschodniego wybrzeża Australii w 1770 roku. Złapany osobnik został zabity, wypchany i zdeponowany w Royal College of Surgeons w Anglii. Pierwszy opis naukowy tego gatunku sporządził John Latham, zaliczając nimfę do gatunku papug z czubem. W jego opisie brakowało jednak nazwy naukowej i informacji o pochodzeniu nimfy. W 1788 roku Johann Friedrich Gmelin nadał jej nazwę naukową "Psittacus novaehollandiae", ale była ona niewłaściwa, ponieważ nadał ją także kilku innym gatunkom.
Pierwszy pomyłkę Gmelina odnotował Robert Kerr, w 1792 roku nadając nową nazwę: "Psittacus hollandicus". Nazwa gatunkowa przetrwała do dziś, ale nazwę rodzajową należało zmienić. Obecnie rodzaj "Psittacus" obejmuje żako, a po raz pierwszy została ona opisana właśnie w tym rodzaju. W 1832 roku Johann Georg Wagler nadał jej nazwę rodzajową "Nymphicus". Tego samego roku William Swainson opisał nimfę pod nazwą "Leptolophus auricomis", a trzy lata później René Primevère Lesson pod nazwą "Calopsitta guy". W roku 1912 Gregory Mathews wyróżnił trzy podgatunki: "pallescens", "intermedius" i "obscurus". Obecnie nie wyróżnia się żadnych podgatunków.
Etymologia nazwy naukowej: Nazwa rodzajowa "Nymphicus" pochodzi od nimf w sensie bogiń, a nazwa gatunkowa "hollandicus" od dawnej nazwy Australii – Nowa Holandia.
Morfologia.
U nimf odmiany nominalnej (typowej dla dzikich nimf) występuje wyraźny dymorfizm płciowy. Samiec jest ciemnoszary, szary lub jasnoszary z jaśniejszą piersią i brzuchem. Głowa żółta, z szarym czubkiem z żółtym końcem. Pomarańczowe plamy policzkowe. Biały brzeg skrzydła. Nogi, dziób i sterówki szare. Samice mają szare pióra na głowie i żółty, prążkowany ogon. Młode do pierwszego pierzenia (ok. 6 miesięcy) wyglądają jak samice.
Wymiary i masa ciała.
Nimfy z hodowli zazwyczaj są większe. Wymiary:
Występowanie.
Nimfy zasiedlają wnętrze kontynentu australijskiego, nie występują na wybrzeżach, zachodniej części Australii Południowej oraz na Tasmanii i Przylądku Jork.
Środowisko.
Nimfy preferują otwarte tereny z dostępem do świeżej wody. Występują także w terenach rzadko zalesionych i sawannach; wędrowne nimfy jedzą nasiona akacji, więc są też spotykane w ich zaroślach. Temperatura miejsca w ich środowisku życia waha się od 4,5 stopnia Celsjusza zimą do 43 stopni latem. Dziuple w drzewach wykorzystują jako miejsca do gniazdowania. Zasiedlają tereny do wysokości 500 m n.p.m.
Pożywienie.
Nimfy żywią się głównie nasionami roślin zielnych, w szczególności nasionami traw z rodzaju "Astrebla", zwanymi popularnie trawami Mitchella. Jeżeli nie są zmuszone do nadmiernego wysiłku, potrafią długo wytrzymać bez wody; czerpią ją wtedy z ziaren. Dietę uzupełniają jagodami, pączkami kwiatów i nektarem. Zjadają także nasiona akacji oraz pszenicy.
Tryb życia i zachowanie.
Nimfy są dobrze przystosowane do lotu, gdyż prowadzą koczowniczy tryb życia. Składa się na to budowa skrzydeł, kształt ciała i ogona. Wędrują w stadach, w ten sposób łatwiej znajdują pożywienie i dostrzegają drapieżniki. Nie lubią liściastych gałęzi, siedzą więc najchętniej na martwych drzewach. Na ziemi są bardzo ostrożne. Wodopój odwiedzają wcześnie rano i wieczorem. Zaraz po napiciu się całe stado odlatuje. Pożywiają się również w grupie. Nimfy czyszczą się wzajemnie, a nimfa czyszcząca grzbiet, ogon i skrzydła trzyma głowę w górze. Możliwe, że pierwszym kontaktem przyszłych par nimf jest właśnie prośba o czyszczenie. Proszący o to ptak trzyma głowę nisko, kładzie czubek i mruży oczy, co oznacza, że nie ma złych zamiarów. Nimfy żyją na wolności 10–14 lat; w niewoli do 25.
Głos.
Samce śpiewają w celu zwrócenia na siebie uwagi samic. Robią to też w celu wyrażenia swojej radości. Samczyk zaczyna śpiewać, gdy ma około roku; uczy się od pozostałych członków stada. Ptak w niewoli może naśladować ludzki gwizd i wplatać elementy, których się nauczył w swą pieśń. Krzyk ostrzegawczy brzmi jak „kłi!”, „kiłi!” lub podobnie. Zazwyczaj ostrzegają samce. Swoje niezadowolenie nimfa pokazuje zrzędzącym, trochę charczącym odgłosem. Nimfy często komunikują się ze sobą, również w trakcie budowy gniazda. Pisklęta wołają o jedzenie dźwiękiem przypominającym „oink”.
Rozród.
Nimfy są monogamiczne. Okres lęgowy przypada od września do października.
Gniazdo: Nimfy lęgną się w dziuplach. Nie ma problemów ze znalezieniem miejsca na gniazdo, gdyż drzewa często są wyjedzone przez termity albo połamane. Zazwyczaj jedno drzewo zasiedla jedna para. Preferują martwe eukaliptusy i zwykle gnieżdżą się na wysokości około 2 metrów nad ziemią.
Jaja: 4–7 na sezon, barwy białej. Mają one wymiary 24,5x19 mm.
Wysiadywanie: 17–23 dni. Samiec nie karmi samiczki, jeżeli idzie ona szukać pożywienia – samiec ją zastępuje.
Pisklęta: Po wykluciu ważą 4–6 gramów. Usamodzielniają się po 4 do 5 tygodniach, a są zdolne do rozrodu po 1,5 roku od wyklucia. Czasem zdarza się, lecz jest to rzadkością, że dorosłe nimfy usuwają skorupki z gniazda po tym, jak młode się wyklują.
Pasożyty i choroby.
Młode nimfy bywają niekiedy atakowane przez drożdże z rodzaju "Candida" i bakterie z rodzaju "Chlamydophila". Pasożyty jelitowe, np. z rodzaju "Giardia", mogą występować nawet u zdrowo żywionych ptaków. U dorosłych nimf często występują choroby wątroby, nerek i układu rozrodczego (u samic). Przykłady innych chorób i dolegliwości występujące u nimf w niewoli:
Mutacje.
Mutacje barwne nigdy nie zdarzają się w naturze. Wyhodowano następujące:

</doc>
<doc id="106298" url="https://pl.wikipedia.org/wiki?curid=106298" title="Metoda Simpsona">
Metoda Simpsona

Całkowanie metodą Simpsona – jedna z metod przybliżania wartości całki oznaczonej funkcji rzeczywistej.
Metoda ma zastosowanie do funkcji stablicowanych w nieparzystej liczbie równo odległych punktów (wliczając końce przedziału całkowania). Metoda opiera się na przybliżaniu funkcji całkowanej przez interpolację wielomianem drugiego stopnia.
Znając wartości formula_1 funkcji formula_2 w 3 punktach formula_3 (przy czym formula_4), przybliża się funkcję wielomianem Lagrange’a i całkując w przedziale formula_5 otrzymuje przybliżoną wartość całki:
Błąd, który przy tym popełniamy, jest równy:
formula_7
gdzie:
Nie znamy położenia punktu formula_9 więc posługujemy się poniższym szacowaniem, mającym zastosowanie w obliczeniach numerycznych:
Znając wartości funkcji w formula_11 kolejnych, równo odległych punktach formula_12 (gdzie formula_13), możemy iterować powyższy wzór na formula_14 przedziałów:
otrzymując:
Wartość błędu, jakim są obarczone wyliczenia, wyraża się wzorem:
By czytelnik mógł go odnieść do rysunku:
Geometrycznie metoda ta odpowiada zastąpieniu w każdym z kolejnych formula_14 przedziałów zmiennej formula_23 łuku wykresu funkcji formula_24 łukiem paraboli przeprowadzonej przez trzy kolejne węzły interpolacji (punkty wykresu o znanych współrzędnych) odpowiadające początkowi, środkowi i końcowi kolejnego przedziału.

</doc>
<doc id="106300" url="https://pl.wikipedia.org/wiki?curid=106300" title="Transwestyta">
Transwestyta



</doc>
<doc id="106304" url="https://pl.wikipedia.org/wiki?curid=106304" title="Brzostek (gmina)">
Brzostek (gmina)

Brzostek – gmina miejsko-wiejska w województwie podkarpackim, w powiecie dębickim.
W jej skład wchodzi miasto Brzostek oraz 18 sołectw: Bączałka, Bukowa, Głobikówka, Gorzejowa, Grudna Dolna, Grudna Górna, Januszkowice, Kamienica Dolna, Kamienica Górna, Klecie, Nawsie Brzosteckie, Opacionka, Przeczyca, Siedliska-Bogusz, Skurowa, Smarżowa, Wola Brzostecka, Zawadka Brzostecka.
Siedziba gminy to miasto Brzostek.
Graniczy z gminami: Brzyska, Dębica, Frysztak, Jodłowa, Kołaczyce, Pilzno, Ropczyce oraz Wielopole Skrzyńskie.
Położenie.
Gmina znajduje się na pograniczu Pogórza Ciężkowickiego i Pogórza Strzyżowsko-Dynowskiego. Przebiega przez nią droga krajowa nr 73.
Struktura powierzchni.
W 2010 roku powierzchnia gminy wynosiła 12232 ha, z czego:
Historia.
Okolica Brzostku historycznie należała do ziemi sandomierskiej, znajdowała się przy granicy z ziemią krakowską. Sam Brzostek w średniowieczu znajdował się na polsko-węgierskim szlaku handlowym, co korzystnie wpływało na jego rozwój.
W czasie zaborów teren przyszłej gminy znalazł się w cyrkule pilzneńskim, a po zmianie granic, w cyrkule dukielskim. W 1854 utworzono powiat z siedzibą w Brzostku, który w 1867 włączono do powiatu pilzneńskiego. W listopadzie 1918 roku Brzostek i okolice znalazły się w granicach niepodległej Polski, w powiecie pilzneńskim, jednak w 1932 roku teren przyłączono do powiatu jasielskiego.
Po wojnie Brzostek i otaczające go wsi włączono do województwa rzeszowskiego, a w latach 1972–1998 znajdowały się one w województwie tarnowskim. W 1999 roku znalazły się w województwie podkarpackim.
W 1985 gmina została odznaczona Krzyżem Partyzanckim za bohaterski opór stawiany okupantom przez jej mieszkańców.
W 2009 roku Brzostkowi przywrócono prawa miejskie, co poskutkowało zmianą statusu gminy z gminy wiejskiej na gminę miejsko-wiejską.
Demografia.
Ludność gminy w poszczególnych latach:
Liczba ludności gminy Brzostek w latach 1995–2021:
Piramida wieku mieszkańców gminy Brzostek w 2014 roku:
Środowisko naturalne.
Wody powierzchniowe.
Głównym ciekiem gminy jest rzeka Wisłoka.
Ochrona przyrody.
Formy ochrony przyrody na terenie gminy Brzostek:
Edukacja.
W roku 2022 na terenie gminy funkcjonowały:
Religia.
Ludność gminy wyznania rzymskokatolickiego należy do parafii:
Sport i rekreacja.
Kluby sportowe.
W gminie działają:
Obiekty sportowe.
Na terenie gminy znajdują się:
Zabytki.
Zabytki wpisane do rejestru:

</doc>
<doc id="106306" url="https://pl.wikipedia.org/wiki?curid=106306" title="Syd Barett">
Syd Barett



</doc>
<doc id="106307" url="https://pl.wikipedia.org/wiki?curid=106307" title="Pilzno">
Pilzno

Pilzno (, ) – miasto w zachodnich Czechach, stolica kraju pilzneńskiego i kraju zachodnioczeskiego. Położone jest w kotlinie, gdzie zbiega się wiele potoków, tworząc rzekę Berounkę. Znane jest przede wszystkim z piwa Pilsner Urquell i zakładów Škoda Transportation. Na początku 2020 roku, z liczbą mieszkańców wynoszącą około 175 tys., Pilzno zajmowało czwarte miejsce pod względem liczby ludności w Republice Czeskiej.
Charakterystyka.
Powierzchnia miasta wynosi 137,66 km². Powiat Pilzno-miasto jest powiatem grodzkim oraz siedzibą powiatów Pilzno Północ i Pilzno Południe. Od 1 stycznia 2003 powiaty nie są już jednostką podziału administracyjnego Czech. Podział na powiaty zachowały jednak sądy, policja i niektóre inne urzędy państwowe. Został również zachowany dla celów statystycznych.
Historia.
Najstarsze ślady osiedli ludzkich na tym terenie datuje się na 5000 lat p.n.e., ale początki dzisiejszego miasta to 1295, kiedy to Wacław II założył osadę, która dzięki dogodnemu położeniu szybko rozwinęła się w ośrodek handlowy.
W herbie Pilzna znajduje się wielbłąd. Zwierzę to było podarkiem, jaki przywieźli ze sobą najemnicy czescy walczący w bitwie pod Grunwaldem. Był to jeden z wielbłądów, które Władysław II Jagiełło otrzymał od swych sojuszników: księcia Witolda i Dżalala ad-Dina.
W latach 1599 i 1600 miasto pełniło funkcję stolicy Czech: mieszkał tutaj cesarz Rudolf II Habsburg. Rozwój zahamowała wojna trzydziestoletnia oraz zarazy.
W XIX wieku nastąpił gwałtowny rozwój Pilzna – stało się silnym ośrodkiem przemysłu żelaznego, a główną postacią tego okresu był Emil Škoda, właściciel huty żelaza. Po 1890 huta została przekształcona w zakład zbrojeniowy, a w później samochodowy.
Już Wacław II nadał 260 mieszczanom przywilej warzenia piwa; na początku wieku XVII było w mieście 26 browarów. Jakość produkcji nie zawsze była wysoka, więc w XIX rada miejska przymusiła browarników do połączenia się i w 1842 założono browar Pilsner Urquell – dzisiejszą wizytówkę Pilzna, które wówczas należało do Cesarstwa Austrii.
W okresie II wojny światowej Pilzno stało się częścią Protektoratu Czech i Moraw (granica z III Rzeszą biegła za rogatkami miasta) oraz siedzibą władz administracyjnych ("Oberlandratsbezirk Pilsen"). W 1945 miasto wyzwoliły wojska amerykańskie, co komunistyczne państwo czechosłowackie starało się ukryć przez cały czas swego istnienia.
1 czerwca 1950 w zakładach Skody (wówczas Zakładach im. Lenina) doszło do strajku pracowników przeciwko zapowiedzianej wymianie pieniędzy. W stłumionych przez komunistyczne władze protestach wzięło udział ok. 20 tys. ze 130 tys. mieszkańców miasta.
Struktura powierzchni.
Według danych z 31 grudnia 2003 powiat ma obszar 137,66 km², o strukturze:
Liczba gospodarstw rolnych wynosi 61.
Demografia.
Dane z 31 grudnia 2003:
Gospodarka.
W mieście rozwinął się przemysł maszynowy, środków transportu, spożywczy, elektrotechniczny, elektroniczny, poligraficzny, papierniczy, drzewny, odzieżowy, skórzany oraz materiałów budowlanych.
Transport.
W Pilźnie kofunkcją systemy zbiorowych przewozów autobusowych, tramwajowych i trolejbusowych.
Przez miasto przebiega autostrada D5 łącząca Pragę z Niemcami.
W dzielnicy Východní Předměstí znajduje się jeden z największych dworców kolejowych w kraju.
Szkolnictwo.
W Pilźnie działają:

</doc>
<doc id="106308" url="https://pl.wikipedia.org/wiki?curid=106308" title="Copland">
Copland

Copland – projekt firmy Apple, którego celem było opracowanie systemu operacyjnego. Zapoczątkowany w roku 1994 i zakończony w 1996. Praca inżynierów i programistów nie poszła jednak na marne – pewne rozwiązania wypracowane w ramach projektu Copland zostały użyte w systemie Mac OS 8.

</doc>
<doc id="106311" url="https://pl.wikipedia.org/wiki?curid=106311" title="John Hanning Speke">
John Hanning Speke

John Hanning Speke (ur. 4 maja 1827 koło Bath w południowowschodniej Anglii, zm. 15 września 1864 tamże) – angielski podróżnik, oficer i badacz Afryki.
Życiorys.
W wieku lat 17 wstąpił do armii w Indiach służąc w Pendżabie i biorąc udział w tłumieniu powstania Sikhów w roku 1849. Przebywając w północnych Indiach Speke, zapalony myśliwy, zorganizował - wespół ze swym przyjacielem Jamesem Augustusem Grantem wyprawę w Himalaje i do Tybetu sporządzając pierwsze dokładne mapy tych obszarów.
W roku 1854 spotkał w Adenie Richarda Francisa Burtona (Irlandczyka z pochodzenia) i przyłączył się do planowanej przezeń wyprawy do Rogu Afryki. Jednakże wkrótce po wylądowaniu w okolicach Berbery w dzisiejszej Somalii zostali zaatakowani przez tubylców. Jeden z członków ekspedycji został zabity, a Burton i Speke odnieśli rany. Speke ponadto został - na krótko - uprowadzony przez napastników.
Powróciwszy do zdrowia wziął udział w ostatnich zmaganiach wojny krymskiej, by w grudniu 1856 roku wrócić wraz z Burtonem do Afryki. Celem ekspedycji, która wyruszyła z Bagamoyo koło Zanzibaru było poszukiwanie, na zlecenie Królewskiego Towarzystwa Geograficznego w Londynie, źródeł Nilu. W lutym obaj podróżnicy dotarli do Udżidżi na brzegach Jeziora Tanganika. Wobec choroby Burtona Speke samotnie eksplorował jezioro szukając ujścia, które mogłoby być wodami Nilu. Badania wykazały jednak, że wody jeziora są tylko o 3 metry wyżej niż Nil w Gondokoro w Sudanie. 
Wiosną 1858 roku rozpoczęli podróż powrotną, jednakże w miejscowości Tabora, w połowie drogi do Oceanu, usłyszeli o wielkim jeziorze położonym za Jeziorem Tanganika. Chory Burton został na miejscu, a Speke jako pierwszy Europejczyk dotarł do Jeziora Wiktorii, które uznał za źródło Nilu, choć wcześniej utracił ostatnie instrumenty pomiarowe.
Burton nie zgadzał się z nim uważając, że należy sprawdzić, czy Jezioro Wiktorii nie jest jeziorem przepływowym, a prawdziwe źródła Nilu leżą gdzieś dalej. Wracając do Anglii rozdzielili się i Speke dotarł do Londynu dwa tygodnie przed Burtonem. Mimo obietnicy, że wyniki odkryć ogłoszą wspólnie, Speke natychmiast doniósł w Królewskim Towarzystwie Geograficznym o swoim odkryciu źródeł Nilu. Dzięki temu cała sława odkrywcy przypadła Speke'owi. 
W roku 1862 wraz z Jamesem Augustusem Grantem odkrył wypływ Nilu z Jeziora Wiktorii. Odkrycia te rozwiązały problem źródeł Nilu (do czasu odkrycia rzeki Kagera), co Speke ogłosił natychmiast po powrocie do Anglii. W związku ze sprzeciwem Burtona, który nadal podważał wyniki raportu, Brytyjskie Stowarzyszenie ds. Rozwoju Nauki zorganizowało dla obu badaczy debatę publiczną, która miała rozpocząć się 16 września 1864 roku. Dzień wcześniej Speke zginął od własnej kuli podczas polowania w okolicach domu. W prasie pojawiły się sugestie iż mogło to być samobójstwo dżentelmena i człowieka honoru, który nie mógł znieść pomówienia o głoszenie nieprawdy.
Jego zapis podróży pod tytułem "Dziennik z odkrycia źródeł Nilu" (ang. "Journal of the Discovery of the Source od the Nile") został wydany drukiem w roku 1863.
Speke w kulturze.
W roku 1990 ukazał się amerykański film historyczno-przygodowy "Góry Księżycowe" w reżyserii Boba Rafelsona. W filmie spór pomiędzy obu odkrywcami został przedstawiony jako konflikt pomiędzy angielskim arystokratą Speke'em i irlandzkim parweniuszem Burtonem, co nie do końca znajduje potwierdzenie w faktach.

</doc>
<doc id="106312" url="https://pl.wikipedia.org/wiki?curid=106312" title="Dekomunizacja">
Dekomunizacja

Dekomunizacja – postulat zgłaszany przez antykomunistyczne ugrupowania polityczne i stowarzyszenia obywatelskie zmiany systemowe w państwach postkomunistycznych. Obecnie proces dekomunizacji dotyczy głównie państw dawnego bloku wschodniego (Niemcy, Polska, Litwa, Estonia, Czechy, Słowacja, Węgry, Ukraina, Rosja).
Zmiany systemowe.
Jednym z elementów dekomunizacji było systemowe zerwanie z komunistyczną przeszłością poprzez rozliczenie polityczne, historyczne i prawne komunistów, oraz ustawowy zakaz sprawowania funkcji publicznych (posłów, sędziów, urzędników instytucji publicznych, menedżerów wyższego szczebla spółek skarbu państwa, niekiedy dziennikarzy), przez pracowników i współpracowników (w tym tajnych), służb bezpieczeństwa zwalczających demokratyczną opozycję i wspólnoty religijne.
Dekomunizacja nazw ulic w Polsce.
Innym elementem jest ustawowa regulacja dotycząca likwidacji nazw i symboli komunistycznych z przestrzeni publicznej, tzw. dekomunizacja ulic i placów. Dekomunizacja nazw ulic w Polsce przebiegała dwuetapowo. W pierwszych latach po obaleniu komunizmu nowe władze samorządowe spontanicznie pod wpływem opinii publicznej przywracały przedwojenne nazwy ulic. Niezdekomunizowane w tamtych czasach nazwy ulic, patroni instytucji publicznych itp. zostały objęte „Ustawą Sejmu z dnia 1 kwietnia 2016 r. o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej” Po wejściu w życie ustawy samorządy miały rok na wprowadzenie zmian. Najczęściej ogłaszały wtedy konsultacje społeczne w celu wybrania nowej powszechnie akceptowanej nazwy lub patrona. Tryb zmiany nazw ulic zapisany w ustawie nie wymuszał zmiany dokumentów do czasu ich wygaśnięcia.

</doc>
<doc id="106313" url="https://pl.wikipedia.org/wiki?curid=106313" title="Klub (parlament)">
Klub (parlament)

Klub – frakcja parlamentarzystów polskiego parlamentu. Zgodnie z regulaminami Sejmu i Senatu, klub poselski tworzy co najmniej 15 posłów, a senacki co najmniej 7 senatorów. Posłowie wraz z senatorami mogą tworzyć wspólny klub parlamentarny.
Opis.
Parlamentarzyści podczas dyskusji mogą zabierać głos w imieniu własnym lub swoich klubów, wówczas czas wystąpienia jest zliczany dla całego klubu. Parlamentarzysta może należeć tylko do jednego klubu poselskiego, senackiego lub parlamentarnego.
Jeżeli mniejsza grupa parlamentarzystów chce mieć własną frakcję polityczną, może założyć koło.
Początek historii klubów w Sejmie.
W połowie 1919 roku w Sejmie funkcjonowało 10 klubów poselskich: Związku Ludowo-Narodowego, Polskiego Zjednoczenia Ludowego, Pracy Konstytucyjnej (gł. galicyjscy konserwatyści i demokraci), Narodowo-Robotniczy (NZR i NSR), PSL „Piast”, PSL „Wyzwolenie”, PSL Lewica, Związku Polskich Posłów Socjalistycznych (PPS), klub żydowski i klub niemiecki. W drugiej połowie 1919 część posłów ZLN i NZR utworzyła Narodowo-Chrześcijański Klub Robotniczy (zw. chadeckim).
Po wyborach w 1922 posłowie ChZJN utworzyli kluby: ZLN, Chrześcijańsko-Narodowy i Chrześcijańskiej Demokracji. Swoje kluby powołały Narodowa Partia Robotnicza, „Piast”, „Wyzwolenie”, socjaliści oraz również posłowie mniejszości narodowych: żydowskiej, niemieckiej, ukraińskiej (bez Chliborobów) i białoruskiej.
Aktualne kluby w polskim parlamencie.
W Sejmie IX kadencji aktualnie funkcjonują cztery kluby poselskie:
W Senacie X kadencji funkcjonują dwa kluby:

</doc>
<doc id="106316" url="https://pl.wikipedia.org/wiki?curid=106316" title="Most Przyjaźni Tajsko-Laotańskiej">
Most Przyjaźni Tajsko-Laotańskiej

Most Przyjaźni Tajsko-Laotańskiej (taj. สะพานมิตรภาพไทย-ลาว, laot. ຂົວມິດຕະພາບ ລາວ-ໄທ ແຫ່ງທຳອິດ) – most nad rzeką Mekong na granicy tajsko-laotańskiej, łączący prowincję Nong Khai w Tajlandii z Wientianem, stolicą Laosu. Most otwarty 8 kwietnia 1994 jest pierwszą stałą przeprawą mostową w dolnym biegu Mekongu, a drugą – na całej długości tej rzeki.
Most ma 1170 m długości. Całkowity koszt jego budowy wyniósł około 30 mln dolarów. Pieniądze na jego budowę przekazał w całości rząd australijski jako część programu pomocowego dla Laosu. Most został zbudowany przez australijskie przedsiębiorstwa, co miało być demonstracją możliwości prowadzenia przez Australię dużych projektów infrastrukturalnych w tej części Azji. Wiele organizacji pozarządowych uznało takie połączenie pomocy międzynarodowej z interesami handlowymi za niewłaściwe.
Most posiada dwie szerokie na 3,5 m jezdnie przeznaczone dla ruchu samochodowego oraz 1,5 m ścieżkę dla pieszych. Ponadto pośrodku pozostawiono miejsce na tor kolejowy. W 1994 strona tajska położyła tory z przygranicznej stacji Nong Khai aż do mostu. Dopiero 20 marca 2004 podpisano porozumienie między rządami obu krajów o przedłużeniu linii kolejowej na stronę laotańską do miejscowości Tha Nalaeng, około 3,5 km od mostu. Pierwsze pociągi zaczęły jeździć w lipcu 2007 roku, natomiast regularna komunikacja działa od marca 2009 r. Jest to jedyna działająca na terenie Laosu linia kolejowa. Istnieją plany jej rozbudowy i przedłużenia do Wientianu i dalej do Chin.

</doc>
<doc id="106318" url="https://pl.wikipedia.org/wiki?curid=106318" title="Snæfellsnes">
Snæfellsnes

Snæfellsnes – półwysep w zachodniej Islandii, położony na zachód od miasta Borgarfjörður.
Krajobraz półwyspu Snaefellsnes nazywane jest niekiedy „Islandią w miniaturze”, ponieważ znaleźć tu można wiele typowych dla tego kraju krajobrazów. Centralnym punktem regionu jest wulkan Snæfellsjökull, który może być uznany nieomalże za symbol Islandii. Jego wysokość sięga 1446 m n.p.m., a na jego szczycie znajduje się lodowiec. Przy dobrej widoczności wulkan widoczny jest ze stolicy kraju, Reykjavíku, położonej około 120 km stąd. Wulkan znany jest dzięki francuskiemu pisarzowi Juliuszowi Verne’owi, który umieścił w nim miejsce akcji swojej książki "Podróż do wnętrza Ziemi". 
Wokół wulkanu Snæfellsjökull rząd islandzki utworzył park narodowy Snæfellsjökull.
Na północnym wybrzeżu półwyspu znajduje się kilka miasteczek i portów rybackich, z których ważniejszymi są: Ólafsvík, Grundarfjörður, Stykkishólmur oraz Búðardalur.
Główną drogą na półwyspie jest droga nr 54, która biegnie wzdłuż jego południowego i północnego wybrzeża.

</doc>
<doc id="106319" url="https://pl.wikipedia.org/wiki?curid=106319" title="David Livingstone">
David Livingstone

David Livingstone (ur. 19 marca 1813 w Blantyre, zm. 1 maja 1873 w Chitambo, Zambia) – szkocki misjonarz protestancki, lekarz i odkrywca.
Życiorys.
Urodził się 19 marca 1813 roku w Blantyre w pobliżu Glasgow. Jako dziesięciolatek był zatrudniony w fabryce przędzy. Jednocześnie uczył się w szkole wieczorowej. W 1836 roku rozpoczął studia medyczne i teologiczne w Glasgow. Należał do Londyńskiego Towarzystwa Misyjnego. W 1840 roku jako misjonarz przebywał w Beczuanie (dzisiejszej Botswanie) i w Kapsztadzie. Z czasem poświęcił się całkowicie badaniom geograficznym. W 1845 roku ożenił się z Mary Moffat.
W 1849 roku badał kotlinę Kalahari i jezioro Ngami. Stwierdził, że Kalahari ma bezodpływowy charakter. W 1851 roku dotarł do górnego odcinka Zambezi. W 1853 roku ponownie udał się nad górną Zambezi. Stamtąd skierował się na zachód, przekroczył górną część dorzecza Konga (zbadaną przez Henry’ego Mortona Stanleya). W 1854 roku dotarł do Luandy, skąd bezskutecznie próbował przekonać Portugalczyków, by poparli zniesienie niewolnictwa. Z Luandy ponownie dotarł do Zambezi. Płynąc nią w 1855 roku odkrył wodospady, które nazwał Wodospadami Wiktorii, na cześć królowej brytyjskiej Wiktorii Hanowerskiej oraz natknął się na łowców niewolników. Omijając środkowy odcinek rzeki dotarł do osady portugalskiej Tete, a stąd w 1856 roku do wybrzeża Oceanu Indyjskiego w pobliżu Quelimane. Wyprawa Livingstone’a z lat 1854–1856 była pierwszą udaną próbą przebycia w poprzek Afryki Południowej przez Europejczyka. Podczas wyprawy Livingstone zbadał tereny Angoli i dorzecza Zambezi.
W 1856 roku zbierał fundusze na kolejną ekspedycję oraz apelował o zwalczanie niewolnictwa u władz brytyjskich. W 1858 roku ponownie wyruszył nad Zambezi, w celu zbadania biegu rzeki między Tete a Wodospadami Wiktorii. Livingstone natknął się na wodospady Cahora Bassa, stąd zawrócił i wpłynął na Shire, północny dopływ Zambezi. W górnym biegu Shire w 1859 roku Livingstone odkrył jeziora Niasa i Chilwa. Wracając popłynął po raz kolejny raz w górę Zambezi, po czym znów z jej biegiem do oceanu. Podczas wyprawy Livingstone zebrał liczne dane o rzekach i rzeźbie badanych obszarów. Próby walki z tamtejszymi łowcami niewolników zakończyły się niepowodzeniem.
W styczniu 1866 roku Livingstone rozpoczął kolejną podróż, która miała zbadać wielkie rzeki we wnętrzu Afryki. Wyprawa rozpoczęła się w pobliżu ujścia rzeki Ruvuma w Zanzibarze. Zdaniem Livingstone’a rzeki te miały być źródłami Nilu. Krótko po rozpoczęciu wyprawy asystenci Livingstone’a opuścili go, informując władze brytyjskie o jego rzekomej śmierci. W tym samym czasie Livingstone podążył do jeziora Niasa, stamtąd dotarł do jeziora Tanganika i wyruszył na zachód, w niezbadany dotychczas obszar. W 1867 roku odkrył rzekę Luapula (dopływ Konga) i jezioro Mueru, w 1868 roku jezioro Bangueulu, w 1871 rzekę Lualabę (dopływ źródłowy Konga). Livingstone przypuszczał, że Lualaba może być górnym biegiem Nilu. Z Lualaby powrócił nad jezioro Tanganika, do Ujiji, gdzie 27 października 1871 roku spotkał go Henry Morton Stanley, dowódca zorganizowanej przez gazetę "New York Herald" wyprawy poszukiwawczej mającej na celu odnalezienie Livingstone’a. Podczas spotkania Stanley wypowiedział znane dzisiaj zdanie: "Dr Livingstone, I presume?". Obaj podróżnicy podążyli do północnych brzegów jeziora, bezskutecznie szukając źródeł Nilu. Następnie Livingstone zawrócił nad jezioro Bangueulu, gdzie zmarł 1 maja 1873 roku na febrę. Ciało Livingstone’a zostało przewiezione na brzeg Oceanu Indyjskiego przez tragarzy, aby stamtąd mogło być przewiezione do Europy.
Znaczenie odkryć i badań.
Livingstone zbadał rozległe obszary Afryki na południe od równika. Podczas badań wyznaczał punkty wysokościowe, wykonywał pomiary astronomiczne i zdjęcia topograficzne. Wyniki prac pozwoliły mu ściśle powiązywać kartograficznie odkryte obszary. Udało mu się wyjaśnić wiele problemów hydrograficznych i orograficznych. W przeciwieństwie do Henry’ego Mortona Stanleya okazywał ludności miejscowej szacunek oraz często udzielał jej wsparcia.
Napisał kilka prac naukowych i dzienników, część z nich ukazała się pośmiertnie.
Upamiętnienia.
Na cześć Livingstone’a nazwano między innymi pasma górskie w Tanzanii (Góry Livingstone’a) i na Nowej Zelandii, szereg porohów i progów wodnych, zakończonych niecką zwaną „Piekielnym Kotłem” na rzece Kongo w Afryce (Wodospady Livingstone’a) oraz miasta: Livingstonia w Malawi i Livingston w Kalifornii. 
W sporządzonym w 2002 roku przez BBC rankingu 100 najwybitniejszych Brytyjczyków, Livingstone zajął 98. miejsce.

</doc>
<doc id="106320" url="https://pl.wikipedia.org/wiki?curid=106320" title="Długosz (imię)">
Długosz (imię)



</doc>
<doc id="106324" url="https://pl.wikipedia.org/wiki?curid=106324" title="Przewrót">
Przewrót



</doc>
<doc id="106325" url="https://pl.wikipedia.org/wiki?curid=106325" title="Snaefellsnes">
Snaefellsnes



</doc>
<doc id="106326" url="https://pl.wikipedia.org/wiki?curid=106326" title="Platon (imię)">
Platon (imię)

Platon – imię męskie pochodzenia greckiego oznaczający "barczysty". Przydomkiem tym nazwano filozofa Arystoklesa znanego jako Platon z Aten. Patronami tego imienia jest kilku świętych. Od Platona pochodzi żeńskie imię Platonida.
Platon imieniny obchodzi 4 kwietnia, 22 lipca i 1 grudnia.
Znane osoby noszące imię Platon:

</doc>
<doc id="106327" url="https://pl.wikipedia.org/wiki?curid=106327" title="Zbylut">
Zbylut

Zbylut – staropolskie imię (również w odmianie Zbijlud i Zbilut), męskie, złożone z dwóch członów: "Zby-" („zbyć się, pozbyć się”) i "-lut" („srogi, ostry”). Mogło oznaczać „tego, który pozbył się srogości”.
Zbylut imieniny obchodzi 2 grudnia.
Znane osoby noszące imię Zbylut:
Miejscowości toponimicznie związane z imieniem:

</doc>
<doc id="106328" url="https://pl.wikipedia.org/wiki?curid=106328" title="Uniemir">
Uniemir

Uniemir, Unimir, Huniemir – staropolskie imię męskie. Składa się z członu "Unie-" ("lepszy") "-mir" ("pokój, spokój, dobro"). Może zatem oznaczać "ten, który zapewnia jeszcze lepszy ład i pokój".
Uniemir imieniny obchodzi 23 stycznia i 3 grudnia.

</doc>
<doc id="106329" url="https://pl.wikipedia.org/wiki?curid=106329" title="Królestwo Saba">
Królestwo Saba

Saba, bibl. Szeba (, ) – jedno z największych królestw przedislamskich, które znajdowało się w południowo-zachodniej części Półwyspu Arabskiego (obecny Jemen). Stolicą Saby było miasto Marib. Rozwinięte rolnictwo i handel (gł. z Indiami i Afryką Wschodnią), własne pismo południowoarabskie. Wznoszono również zamki i świątynie na terenach znanych w starożytności z produkcji wartościowego kadzidła i mirry.
Jego początki sięgają wieku XI p.n.e. Pierwszą znaną królową Saby była Bilkis (w tradycji etiopskiej – Makeda), która złożyła wizytę królowi Izraela Salomonowi (X wiek p.n.e.), słysząc o jego mądrości i bogactwach. Wizyta ta miała zapewne na celu pogłębienie dwustronnej wymiany handlowej. Według tradycji etiopskiej Salomon i Makeda spłodzili Menelika I, który jest uważany za pierwszego cesarza Etiopii i założyciela jej starożytnej stolicy – Aksum. W wieku III n.e. królestwo Saba zostało podbite przez arabski lud Himjarytów.
W tak zwanych "Proroctwach królowej Saby" wyraz „Saba” jest błędnie rozumiany jako imię własne monarchini, a nie nazwa jej państwa.
Saba w Biblii.
Stary Testament kilkakrotnie mówi o królestwie Saba. Dwukrotnie w odniesieniu do królowej tego królestwa, która złożyła wizytę Salomonowi: w Pierwszej Księdze Królewskiej oraz w Drugiej Księdze Kronik. Mądrościowa Księga Hioba wspomina o napaści mieszkańców Saby – Sabejczyków – na dom sprawiedliwego Hioba. W psalmie 72 odnaleźć można proroctwo dotyczące nadchodzącego królestwa mesjańskiego, którego władca otrzyma dar złota z Saby. Również Księga Izajasza w 60. rozdziale przepowiada dary kadzidła i złota, które ofiarują w Jerozolimie przybysze z Saby – liturgia chrześcijańska upatruje w tym tekście zapowiedź wizyty Mędrców przy narodzinach Chrystusa. W 6. rozdziale prorockiej Księgi Jeremiasza, Bóg odrzuca „niegodny” dar kadzidła przywiezionego z Saby. Ostatni raz w Biblii odnaleźć można nazwę Królestwa Saby w lamencie nad upadkiem Tyru proroka Ezechiela.

</doc>
<doc id="106331" url="https://pl.wikipedia.org/wiki?curid=106331" title="Jarmark Gryfitów">
Jarmark Gryfitów

Jarmark Gryfitów organizowany jest od 1999 w sezonie letnim w Słupsku, przy udziale Muzeum Pomorza Środkowego. Podczas jarmarku odbywa się handel starociami, numizmatami, biżuterią, wyrobami bartniczymi, rękodziełem artystycznym, itp., a także organizowane są koncerty, występy artystyczne oraz pokazy walk średniowiecznych. 
Stoiska kupieckie rozmieszczone są na placu przed Spichlerzem Richtera w pobliżu zespołu zamkowego w Słupsku. 

</doc>
<doc id="106332" url="https://pl.wikipedia.org/wiki?curid=106332" title="Góry Betyckie">
Góry Betyckie

Góry Betyckie ("Cordilleras Béticas" albo "Sistemas Béticos") – należący do Alpidów Zachodnich łańcuch górski w południowo-wschodniej części Półwyspu Iberyjskiego, w Hiszpanii, drugi po Alpach pod względem wysokości w Europie. Ciągnie się wzdłuż wybrzeża Morza Śródziemnego, od Gibraltaru do przylądka Nao (przedłużeniem tektonicznym Gór Betyckich są Baleary, a także na afrykańskim brzegu — Góry Rif). Łańcuch ma długość 600 km, szerokość 100–160 km.
Osiową strefę (pd.) stanowi krystaliczny masyw Sierra Nevada, ze szczytem Mulhacén, 3479 m n.p.m. (najwyższym na Półwyspie Iberyjskim i w europejskiej części Hiszpanii). Strefa zewnętrzna (pn.) jest zbudowana ze skał osadowych (mezozoiczne wapienie, margle, piaskowce i dolomity). Strefy te są rozdzielone pasem obniżeń wypełnionych osadami trzeciorzędu i czwartorzędu i silnie rozczłonkowane przez podłużne i poprzeczne uskoki oraz pęknięcia. Przeważające wysokości mieszczą się w granicach 1500–2000 m n.p.m. Są to góry o stromych stokach.
Do wysokości 600 m góry porastają wiecznie zielone, twardolistne lasy dębowe z wtórnymi zaroślami typu makii. Do ok. 1500 m rosną lasy dębowe, ponad nimi piętro lasów iglastych (bardzo silnie wytrzebione). Obszary powyżej 2100 m porasta roślinność wysokogórska z dużym udziałem kolczastych krzewinek poduszkowatych. Granica wiecznego śniegu znajduje się na wysokości 2500 m.
Na terenie Gór Betyckich wydobywane są rudy żelaza i polimetaliczne. W kotlinach uprawiane są zboża, winorośl, oliwki, drzewa cytrusowe. Góry te stanowią ważny region turystyczny (gł. m. Grenada).

</doc>
<doc id="106333" url="https://pl.wikipedia.org/wiki?curid=106333" title="Ninomysł">
Ninomysł

Ninomysł – staropolskie imię męskie, złożone z członów "Nino-" ("nowy, młody") oraz "-mysł" (myśleć).
Ninomysł imieniny obchodzi 27 stycznia i 7 grudnia.

</doc>
<doc id="106335" url="https://pl.wikipedia.org/wiki?curid=106335" title="Wirginiusz">
Wirginiusz

Wirginiusz – imię męskie pochodzenia łacińskiego, pochodzi od nazwy rzymskiego rodu "Wirginiuszów".
Żeńska forma: Wirginia.
Wirginiusz imieniny obchodzi: 22 kwietnia.

</doc>
<doc id="106336" url="https://pl.wikipedia.org/wiki?curid=106336" title="Bolesław Kotowski">
Bolesław Kotowski

Bolesław Kotowski (ur. 14 września 1908 w Warszawie, zm. ?) – polski działacz państwowy na uchodźstwie.
Kapitan inżynier. Od 1981 był członkiem Kolegium emigracyjnej Najwyższej Izby Kontroli. Po rezygnacji Franciszka Szystowskiego (wrzesień 1989) pełnił obowiązki prezesa NIK (do nominacji Stanisława Borczyka 1 listopada 1989). Od 1990 był wiceprezesem NIK (do końca istnienia izby na uchodźstwie w grudniu 1991).

</doc>
<doc id="106338" url="https://pl.wikipedia.org/wiki?curid=106338" title="Przestrzeń T1">
Przestrzeń T1

Przestrzeń formula_1 – termin topologiczny odnoszący się do jednego ze słabszych aksjomatów oddzielania. Dawniej przestrzenie spełniające ten warunek były nazywane też przestrzeniami Frécheta, ale wydaje się, że dzisiaj ta druga nazwa jest używana głównie w innym znaczeniu.
Definicja.
Mówimy, że przestrzeń topologiczna formula_2 jest formula_3 jeśli dla dowolnych dwóch różnych punktów formula_4 przestrzeni formula_2 istnieje taki zbiór otwarty formula_6 że formula_7 ale formula_8
Równoważne sformułowanie powyższej definicji jest takie, że przestrzeń formula_2 jest przestrzenią formula_1 wtedy i tylko wtedy, gdy każdy jednopunktowy podzbiór formula_2 jest domknięty.

</doc>
<doc id="106340" url="https://pl.wikipedia.org/wiki?curid=106340" title="Autoagresja">
Autoagresja



</doc>
<doc id="106341" url="https://pl.wikipedia.org/wiki?curid=106341" title="Nadwrażliwość">
Nadwrażliwość

Nadwrażliwość – nieprawidłowa reakcja uczulonego wcześniej organizmu na powtórne zetknięcie z antygenem. W jej wyniku może dochodzić do bardzo silnej odpowiedzi, zarówno typu komórkowego, jak i humoralnego, a w krańcowych wypadkach nawet do niszczenia własnych komórek.
Wyróżnia się 4 typy reakcji nadwrażliwości według Coombsa:
Typ I (anafilaktyczny).
Podłożem patologicznym są reakcje wiązania antygenów z przeciwciałami klasy IgE i następująca degranulacja komórek tucznych.
Typ II (cytotoksyczny).
Zależny jest przede wszystkim od przeciwciał klasy IgM i IgG. Uszkodzenie tkanek jest wynikiem zabijania komórek obcych lub komórek posiadających na powierzchni nowe antygeny (np. po przebyciu infekcji bakteryjnej lub wirusowej fragmenty struktur tych drobnoustrojów pozostają w organizmie, są następnie opsonizowane, co może prowadzić do uszkodzenia narządów).
Wyróżniamy następujące mechanizmy uszkadzania tkanek:
Przykłady nadwrażliwości typu II:
Typ III (kompleksów immunologicznych).
Jest to reakcja z udziałem kompleksów immunologicznych antygen-przeciwciało. Uczestniczą tu głównie IgA, ale też IgG i IgM
Typ IV (komórkowy).
Występuje tu przewaga reakcji komórkowej z udziałem limfocytów T
Cecha wspólna: długotrwale utrzymujący się patogen, czyli długotrwały bodziec antygenowy.
Typ V.
Jest to dodatkowy typ nadwrażliwości, który jest czasem (często w Wielkiej Brytanii), stosowany jako rozróżnienie od typu II.
Cechą charakterystyczną typu V jest fakt, że przeciwciała zamiast wiązać się do składników powierzchniowych komórki, rozpoznają i wiążą się z receptorami na jej powierzchni, co albo zapobiega przenoszeniu ligandu na receptor lub naśladuje ten ligand, zaburzając w ten sposób sygnalizację komórki.
Kliniczne przykłady:

</doc>
<doc id="106344" url="https://pl.wikipedia.org/wiki?curid=106344" title="Josef Schwammberger">
Josef Schwammberger

Josef Schwammberger (ur. 14 lutego 1912 w Brixen, zm. 3 grudnia 2004 w Stuttgarcie) – niemiecki podoficer SS, Oberscharführer, zbrodniarz wojenny, komendant obozów w Rozwadowie, Przemyślu i Mielcu.
Jako komendant obozowy (1942–1944) przyczynił się do śmierci kilku tysięcy osób, głównie Żydów więzionych lub dopiero przywiezionych do obozu. Znany był ze szczególnego okrucieństwa, świadkowie w jego procesie zeznawali, że wiele osób zabił gołymi rękoma. Po II wojnie światowej dzięki pomocy (w tym fałszywe papiery) biskupa Aloisa Hudala schronił się w Argentynie, pracował w przedsiębiorstwie naftowo-chemicznym w La Plata, nie zmieniając nawet nazwiska. W 1987 został zatrzymany i wydany władzom niemieckim. 
Postawiony przed sądem w Stuttgarcie, w początkowej fazie procesu oskarżony został o zabójstwo (lub pomoc w zabójstwie) 3377 osób. Ostatecznie udało się udowodnić śmierć 34 osób bezpośrednio z rąk Schwammbergera oraz 275 na jego rozkaz. Za zbrodnie te został skazany 18 maja 1992 roku na karę dożywotniego więzienia. W sierpniu 2002 roku sąd, biorąc pod uwagę okrucieństwo skazanego, nie przychylił się do wniosku o zwolnienie ze względu na podeszły wiek.
W 2003 zmarła w Argentynie w wieku 87 lat żona Schwammbergera, Kathe. Sam Josef Schwammberger zmarł w szpitalu więziennym rok później.

</doc>
<doc id="106349" url="https://pl.wikipedia.org/wiki?curid=106349" title="Okręt patrolowy projektu 912">
Okręt patrolowy projektu 912



</doc>
<doc id="106355" url="https://pl.wikipedia.org/wiki?curid=106355" title="Pływające stacje demagnetyzacyjne projektu B208">
Pływające stacje demagnetyzacyjne projektu B208

Pływające stacje demagnetyzacyjne projektu B208, (kod NATO: "Mrowka") – seria 3 polskich okrętów pomocniczych o znakach taktycznych SD-11, SD-12 i SD-13, polskiej konstrukcji, które weszły do służby w latach 1971-1972.
Opis.
Okręty projektu B208 to jednostki pomocnicze klasy pływająca stacja demagnetyzacyjna, służące do przeprowadzania demagnetyzacji innych okrętów, czyli sprowadzenia ich pól magnetycznych do minimalnego poziomu. Dokonywane jest to przez opasanie kadłuba okrętu zwojami kabli, przez które przepływa prąd elektryczny, którego pole magnetyczne niweluje pole magnetyczne okrętu. Demagnetyzacja zabezpiecza przed magnetycznymi minami morskimi.
Okręty projektu B208 były zaprojektowane w Polsce pod koniec lat 60. XX wieku w Centrum Badawczo-Projektowym Żeglugi Śródlądowej NAVICENTRUM we Wrocławiu. Zbudowane zostały w Stoczni Marynarki Wojennej w Gdyni.
Okręty te dla celów samoobrony otrzymały uzbrojenie w postaci jednej podwójnie sprzężonej automatycznej armaty przeciwlotniczej 2M-3M kaliber 25 mm w półodkrytej wieży na dziobie. Na SD-12 pod koniec lat 80. wymieniono armatę na również podwójnie sprzężoną ZU-23-2M Wróbel kaliber 23 mm. Podobną modernizację przeprowadzono później na SD-13 i SD-11.
Zasadnicze wyposażenie okrętu stanowią urządzenia do demagnetyzacji. Na śródokręciu znajdują się maszty będące zarazem kominami agregatów demagnetyzacyjnych z bomem ładunkowym oraz łódź ratowniczo-robocza. Pod pokładem dziobowym znajdują się bębny z kablem demagnetyzacyjnym. Standardowym wyposażeniem są magnetometry i ramy do sond. Ponieważ demagnetyzacja odbywa się w portach, część wyposażenia znajduje się na nadbrzeżu.
SD-11 i SD-13 przydzielone zostały do 45 dywizjonu Pomocniczych Jednostek Pływających Komendy Portu Wojennego Gdynia, 3 Flotylla Okrętów, a SD-12 do 42 dywizjonu Pomocniczych Jednostek Pływających KPW Świnoujście, 8 Flotylla Obrony Wybrzeża. W czerwcu 1975 roku wszystkie trzy jednostki uczestniczyły w ćwiczeniach o kryptonimie Posejdon-75. Następnie SD-11 przeniesiono w 2005 roku do dPJP KPW Świnoujście.
SD-12 został wycofany ze służby 31 maja 2005 i sprzedany na złom.
Dane techniczne.
Podstawowe dane
Zapasy

</doc>
<doc id="106356" url="https://pl.wikipedia.org/wiki?curid=106356" title="SD-13">
SD-13



</doc>
<doc id="106359" url="https://pl.wikipedia.org/wiki?curid=106359" title="Abraham de Moivre">
Abraham de Moivre

Abraham de Moivre (wym. //; ur. 26 maja 1667 w Vitry-le-François, zm. 27 listopada 1754 w Londynie) – francuski matematyk. Zajmował się geometrią analityczną, algebrą liczb zespolonych, elementami analizy (teorią szeregów) oraz probabilistyką. Najbardziej znany jest jego wkład w algebrę – upamiętnia go tam nazwa wzoru de Moivre’a. Podał również wzór na przybliżenie silni niezależnie od Stirlinga.
Życiorys.
Urodził się we Francji, w rodzinie protestanckiej (hugenoci). Kształcił się w Sedanie, Saumur i w Paryżu. Był kalwinem i dlatego w 1685 po odwołaniu edyktu nantejskiego musiał opuścić Francję i przeniósł się do Anglii, gdzie spędził resztę życia jako nauczyciel matematyki. Przyjaźnił się z Isaakiem Newtonem i Edmundem Halleyem, został również członkiem Royal Society, Pruskiej Akademii Nauk oraz Francuskiej Akademii Nauk.
Był matematycznym samoukiem.
Jego wzór na potęgę liczby zespolonej w postaci biegunowej – zwany wzorem de Moivre’a – ukazał się w jego dziele "Miscellanea analytica" (1730).

</doc>
<doc id="106360" url="https://pl.wikipedia.org/wiki?curid=106360" title="Przymus transportowy">
Przymus transportowy

Przymus transportowy – w brydżu odmiana przymusu, zachodzi w sytuacji w której rozgrywający posiada potrzebne mu lewy ale nie mógł ich zgrać wcześniej, a w obecnej sytuacji nie ma odpowiedniej komunikacji aby skorzystać ze wszystkich swoich lew.
W czterokartowej końcówce rozgrywający potrzebuje trzech lew. Teoretycznie je posiada (as i król pik oraz siódemka trefl) ale nie ma komunikacji aby je kolejno zgrać, przejęcie w stole króla pik asem wyfortuje figurę pik w ręce E. Rozgrywający gra z ręki dobrą siódemkę trefl i wyrzuca ze stołu małego kiera, E staje w sytuacji przymusowej. Jeżeli wyrzuci pika to rozgrywający będzie mógł przejąć w stole króla pik, jeżeli wyrzuci kiera to rozgrywający zagra króla pik z ręki przepuszczając go w stole, a następnie wpuści gracza E jego ostatnim kierem zmuszając go do zagrania ostatniego pika do stołu. Angielska nazwa przymusu "stepping stone" („odskocznia”, albo „kamień znajdujący się w rzece umożliwiający jej przekroczenie”) odnosi się do użycia ręki gracza E właśnie jako „odskoczni” w celu dotarcia do dziadka. W przedstawionej, podstawowej wersji przymusu, działałby on tak samo jeżeli zamienione by zostały ręce obrońców.

</doc>
<doc id="106365" url="https://pl.wikipedia.org/wiki?curid=106365" title="Leokadiusz">
Leokadiusz

Leokadiusz – imię męskie pochodzenia greckiego, utworzone z wyrazów pospolitych "laós (léos)", oznaczającego "lud" oraz "kedos (kados)", oznaczającego "troskę". Imię to oznacza zatem "troszczący się o lud".
Żeński odpowiednik: Leokadia

</doc>
<doc id="106366" url="https://pl.wikipedia.org/wiki?curid=106366" title="Gaspard Monge">
Gaspard Monge

Gaspard Monge (ur. 9 maja 1746 w Beaune, zm. 28 lipca 1818 w Paryżu) – francuski polityk i naukowiec: matematyk, fizyk oraz chemik, uważany za twórcę geometrii wykreślnej.
Życiorys.
Początki kariery.
Monge urodził się w rodzinie kupieckiej. Początkowo kształcił się w Kolegium Oratorian w Beaune. W roku 1762 rozpoczął naukę w Collège de la Trinité w Lyonie, gdzie w wieku 17 lat, po pierwszym roku nauki, został nauczycielem fizyki. 
Po ukończeniu edukacji, w 1764 r. wrócił do Beaune, gdzie wykonał plan miasta w dużej skali, wymyślając metody obserwacji i konstruując potrzebne przyrządy. Plan, sprezentowany miastu, do dzisiaj jest przechowywany w jego bibliotece. Oficer saperów, który go zobaczył, napisał list do komendanta École Royale du Génie w Mézières, rekomendując Monge'a na stanowisko kreślarza.
Zajęcia polityczne i naukowe.
Monge w swym życiu pełnił wiele różnych funkcji. Od 1780 był członkiem Akademii Nauk w Paryżu. Był jednym z organizatorów École polytechnique, ministrem marynarki, oficerem artylerii, baronem, pedagogiem, organizatorem przemysłu obronnego, działał w komisji ustalającej miary i wagi.
Napisał wiele prac z metalurgii, optyki, mechaniki, chemii. Był współredaktorem encyklopedii, autorem słownika filozoficznego. Interesował się możliwościami lotów w powietrzu. Jako matematyk zajmował się rachunkiem różniczkowym, całkowym i wariacyjnym. 
W latach 1798–1799 uczestniczył w wyprawie Napoleona do Egiptu.
Upamiętnienie.
Jego nazwisko znajduje się na liście 72 nazwisk na wieży Eiffla.

</doc>
<doc id="106367" url="https://pl.wikipedia.org/wiki?curid=106367" title="Przełęcz Liliowe">
Przełęcz Liliowe



</doc>
<doc id="106368" url="https://pl.wikipedia.org/wiki?curid=106368" title="Prawo Kulomba">
Prawo Kulomba



</doc>
<doc id="106369" url="https://pl.wikipedia.org/wiki?curid=106369" title="Józef Mackiewicz">
Józef Mackiewicz

Józef Mackiewicz herbu Bożawola (ur. 1 kwietnia 1902 w Petersburgu, zm. 31 stycznia 1985 w Monachium) – polski pisarz i publicysta.
Życiorys.
Wstępni.
Gałąź rodu Mackiewiczów z przydomkiem Jańcza, pieczętująca się herbem Bożawola, wywodziła się z Grodzieńszczyzny; Jan Mackiewicz miał majątek w Bersztach i w początkach XIX wieku był sędzią w Lidzie. Jego syn i dziadek Józefa, Bolesław Mackiewicz (?–?), należał do zubożałej szlachty. Ożenił się z Wilhelminą Antoniewicz (1840–?), wcześnie osieroconą szlachcianką wychowywaną początkowo przez Wawrzyńca Puttkamera, męża Maryli Wereszczakówny; jej majątek w znacznej części przepadł na skutek niegospodarności opiekuna. Bolesław był urzędnikiem pocztowym w Wilnie. Prawdopodobnie wziął udział w powstaniu styczniowym, po którym został skazany na osiedlenie w Rosji; zmarł w Saratowie.
Bolesław i Wilhelmina mieli piątkę dzieci. Jednym z nich był Antoni (1860–1914), wychowywany w dzieciństwie przez rodzinę Antoniewiczów. Jako nastolatek uciekł z domu, zarabiał początkowo jako pomocnik maszynisty, jako pomocnik w sklepie z winem, był komiwojażerem, a następnie współzałożycielem i potem dyrektorem firmy Fochts i Ska, zajmującej się handlem winami. W połowie lat 90. Antoni mieszkał w St. Petersburgu, gdzie znajdowała się siedziba firmy. Wtedy też podczas pobytu w Krakowie poznał Marię Pietraszkiewicz (1874–1932), z którą wziął ślub w roku 1896.
Maria pochodziła ze szlacheckiej rodziny wywodzącej się z Kijowszczyzny. Jej ojciec i matczyny dziadek Józefa, Ksawery Pietraszkiewicz (1814–1887), był uczestnikiem spisku Konarskiego; aresztowany i skazany, spędził lata w przymusowej rosyjskiej służbie wojskowej. Po ślubie w roku 1854 z Teofilą Górską (?–1902) i po kilkunastoletnim okresie w Kijowie, w roku 1870 para osiadła w Krakowie, gdzie prowadziła pensję dla panien z ziem ukrainnych. Maria wychowywana była nie tylko w rodzinie bardzo patriotycznej, ale także w kontakcie z wieloma luminarzami sztuki i kultury polskiej, odwiedzającymi krakowski dom Pietraszkiewiczów.
Dzieciństwo i lata szkolne.
Po ślubie Antoni i Maria zamieszkali w St. Petersburgu. Aczkolwiek firma Mackiewicza nie należała do szczególnie dużych, powodziło im się dobrze i należeli do średniej burżuazji; mieli sześciopokojowe mieszkanie, służbę i własne konie pociągowe. W roku 1896 urodził im się syn Stanisław, w roku 1900 córka Seweryna, a w roku 1902 syn Józef. Rodzina mieszkała w St. Petersburgu 11 lat. Przyczyny przenosin w roku 1907 do Wilna nie są dobrze znane; wg jednej z teorii powodem były obawy o zdrowie chorowitego Józefa, któremu jakoby nie sprzyjał petersburski klimat.
W Wilnie Mackiewiczowie nie kupili mieszkania w kamienicy w centrum miasta, ale stosunkowo skromny parterowy dom z poddaszem i ogrodem w peryferyjnej dzielnicy Markucie. Rodzina utrzymywała bony do dzieci, prowadziła dość ożywione życie towarzyskie, a w latach 1910–1911 Maria z dziećmi odbyła wielomiesięczną podróż na Lazurowe Wybrzeże. W roku 1912 Józef rozpoczął naukę w prestiżowym prywatnym tzw. gimnazjum Winogradowa, gdzie uczyło się już jego starsze rodzeństwo. Szczęśliwy okres zakończył się w roku 1914; zmagający się z kłopotami zdrowotnymi Antoni zmarł w maju, co postawiło pod znakiem zapytania perspektywy finansowe rodziny.
Losy Józefa w okresie wojennym są niejasne. Sam Mackiewicz, aplikując kilka lat potem o przyjęcie na Uniwersytet Warszawski, pisał, że w roku 1915 wyjechał do Moskwy, gdzie zostało ewakuowane jego gimnazjum i gdzie w roku 1918 zdał maturę. Jednak wg biografów po wkroczeniu do Wilna wojsk niemieckich w roku 1915 Józef przeniósł się do nowo założonego, prywatnego polskiego gimnazjum. Zdaniem jednego z historyków w latach 1915–1918 mieszkał i uczył się w Wilnie; zdaniem innego, od roku 1915 mieszkał w zaprzyjaźnionym majątku na Kowieńszczyźnie, uczył się z pomocą korepetytora, a do Wilna przyjeżdżał jedynie zdawać egzaminy.
Żołnierz.
Gdy w początkach stycznia 1919 roku do Wilna zbliżały się rewolucyjne wojska radzieckie, Mackiewicz przebywał na znajdującej się nadal pod okupacją niemiecką Kowieńszczyźnie. Koleją przedostał się do Łap, gdzie zgłosił się na ochotnika do 10. pułku ułanów, wchodzącego w skład Dywizji Litewsko-Białoruskiej. Po przeszkoleniu wiosną 1919 brał udział w operacjach na bliżej nieokreślonym odcinku frontu polsko-radzieckiego i został prawdopodobnie ranny w głowę. Po okresie leczenia szpitalnego w czerwcu 1919 przeniósł się do 13. pułku ułanów pod dowództwem Jerzego Dąbrowskiego; w tej jednostce brał udział w walkach na Nowogródczyźnie i na zachodnim Polesiu.
Jesienią 1919 Mackiewicz powrócił do Wilna jako „kurier zewnętrzny”; jego biograf uważa, że w tym okresie „jego praca sprowadzała się do pobierania żołdu w zamian za pozostawanie w dyspozycji II oddziału dowództwa frontu”. Według biogramu, który sam napisał, po pewnym czasie zwolnił się z wojska, „chcąc się poświęcić dalszym studjom”, nic o nich jednak nie wiadomo. Mackiewicz wrócił do służby liniowej w lipcu 1920 roku, kiedy do Wilna na nowo zbliżały się oddziały radzieckie.
Przebieg dalszej służby Mackiewicza jest niejasny. Według jednej wersji jego pułk został rozbity pod Oranami; Mackiewicz błąkał się kilka dni po okolicy, aż został zatrzymany przez oddziały litewskie. Dowodził nimi kuzyn, Jurgis Matulaitis. Dzięki jego wstawiennictwu ułan został odstawiony do więzienia w Wilnie, które w międzyczasie wojska radzieckie przekazały Litwie. Za kratkami Mackiewicz przebywał do końca sierpnia 1920, kiedy za poręczeniem ojca Jurgisa został zwolniony do domu. Po wkroczeniu do Wilna oddziałów Żeligowskiego po raz trzeci wstąpił do pułku Dąbrowszczaków, ale nie wiadomo, czy brał jeszcze udział w walkach. Według drugiej wersji Mackiewicz latem i jesienią 1920 brał udział w walkach odwrotowych na północnym Mazowszu, docierając w okolice Płocka; następnie uczestniczył w ofensywie od Płońska do Augustowa.
Student.
Latem 1921 Mackiewicz złożył podanie o przyjęcie na Wydział Filozoficzny Uniwersytetu Warszawskiego; twierdził wówczas, że maturę zdał w Moskwie, ale że odpowiednie dokumenty zaginęły. Dzięki poparciu profesora Konstantego Janickiego został przyjęty i studiował zoologię, słuchając m.in. wykładów z morfologii i zoologii systematycznej, botaniki, psychologii, anatomii i embriologii; szczególnie jednak interesowały go wykłady dotyczące ornitologii. Pracował również nad uporządkowaniem zbiorów ornitologicznych Państwowego Muzeum Przyrodniczego w Warszawie, krótko na polecenie Janickiego pracował też w miejscowym muzeum w Białowieży. Z niejasnych powodów Mackiewicz przerwał studia w Warszawie; jego biograf podejrzewa problemy finansowe, zwłaszcza że matka w tym okresie sprzedała dom w Wilnie i przeniosła się do mieszkania na prowadzonej przez siebie pensji. Mackiewicz wrócił do Wilna latem 1922 roku.
Kariera akademicka Mackiewicza w Wilnie jest niejasna. Na podstawie jego własnych enuncjacji biografowie sądzą, że wstąpił na Uniwersytet Stefana Batorego, najprawdopodobniej na wydział matematyczno-przyrodniczy i najprawdopodobniej przed semestrem zimowym 1922/1923. Jeden autor pisze ostrożnie, że „studiował nauki przyrodnicze”, inny historyk literatury twierdzi zdecydowanie, że „studiował ornitologię”. Jak dotąd w archiwaliach USB nie odnaleziono dokumentów, weryfikujących tezę o wileńskich studiach Mackiewicza. Nie wiadomo też – jeśli faktycznie studiował – kiedy Mackiewicz zrezygnował ze studiów. Wiadomo, że już od roku 1922 pisywał do prowadzonego przez brata wileńskiego dziennika „Słowo”. Według pisanej własną ręką noty biograficznej porzucił nauki ścisłe po przeczytaniu "Straconych złudzeń" Balzaka, po czym wybrał karierę dziennikarską. Nie wiadomo, czy zawarty w tajemnicy przed rodziną ślub w roku 1924 z nauczycielką Antoniną Kopańską miał związek z przerwaniem studiów i poświęceniem się pracy zawodowej. Jeden z historyków sądzi, że Mackiewicz studiów nie ukończył „z powodów finansowo-rodzinnych”, ale że uzyskał absolutorium.
Dziennikarz, lata 20..
Początkowo Mackiewicz wykonywał w „Słowie” zadania korektorskie i organizacyjne, podejmował się także prostych prac redaktorskich. Jego własne teksty ograniczały się w tym okresie do recenzji teatralnych. W nieokreślonym czasie, ale najprawdopodobniej w pierwszej połowie lat 20., przeszedł na etat i zaczął otrzymywać stałą pensję, będącą podstawą jego utrzymania; małżeństwo Mackiewiczów żyło bardzo skromnie. Współpracował luźno, jako „korespondent prowincjonalny”, z „Kurierem Wileńskim” i być może sporadycznie z innymi lokalnymi tytułami. Około połowy lat 20. jego związek z Antoniną rozpadł się, choć formalnie pozostali małżonkami jeszcze 50 lat, do śmierci tej ostatniej. Przyczyny rozpadu małżeństwa są nieznane. Oboje utrzymywali poprawne kontakty ze względu na córkę (ur. 1925); żaden z biografów nie wspomina jednak, aby to ojciec wychowywał Halinę.
W drugiej połowie lat 20. Mackiewicz był już częstym autorem zamieszczanych w „Słowie” tekstów i jego pozycja w gazecie – niezależnie od roli redaktora naczelnego, jaką pełnił brat Stanisław – była dość mocna. Materiały Mackiewicza miały zróżnicowany charakter; były to komentarze do bieżących wydarzeń, artykuły analityczne dotyczące wątków gospodarczych, politycznych i społecznych, przede wszystkich związanych z Wileńszczyzną, oraz reportaże. Niekiedy publikował też wywiady, teksty wspomnieniowe i artykuły biograficzne. Znaczna część tych materiałów publikowana była pod pseudonimami, inicjałami lub anonimowo. Pod koniec dekady Mackiewicz związał się ze starszą od niego o 5 lat linotypistką „Słowa” Wandą Żyłowską; miał z nią druga córkę, Idalię (ur. 1931). Ten niesformalizowany związek także rozpadł się dość szybko i ponownie to matka wychowywała córkę. Charakter późniejszych przedwojennych relacji między Józefem a Wandą jest nieznany, choć wiadomo, że do czasu wyjazdu z Wilna ojciec utrzymywał kontakt z Idalią i m.in. zapraszał ją do siebie.
Dziennikarz i literat, lata 30..
W latach 30. Mackiewicz zaczął specjalizować się w reportażu; podróżował głównie po terenach województw wileńskiego, nowogródzkiego i poleskiego, choć niekiedy jeździł też do Polski centralnej czy na Pomorze. Jak twierdził, w ciągu roku zdarzało mu się przebyć 26 tys. kilometrów. Stał się postacią stosunkowo znaną w kręgach literackich i dziennikarskich Wilna. W mieście często bywał w wysokich butach z cholewami i samodziałowym płaszczu; niektórym przypominał archetypicznego drobnego szlachetkę. We wspomnieniach z tego okresu pojawia się jako człowiek mrukliwy, ale wieczorami odwiedzający restauracje; partnerka prosiła go, by choć raz w tygodniu się nie upijał. Miłosz określił go potem jako typ „awanturnika cichego”, swoistego Rejenta Milczka.
Od początku lat 30. Mackiewicz próbował swoich sił w literaturze pięknej. W roku 1931 wspólnie z Kazimierzem Leczyckim napisał dramat "Pan poseł i Julia", który trafił na scenę Teatru Miejskiego. W roku 1933 razem z innymi dziennikarzami „Słowa” publikował jako „Felicja Romanowska” "Wileńską powieść kryminalną", pastisz powieści sensacyjnej z licznymi odniesieniami do miejscowej socjety. Utwór ten stał się przyczynkiem do mającego podteksty polityczne konfliktu między dziennikarzami „Słowa” a osobami sympatyzującymi z prorządowym „Kurierem Wileńskim”. W roku 1936 opublikował zbiór opowiadań pt. "16-go między trzecią a siódmą", a w 1938 "Bunt rojstów", wybór drukowanych wcześniej w „Słowie” reportaży.
W roku 1934 Mackiewicz związał się z pochodzącą z Warszawy i niedawno zatrudnioną w „Słowie” dziennikarką, Barbarą Toporską. Za jej pieniądze w 1935 lub 1936 kupili drewniany dom z ogrodem w Czarnym Borze, wsi położonej ok. 10 km na południe od Wilna. W roku 1938 Mackiewicz przeszedł na prawosławie. Jak przypuszcza biograf, prawdopodobnie chodziło o sformalizowanie związku; ponieważ w obrządku rzymskokatolickim pozostawał mężem Antoniny, wybrał konwersję i ślub prawosławny. Inni autorzy uważają, że Mackiewicz zmienił wyznanie w proteście przeciw polityce państwa wobec prawosławia.
Okupacja litewska i radziecka.
Latem 1939 Mackiewicz nie został powołany do wojska i po inwazji niemieckiej pracował nadal jako dziennikarz „Słowa”. Na wieść o zbliżającej się Armii Czerwonej uciekł na Litwę, gdzie został krótko internowany w obozie dla oficerów w Wiłkomierzu. Po wypuszczeniu wraz z Toporską mieszkał krótko u znajomych w Kownie, rozważając wraz z bratem m.in. wyjazd do Francji; Stanisław istotnie przedostał się na Zachód. W połowie października Józef napisał do kowieńskiego dziennika „” tekst, w którym wzywając do porozumienia polsko-litewskiego, twierdził, że armia litewska będzie powitana w Wilnie z radością.
W końcu października lub w początkach listopada 1939 powrócił do przekazanego już Litwie przez ZSRR Wilna i podjął zabiegi o wydawanie polskiego dziennika; dzięki pomocy finansowej znajomych pod koniec listopada zmaterializował się on jako „Gazeta Codzienna”, a Mackiewicz był jej redaktorem naczelnym. Dziennik deklarował profil krajowy; zmagał się tak z ostracyzmem znacznej części Polaków, piętnujących kolaborację z litewskim okupantem, jak z cenzurą litewską. Mackiewicz był redaktorem naczelnym do kwietnia 1940, kiedy zrezygnował; do lata współpracował już tylko jako dziennikarz.
Po zajęciu Litwy przez Związek Radziecki latem 1940 Mackiewicz zrezygnował z pracy dziennikarskiej, choć „Gazeta Codzienna” wychodziła jeszcze do sierpnia. Kupił wóz i konia oraz rozpoczął pracę przy wyrębie i zwózce drzewa, dodatkowo żyjąc z wyprzedaży, wywozu śniegu z Wilna, wycinki darni, przemytu i innych przygodnych prac. Został wezwany do wileńskiej siedziby NKWD; w stosunkowo uprzejmym tonie namawiano, by „Josif Antonowicz” powrócił do pracy dziennikarskiej i publikował w nowej, radzieckiej prasie wileńskiej. Według własnej relacji Mackiewicz odmówił, nie spotkały go jednak żadne represje. Kiedy w czerwcu 1941 wybuchła wojna niemiecko-radziecka, Mackiewicz nadal pracował jako drwal i furman.
Okupacja niemiecka.
Po zajęciu Wilna przez Wehrmacht Niemcy zaproponowali Mackiewiczowi wydawanie koncesjonowanego pisma w języku polskim, jednak ten stanowczo odmówił. Pismo takie, pt. „Goniec Codzienny”, zaczęło wychodzić w lipcu. Istnieje teoria, że Mackiewicz był jego redaktorem naczelnym, czemu ten stanowczo zaprzeczał; większość współczesnych historyków literatury przyjmuje wersję Mackiewicza. W okresie od lipca do października 1941 Mackiewicz opublikował w „Gońcu” 7 podpisanych inicjałami tekstów, wszystkie o wybitnie antyradzieckim charakterze. Mieszkał z Toporską nadal w Czarnym Borze, utrzymując się z wyprzedaży rzeczy, handlu samogonem i drobnych prac przygodnych; nie ma żadnych informacji o jego ewentualnym zaangażowaniu ani we współpracę z władzami okupacyjnymi, ani z polską konspiracją.
W roku 1942 lub 1943 roku działający w imieniu Rzeczypospolitej podziemny Wojskowy Sąd Specjalny skazał m.in. Mackiewicza jako współredaktora „Gońca” na karę śmierci za współpracę z okupantem. Mackiewicz piętnowany był też w podziemnej prasie polskiej. W marcu 1943 zespół AK wykonał wyrok na innym ze skazanych, Czesławie Ancerewiczu. Wyrok na Mackiewiczu nie został wykonany, a przyczyny i mechanizmy całego postępowania pozostają niejasne.
Po odkryciu grobów katyńskich Niemcy zaproponowali Mackiewiczowi dziennikarski wyjazd do Katynia. Po uzyskaniu zgody Komendy Okręgu AK w maju 1943 Mackiewicz pojechał na miejsce zbrodni, a w początkach czerwca „Goniec Codzienny” opublikował obszerny z nim wywiad. W rozmowie Mackiewicz stronił od wątków politycznych i koncentrował się na tym, co zobaczył. W późniejszym okresie Mackiewicz nie wypowiadał się już publicznie, a począwszy od stycznia 1944 roku podjął starania o uzyskanie przepustki na wjazd do Generalnego Gubernatorstwa. Dzięki pomocy Władysława Studnickiego przepustkę taką uzyskał wiosną. Wraz z Toporską sprzedał ruchomości a dom w Czarnym Borze pozostawił pod opieką sąsiada; w maju 1944 para wyjechała do GG.
Ucieczka na zachód.
W maju 1944 Mackiewicz i Toporska dotarli do Warszawy. Przy pomocy finansowej m.in. hr. Dominika Horodyńskiego, hr. Stanisława Rostworowskiego i Edmunda Moszyńskiego Mackiewicz założył podziemne pismo „Alarm”; jego celem było ostrzeżenie przez groźbą okupacji radzieckiej. Wydano jedynie 3 numery. Spotykał się kilkakrotnie z przedstawicielami struktur podziemnych, tak rządowych jak niezależnych; myślał o wydaniu białej księgi dokumentującej rządy radzieckie na Litwie i starał się jednoznacznie przedstawiać ZSRR jako śmiertelnego wroga Polski. Traktowano go z dużą ostrożnością. Mackiewicz z Toporską wyjechali z Warszawy do Krakowa w południe 31 lipca; nie wiadomo czy zdawali sobie sprawę z przygotowań do wybuchu powstania.
W Krakowie Mackiewicz podjął współpracę z hr. Adamem Ronikierem, który założył nieformalne Biuro Studiów; komórka ta oprócz pomocy Polakom miała też zajmować się studiami politycznymi. W październiku Biuro wydało w konspiracji broszurę Mackiewicza "Optymizm nie zastąpi nam Polski"; priorytetyzowała ona walkę z Sowietami ponad walkę z Niemcami i argumentowała, że mocarstwa zachodnie zgodziły się już na wejście Polski do radzieckiej strefy wpływów, nie wzywała jednak explicite do współpracy z III Rzeszą. Mackiewicz kontaktował się też z wydającym filoniemieckie pismo Janem E. Skiwskim, ale nie podjął z nim współpracy
Gdy wojska radzieckie wkraczały już do Krakowa, 18 stycznia 1945, Mackiewicz pieszo uciekał z miasta na południe. Przez Kalwarię Zebrzydowską para dostała się do czeskiego Bogumina, skąd za łapówkę przejechała pociągiem do Wiednia. Po kilkutygodniowym pobycie w byłej stolicy Austrii w drugiej połowie lutego jako fikcyjni członkowie Ostturkmenische Waffen-SS Mackiewicz i Toporska wyruszyli wojskowym transportem kolejowym do Włoch, a w końcu lutego lub w początkach marca 1945 roku dotarli do Mediolanu. Tam też doczekali w kwietniu 1945 zmiany władzy i przejęcia kontroli nad miastem przez włoską partyzantkę i aliantów.
Rzym i Londyn.
Późną wiosną 1945 Mackiewicz przeniósł się z Mediolanu do Rzymu, gdzie podjął współpracę z Biurem Studiów II Korpusu. Jego napisana jeszcze w Wilnie powieść została odrzucona. Pismo korpuśne „Orzeł Biały” odmówiło dalszego drukowania jego artykułów, a w polskim środowisku narastały zarzuty związane z domniemaną kolaboracją Mackiewicza. Ich konsekwencją było zorganizowanie przez Syndykat Dziennikarzy Polskich sądu koleżeńskiego; Mackiewicz otrzymał naganę za artykuł w „Lietuvos Žinios”, a z zarzutu kolaboracji został uniewinniony.
W roku 1947 Mackiewicz i Toporska przenieśli się z Rzymu do Londynu. Podjęli tam współpracę z tygodnikami „Wiadomości” oraz „Lwów i Wilno”, drukującymi teksty pomimo narastającej krytyki Mackiewicza; nie bez związku pozostaje fakt, że ten ostatni periodyk redagował brat Józefa, Stanisław. W latach 1948–1949 różne organizacje polskie usiłowały postawić Mackiewicza przed Obywatelską Komisją Orzekającą; ponieważ ten odmówił współpracy, postępowanie zawieszono.
Na zamówienie Biura Studiów Mackiewicz zredagował pracę "Zbrodnia katyńska w świetle dokumentów"; z przedmową Władysława Andersa została ona wydana bez podania autora w Londynie w roku 1949. Mackiewicz napisał bardziej narracyjną wersję, wydaną w Szwajcarii (1949), Wielkiej Brytanii (1951) i USA (1952); wszystkie okazały się sukcesem. W roku 1952 Toporska podjęła stałą współpracę z sekcją polską "Voice of America"; pozwoliło to na stabilizację finansową pary, a Toporska zlikwidowała punkt repasacji pończoch, który prowadziła.
W roku 1952 Mackiewicz zeznawał przed komisją śledczą Kongresu USA, badającą sprawę zbrodni katyńskiej. W tym samym roku wstąpił do międzynarodowego PEN-Clubu. W roku 1953 Mackiewicz i Toporska zamieszkali w Brighton; przyczyny ich przeprowadzki do nadmorskiego kurortu są nieznane. Mieszkali tam jednak krócej niż 2 lata; w roku 1955 para przeniosła się do Monachium.
Monachium: wczesne lata.
Przeprowadzka do Monachium motywowana była względami praktycznymi. Toporska znalazła się w mieście, gdzie od roku miał siedzibę "Głos Ameryki", jej pracodawca. Mackiewicz z kolei miał zaaranżowaną pracę w The Munich Institute for the Study of the USSR, amerykańsko-brytyjskiej placówce sowietologicznej. Mimo że miał już przygotowany pokój i biurko, ostatecznie jednak nie został zatrudniony. Para zamieszkała w sublokatorskich dwu pokojach na piętrze kamienicy na Nibelungstrasse 16. Po siedmiu latach przenieśli się na Windeckstrasse 21, do dwu pokoi na parterze willi, będącej własnością zaprzyjaźnionej niemieckiej pary.
W roku 1955 Mackiewicz wydał w londyńskim Orbisie swoje pierwsze powieści, "Drogę donikąd" i "Karierowicza". W roku 1957 opublikował w paryskim Instytucie Literackim "Kontrę". W tym samym roku "Dno nieba", opowieść, którą napisał dla swojego przyjaciela lotnika Romana Lutosławskiego, została przez tego ostatniego i pod jego nazwiskiem wydana w Polsce. W tym samym roku ukazały się niemieckie tłumaczenia "Drogi" i "Kontry", a w 1958 niemieckie wznowienie "Katynia". Tantiemy za te wydania zasiliły finanse pary; jednak w 1958 zlikwidowano monachijską radiostację VoA, a zarobki Barbary spadły z 300 $ do 120 $.
W roku 1959 Mackiewicz wystąpił z PEN-Clubu w proteście przeciw stanowisku organizacji wobec reżimów komunistycznych; zamiast tego udzielał się w alternatywnym PEN-Club im Exil. W tym samym roku w plebiscycie "Wiadomości" został wybrany do Polskiej Akademii Literatury; odtąd będzie okresowo podróżował do Londynu na jej posiedzenia. W początkach lat 60. otrzymał dwie nagrody, fundowane przez polskie środowiska emigracyjne. W roku 1962 w londyńskim wydawnictwie Świderski opublikował "Sprawę pułkownika Miasojedowa", a własnym sumptem "Zwycięstwo prowokacji", przetłumaczone na niemiecki w 1964. Okres względnej stabilizacji zakończył się, gdy u Toporskiej zdiagnozowano raka. VoA najpierw odmówiła pomocy w postaci zaliczek, a po przebytej w 1964 operacji zredukowała zarobki do 70 $.
Monachium: wiek emerytalny.
Od połowy lat 60. Mackiewicz negocjował z producentem filmowym Józefem Frydem ekranizację kinową "Sprawy". Korespondencja trwała latami; ostatecznie na przełomie dekad i z nieznanych przyczyn projekt zarzucono. W roku 1965 Mackiewicz w londyńskiej Polskiej Fundacji Kulturalnej wydał "Lewą wolną"; w tym samym roku ukazało się amerykańskie wydanie "Drogi donikąd". W drugiej połowie lat 60. Miłosz usiłował pomóc w wydaniu w USA innych powieści Mackiewicza, ale bezskutecznie; skarżył się na przeciwdziałanie niektórych środowisk emigracyjnych. W roku 1967 Pfeiffer Verlag wydał niemiecką wersję "Sprawy", a w roku 1969 Instytut Literacki opublikował "Nie trzeba głośno mówić", powieść która wzbudziła szczególne kontrowersje.
Druga połowa lat 60., a zwłaszcza okres 1969–1971, przyniósł nasilenie krytyki Mackiewicza, animowanej zwłaszcza przez Stefana Korbońskiego i Jana Nowaka-Jeziorańskiego. Jej kulminacją było wydanie książki "Pod pręgierzem", odpowiedzi na wcześniejszą broszurę Mackiewicza. Bywał na dorocznych polsko-niemieckich forach dyskusyjnych w Lindenfels, nadal publikował w "Wiadomościach" i brał udział w posiedzeniach Akademii. Był laureatem dwu kolejnych nagród. W roku 1970 w Londynie powstało prowadzone przez zaprzyjaźnione małżeństwo Szechterów wydawnictwo Kontra; to ono dwa lata potem wydało "W cieniu krzyża". W roku 1971 prezydent August Zaleski oznaczył Mackiewicza Komandorią Orderu Polonia Restituta, co nieco stonowało emigracyjną krytykę.
W roku 1973 zmarła Antonina Kopańska; wkrótce potem Mackiewicz i Toporska zawarli ślub katolicki. Żyli w tym czasie bardzo skromnie, co rzucało się w oczy nawet członkom rodziny przybywającym z Polski. Na Florydzie powstało Koło Przyjaciół Józefa Mackiewicza, które część składek przekazywało na wsparcie pisarza. W roku 1975 wydział slawistyki University of Kansas, inspirowany przez Jadwigę Maurer, zgłosił Mackiewicza do Nagrody Nobla; nie wiadomo, czy szwedzka Akademia poważnie rozpatrywała jego kandydaturę. W roku 1975 Mackiewicz wydał w Kontrze "Watykan w cieniu czerwonej gwiazdy".
Monachium: starość.
W drugiej połowie lat 70. stosunki Mackiewicza ze środowiskiem literackiego Londynu zaczęły się psuć; do otwartego konfliktu doszło w roku 1979, kiedy Mackiewicz zrezygnował z członkostwa w Akademii; był to protest przeciw dopuszczaniu do konkursów literackich prac autorów krajowych, co Mackiewicz uznał za sprzeczne ze statutem. Od tego czasu przestał publikować w "Wiadomościach" i odwiedzać Londyn. W roku 1980 Toporska zwróciła się do Muzeum Polskiego w Rapperswilu z prośbą o pośmiertną opiekę nad spuścizną jej i męża; ponieważ otrzymała odpowiedź pozytywną, rozpoczęto uzgadnianie szczegółów.
Oboje małżonkowie byli w coraz gorszym stanie zdrowia. Toporska systematycznie leczyła się onkologicznie, ale postanowiła zarzucić regularne kuracje, by opiekować się mężem, który przy postępującej wadzie wzroku nie mógł pozostawać sam; jej zdaniem opieka nad Mackiewiczem spowalniała postępy jej własnej choroby Obydwoje byli nałogowymi palaczami, a czas wolny spędzali na równie nałogowej grze w szachy. Nie mieli telewizora. Żyli na pograniczu ubóstwa, np. w roku 1981 trzech gości z Polski poczęstowali trzema filiżankami herbaty, trzema plastrami sera żółtego i trzema plastrami szynki. Co najmniej raz odwiedziła ich mieszkająca w Polsce córka Mackiewicza, Halina.
W roku 1981 paryska Kultura przyznała nagrodę im. Zygmunta Hertza Józefowi Mackiewiczowi, co miało także istotny wymiar finansowy. W napisanym przez Gustawa Herlinga-Grudzińskiego uzasadnieniu stwierdzono, że nagroda nie dotyczy publicystyki, którą uznano za „niepoczytalną”. Mackiewicz uznał uzasadnienie za obelżywe i nagrody nie przyjął, pomimo tego że Giedroyc usiłował załagodzić sprawę i namawiał go do zmiany stanowiska. Istniejące już niemieckie tłumaczenia kolejnych książek Mackiewicza w pierwszej połowie lat 80. nie mogły znaleźć drogi do wydawcy, mimo że starał się o nie Gotthold Rhode. Nie wiadomo, czy Mackiewicz był świadom eksplozji swojej popularności w Polsce, kiedy po roku 1982 masowo wydawany był przez wydawnictwa bezdebitowe. W połowie grudnia 1984 przeszedł udar; nie odzyskał już przytomności.
Konflikt o prawa.
Po śmierci pisarza prawa autorskie do jego książek na podstawie testamentu uzyskała żona, która następnie przekazała je jego długoletniej wydawczyni, Ninie Karsov-Szechter (szerzej o sprawie piszą Jacek Trznadel oraz Włodzimierz Bolecki). Pomiędzy testamentem Mackiewicza dla Barbary Toporskiej i testamentem Barbary Toporskiej dla Niny Karsov istniał jeszcze jeden testament Józefa Mackiewicza. Podała go do wiadomości publicznej Barbara Toporska po śmierci Józefa Mackiewicza w marcu 1985. Jego zawartość nigdy nie została unieważniona przez żaden dokument, a zwłaszcza przez Barbarę Toporską, która go ogłosiła w swoim „Oświadczeniu z marca 1985 roku”:
Prawa do drugoobiegowych wydań krajowych przekazał listownie swojej córce Halinie (która jednak, w czasie stanu wojennego, spaliła go z obawy przed rewizją, gdyż list zawierał nazwiska osób z konspiracji). Jednak po 1989 Nina Karsov-Szechter zachowała wszelkie prawa i nie zezwala na oficjalne wydania krajowe, tłumacząc to „wolą zmarłego” jej przekazaną i konsekwentnie wytacza procesy każdemu, kto bez jej zgody publikował szersze fragmenty jego dzieł. Równocześnie opublikowała w swoim londyńskim wydawnictwie „Kontra” trzydzieści pięć tomów „Dzieł” Józefa Mackiewicza, które są dostępne w niektórych księgarniach w Polsce, a także w polskich księgarniach internetowych i obejmują zarówno książki wydane w Polsce przed wojną oraz na emigracji, jak i zbiory artykułów z całego okresu twórczości, a także listy oraz odnalezione, a nie publikowane wcześniej teksty. W Polsce kolportażem książek Mackiewicza wydawanych przez „Kontrę” zajmuje się BDM.
W sierpniu 2006 sąd potwierdził prawo Niny Karsov do spuścizny po pisarzu, córka złożyła apelację. 19 sierpnia 2008 roku apelacja została oddalona, zaś orzeczenie I instancji, wedle którego schedę po pisarzu otrzymuje Nina Karsov-Szechter zostało utrzymane w mocy.
W 1997 w Polsce ukazało się pierwsze wydanie polskiego tekstu dzieła pisarza poświęconego zbrodni katyńskiej, z dodaniem artykułów, które opublikował na temat Katynia. Książka nosi tytuł: "Katyń. Zbrodnia bez sądu i kary". Ze względu na sprzeciw właścicielki praw autorskich sąd nakazał wycofanie książki z księgarń, lecz jej wydanie w „Zeszytach Katyńskich” jest dostępne w Internecie. Książka Józefa Mackiewicza o Katyniu ukazała się w wydawnictwie „Kontra” w 2009 jako 19. tom „Dzieł” – pod tytułem "Sprawa mordu katyńskiego". W 2012 sąd uznał (i potwierdził w 2013), że wydanie książki "Katyń. Zbrodnia bez sądu i kary" w 1997 nie naruszyło praw autorskich, gdyż w przypadku tego dzieła prawa autorskie należą do córki pisarza – Haliny Mackiewicz, albowiem za życia autora publikacja ta nie ukazała się w języku polskim.
Kwestia praw autorskich i polityki wydawniczej dotyczącej Józefa Mackiewicza od ponad 20 lat budzi kontrowersje. Zdaniem jednych, Karsov skutecznie dąży do wyeliminowania lub przynajmniej ograniczenia obecności autora na polskim i międzynarodowym rynku księgarskim. Wśród sugerowanych powodów są np. jej powinowactwo z Adamem Michnikiem, związki z komunistycznymi służbami czy sekciarskie przekonanie że komunizm w Polsce się nie skończył. Karsov krytykowali lub krytykują m.in. Edward Dusza, Grzegorz Eberhardt, Mirosława Kruszewska, Stanisław Michalkiewicz, Elżbieta Morawiec, Andrzej Nowak, Marek Nowakowski, Włodzimierz Odojewski, Kazimierz Orłoś, Jacek Trznadel, Maciej Urbanowski i Rafał A. Ziemkiewicz. Zdaniem innych, to właśnie dzięki Karsov książki Mackiewicza są dostępne w Polsce, a jej wydawnictwo systematycznie publikuje kolejne nieznane teksty i w profesjonalny, kompetentny sposób edytuje dzieła pisarza. Wśród zwolenników tej interpretacji są m.in. Włodzimierz Bolecki, Sławomir Cenckiewicz, Adam Hlebowicz, Wacław Lewandowski i Dariusz Rohnka.
Upamiętnienie.
Corocznie 11 listopada od 2002 przyznawana jest w Warszawie Nagroda Literacka im. Józefa Mackiewicza.
Józef Mackiewicz został patronem Szkoły Podstawowej nr 6 im. Józefa Mackiewicza we Wrocławiu. Jego imię zostało nadane w dniu 31 stycznia 2005 r., w dwudziestą rocznicę śmierci pisarza.
Uchwałą Sejmu RP IX kadencji z 29 października 2021, zmienioną 17 listopada 2021, zdecydowano o ustanowieniu roku 2022 Rokiem Józefa Mackiewicza. Patronowi roku 2022 poświęcono wydanie specjalne Kroniki Sejmowej oraz wydawnictwa Znad Wilii w Wilnie.
29. Festiwal Międzynarodowe Spotkania Poetyckie „Maj nad Wilią” 2022 w Wilnie został poświęcony osobie Józefa Mackiewicza i debacie... o prawdzie w poezji, jej roli dzisiaj – pod hasłem „Jedynie prawda jest ciekawa”.
Filmy dokumentalne o Józefie Mackiewiczu.
W 1996 w Telewizji Polskiej po raz pierwszy wyemitowano film dokumentalny "Jedynie prawda jest ciekawa", poświęcony Józefowi Mackiewiczowi (reżyseria Robert Kaczmarek, scenariusz Włodzimierz Bolecki).
W 2007 powstał film "Errata do biografii – Józef Mackiewicz" w reżyserii Grzegorza Brauna (25 min), jeden z cyklu filmów dokumentalnych odsłaniających nieznane, przemilczane bądź zafałszowane fakty z biografii polskich pisarzy.
W 2022 w Instytut Pamięci Narodowej wyprodukował film fabularny "Czarny sufit" w reżyserii Arkadiusza Biedrzyckiego; jest to stylizowany na paradokument zapis fikcyjnej wizyty Jerzego Giedroycia w domu Mackiewiczów w Monachium, w roku 1968.
"Józef Mackiewicz w oczach Romualda Mieczkowskiego, pisarza z Wilna", zrealizowany przez Piotra Kitrasiewicza – stanowi portret patrona literackiego Roku 2022.
Inne związki rodzinne.
Mackiewicz spokrewniony był z kilkoma znanymi osobami:

</doc>
<doc id="106370" url="https://pl.wikipedia.org/wiki?curid=106370" title="(I Can’t Get No) Satisfaction">
(I Can’t Get No) Satisfaction

(I Can’t Get No) Satisfaction – utwór skomponowany podczas amerykańskiego tournée The Rolling Stones w 1965 roku przez Keitha Richardsa z tekstem Micka Jaggera. 
Wyraża ostry protest, sprzeciwia się konformizmowi, brakowi odpowiedzialności i konsumpcjonizmowi, których świadkami byli członkowie grupy podczas trasy koncertowej.
Wersję tego nagrania można znaleźć na debiutanckiej płycie zespołu Devo; w lutym 1966 została także nagrana przez Otisa Reddinga. Utwór wykonywali też m.in. The Residents, Blue Cheer, Cat Power, Samantha Fox, Britney Spears i Acid Drinkers.
W 2004 utwór został sklasyfikowany na 2. miejscu listy 500 utworów wszech czasów magazynu "Rolling Stone".

</doc>
<doc id="106372" url="https://pl.wikipedia.org/wiki?curid=106372" title="Aman">
Aman



</doc>
<doc id="106374" url="https://pl.wikipedia.org/wiki?curid=106374" title="Rosalind Franklin">
Rosalind Franklin

Rosalind Elsie Franklin (ur. 25 lipca 1920 w Notting Hill, zm. 16 kwietnia 1958 w Chelsea) – brytyjska biofizyczka i specjalistka w dziedzinie rentgenografii strukturalnej, współodkrywczyni podwójnej helisy DNA, doktor na Uniwersytecie Cambridge.
Życiorys.
Urodzona w Anglii, w rodzinie żydowskiej. W wieku 21 lat została absolwentką Newnham College Uniwersytetu Cambridge, a w wieku 26 lat obroniła doktorat z dziedziny chemii fizycznej.
Pracowała w Brytyjskim Towarzystwie Badań nad Wykorzystaniem Węgla oraz w paryskim Krajowym Centrum Badań Naukowych, gdzie nauczyła się analizy budowy cząsteczek chemicznych za pomocą rentgenografii strukturalnej, którą to technikę znacznie udoskonaliła. Dokonała tego pracując w King’s College wraz z Maurice’em Wilkinsem.
Jej autorstwa był dokładny rentgenogram sodowej soli DNA, który legł u podstaw pracy Jamesa Deweya Watsona i Francisa Harry’ego Comptona Cricka (laureaci wraz z Maurice’em Hugh Frederickiem Wilkinsem Nagrody Nobla w dziedzinie fizjologii lub medycyny za rok 1962). Istnieje kontrowersja dotycząca etyki zachowania dyrektora Cavendish Laboratory sir Williama Lawrence’a Bragga i Maurice’a Wilkinsa, którzy udostępnili rentgenogramy Franklin Crickowi i Watsonowi bez jej wiedzy. Mimo iż była ona niewątpliwie współtwórczynią odkrycia struktury DNA, jej nazwisko nie zostało uwzględnione w werdykcie Komitetu Noblowskiego, gdyż nie żyła już w momencie przyznania nagrody Francisowi Crickowi, Jamesowi Watsonowi i Maurice’owi Wilkinsowi, jednak autorzy przyznali – już po otrzymaniu nagrody, że bez jej zdjęć i opisów nie stworzyliby poprawnego modelu. Przenosząc się do Birkbeck College w roku 1953 Franklin porzuciła badania nad DNA i zajęła się badaniem wirusów (konkretnie wirusa mozaiki tytoniu), gdzie miała dość znaczące dokonania.
Zmarła na raka jajnika w wieku 37 lat. Nowotwór był prawdopodobnie spowodowany ciągłą ekspozycją na promieniowanie rentgenowskie w trakcie prowadzenia przez nią badań naukowych. Ostatnie tygodnie swojego życia, mimo świadomości powagi swojego stanu, spędzała w laboratorium, dokonując ekspertyz mikrobiologicznych.

</doc>
<doc id="106375" url="https://pl.wikipedia.org/wiki?curid=106375" title="Panna Wodna">
Panna Wodna



</doc>
<doc id="106376" url="https://pl.wikipedia.org/wiki?curid=106376" title="Systematyka chrząszczy">
Systematyka chrząszczy

Systematyka chrząszczy – artykuł ten zawiera krótką historię systematyki rzędu Coleoptera (chrząszcze) oraz obecny, wciąż chwiejny, stan wiedzy na ten temat.
Historia.
Arystoteles, pośród wyróżnianych przez siebie zwierząt, umieszczał kilka nazw odpowiadającym współczesnym nazwom chrząszczy, np. attelaby. Linneusz (w słynnej, 10. edycji swojej "Systema Naturae") odróżniał 22 rodzaje chrząszczy, nie wprowadzając żadnych kategorii pośrednich. Dopiero jednak Pierre André Latreille (1762-1833) stworzył jednolity system klasyfikacji Coleoptera, opublikowany w pracy "Precis des Caracteres Generiques des Insectes" (1796), gdzie chrząszcze zostały podzielone na 30 rodzin.
Później Latreille udoskonalał swój system. W 1804 dzielił już chrząszcze na 2 "podrzędy", te zaś na 5 sekcji, w których umieścił 39 rodzin (o niejednorodnych końcówkach, innych niż obecnie, np.: "Carabici", "Staphyliniae", "Lucanides" itp.). W 1825 roku, w "Familles Naturelles du Regne Animal" zmniejszył ilość rodzin do 19, wprowadził natomiast podział rodzin na plemiona ("tribus"). Latreille przy tworzeniu klasyfikacji posługiwał się głównie łatwo zauważalnymi cechami morfologicznymi, np. segmentacją odwłoka.
W 1854 Jean T. Lacordaire wydał (dokończoną w 1876 roku przez F. Chapuise'a) "Histoire Naturelle des Insectes. Generes des Coleopteres...", w której po raz pierwszy oparł się na typach pochodzących z całego świata; dokonał również kompilacji dotychczasowych prac szczegółowych. System zaproponowany przez Lacordaire'a jest chaotyczny; powyżej rangi rodziny (których jest 74) nie ma żadnej kategorii pomocniczej, zaś pomocniczymi kategoriami poniżej rodziny są naprzemiennie podrodziny, legiony, kohorty, falangi, sekcje, plemiona czy "grupy nieformalne". Mimo niewielkiej czytelności systemu, korzystano z niego powszechnie jeszcze w XX wieku.
Na początku XX wieku pojawiły się liczne zbiorcze klasyfikacje Coleoptera, które w wysokim stopniu przypominają już obecny układ systematyczny. Ich znaczenie historyczne jest olbrzymie, z powodu jednak ich obfitości i relatywnego podobieństwa, następująca lista nie wyczerpuje tematu:
W tym samym roku Lameere i Kolbe dokonali rewizji swoich prac, obydwaj wprowadzając za Ganglbauerem dwa podrzędy.
Po tym pionierskim okresie, któremu zawdzięczamy dużą część naszej współczesnej wiedzy na temat pokrewieństw wewnątrz Coleoptera, nastąpił długi okres żmudnego korygowania dotychczasowych systemów. Przedstawianie tego procesu byłoby długim i męczącym zadaniem, celowe więc wydaje się przeskoczenie od razu do najbardziej współczesnych pomysłów.
Obecny stan wiedzy.
Wprowadzenie.
Większość (choć słowo to wydaje się nadużyciem zważywszy na obszerność świata koleopterologów) współczesnych badaczy chrząszczy uznaje klasyfikację zbiorczą Roya Crowsona, wybitnego specjalisty w dziedzinie systematyki Coleoptera.
W obszernym wydawnictwie dotyczącym głównie systematyki chrząszczy (Pakaluk J., Ślipiński, S.A. (eds): "Biology, Phylogeny and Classification of Coleoptera". Warszawa 1995), dedykowanym właśnie Royowi Crowsonowi, znajduje się szczegółowa klasyfikacja chrząszczy, będąca podsumowaniem lat pracy Crowsona oraz najbardziej aktualnych badań. Autorami tej pracy są J.F. Lawrence i A.F. Newton, Jr. – również doświadczeni znawcy tematu. Praca nosi tytuł: "Families and subfamilies of Coleoptera" ("with selected genera, notes, references and data on family-group names").
Choć jak na systematykę (zwłaszcza tak dynamicznie poznawanej grupy owadów) 10 lat wydaje się niezwykle długim okresem, wspomniana praca cytowana jest niemal we wszystkich opracowaniach dotyczących tematu chrząszczy. Powstały od tego czasu liczne doskonałe prace na temat konkretnych, mniejszych grup Coleoptera, i to one są ostatecznym źródłem informacji. Niemniej w artykule na temat systematyki całego rzędu powinna znaleźć się jakaś jednolita propozycja dla całej grupy, a taką jest opracowanie Lawrence’a i Newtona.
Oto, w jaki sposób przedstawia się klasyfikacja, do poziomu podrodziny (komentarz na temat przyjętych rozwiązań znajduje się we wspomnianej książce, na s. 779-1006 – tom II).
"Liczba rodzin: 166"
"Uwaga: w związku z częstymi zmianami rangi różnych taksonów, polskie nazwy należy traktować z dużą ostrożnością – zwłaszcza końcówki tych nazw."
Uwagi.
1) Rodzinę Jacobsoniidae Lawrence i Newton umieszczają wśród "Bostrichiformia Incertae sedis"; jej położenie jest faktycznie dość niepewne; tutaj przyjęte jest rozwiązanie pochodzące z innego źródła, które należy traktować jako prowizoryczne
2) Podrodziny tej Lawrence i Newton nie wyróżniają. Jedyny należący tu rodzaj "Alferiella" (="Cyprogenia") umieszczają wśród "Cryptophagidae Incertae sedis" (s. 878). Umieszczony jest tam jednak przypis o prawdopodobnym istnieniu podrodziny Alferiellinae (ówcześnie jako "nomen nudum"), a w kolejnych latach już po opublikowaniu powyższej klasyfikacji pojawiły się dowody mogące potwierdzić tę tezę.

</doc>
<doc id="106377" url="https://pl.wikipedia.org/wiki?curid=106377" title="Falkon (broń)">
Falkon (broń)

Falkon, falkona – dawne działo odprzodowe o długiej lufie (28–40 kalibrów) – rodzaj kolubryny, nazywany też ćwierćkolubryną, strzelający kulami o wagomiarze 5–9 funtów. Kaliber w milimetrach wynosił około 95. Używane w XVI i XVII wieku jako działo lądowe lub okrętowe. Spotykano także polską nazwę działa „sokół”, będącą tłumaczeniem nazwy łacińskiej.
W artylerii okrętowej spotyka się działa określane jako falkony także o mniejszym wagomiarze – rzędu 2–3 funtów.

</doc>
<doc id="106378" url="https://pl.wikipedia.org/wiki?curid=106378" title="Obrońca (piłka nożna)">
Obrońca (piłka nożna)

Obrońca () – w piłce nożnej zawodnik, który ma za zadanie zapobiegać atakom napastników przeciwnika na bramkę. W dzisiejszym futbolu zadania obrońców wychodzą jednak znacznie poza zwykłe bronienie własnego pola karnego.
Wyróżnia się następujące typy obrońców:

</doc>
<doc id="106379" url="https://pl.wikipedia.org/wiki?curid=106379" title="Napastnik">
Napastnik

Napastnik, atakujący ( lub , ) – zawodnik w piłce nożnej, który gra na pozycji najbliższej do przeciwnej bramki i dlatego w drużynie to on jest głównie odpowiedzialny za zdobywanie bramek.
Wyróżnia się trzy typy napastników:

</doc>
<doc id="106381" url="https://pl.wikipedia.org/wiki?curid=106381" title="Bramkarz">
Bramkarz

Bramkarz – w grach zespołowych – członek zespołu, którego zadaniem jest uniemożliwienie zdobycia bramki (gola) zawodnikom drużyny przeciwnej.
W wielu grach sportowych bramkarz jest odpowiedzialny za przeciwdziałanie zdobyciu gola przez drużynę przeciwną. Tak się dzieje w piłce nożnej, piłce ręcznej, hokeju na lodzie, hokeju na trawie i in. Bramkarz powinien występować w stroju, który odróżnia go od pozostałych zawodników i sędziego.
W piłce nożnej bramkarz jako jedyny zawodnik na boisku może dotykać piłkę ręką w obrębie swojego pola karnego. Jeżeli warunki atmosferyczne lub stan boiska tego wymagają, bramkarz może nosić spodnie treningowe.
Bramkarz to również potoczne określenie osoby porządkowej przy wejściu do baru, nocnego klubu czy na koncert.
Bramkarz w piłce nożnej.
Bramkarz jako jedyny zawodnik na boisku może łapać piłkę rękami w wyznaczonym polu karnym. Jego rola nie ogranicza się jednak tylko do łapania piłki. Bramkarz jest pełnoprawnym zawodnikiem, który częściej atakuje czyli wprowadza piłkę do gry różnymi sposobami aniżeli broni. Wielu profesjonalnych bramkarzy rozpoczynało swoją przygodę z piłką relatywnie późno: Maik Taylor — były bramkarz reprezentacji Irlandii Północnej — 19 lat; Fabien Barthez — były reprezentant Francji — 15 lat; Lew Jaszyn — były bramkarz reprezentacji Związku Radzieckiego — 16 lat; Heurelho Gomes — były golkiper Tottenhamu i reprezentant Brazylii — 14 lat; Rogério Ceni — bramkostrzelny golkiper São Paulo FC — 17 lat; Gianluigi Buffon — bramkarz reprezentacji Włoch oraz Juventusu — 15 lat.
Bramkarze-snajperzy.
W piłce nożnej akcje ofensywne nie należą do głównych zadań bramkarzy, niemniej sytuacje takie zdarzają się, zwłaszcza kiedy dana drużyna przegrywa. Czasem bramkarze wykonują również rzuty wolne i karne. Poniżej przedstawiono listę bramkarzy – rekordzistów pod względem strzelonych bramek:
Bramkarz w piłce ręcznej.
Bramkarz w piłce ręcznej jest jedynym zawodnikiem, który ma prawo dotknąć piłki w tzw. kole (strefie obrony). Dotknięcie piłki w tej strefie przez zawodnika drużyny atakującej oznacza pozycję spaloną i rzut wolny dla drużyny broniącej; dotknięcie piłki przez zawodnika drużyny broniącej określane jest jako "obrona w kole" i karane rzutem karnym. Bramkarz ma prawo grać w kole rękami i nogami, natomiast poza kołem tylko rękoma, jak każdy zawodnik. Przywilejem bramkarza w piłce ręcznej jest również to, że jeśli bramkarz grając w strefie obrony wybije piłkę poza linię końcową boiska, sam wznawia grę: jeśli piłkę w ten sam sposób wybije poza linię końcową inny zawodnik drużyny broniącej, jego zespół karany jest rzutem rożnym.
Bramkarz w hokeju na lodzie.
Bramkarz w hokeju na lodzie jest zawodnikiem, który nie jest objęty typowymi dla tej gry zmianami – może w praktyce grać non stop przez cały mecz, w przeciwieństwie do innych zawodników. Gra w innym stroju niż pozostali zawodnicy, znacznie cięższym i skutecznie go chroniącym: charakterystyczne są dla niego ochraniacze na nogi (tzw. parkany), kij hokejowy bramkarza ma inny kształt i wymiar niż pozostałe, twarz bramkarza chroniona jest odpowiednią maską lub kratą, a ręka, w której bramkarz nie trzyma kija, wyposażona jest w specjalną rękawicę do łapania krążka, zwaną łapą. Bramkarz jako jedyny ma prawo chwycić krążek ręką, co powoduje przerwanie gry i wznowienie w strefie obronnej (grę w hokeju przerywa się, gdy sędzia przestanie widzieć krążek). Pozostali zawodnicy mają prawo zagrać krążek ręką, ale tylko odbijając go i kierując w stronę własnego kija. W polu bramkowym, które w hokeju jest niewielkie, bramkarz nie tylko nie może być atakowany, ale jeśli w polu tym znajdzie się w ogóle w trakcie gry którykolwiek zawodnik drużyny atakującej, bramka – w przypadku jej zdobycia – nie będzie uznana. 
Bramkarz w hokeju na lodzie ma nadto ten przywilej, że w przypadku ukarania go karą wykluczenia z gry nie odbywa jej na ławce kar, lecz odbywa ją za niego inny zawodnik. Często, gdy jedna z drużyn przegrywa, aby mieć przewagę zawodników w polu wycofuje bramkarza.
Natomiast przepisy gry w hokeja na lodzie nie pozwalają na to, by bramkarz był kapitanem drużyny (jest to jedyna gra zespołowa, w której jest taki przepis).
Bramkarz w piłce wodnej.
W piłce wodnej różnica uprawnień między bramkarzem a innymi zawodnikami jest najmniejsza ze wszystkich dyscyplin, w których występuje bramkarz. Ma on prawo w polu karnym łapać piłkę dwoma rękami – wszyscy inni gracze mogą zagrywać piłkę zawsze tylko jedną ręką. Zawodnicy grający w piłkę wodną mogą więc łatwiej zmieniać pozycję: przykładem był Józef Kodłubaj, bramkarz reprezentacji Polski w latach sześćdziesiątych, który w swoim macierzystym klubie, Arkonii Szczecin grał jako obrońca, a bramkarzem w klubie był inny zawodnik.

</doc>
<doc id="106383" url="https://pl.wikipedia.org/wiki?curid=106383" title="Pomocnik (piłka nożna)">
Pomocnik (piłka nożna)

Pomocnik () – zawodnik w piłce nożnej, który gra w środku pola między obrońcami a napastnikami. Rozróżnia się pomocników: defensywnych, środkowych, ofensywnych i bocznych.
Typy pomocników.
Pomocnicy defensywni ( – DM) grają najczęściej nieco cofnięci, bliżej linii obrony. Ich głównym zadaniem jest odbiór piłki przeciwnikowi i rozpoczęcie akcji ofensywnej. Często dysponują też mocnym strzałem z większej odległości. 
Pomocnicy środkowi ( – CM) otrzymują zrównoważony podział obowiązków w defensywie i w ofensywie. W momencie posiadania piłki przez rywali przyjmują postawę defensywną, destrukcyjną, nastawioną na odbiór. Gdy ich drużyna posiada piłkę, przesuwają się nieco wyżej, biorąc udział w ataku pozycyjnym, obstawiając przedpole bramki przy stałym fragmencie gry.
Pomocnicy ofensywni ( – AM) zwani niekiedy rozgrywającymi (), grają bliżej napastnika/ów. Ich głównym zadaniem jest rozegranie akcji, najczęściej zakończonej podaniem do napastników, bądź oddaniem bezpośredniego strzału na bramkę. Często są przez trenera wyłączani z zadań defensywnych. Zazwyczaj są to zawodnicy o dużych umiejętnościach technicznych.
W dzisiejszym futbolu różnice między pomocnikami defensywnymi a ofensywnymi coraz częściej się zacierają, gdyż od obydwu wymaga się na boisku takich samych umiejętności i wyznacza się podobne zadania.
Cofnięci skrzydłowi ( – WB) mają za zadanie wspomagać bocznych pomocników lub skrzydłowych napastników. Pozycja ta wymaga dużej wytrzymałości, gdyż grający na niej zawodnik przez cały mecz musi biegać wzdłuż linii bocznej od jednego pola karnego do drugiego (). Pozycja ta występuje w ustawieniu z trzema obrońcami lub trzema napastnikami, w wypadku standardowego ustawienia 4-4-2 stosuje się tylko bocznych pomocników.
Pomocnicy boczni ( – SM) zwani często mylnie skrzydłowymi, tym różnią się od nich, że ich głównym zadaniem nie jest bieganie wzdłuż linii bocznej, ale wspieranie środka pola w rozgrywaniu piłki. Uczestniczą w grze obronnej zespołu, cofają się w momencie posiadania piłki przez rywali, są wówczas dublowani przez bocznych obrońców. Wyróżnia się "lewych" (LM) i "prawych" (RM) pomocników bocznych. W ustawieniu zwanym "rombem" lub "diamentem" wyróżnia się pół-bocznych pomocników.

</doc>
<doc id="106384" url="https://pl.wikipedia.org/wiki?curid=106384" title="Przymus nokautujący">
Przymus nokautujący

Przymus nokautujący (ang. "knockout squeeze") to odmiana przymusu trójkolorowego, w którym jednym z kolorów jest kolor atutowy.
 ♠ 2
 ♥ A W
 ♦ 2
 ♣ 2
 ♠ 9 ♠ -
 ♥ K D ♥ 9 8
 ♦ A K ♦ 9
 ♣ - ♣ A 8
 ♠ A K
 ♥ 2
 ♦ D 3
Atu to piki i S potrzebuje wziąć jeszcze 4 lewy, gra z dziadka dwójkę trefl i przebija ją pikiem w ręce, W staje w przymusie:

</doc>
<doc id="106389" url="https://pl.wikipedia.org/wiki?curid=106389" title="Nazgul">
Nazgul



</doc>
<doc id="106392" url="https://pl.wikipedia.org/wiki?curid=106392" title="Przegrywająca na przegrywającą">
Przegrywająca na przegrywającą

Przegrywająca na przegrywającą (ang. "loser on loser") – brydżowy manewr rozgrywającego, polegający na zagraniu karty przegrywającej z jednej ręki i zrzucenia na nią z drugiej ręki innej karty przegrywającej, może to mieć na celu umożliwienie późniejszej przebitki, uniemożliwienie dojścia do ręki jednego z przeciwników, wyrobienie longera i wiele innych.
 ♠ A W 6 5 2
 ♥ 4 3 2
 ♦ 5 3
 ♣ A 7 4
 ♠ D 3 ♠ K 10 8 7 4
 ♥ 6 5 ♥ 8 7
 ♦ K D W 9 8 2 ♦ A 8
 ♣ D 10 8 ♣ W 5 3 2
 ♠ 9
 ♥ A K D W 10 9
 ♦ 10 7 4
 ♣ K 9 6
S rozgrywa 4♥ po wiście królem karo. E przejmuje pierwszą lewę asem i gra osemkę w tym kolorze, W bije osemkę damą i wistuje następnym karem. Atuty obrońców są wyższe niż atuty w dziadku, a więc jeżeli rozgrywający przebije tą lewę, to prawy obrońca będzie w stanie nadbić swoim atutem i rozgrywający będzie jeszcze musiał oddać lewę treflową. S może jednak wykonać manewr "przegrywająca na przegrywającą" - jeżeli zamiast przebijać trzecie karo wyrzuci z dziadka małego (przegrywającego) trefla, to nie straci już więcej lew, gdyż będzie w stanie przebić w stole trefla z ręki i weźmie dziesięć lew. Zastosowanie tego manewru stworzyło dla rozgrywającego możliwość bezpiecznej przebitki.
 ♠ A 3
 ♥ 5 4 3 2
 ♦ 6 5
 ♣ A 7 6 4 2
 ♠ D 5 ♠ W 8 6
 ♥ A K 10 ♥ D W 9 6
 ♦ D 10 8 7 4 ♦ W 9 2
 ♣ K W 10 ♣ D 5 3
 ♠ K 10 9 7 4 2
 ♥ 8 7
 ♦ A K 3
 ♣ 9 8
Kontrakt to 3♠ grany z pozycji S i W wistuje trzykrotnie w kiery. Rozgrywający bije trzeciego kiera, gra asa i króla karo, przebija karo na stole i gra asa pik. Jeżeli teraz zagrałby asa i małego trefla aby wejść przebitką trefl do ręki, to E mógłby wziąć drugą lewę treflową i zawistować raz jeszcze w kiera, umożliwiając obronie wzięcie dwóch lew atutowych. Jeżeli jednak rozgrywający zagra asa trefl, a następnie ostatniego kiera, wyrzucając na niego z ręki przegrywającego trefla, to obrona będzie bezradna. To przykład użycia manewru "przegrywająca na przegrywającą" w celu stworzenia bezpiecznego dojścia do ręki.
 ♠ K D 3
 ♥ W 9 7
 ♦ A 7 6 3 2
 ♣ 6 4
 ♠ 10 ♠ W 9
 ♥ A K 10 8 5 ♥ D 6 4 3
 ♦ 10 5 ♦ D W 9
 ♣ A D 10 9 2 ♣ W 8 7 3
 ♠ A 8 7 6 5 4 2
 ♥ 2
 ♦ K 8 4
 ♣ K 5
 W N E S
 1♥ P 2♥ 2♠
 3♣ 3♠ P 4♠
 P...
W wistuje w króla kier i podejrzewając, że rozgrywający może planować zagrać "przegrywająca na przegrywającą" odchodzi atutem. S bierze tę lewę w dziadku i gra waleta kier planując przepuścić go do gracza W, kiedy jednak S bije go damą, rozgrywający przebija go w ręku (ale nie dwójka atu!), gra jeszcze jednego atuta do stołu i stamtąd gra dziewiątkę kier. Tym razem E nie ma już wyższego kiera, więc rozgrywający przepuszcza tę lewę do obrońcy W, wyrzucając w ręki przegrywające karo.

</doc>
<doc id="106393" url="https://pl.wikipedia.org/wiki?curid=106393" title="Hipolit">
Hipolit



</doc>
<doc id="106394" url="https://pl.wikipedia.org/wiki?curid=106394" title="Guz Pancoasta">
Guz Pancoasta

Guz Pancoasta (zespół Pancoasta, ang. "Pancoast syndrome") – szczególna postać kliniczna raka oskrzela, zlokalizowanego obwodowo w okolicy szczytu płuca mogący naciekać żebra, kręgi, ścianę klatki piersiowej i struktury otworu górnego klatki piersiowej. Guz Pancoasta musi naciekać opłucną ścienną i wywoływać objawy neurologiczne, sama lokalizacja w szczycie płuca nie wystarcza do klasyfikacji nowotworu płuc jako guza Pancoasta. Często dochodzi do uszkodzenia splotu ramiennego i zwoju gwiaździstego. Stanowi około 5% przypadków raka płuc.
Około 70% guzów stanowi gruczolakorak, resztę stanowi rak drobnokomórkowy i olbrzymiokomórkowy. Pierwszym objawem bywa stały ból okolicy barku, łopatki, a czasami także ramienia spowodowany uciskiem lub naciekaniem splotu ramiennego, opłucnej ściennej, żeber I-III; jest to ból charakterystyczny dla tej choroby. Charakterystyczny jest zespół objawów neurologicznych spowodowanych uciskiem splotu barkowego oraz zespół Hornera (m.in. ptoza, mioza, enoftalmia) spowodowany uciskiem lub naciekaniem zwojów współczulnych. Guz Pancoasta z definicji jest zaawansowanym nowotworem (guzy T3 i T4 w klasyfikacji TNM).
Podstawą leczenia potencjalnie operacyjnych nowotworów jest indukcyjna chemioterapia z ewentualną resekcją guza. W pozostałych przypadkach stosuje się radioterapię i chemioterapię.
Nazwa pochodzi od Henry'ego Pancoasta, amerykańskiego radiologa, który jako pierwszy opisał jednostkę chorobową w 1924 roku.

</doc>
<doc id="106396" url="https://pl.wikipedia.org/wiki?curid=106396" title="Jama serca">
Jama serca



</doc>
<doc id="106402" url="https://pl.wikipedia.org/wiki?curid=106402" title="AoTuV">
AoTuV

aoTuV - enkoder dźwięku w formacie Vorbis, nieoficjalna wersja biblioteki "libvorbis", której głównym celem jest dalsza poprawa jakości zakodowanego dźwięku. Najnowszy aoTuV beta 6.03 został zunifikowany z libvorbis 1.3.6 Xiph.Org.
AoTuV wykorzystuje charakterystyczną cechę formatu Vorbis, który przechowuje w nagłówku strumienia prawie wszystkie parametry kodowania. Dzięki temu można go stopniowo rozwijać uzyskując lepszą jakość, przy zachowaniu zgodności z istniejącymi odtwarzaczami.

</doc>
<doc id="106403" url="https://pl.wikipedia.org/wiki?curid=106403" title="Giovanni Animuccia">
Giovanni Animuccia

Giovanni Animuccia (ur. około 1514 we Florencji, zm. 25 marca 1571 w Rzymie) – włoski kompozytor. Jego twórczość wpłynęła na postawnie monodii akompaniowanej
Od 1555 do końca życia był kapelmistrzem bazyliki św. Piotra na Watykanie, zastępując na tym stanowisku Giovanniego Pierluigiego da Palestrinę. Jego styl muzyczny charakteryzuje się homofonią, sylabicznością, deklamacyjnością oraz prostym rytmem.
Twórczość.
Opracowano na podstawie materiału źródłowego:

</doc>
<doc id="106405" url="https://pl.wikipedia.org/wiki?curid=106405" title="Zrąb tektoniczny">
Zrąb tektoniczny

Zrąb tektoniczny (horst) – struktura tektoniczna ograniczona przynajmniej z dwóch przeciwległych stron uskokami i wypiętrzona wzdłuż nich względem otoczenia. Przykładami wielkoskalowego zrębu są Sudety, Schwarzwald, Wogezy, Góry Skandynawskie, Góry Jabłonowe, Góry Smocze, Tienszan i góry Ural.

</doc>
<doc id="106406" url="https://pl.wikipedia.org/wiki?curid=106406" title="Manu">
Manu

Manu (sanskryt मनु, trl. manu) – praojciec ludzkości i prawodawca w hinduizmie. Manu żyje przez okres jednej manwantary. W czasie jednego dnia Brahmy (jednej kalpy) pojawia się 14 kolejnych "Manu". Manu stoi na straży prawidłowego funkcjonowania wszechświata poprzez określanie obowiązujących w nim praw. 
Etymologia.
Słowo to pochodzi z sanskrytu. Wywodzone jest od rdzenia "man" - myśleć.
Manu obecnej kalpy.
Obecnie trwa siódma manwantara pod przewodnictwem Waiwaswaty Manu.
Księga Manu.
Pierwszym z czternastu praojców tytułowanych jako Manu jest Swajambhuwamanu. Jemu niektóre źródła przypisują stworzenie siedmiu pradźapatich, którym następnie przekazał Manusmryti ("Księgi Manu", "Manawadharmaśastra") - traktat o powinnościach religijnych hinduizmu.

</doc>
<doc id="106407" url="https://pl.wikipedia.org/wiki?curid=106407" title="June Ferguson">
June Ferguson

June Elaine Rita Ferguson (z domu Maston, ur. 14 marca 1928 w Sydney, zm. 4 grudnia 2004 w Tweed Heads) – australijska lekkoatletka, trenerka.
W składzie sztafety sprinterek 4 x 100 m zdobyła srebrny medal na igrzyskach olimpijskich w Londynie 1948. Po zakończeniu kariery zawodniczej zajęła się pracą trenerską, doprowadziła swoje podopieczne do pięciu tytułów mistrzyń olimpijskich. Trenowana przez Ferguson Betty Cuthbert była jedną z największych gwiazd olimpiady w Melbourne 1956), zdobywając złoto na dystansach sprinterskich 100 i 200 m oraz w sztafecie 4x100 m; w Tokio 1964 dołożyła do swojej kolekcji czwarty tytuł (400 m). Na olimpiadzie w Meksyku 1968) inna zawodniczka prowadzona przez June Ferguson, Maureen Caird, wygrała bieg na 80 m przez płotki.

</doc>
<doc id="106408" url="https://pl.wikipedia.org/wiki?curid=106408" title="Sanjasa">
Sanjasa



</doc>
<doc id="106410" url="https://pl.wikipedia.org/wiki?curid=106410" title="Paul Rand">
Paul Rand

Paul Rand, znany też jako „Papa LOGO” (ur. 15 sierpnia 1914 w Nowym Jorku, zm. 26 listopada 1996 w Norwalk) – amerykański grafik. 
Zaprojektował, między innymi, logo American Broadcasting Company, IBM, NeXT, UPS, Uniwersytetu Yale, Enron, Westinghouse.

</doc>
<doc id="106412" url="https://pl.wikipedia.org/wiki?curid=106412" title="Wirgiliusz">
Wirgiliusz

Wirgiliusz (także Wergiliusz) – imię męskie pochodzenia łacińskiego od rzymskiego rodu "Virgilius" (pol. "Wirgiliusz", "Wergiliusz"). Zazwyczaj wymienia się dwóch świętych o tym imieniu: biskupa Salzburga i biskupa z Arles
Żeńskim odpowiednikiem jest Wirgilia.
Wirgiliusz imieniny obchodzi 5 marca i 27 listopada, jako wspomnienie świętych.
Znane osoby noszące imię Wirgiliusz lub Wergiliusz:

</doc>
<doc id="106415" url="https://pl.wikipedia.org/wiki?curid=106415" title="Barnisław">
Barnisław



</doc>
<doc id="106416" url="https://pl.wikipedia.org/wiki?curid=106416" title="Georgia (imię)">
Georgia (imię)

Georgia – żeński odpowiednik imienia Jerzy. Inna forma to Georgina lub Georgiana.
Georgia imieniny obchodzi 2 lutego i 15 lutego.
Znane osoby o imieniu Georgia:

</doc>
<doc id="106418" url="https://pl.wikipedia.org/wiki?curid=106418" title="Barnisław (wieś)">
Barnisław (wieś)

Barnisław (niem. "Barnimslow") – wieś w Polsce położona w województwie zachodniopomorskim, w powiecie polickim, w gminie Kołbaskowo, położona tuż przy granicy z Niemcami w odległości 5 km od Kołbaskowa.
Według danych z 1 stycznia 2011 roku wieś liczyła 305 mieszkańców.
W latach 1975–1998 miejscowość położona była w województwie szczecińskim.
Historia.
Pierwsze wzmianki o wsi pochodzą z 1243 roku z okazji pobierania dziesięciny przez klasztor cysterek ze Szczecina, do którego to klasztoru wieś należała.
Zabytki.
Na terenie wsi znajduje się zabytkowy kościół z XIV wieku oraz stary przykościelny cmentarz, otoczony kamiennym murem z bramami.
Transport.
Barnisław połączony jest ze Szczecinem miejską linią autobusową.

</doc>
<doc id="106420" url="https://pl.wikipedia.org/wiki?curid=106420" title="Walbert">
Walbert

Walbert, Waldebert, Gwalbert — imię męskie pochodzenia germańskiego, złożone z członów "waldan" — "panować, rządzić" i "beraht" — "jasny, błyszczący". W Polsce bardziej znane w zromanizowanej formie Gwalbert (por. Wilhelm — fr. Guillaume). Istnieje trzech świętych patronów tego imienia. 
Gwalbert, Walbert, Waldebert imieniny obchodzi 2 maja i 11 maja.
Znane osoby noszące to imię:
Zobacz też:

</doc>
<doc id="106422" url="https://pl.wikipedia.org/wiki?curid=106422" title="George Antheil">
George Antheil

George Antheil (ur. 8 lipca 1900 w Trenton, zm. 12 lutego 1959 w Nowym Jorku) – amerykański kompozytor, pianista i wynalazca.
Życiorys.
Urodził się 8 lipca 1900 roku w Trenton jako Georg Johann Carl Antheil, syn niemieckich imigrantów z Pomorza – właścicieli sklepu obuwniczego. Po wybuchu I wojny światowej postanowił odrzucić związki z Niemcami i zmienić imiona. Dzięki temu, że jego matka pochodziła z mieszanej rodziny polsko-niemieckiej, zaczął przedstawiać się jako Amerykanin polskiego pochodzenia. Na przekór oczekiwaniom rodziców wybrał karierę muzyczną i w wieku 19 lat rozpoczął studia w klasie fortepianu, jednocześnie zaczął obracać się w środowisku artystycznym awangardy Nowego Jorku i zyskał przydomek „bad boy of music”. Z tego okresu pochodzą jego pierwsze kompozycje. Udało mu się pozyskać sponsorów, którzy ufundowali mu stypendium wysokości 150 dolarów miesięcznie na dalszy muzyczny rozwój. W 1922 roku wyemigrował do Europy i osiadł w Berlinie, a koncertował również w Wiedniu i Budapeszcie, w tym ostatnim mieście poznał przyszłą żonę, Böske Markus. W następnych latach przeprowadził się do Paryża, w którym miał nadzieję tworzyć bardziej awangardową muzykę niż dotąd.
W Paryżu poznał kubistę Fernanda Légera, który zamówił u niego muzykę do swojego filmu „Ballet Mécanique”. Antheil postanowił wykorzystać mechanicznie zsynchronizowane szesnaście pianoli, trzy ksylofony, cztery perkusje basowe, tam-tam, dwa fortepiany, siedem elektrycznych dzwonków, pięć syren alarmowych i trzy śmigła od samolotów, ale przyczyny techniczne spowodowały, że ostatecznie nie zdołał skomponować utworu na czas, a Léger zaprezentował w 1924 roku film bez ścieżki dźwiękowej. Z czasem sam Antheil zaprzestał prób zsynchronizowania mechanizmu i zdecydował się nagrać utwór z pomocą pianistów, a jego premiera miała miejsce w czerwcu 1926 roku. Kakofoniczny koncert skończył się ulicznymi zamieszkami.
W kwietniu 1927 roku Antheil zdecydował się zaprezentować „Ballet Mécanique” w nowojorskim Carnegie Hall, tym razem w wykonaniu mechanicznym. Dzieło zostało przez publiczność wyśmiane, po części z powodu złego działania sprzętu. W 1929 roku ponownie wyemigrował i osiadł w Berlinie, w którym objął funkcję asystenta dyrektora muzycznego Stadttheater. W Berlinie wystawił skomponowaną przez siebie awangardową operę „Transatlantyk”, która została dobrze przyjętą przez publiczność i krytykę.
Po dojściu do władzy nazistów stracił możliwość rozwoju, a z powodu żydowskiego pochodzenia żony zdecydował się na wyjazd do USA, gdzie pracował jako kompozytor muzyki filmowej w Hollywood. W 1940 roku przeżywał kryzys twórczy, wtedy też na przyjęciu u Janet Gaynor poznał aktorkę Hedy Lamarr.
W 1940 roku wydał broszurę „The Shape of the War to Come”, w której precyzyjnie przewidywał udział USA w wojnie światowej. Informacje do broszury uzyskał od brata, Henry’ego, który był kurierem dyplomatycznym amerykańskiej ambasady w Finlandii i miał dostęp do tajnych depesz z informacjami wywiadu.
10 czerwca 1941 roku, wspólnie z Hedy Lamarr, zgłosił wniosek patentowy na system FHSS (ang. "Frequency-hopping spread spectrum"), polegający na częstych skokowych zmianach częstotliwości nadawanego sygnału radiowego, który miał uniemożliwić przechwycenie i zakłócenie komunikacji z torpedami. Za swoje osiągnięcie uzyskali patent numer 2292387. Synchronizację systemu łączności zapewniały w nim dwie rolki perforowanej taśmy na małych bębnach napędzanych mechanizmem zegarowym, które połączone z układem tłoków, cylindrów, magnesów i przełączników, przekazywały impulsy do oscylatora, modulatora, wzmacniacza i anteny systemu nadawczego. Na każdej z taśm znajdowało się osiem ścieżek perforacji. Łącznie mechanizm umożliwiał naprzemienne użycie 88 częstotliwości fal, tj. tylu, ile klawiszy znajdowało się w pianoli.
Przypuszcza się, że informacje przydatne przy budowie urządzenia Antheil mógł pozyskać od brata, który natomiast mógł uzyskać je od oficerów polskiego wywiadu ewakuowanych latem 1940 roku z państw bałtyckich. W polskich laboratoriach przed wybuchem wojny prowadzone były bowiem na zlecenie Dwójki (m.in. przez warszawską Wytwórnię Radiotechniczną AVA) badania nad wykorzystaniem w łączności radiowej zmiennych częstotliwości, którymi kierował inż. Leonard Danilewicz.
11 sierpnia 1942 roku wynalazek został objęty ochroną patentową na 17 lat. Amerykańska marynarka szybko jednak zrezygnowała z zastosowania systemu ze względu na trudności techniczne i skomplikowanie mechanizmu. Dopiero w 1957 roku Sylvania Electronic Systems zaprojektowała odmianę systemu z zastosowaniem tranzystorów. US Navy użyła go po raz pierwszy w 1962 roku, w czasie blokady Kuby. Dziś system jest powszechnie stosowany w sieciach radiowych standardu 802.11 i GSM.
W 1945 napisał autobiografię "Bad Boy of Music".
Zmarł w Nowym Jorku 12 lutego 1959 roku na atak serca.

</doc>
<doc id="106423" url="https://pl.wikipedia.org/wiki?curid=106423" title="Będargowo">
Będargowo



</doc>
<doc id="106424" url="https://pl.wikipedia.org/wiki?curid=106424" title="Microsoft Windows Mobile 2003">
Microsoft Windows Mobile 2003



</doc>
<doc id="106428" url="https://pl.wikipedia.org/wiki?curid=106428" title="Pyzdry">
Pyzdry

Pyzdry – miasto w środkowo-zachodniej Polsce, w województwie wielkopolskim, w powiecie wrzesińskim, siedziba gminy miejsko-wiejskiej Pyzdry. 
W latach 1975–1998 miasto administracyjnie należało do województwa konińskiego.
Od średniowiecza do 1846 siedziba powiatu pyzdrskiego. Były miastem królewskim. Pod Pyzdrami odbywały się okazowania pospolitego ruszenia województwa kaliskiego. 
Według danych z 31 grudnia 2009 miasto liczyło 3203 mieszkańców.
Położenie.
Pyzdry leżą na Nizinie Południowowielkopolskiej, w Dolinie Konińskiej, na prawym, wysokim brzegu Warty, około 7 km powyżej ujścia Prosny, około 52 km na północny zachód od Kalisza; przez miasto przebiega droga wojewódzka nr 442 (Września–Kalisz). Pyzdry położone są we wschodniej części historycznej Wielkopolski, w Kaliskiem; do II rozbioru Polski (1793) leżały w województwie kaliskim, po utworzeniu Królestwa Polskiego (1815) i delimitacji i demarkacji granicy polsko-pruskiej (1817) leżały w województwie kaliskim Królestwa Polskiego i do 1846 były siedzibą powiatu pyzdrskiego.
Historia.
Pierwsza wzmianka o Pyzdrach pochodzi z 1232, kiedy książę wrocławski Henryk I Brodaty zdobył Kalisz i zajął księstwo kaliskie. Pyzdry są jednym z najstarszych miast lokacyjnych w Wielkopolsce – z 1257 pochodzi wzmianka o anonimowym wójcie, dowodząca funkcjonowania tu stabilnego ośrodka miejskiego. Nie zachował się dokument lokacyjny, wiadomo jednak, że miasto lokowane było na prawie magdeburskim, najprawdopodobniej przez Bolesława Pobożnego W latach 80. XIII wieku w Pyzdrach działała mennica (mincerzem był jeden z mieszczan, Ubelin).
29 czerwca 1318 Władysław I Łokietek zwołał do Pyzdr zjazd duchowieństwa i dostojników polskich, na którym podjęto uchwałę o wysłaniu poselstwa do papieża Jana XXII z prośbą o zezwolenie na jego koronację. W 1331 miasto zostało spalone przez wojska zakonu krzyżackiego. Krzyżacy nie oszczędzili nawet kościoła i klasztoru franciszkanów. Podczas panowania Kazimierza Wielkiego miasto zostało otoczone murami i wybudowano potężny czworoboczny zamek. W 1345 w mieście zawarto rozejm pomiędzy królem Czech Janem Luksemburskim i Kazimierzem Wielkim. 6 czerwca 1346 król Kazimierz ogłosił w Pyzdrach statuty prawne dla Wielkopolski. W 1390 Władysław II Jagiełło i Warcisław VII zawarli układ w Pyzdrach, gdzie Warcisław stał się lennikiem Jagiełły. W 1562 Pyzdry zostały wyznaczone jako miejsce „okazywania” (przeglądów wojska) dla województwa kaliskiego. Od schyłku średniowiecza, do końca I Rzeczypospolitej, Pyzdry jako siedziba powiatu, były jednocześnie siedzibą sądów szlacheckich: ziemskiego i grodzkiego. W 1655 miasto zajęły wojska szwedzkie. W 1704 pod Pyzdrami stoczyły bitwę wojska stronników Leszczyńskiego i Augusta II. W 1768 wielki pożar zniszczył miasto. W 1776 zostaje podpisana umowa pomiędzy burmistrzem Pyzdr Karolem Ogrodowiczem a Bogusławem Waberem miejscowym cieślą. Dotyczyła ona odbudowy miasta. 
W 1793, w wyniku II rozbioru rozpoczyna się okupacja pruska, Pyzdry były siedzibą pruskiego landratu pyzdrskiego. W 1807 i 1814 pożary ponownie zniszczyły miasto. 
Królestwo Polskie.
Na mocy traktatu granicznego z 11 listopada 1817 przeprowadzono korektę granicy polsko-pruskiej i Pyzdry z okolicą zostały włączone do Królestwa Polskiego, w którym utworzono polski powiat pyzdrski z siedzibą w Pyzdrach. Oficjalnie pruski landrat pyzderski funkcjonował do 1818 z tymczasową siedzibą już poza Pyzdrami; w 1818 zdecydowano o wybraniu siedziby urzędu landrata (powiatu) we Wrześni i nazwaniu tej jednostki powiatem wrzesińskim. W 1818 Pyzdry powróciły do województwa kaliskiego i pozostały w Królestwie Polskim do zakończenia I wojny światowej (1918), kiedy Rada Regencyjna Królestwa Polskiego ogłosiła deklarację niepodległości. Pyzdry były najbardziej na zachód wysuniętym miastem Królestwa Polskiego (przejście graniczne znajdowało się w Borzykowie). W 1867 Pyzdry utraciły prawa miejskie.
Od 1918.
W 1918 Pyzdry znalazły się na terytorium odradzającej się Rzeczypospolitej Polskiej. Miasto do 1932 znajdowało się w powiecie słupeckim w województwie łódzkim, a w wyniku reformy administracyjnej w tym samym roku i likwidacji powiatu słupeckiego znalazły się w powiecie konińskim. W pierwszej połowie 1936 dochodzi do ekscesów o podłożu antysemickim.
Miasto zostaje wyzwolone spod okupacji hitlerowskiej 22 stycznia 1945 roku przez oddziały 69 armii 1 Frontu Białoruskiego Armii Czerwonej. 
W 1948 Pyzdry zostały wydzielone z powiatu konińskiego i znalazły się w powiecie wrzesińskim, gdzie znajdowały się do 30 czerwca 1975. Następnie miasto i gmina Pyzdry do 31 grudnia 1998 wchodziły w skład województwa konińskiego. Od 1 stycznia 1999 ponownie wchodzą w skład powiatu wrzesińskiego. 16 marca 2012 w Pyzdrach złożył wizytę prezydent RP Bronisław Komorowski.
Zabytki.
Na terenie miasta znajduje się 11 obiektów zabytkowych:
W przeszłości w Pyzdrach było aż siedem kościołów, jednak do dnia dzisiejszego pozostały dwa.

</doc>
<doc id="106430" url="https://pl.wikipedia.org/wiki?curid=106430" title="Będargowo (powiat policki)">
Będargowo (powiat policki)

Będargowo (niem. "Mandelkow") – wieś w Polsce położona w województwie zachodniopomorskim, w powiecie polickim, w gminie Kołbaskowo, w odległości 8 km na południowy zachód od Szczecina.
W latach 1946–1998 miejscowość należała administracyjnie do województwa szczecińskiego.
Wieś jest sołectwem. Na terenie wsi znajduje się kościół pw. NMP Wspomożycielki Wiernych z XIII wieku.
Według danych z 1 stycznia 2011 Będargowo liczyło 328 mieszkańców.
Historia.
Pierwsze wzmianki o wsi pochodzą z dokumentu księżnej Anastazji z 1220, w którym poświadcza, że darowała wieś Będargowo kościołowi św. Jakuba w Szczecinie, i że biskup kamieński Zygwin poświęcił miejsce pod ołtarz i cmentarz. Wieś pozostawała własnością kościoła do czasów reformacji. W średniowieczu wieś miała kształt owalnicy, zatarty później przez wielokrotną przebudowę układu przestrzennego. Grunty wiejskie były gospodarowane przez lenników, wśród których wielu wywodziło się z bogatych rodzin mieszczańskich. Pod koniec XV w. dochody ze wsi czerpała także żona ks. Bogusława X Anna Jagiellonka. W XVII w. wieś została zniszczona, a jej pełna odbudowa jako wsi chłopskiej datuje się od XIX w. W 1833 r. w Będargowie znajdowało się 14 pełnych gospodarstw chłopskich i 4 gospodarstwa osadnicze, a ponadto karczma i kuźnia. W 1862 r. we wsi w 57 rodzinach było 342 mieszkańców, gospodarowano na 3277 morgach ziemi. We wsi hodowano 50 koni, 150 sztuk bydła, 750 owiec i 110 świń.
W 1925 r. Bedargowo liczyło 366, w 1933 r. 318, a w 1939 r. 325 mieszkańców.
Transport.
Będargowo połączone jest ze Szczecinem miejską linią autobusową.

</doc>
<doc id="106432" url="https://pl.wikipedia.org/wiki?curid=106432" title="Mrówkojad wielki">
Mrówkojad wielki

Mrówkojad wielki ("Myrmecophaga tridactyla") – gatunek ssaka z rodziny mrówkojadowatych (Myrmecophagidae), występujący w Ameryce Środkowej i Południowej.
Zasięg występowania.
Mrówkojad wielki występuje w Ameryce Środkowej i Południowej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Myrmecophaga tridactyla". Jako miejsce typowe odłowu holotypu wskazał Amerykę Południową (w oryg. ), ograniczone do Pernambuco, w Brazylii. Jedyny przedstawiciel rodzaju mrówkojad ("Myrmecophaga") który również opisał w 1758 roku Karol Linneusz.
Rozpoznanie podgatunków oparte jest na rozmieszczeniu geograficznym, ale nie przeprowadzono dokładnej analizy morfologicznej i genetycznej. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 1000–1400 mm, długość ogona 600–900 mm, długość ucha 35–60 mm, długość tylnej stopy 140–180 mm; masa ciała 22–45 kg. Średniej wielkości ssak o szarobrunatnym ubarwieniu z czarną szeroką pręgą biegnącą po bokach i przez pierś. Charakterystyczny, bardzo długi pysk zakończony jest małym otworem gębowym; brak zębów, długi (do 60 cm) i lepki język umożliwia wyciąganie mrówek i termitów z ich gniazd. Kończyny przednie przystosowane do grzebania, zaopatrzone w 4 pazury, z których 3 są duże i silne.
Ekologia.
Środowisko.
Zamieszkuje dżungle deszczowe, lasy mieszane, trawiaste równiny i stepy. Żyją samotnie, łączą się w pary tylko w okresie godów. Jeden osobnik, zależnie od ilości dostępnego pożywienia zajmuje obszar od 1 km² do 2,5 km².
Odżywianie.
Odżywia się głównie żyjącymi w ziemi gatunkami mrówek. Termity lub mrówki wędrowne zjada bardzo rzadko. Wyszukuje mrowiska korzystając ze znakomitego węchu, następnie rozgrzebuje część mrowiska i za pomocą długiego, lepkiego języka wyciąga mrówki z wnętrza mrowiska. Nigdy nie niszczy całego mrowiska. Ponadto zjada również larwy owadów, owoce oraz ptasie jaja.
Rozmnażanie.
Mrówkojady tworzą pary tylko na czas godów. Ciąża trwa około 180 dni. Młode po urodzeniu samodzielnie wspina się na grzbiet matki, sierść noworodka ma taką samą strukturę i barwę jak matki, dzięki czemu jest słabo widoczne dla drapieżników. Młode jest karmione mlekiem matki przez 6 miesięcy. Po dwóch latach uzyskuje samodzielność.
Ochrona.
Najrzadszy ze wszystkich mrówkojadów, zagrożony wyginięciem ze względu na zmiany środowiska.

</doc>
<doc id="106435" url="https://pl.wikipedia.org/wiki?curid=106435" title="Gubin (Niemcy)">
Gubin (Niemcy)

Gubin (niem. "Guben", dolnołuż. "Gubin", w latach 1961–1990 "Wilhelm-Pieck-Stadt Guben") – miasto w niemieckiej części Łużyc Dolnych, znajdujące się na lewym brzegu Nysy Łużyckiej, w kraju związkowym Brandenburgia. Leży na granicy z Polską. W 1945 r. Gubin został podzielony na zachodnią – niemiecką (Guben), oraz polską część wschodnią – Gubin, obecnie samodzielne miasto. Do 21 grudnia 2007 r. zlokalizowane były tutaj drogowe i kolejowe przejścia graniczne z Polską.
Historia.
Po raz pierwszy wzmiankowane w pocz. XIII w. (1211) w dokumencie Henryka Brodatego zwalniającym z opłat celnych sól importowaną z Gubina i podającym, że posiadał prawo składu. W 1235 nadano przywilej lokacyjny i magdeburskie prawa miejskie, a w 1311 prawo do bicia własnej monety. Od 1367 miasto znajdowało się w granicach Korony Czeskiej, od 1469 Węgier, od 1490 ponownie Czech, a w 1635 wraz z Dolnymi Łużycami weszło w skład Elektoratu Saksonii, w latach 1697–1763 połączonego unią personalną z Polską. W rezultacie w 1749 przez Gubin poprowadzony został trakt pocztowy łączący Warszawę i Drezno.
Po klęsce Napoleona i wspierającej go Saksonii, na mocy postanowień kongresu wiedeńskiego w 1815 miasto zostało częścią Prus, z którym w 1871 zostało częścią Rzeszy Niemieckiej. Od 1884 roku należało do rejencji rejencji frankfurckiej w prowincji Brandenburgia.
17 listopada 2006 w Gubinie otwarto tzw. Plastinarium kontrowersyjnego niemieckiego artysty Gunthera von Hagensa.
Demografia.
Od II poł. XIX wieku miasto notowało dynamiczny rozwój demograficzny – w 1860 miasto liczyło ok. 15 tys. mieszkańców, by w 1939 posiadać ich 45,8 tys. (z czego ok. 28 tys. w części prawobrzeżnej).
Obecnie Gubin liczy 17 655 mieszkańców. Wraz z polskim Gubinem tworzy aglomerację transgraniczną liczącą 34 691 mieszkańców.
Zabytki.
Nieopodal dworca kolejowego znajduje się charakterystyczny, półokrągły budynek tzw. Zielonej Poczty przy Berliner Straße, otwartej w 1928 roku.
Gospodarka.
Miasto miało „od zawsze” handlowy charakter, ze względu na swoje dogodne położenie – pogranicze słowiańsko-germańskie, ważne szlaki handlowe z północy na południe z Pomorza Zachodniego do Czech (wzdłuż Odry i Nysy Łużyckiej) oraz z zachodu na wschód z Łużyc do Wielkopolski. Handlowano wołami i zbożem z kupcami szkockimi, węgierskimi i polskimi. Ponadto uprawiano tu winorośl i wytwarzano wino, z którego swego czasu miasto słynęło. Zajmowano się również żeglugą na Nysie i Odrze.
W XIX w. założono na lewobrzeżnych, zachodnich przedmieściach Gubina pierwszą na Łużycach mechaniczną przędzalnię wełny. Od tego czasu miasto stało się znanym ośrodkiem włókienniczym.
Komunikacja.
W mieście znajduje się stacja kolejowa. Od roku 1904 w Gubinie natomiast kursowały tramwaje.

</doc>
<doc id="106436" url="https://pl.wikipedia.org/wiki?curid=106436" title="Gwiazdozbiór Tukana">
Gwiazdozbiór Tukana

Tukan (łac. "Tucana", dop. "Tucanae", skrót "Tuc") – jeden z gwiazdozbiorów nieba południowego. Liczba gwiazd dostrzegalnych nieuzbrojonym okiem wynosi około 25. W Polsce niewidoczny. Jest to 48. co do wielkości konstelacja nieba.
Po raz pierwszy konstelacja ta została opisana w dziele "Uranometria" przez niemieckiego astronoma Johanna Bayera w 1603 roku, na podstawie opisu i szkiców holenderskich żeglarzy. Konstelacja, podobnie jak większość nowożytnych gwiazdozbiorów, powstała dzięki obserwacjom poczynionym podczas wypraw dalekomorskich. Przez kilka lat, na przełomie XVI i XVII wieku, Fryderyk de Houtman chciał ten obszar nieba nazwać Dzioborożcem Indyjskim.
Pochodzenie nazwy.
Grupa gwiazd, którą obecnie nazywamy Tukanem, leży zdecydowanie za daleko na południe, by mogli ją obserwować starożytni astronomowie. Johannes Kepler być może jako pierwszy zwrócił na nią uwagę i nazwał "Anser Americanus" (Gęś Amerykańska). XVI-wieczni holenderscy odkrywcy Pieter Dirkszoon Keyser i de Houtman także obserwowali te gwiazdy, ale dali mu nazwę innego długodziobego ptaka – dzioborożca. Kiedy Petrus Plancius sporządził swój globus nieba w 1598 roku, gwiazdozbiór Tukana po raz pierwszy został przedstawiony jako kolorowy wielkodzioby tukan, mieszkaniec tropikalnych lasów Środkowej i Południowej Ameryki. Wyobraża południowoamerykańskiego ptaka o charakterystycznym potężnym dziobie.
Należy do grupy pięciu sąsiadujących ze sobą gwiazdozbiorów nieba południowego wyobrażających ptaki.
Z konstelacją nie są związane żadne legendy ani mity.
Gwiazdy Tukana.
Gwiazdy Tukana nie bardzo przypominają jakiegokolwiek ptaka W konstelacji znajduje się zaledwie dziewięć gwiazd jaśniejszych niż 5. Gwiazdy α, δ, ε, ζ, β i γ tworzą kształt rozpoznawany przez miłośników astronomii jako latawiec. Natomiast Alfa, Gamma i Beta tworzą długi trójkąt równoramienny.
Interesujące obiekty.
Z wielu egzotycznych ptaków południowego nieba chyba Tukan jest ulubieńcem obserwatorów amatorów. W obrębie konstelacji ze względu na jej znaczną południową deklinację, nie ma obiektów z katalogu Messiera.

</doc>
<doc id="106437" url="https://pl.wikipedia.org/wiki?curid=106437" title="Osetyjczycy">
Osetyjczycy

Osetyjczycy (w różnych źródłach występują także formy Osetyńczycy, Osetowie oraz Osetyńcy; , ) – iranojęzyczny naród kaukaski, zamieszkujący przede wszystkim dwie niewielkie republiki – Osetię Północną, wchodzącą w skład Federacji Rosyjskiej, oraz Osetię Południową, do wojny z 2008 wchodzącą w skład Gruzji. Ogólną liczbę Osetyjczyków ocenia się na ok. 700 tys., w tym 515 tys. w całej Rosji, głównie w Osetii Północnej, 70 tys. w Osetii Południowej, 100 tys. w Turcji oraz 14 tys. w Gruzji.
Osetyjczycy posługują się językiem osetyjskim z grupy irańskiej języków indoeuropejskich. Wierzący to głównie chrześcijanie obrządku wschodniego (prawosławni), ale pewna część Osetyjczyków wyznaje także islam sunnicki.
Osetyjczycy są potomkami sarmackich Alanów. Dzielą się na: digorskich, adagirskich (waładżyrskich), kurtalińskich i tagaurskich. Osobną grupę tworzą Osetyjczycy zakaukascy (Tualtowie).
Etnogeneza.
Hipoteza pochodzenia alańskiego
Pierwsze świadectwa o potencjalnych protoplastach Osetyjczyków sięgają I w. n.e. Rzymskie źródła historyczne przedstawiają ich jako doświadczonych w boju pasterzy, którzy zajmowali się hodowlą koni na żyznych stepach ograniczonych Wołgą i Donem na północy oraz Kaukazem na południu. Przez kilka stuleci doskwierali swoim sąsiadom, systematycznie napadając na ich ziemie, przez co w III w. ich sława dosięgła nawet chińskiego królestwa Wei. Zostali podbici w IV w. przez Hunów, którym musieli się podporządkować i dołączyć do łupieżczego marszu na zachód, tym samym przyczyniając się do upadku Rzymu. Część Alanów zdołała jednak uciec przed groźnym najeźdźcą. To właśnie oni w VIII-IX w. stworzyli chrześcijańskie królestwo zwane Alanią (prawdopodobnie znajdowało się na terenie Czerkiesji i dzisiejszej Osetii Północnej). Silnym sprzymierzeńcem nowo powstałego państwa okazała się Gruzja, z którą wspólnie zwalczano wrogów zewnętrznych (m.in. w 1121 r. połączone siły gruzińsko-alańskie pozbyły się Turków Seldżuckich z Zakaukazia). Alanowie nie cieszyli się państwowością długo, ponieważ już w XIII w. jej kres położyli Mongołowie. Po 800 latach Alanowie ponownie zostali rozbici. Ci, którzy schronili się w górach, uważani są za Osetyjczyków. Ze względu na słabnącą pozycję Gruzji, która dotychczas była ich gwarantem niezależności, oraz zagrożenie ze strony państwa mongolskiego, porzucili myśl o powrocie na stepy i w ten sposób z pasterzy stali się ludnością górską.
Poglądy Karla S. Kennarda
Według Kennarda teoria o wywodzeniu się Osetyjczyków od plemienia Alanów jest prawdopodobna. W 1885 r. zostali oni oficjalnie uznani za ludność napływową. Badania antropologiczne z przełomu XIX-XX wieku wykazały, że wszyscy mieszkańcy Kaukazu posiadają cechy charakterystyczne dla rasy alpejskiej. Jedyny wyjątek od tej reguły stanowią Osetyjczycy, których wskaźnik głowy różni się od dominującego typu, co pozwoliło sformułować wniosek, że nie należą do ludności rdzennej.
Powszechnie uważa się, że migrowali z południa, z irańskiego płaskowyżu i Arabii Saudyjskiej. W tym obszarze występują 2 typy rasowe: alpejski oraz śródziemnomorski, z którego na pewno wywodzą się Osetowie, jeżeli przybyli z tego kierunku. Na niekorzyść tej teorii przemawia specyficzna fizjonomia tego ludu. Według wartości przyjętych przez Kennarda, indeks cefaliczny Osetów mieści się w przedziale od 79 do 81, co pozwoliło scharakteryzować ich jako długogłowych (przyjął, że wskaźnik głowowy w przedziale 75-80 wskazuje na dolichocefalię, natomiast na podstawie dzisiejszych kryteriów oznaczałoby to średnio- i krótkogłowość). Cechuje ich długi i wąski nos, o przeważnie prostym profilu, skrzydełka są skompresowane, a koniuszek ostro zakończony, co stanowi kontrast w porównaniu z szerokimi i płaskimi nosami Kurdów i Suesjan. Są wysocy, część posiada niebieską tęczówkę, co jest nietypowe dla obu wspomnianych wcześniej ras. Co więcej, na przełomie XIX-XX w. 30% Osetyjczyków posiadało blond włosy. Taka proporcja nie występowała nigdzie indziej w regionie Kaukazu, ani w jego pobliżu; nie występowała też wśród innych ludów, które należały do rasy śródziemnomorskiej. Oznacza to, że Osetowie albo nigdy nie przybyli z południa, albo odeszli od swojego pierwotnego typu rasy w stosunkowo krótkim czasie.
Z kolei na północ od gór dominują 2 typy rasowe: alpejski oraz nordycki. Ten ostatni w epoce kamienia zajmował północną część Europy i rozciągał się na południe aż do Alp. W wyniku inwazji alpejskiej z południowo-wschodniej Europy przedstawiciele rasy nordyckiej zostali pchnięci na północ i na południe Rosji. Z tego kierunku przybyli również Alanowie; w II w. p.n.e. zajmowali obszar południowo-wschodniej Rosji. Oprócz tego reprezentowali wartości europejskie (odrzucali niewolnictwo, praktykowanie zwyczaju okaleczania się, posiadali monarchię elekcyjną) i cechowała ich jasna pigmentacja. Na tej podstawie Kennard wysuwa wniosek, że Osetyjczycy wywodzą się od rasy nordyckiej.
Historia współczesna.
Osetyjczycy uczestniczyli w konflikcie osetyjsko-inguskim (1991-1992), osetyjsko-gruzińskim (1918-1920, początek lat 90.) oraz w wojnie o Osetię Południową między Gruzją a Rosją w 2008 roku.
Najważniejsze wydarzenia:
Religia.
Pierwotnie Osetyjczycy byli poganami. Zostali częściowo schrystianizowani przez misjonarzy bizantyjskich na początku X wieku. W wyniku wpływów gruzińskich i działalności misyjnej, większość Osetyjczyków przeszła na prawosławie do XIII wieku.
W XVI i XVII wieku część Osetyjczyków przeszła na islam dzięki działalności plemiona Kabardyjczyków.
W 1774 r. Osetia stała się częścią Imperium Rosyjskiego, które znacznie wzmocniło prawosławie. Wysyłano na te tereny misjonarzy prawosławnych przede wszystkim z Gruzji, w tym Ormian i Greków. Misjonarze rosyjscy nie byli wysyłani, gdyż Osetyjczycy uznaliby to za zbyt natarczywe.
Obecnie większość Osetyjczyków zarówno z Osetii Północnej, jak i Południowej wyznaje prawosławie. Od lat 80. XX w. coraz większą popularnością cieszy się również asjanizm, który jest etniczną religią Osetyjczyków.
Według szacunków z 2013 roku ponad 15% mieszkańców Osetii Północnej praktykuje islam.

</doc>
<doc id="106440" url="https://pl.wikipedia.org/wiki?curid=106440" title="Lech Majewski (reżyser)">
Lech Majewski (reżyser)

Lech Majewski (ur. 30 sierpnia 1953 w Katowicach) – polski reżyser filmowy i teatralny, pisarz, poeta i malarz.
Członek Amerykańskiej Akademii Sztuki i Wiedzy Filmowej, Gildii Reżyserów Amerykańskich i Europejskiej Akademii Filmowej. Studiował w Akademii Sztuk Pięknych w Warszawie oraz na Wydziale Reżyserii PWSFTviT w Łodzi.
Życiorys.
Podczas studiów zrealizował etiudy „Bisowanie” i „Grand Hotel” (1975); Grand Prix na Międzynarodowym Festiwalu Szkół Filmowych). Jego dyplomem była nowela „Zwiastowanie” w filmie fabularnym „Zapowiedź ciszy”. Samodzielnym debiutem fabularnym Majewskiego stał się "Rycerz" (1980), wysoko oceniony w Wielkiej Brytanii i USA.
Jesienią 1981 roku reżyser został zaproszony do Cambridge i pozostał w Anglii. W 1982 roku wyreżyserował na Tamizie "Odyseję" Homera. Przedstawienie zdobyło uznanie krytyki i publiczności: Times określił je jako „potężny teatr”. Plenerowa Odyseja zwróciła również uwagę Michaela Hausmana, producenta m.in. „Amadeusza” Miloša Formana, w wyniku czego Majewski został zaproszony do Stanów Zjednoczonych, gdzie zrealizował "Lot świerkowej gęsi" oparty na motywach swojej debiutanckiej powieści „Kasztanaja”.
W 1986 Majewski wyjechał do Rio de Janeiro, by napisać scenariusz wspólnie z Ronaldem Biggsem, „mózgiem” słynnego napadu stulecia. "Więzień Rio" został ukończony w 1988 w Pinewood Studios pod Londynem. W filmie, dystrybuowanym przez Columbię Pictures-TriStar, grają: Florinda Bolkan, Peter Firth oraz Breno Mello, pamiętny odtwórca „Czarnego Orfeusza”.
W 1990 r. przeniósł się do Hollywood, gdzie rozpoczął współpracę ze studiem Davida Lyncha, realizując "Ewangelię według Harry’ego" opartą na własnym scenariuszu. Film ten rozpoczął karierę Viggo Mortensena, późniejszego odtwórcy roli Aragorna w trylogii "Władca Pierścieni".
W 1993 r. Majewski zajął się operą, reżyserując polską prapremierę "Króla Ubu" Krzysztofa Pendereckiego w Teatrze Wielkim w Łodzi, uhonorowanym Złotą Maską za najlepszy spektakl sezonu oraz Złotym Orfeuszem Warszawskiej Jesieni w 1994 roku. W tym samym czasie jego inscenizacja "The Black Rider" Boba Wilsona, Toma Waitsa i Williama Burroughsa w Heilbronn w Niemczech otrzymała nagrodę Kilianpreis za najlepszą reżyserię w sezonie 1994/95. O tym spektaklu krytyka niemiecka pisała, iż jest stworzony z „mistrzowską wirtuozerią” (Stuttgarter Zeitung), a jego wspaniałe obrazy „wywołują hipnotyczny nastrój” (Stimme) i „porywają jak jazda w otchłań” (Rundblick).
W 1995 r. w Nowym Jorku współprodukował oparty na własnym scenariuszu film "Basquiat – Taniec ze śmiercią", w którym grali: Benicio del Toro, Willem Dafoe, Gary Oldman, Dennis Hopper, Tatum O’Neal, Courtney Love i David Bowie jako Andy Warhol. Tego samego roku Teatr Wielki w Warszawie otworzył nowy sezon jego inscenizacją "Carmen", którą francuskie pismo Opera International określiło jako spektakl posiadający „niezwykłą potęgę dramatycznego wyrazu”.
W 1996 r. Lech Majewski debiutował jako kompozytor, pisząc wspólnie z Józefem Skrzekiem muzykę i libretto do autobiograficznej opery "Pokój saren", której prapremiera odbyła się 31 marca w Operze Śląskiej w Bytomiu. PolyGram Records wydało podwójny CD w wykonaniu Wielkiej Orkiestry Symfonicznej Polskiego Radia, a Międzynarodowy Instytut Teatru wybrał "Pokój saren" do grona dwunastu najlepszych oper współczesnych powstałych w latach 90 XX w. i zaprezentował ją w grudniu 1998 r. w Düsseldorfie. Operę tę uhonorowano Złotą Maską; stała się także kanwą wideoartu pod tym samym tytułem. Nagrodzony Grand Prix na Festiwalu Sztuki w Houston wideoart prezentowało m.in. nowojorskie Museum of Modern Art, Galerie Nationale du Jeu de Paume w Paryżu, Museum of Fine Arts w Buenos Aires, Whitechapel Art Gallery w Londynie oraz weneckie Biennale.
W styczniu 1997 roku Majewski wystawił i sfilmował w Heilbronn własną adaptację "Snu nocy letniej" Szekspira. W 1998 wyprodukował serię płyt „Mistycy i wirtuozi” z muzyką współczesną, m.in. Henryka Mikołaja Góreckiego, Andrzeja Krzanowskiego i Józefa Skrzeka. W tym samym roku zrealizował w Katowicach spektakl eksperymentalny "Tramwaj", przeniesiony w roku 2002 do Düsseldorfu.
W 1999 roku Majewski wyreżyserował "Wojaczka". Film zaprezentowany na wielu festiwalach, m.in. w Rotterdamie, Berlinie, Jerozolimie, Rio de Janeiro, Londynie, mieście Meksyk, São Paulo, Nowym Jorku, Montrealu i Los Angeles, otrzymał ponad 20 nagród, m.in. Nagrodę Europejską w Strasburgu, a w Barcelonie Międzynarodowa Federacja Klubów Filmowych uznała „Wojaczka” za Najlepszy Niezależny Film Europejski roku 2000. Odtwarzający główną postać aktor niezawodowy Krzysztof Siwczyk otrzymał nominację Europejskiej Akademii Filmowej na Najlepszego Aktora Europejskiego obok Bruno Ganza i Richarda Harrisa.
W październiku 2001 roku odbyła się premiera "Angelusa", dedykowanego Ireneuszowi Siwińskiemu. Tragicznie zmarły filmoznawca był pomysłodawcą filmu i współtwórcą scenariusza. Kanwą filmu stała się historia okultystycznej gminy działającej w latach międzywojennych w katowickim Janowie. Darryl Macdonald z Międzynarodowego Festiwalu Filmowego w Seattle określił "Angelusa" jako „film niezwykłego piękna”. Spośród licznych nagród wspomnieć należy Grand Prix Camerimage oraz nagrodę im. Felliniego.
W roku 2002 Lech Majewski wyreżyserował "Carmen" w Litewskiej Operze Narodowej, powrócił też do Heilbronn, by otworzyć sezon "Operą za trzy grosze" Brechta. Kolejny film fabularny "Ogród rozkoszy ziemskich" (2003) był adaptacja jego powieści "Metafizyka". Film otrzymał Grand Prix na Międzynarodowym Festiwalu Filmowym w Rzymie. Tego samego roku opublikował powieść "Hipnotyzer", a także stworzył zbiór dwunastu wideoartów "Divinities".
W roku 2005 zorganizowane zostały dwie duże retrospektywy prac Lecha Majewskiego – pierwsza w Buenos Aires i Mar del Plata w Argentynie, druga w Londynie, gdzie jego filmy pokazano równocześnie w Brytyjskiej Akademii Filmowej, w Riverside Studios i Curzon Cinemas, podczas gdy Whitechapel Art Gallery zainstalowała jego wideoarty. Rok później twórczość Majewskiego uhonorowało najbardziej prestiżowe muzeum sztuki współczesnej, The Museum of Modern Art w Nowym Jorku, organizując w maju 2006 indywidualną retrospektywę jego twórczości. Jej otwarcie uświetniła premiera "Krwi poety", unikalnej sekwencji 33 wideoartów prezentowanych symultanicznie, które, w opinii kuratora MoMA Laurence’a Kardisha, „poruszają zaniedbane przez inne media, niezagospodarowane obszary psyche współczesnego człowieka”.
21 sierpnia 2020 roku do kin trafiła polsko-hollywoodzka produkcja Lecha Majewskiego – "Dolina Bogów". W rolach głównych wystąpiły gwiazdy światowego kina: John Malkovich, Josh Hartnett, Bérénice Marlohe, John Rhys-Davies i Keir Dullea.

</doc>
<doc id="106441" url="https://pl.wikipedia.org/wiki?curid=106441" title="Promienie Roentgena">
Promienie Roentgena



</doc>
<doc id="106443" url="https://pl.wikipedia.org/wiki?curid=106443" title="USS Pennsylvania (ACR-4)">
USS Pennsylvania (ACR-4)

USS Pittsburgh (ACR-4) (do 1912 USS Pennsylvania (ACR-4)) – amerykański krążownik pancerny, pierwsza jednostka typu "Pittsburgh (eks Pennsylvania)".
Stępkę położono 7 sierpnia 1901 w stoczni William Cramp and Sons w Filadelfii, zwodowany 22 sierpnia 1903 roku, wszedł do służby 3 marca 1905 roku z oznaczeniem ACR-4 ("Armored Cruiser no. 4").
Z początku operował na wybrzeżu atlantyckim Stanów Zjednoczonych, 
od sierpnia 1906 przeszedł do służby na Dalekim Wschodzie.
Rok później USS "Pennsylvania" powrócił do Kalifornii i rozpoczął służbę wzdłuż wybrzeża Pacyfiku obu kontynentów amerykańskich.
18 stycznia 1911 roku na drewnianej platformie zamontowanej na rufie okrętu wylądował Eugene Ely na dwupłacie Curtiss - było to pierwsze udane lądowanie samolotu na pokładzie okrętu.
Od połowy 1911 do połowy 1913 pozostawał w rezerwie, w tym czasie (27 sierpnia 1912) zmieniono nazwę okrętu na USS "Pittsburgh" (nazwę "Pennsylvania" otrzymał nowy pancernik).
Po przystąpieniu Stanów Zjednoczonych do wojny w 1917, jako okręt flagowy Eskadry Krążowników Pancernych admirała Williama B. Capertona, patrolował wody Ameryki Południowej.
W czerwcu 1919 roku rozpoczął dwuletnią służbę na wodach europejskich, początkowo w basenie Morza Śródziemnego, w czerwcu 1920 zawitał także na Bałtyk. W 1920, po wprowadzeniu nowych oznaczeń kodowych okrętów przez US Navy, otrzymał oznaczenie CA-4.
Po powrocie do Ameryki w 1921, jesienią 1922 "Pittsburgh" ponownie wysłany został do Europy jako okręt flagowy amerykańskich Sił Morskich w Europie. W połowie 1926 po remoncie wyruszył na Daleki Wschód jako okręt flagowy Floty Azjatyckiej. W styczniu 1927 jego marynarze i piechota morska chronili ludność amerykańską i innych cudzoziemców podczas rozruchów w Szanghaju. W czerwcu 1931 powrócił do Stanów Zjednoczonych. 10 lipca 1931 roku został wycofany ze służby, a w grudniu sprzedany na złom.
Zobacz też.
Inne okręty noszące nazwę USS "Pittsburgh".

</doc>
<doc id="106444" url="https://pl.wikipedia.org/wiki?curid=106444" title="Zakładowy plan kont">
Zakładowy plan kont



</doc>
<doc id="106445" url="https://pl.wikipedia.org/wiki?curid=106445" title="Maja (religie Wschodu)">
Maja (religie Wschodu)

Maja (Dewanagari: माया trl. māyā) – samo słowo oznacza "coś, czego nie ma"; w wedyzmie jest to nadprzyrodzona, iluzoryczna moc bóstwa w formie Dewi; manifestacja boskiej energii; w wedancie i buddyzmie ułuda zasłaniająca rzeczywistość. Maja bywa utożsamiana z Kali, Durgą itp.
Maja w filozofii.
Koncepcja "mai" pochodzi z Upaniszadów.
W filozofii adwajtawedanty maja jest iluzją, namacalną i mentalną rzeczywistością codziennie absorbującą świadomość żywych istot, zakrywającą przed nimi prawdę na temat tożsamości i ich związku z Brahmanem.
Jako siła zasłaniająca prawdziwą Jaźń, powoduje doświadczenia mnogości bytów (odrębność jednostkowych jaźni) i odczucie odzieności ich od Brahmana.
Według hinduizmu maja oddziałuje głównie poprzez tzw. fałszywe ego (ahamkara), czyli utożsamianie się z materialnym ciałem, oraz poprzez przywiązanie do posiadanych rzeczy ("mameti"). Pokonanie wpływu mai jest konieczne do wyjścia z cyklu sansary i osiągnięcia wyzwolenia (mokszy).
Maja jako postać.
W hinduizmie maja bywa przedstawiana w kategoriach jestestwa ontologicznego, odpowiedzialnego za zaciemnienia na poziomie kosmicznym, jak i psychologicznym.
Mahamaja.
Mahamaja ("wielka Maja") ma moc utrzymywania żywych istot w złudzeniu, a także wyzwolenia ich z ułudy. Mahamaja składa się z "trzech sił natury materialnej" – gun.
W dziele "Dewimahatmjam" Mahamaja opisywana jest jako ta, która zakrywa oczy Wisznu podczas joganidry ("boskiego snu") w czasie, gdy całe stworzenie wtopione zostało w jego ciało.
Jest częściową ekspansją Jogamaji.
Jogamaja.
Jogamaja jest wewnętrzną mocą Wisznu, który okrywając się tą energią nie pozwala, aby każdy mógł go ujrzeć i nie każdemu może on zostać objawiony.
Wisznu stwarzając i utrzymując maję i jogamaję rozszerza się także w niezliczone ekspansje, z których pierwsze nazywane są wisznu-tattwa a wtórne-żywymi istotami.
Maja w buddyzmie.
Māyā (Mahāmāyā lub Māyādevi) to imię matki Sidhatthy Gautamy, późniejszego Buddy, żona króla Suddhodany Gautamy, z rodu Śakjów.

</doc>
<doc id="106446" url="https://pl.wikipedia.org/wiki?curid=106446" title="Faustyna (imię)">
Faustyna (imię)

Faustyna – imię żeńskie pochodzenia łacińskiego; żeńska forma imienia Faustyn. Najbardziej znaną imienniczką i patronką tego imienia jest św. Faustyna Kowalska. Łacińska grupa, od której imię to pochodzi ("faustus" — "błogi, pomyślny", ale także "faveo, favi, fautum" — "sprzyjać, być przychylnym") nie ma pochodzenia indoeuropejskiego oraz pewnych odpowiedników w żadnym języku indoeuropejskim.
Faustyna imieniny obchodzi 15 lutego, 5 października.

</doc>
<doc id="106450" url="https://pl.wikipedia.org/wiki?curid=106450" title="Thea Astley">
Thea Astley

Thea Beatrice May Astley (ur. 25 sierpnia 1925 w Brisbane, zm. 17 sierpnia 2004 w Byron Bay) – australijska pisarka.
Życiorys.
Urodzona w Brisbane, studiowała sztuki piękne na miejscowym University of Queensland. Studia ukończyła w 1947. Na kursach podyplomowych zdobyła wykształcenie nauczycielskie i przez szereg lat uczyła w szkołach średnich. Po wyjściu za mąż za Jacka Gregsona w 1948 przeniosła się do Sydney, gdzie pracowała zawodowo i pisała. W 1958 wydała pierwszą powieść "Girl With a Monkey". W latach 1968-1980 prowadziła zajęcia na tamtejszym Macquarie University. Później całkowicie poświęciła się pisarstwu.
Jej powieści zdobywały kilkakrotnie znaczące nagrody australijskie, m.in. czterokrotnie Nagrodę im. Miles Franklin za powieści: "The Well Dressed Explorer" – 1962, "The Slow Natives" – 1965, "The Acolyte" – 1972 i "Drylands" – 2000. Otrzymała także honorowy doktorat University of Queensland w 1989. Ponadto dwukrotnie odznaczono ją Orderem Australii – w 1980 została jego Członkiem, a w 1992 – Oficerem.
Rodzina.
W 1948 poślubiła Jacka Gregsona, zmarłego w 2003. Gregsonowie mieli jedno dziecko – syna, Eda, który jest muzykiem i producentem telewizyjnym.
Twórczość.
Susan Sheridan napisała o twórczości pisarki monografię pod tytułem "The Fiction of Thea Astley". 

</doc>
<doc id="106451" url="https://pl.wikipedia.org/wiki?curid=106451" title="Radzim">
Radzim



</doc>
<doc id="106452" url="https://pl.wikipedia.org/wiki?curid=106452" title="Bożciech">
Bożciech



</doc>
<doc id="106454" url="https://pl.wikipedia.org/wiki?curid=106454" title="Twierdzenie Cantora">
Twierdzenie Cantora

Twierdzenie Cantora – twierdzenie teorii mnogości udowodnione przez Georga Cantora mówiące, że każdy zbiór ma moc mniejszą niż rodzina jego wszystkich podzbiorów, czyli jego zbiór potęgowy. Konsekwencje tego faktu:
Dowód.
Niech formula_1 będzie dowolną funkcją z danego zbioru formula_2 w jego zbiór potęgowy formula_3 Zdefiniujmy zbiór formula_4 jako zbiór tych elementów zbioru formula_5 które nie należą do swoich obrazów w odwzorowaniu formula_6
Zbiór formula_8 jako podzbiór zbioru formula_5 jest oczywiście elementem zbioru potęgowego formula_10
Wobec powyższego dla dowolnego elementu formula_12 należącego do zbioru formula_2 zachodzi:
Zatem zbiór formula_4 nie jest obrazem żadnego elementu zbioru formula_2 w odwzorowaniu formula_18 stąd funkcja formula_19 nie może być suriekcją (funkcją „na”), a w szczególności nie może być bijekcją. Oznacza to, że zbiory formula_2 i formula_21 nie są równoliczne: formula_22
Jednocześnie zbiór formula_2 nie może mieć mocy większej od swojego zbioru potęgowego formula_24 gdyż jest równoliczny z podzbiorem właściwym zbioru formula_3 Istnieje bowiem iniekcja z formula_2 w formula_24 przypisująca każdemu elementowi formula_28 jego singleton:
Zatem moc zbioru formula_2 jest mniejsza niż jego zbioru potęgowego:
Powyższy dowód z uwagi na użyte wyrażenie formula_32 jest rozumowaniem przekątniowym.
Historia.
Cantor podał podobny dowód w pracy "Über eine elementare Frage der Mannigfaltigkeitslehre" (1890/91) (gdzie zastosował metodę przekątniową, również dla dowodu nieprzeliczalności zbioru liczb rzeczywistych, którą wcześniej wykazywał innymi metodami). Dowód ów Cantor sformułował w terminach funkcji charakterystycznych zbioru, nie podzbiorów zbioru, jak się go formułuje obecnie. Wykazał mianowicie, że jeśli formula_19 jest funkcją na zbiorze formula_34 której wartościami są funkcje charakterystyczne podzbiorów zbioru formula_34 to funkcja charakterystyczna formula_36 nie należy do zbioru wartości formula_37
Podobny dowód pojawił się w "Principia mathematica" Whiteheada i Russella (1903, rozdział 348), gdzie pokazuje się, że form zdaniowych jest więcej niż obiektów. Russell przypisuje ideę dowodu Cantorowi.
Ernst Zermelo cytuje twierdzenie Cantora w pracy "Untersuchungen über die Grundlagen der Mengenlehre I" (1908).

</doc>
<doc id="106455" url="https://pl.wikipedia.org/wiki?curid=106455" title="Edwin Atherstone">
Edwin Atherstone

Edwin Atherstone (ur. 17 kwietnia 1788, zm. 29 stycznia 1872) – angielski poeta i pisarz.
Autor ceniony za życia, choć będący również obiektem niewybrednych ataków ze strony krytyki literackiej, obecnie rzadko przywoływany zarówno w opracowaniach historii literatury angielskiej, jak i antologiach. 
Życiorys.
Urodził się 17 kwietnia 1788. Był trzynastym z piętnaściorga dzieci farbiarza Hugh Atherstone’a i jego żony Ann z domu Green. Uczył się w Fulneck Moravian School w Yorkshire. Żył w nieformalnym związku z Mary Wainwright Pearson, która urodziła mu trzy córki i syna. Zmarł 29 stycznia 1872.
Twórczość.
Talent narracyjny i nieprzeciętna pracowitość predestynowały go do poezji epickiej. Jego największe dzieło to poemat "The Fall of Nineveh" ("Upadek Niniwy") w trzydziestu księgach, wydany w latach 1828–1868. Napisał też drugi, niewiele krótszy epos "Israel in Egypt" ("Izrael w Egipcie"), oparty na biblijnej "Księdze Wyjścia", a także poematy "A Midsummer Day’s Dream" ("Sen dnia letniego", 1824), "The Last Days of Herculaneum" ("Ostatnie dni Herkulanum", 1821) i "Abradates and Panthea" ("Abradates i Panthea") oraz powieści "The Sea Kings in England" ("Morscy królowie w Anglii") i "The Handwriting on the Wall" ("Napis na ścianie"), jak również dramaty. 
Atherstone specjalizował się w monumentalnych utworach o tematyce katastroficznej. Opisywał zagładę państw i miast – asyryjskiej Niniwy i rzymskiego Herkulanum. Ponadto przełożył wierszem również fragment rozdziału XVIII "Apokalipsy św. Jana". Jego dzieła można dziś odczytywać jako antytotalitarne, przedstawiają bowiem zwycięstwo pozytywnych bohaterów nad tyranami – egipskim faraonem i asyryjskim despotą Sardanapalem. 
Eposy "Upadek Niniwy" i "Izrael w Egipcie" należą do najdłuższych utworów wierszowanych napisanych po angielsku – każdy z nich w przybliżeniu jest dwukrotnie większy od "Pana Tadeusza" Adama Mickiewicza. "Izrael w Egipcie" ma niespełna dwadzieścia tysięcy wersów, a "Pan Tadeusz" prawie dziesięć tysięcy linijek. Opisując "The Last Days of Herculaneum" i "The Fall of Nineveh" autor antologii "McGuffey's Ecclectic Reader" stwierdza: "Both poems [...] are remarkable for their splendor of diction and their great descriptive power".
Przyjaźń z Johnem Martinem.
Przyjacielem Edwina Atherstone’a był malarz John Martin. Martin namalował obrazy zainspirowane bezpośrednio twórczością Atherstone’a, 
"Ostatnie dni Herkulanum" (1822) i "Upadek Niniwy" (1829).
Przekłady.
Dzieła poety nie wzbudziły zainteresowania wśród polskich tłumaczy. Brak osobnych wydań jego poematów. W podstawowych zbiorach tłumaczeń poezji angielskiej nie została uwzględniona jego twórczość, nawet w wyimkach. Fragmenty eposów Edwina Atherstone’a są dostępne w internetowej antologii poezji angielskiej.

</doc>
<doc id="106457" url="https://pl.wikipedia.org/wiki?curid=106457" title="Paweł Bugała">
Paweł Bugała

Paweł Bugała (ur. 31 grudnia 1973 w Lublinie) – piłkarz przez wiele lat związany z Górnikiem Łęczna i z Lubelszczyzną. Wprowadził zespół z Łęcznej do piłkarskiej ekstraklasy, zdobywając trzy gole w dwumeczu barażowym z Zagłębiem Lubin. W sezonie 2003/2004 zdobył dwie bramki (bramka w meczu z Polkowicami została uznana na gali piłkarskiej za najpiękniejszą bramkę sezonu). W jesiennej rundzie sezonu 2004/2005 tylko raz zagrał od pierwszej minuty i tylko kilka razy wychodził z ławki rezerwowych, nie zdobywając żadnych goli. Zimą przeniósł się do poznańskiego Lecha, gdzie podpisał kontrakt do końca sezonu. W Poznaniu jednak nie spełnił oczekiwań i nie przedłużono z nim umowy. Potem związany z trzecioligowym Motorem Lublin; latem 2006 roku podpisał roczny kontrakt z czwartoligową Stalą Kraśnik. W sezonie 2006/2007 występował w drużynie Avia Świdnik, skąd powrócił do Górnika Łęczna (wiosna 2007/2008), z którym związał się na dwa lata.

</doc>
<doc id="106458" url="https://pl.wikipedia.org/wiki?curid=106458" title="Andrzej Ułasiewicz">
Andrzej Ułasiewicz

Andrzej Ułasiewicz (ur. 12 czerwca 1946, zm. 14 stycznia 1993) – ostatni kapitan promu kolejowo-samochodowego MF Jan Heweliusz, który zatonął 14 stycznia 1993.
Ukończył Szkołę Morską w Gdyni w 1967, potem pracował w Polskich Liniach Oceanicznych. Od lat 80. XX wieku pływał na dwóch promach PLO – MF Mikołaj Kopernik oraz MF Jan Heweliusz ze Świnoujścia do Ystad, które woziły samochody ciężarowe i wagony kolejowe. W 1987 r. przeszedł z promu MF Mikołaj Kopernik na bliźniaczą jednostkę MF Jan Heweliusz, na której pływał jako kapitan.
Zginął w katastrofie promu spełniając swój obowiązek – do ostatniej chwili pozostał na mostku kapitańskim wzywając pomocy. Po śmierci został początkowo osądzony jako winny tragedii, potem jednak oczyszczono go z zarzutów, z wyjątkiem podania niewłaściwej pozycji tonącego promu w czasie wołania o pomoc. 
Kapitan Andrzej Ułasiewicz spoczywa na Cmentarzu Wojskowym na Powiązkach (kwatera A3 tuje-1-23).

</doc>
<doc id="106459" url="https://pl.wikipedia.org/wiki?curid=106459" title="Krakusi">
Krakusi

Krakusi – pułk lekkiej kawalerii o charakterze narodowym.
Księstwo Warszawskie.
Za początek powstania formacji krakusów należy uznać wydane przez Radę Ministrów Księstwa Warszawskiego Dekret 20 grudnia 1812 poboru z jeźdźców 50 dymowych z departamentów: krakowskiego, poznańskiego, kaliskiego i radomskiego do wojsk Księstwa Warszawskiego. W trakcie tego poboru uzupełniono stany pułków kawalerii liniowej oraz piechoty. Z nadwyżek, jakie pozostały, na rozkaz Wodza Naczelnego wojsk polskich ks. Józefa Poniatowskiego z 2000 jeźdźców zorganizowano nowy rodzaj kawalerii, której członków nazwano „krakusami”. Pułk ten organizował pośpiesznie major Kajetan Rzuchowski, przy pomocy dzielnego kpt. Boki. Nowością w wojsku stali się krakusi, spadkobiercy kosynierów kościuszkowskich. Improwizowana jazda lekka na wytrzymałych konikach, która oddała nieocenione usługi Napoleonowi i zyskała miano „polskich kozaków”.
Kampania saska.
Pułk Krakusów dowodzony od 20 marca 1813 roku przez płk. Aleksandra Oborskiego wyruszając z Krakowa 7 maja 1813 roku do Saksonii w składzie VIII korpusu (polskiego) pod komendą ks. Józefa Poniatowskiego miał 4 szwadrony po 220 koni. Pułk Krakusów wspólnie z 14 Pułkiem Kirasjerów, wszedł w skład 27 Brygady Kawalerii lekkiej Jazdy Straży Przedniej generała Jana Nepomucena Umińskiego.
Ks. Józef Poniatowski poprowadził kilkunastotysięczną armię przez Austrię do Saksonii, gdzie jako dowódca VIII korpusu Wielkiej Armii, walczył pod Lützen, następnie bronił pasma gór czeskich i walczył na lewym brzegu Łaby. 9 września pod Löbau VIII (polski) Korpus stoczył bitwę z przeważającą siłą i utrzymał się na pozycjach. 10 października pod Zedtlitz generał Pahlen usiłował zatrzymać maszerujące polskie kolumny. Poniatowski poprowadził szarżę kawalerii i w krwawej bitwie wziął 500 jeńców, przełamał opór przeciwnika i umożliwił sobie dalszy postęp w kierunku Lipska. 12 października, już blisko Lipska z Muratem, zostali przy śniadaniu zaskoczeni przez oddziały wroga. Poniatowski wskoczył na konia, przebił się i sprowadziwszy na czas kawalerię polską uratował sytuację. Zarekomendowany przez Murata, został w pierwszym dniu bitwy pod Lipskiem, 16 października, mianowany przez Napoleona marszałkiem Francji, co było jedynym takim wyróżnieniem dla cudzoziemca.
Strój krakusów.
Wyróżniali się strojem, który składał się z chłopskiej sukmany w kolorze granatowym lub białym, czapki rogatywki w kolorze czerwonym z kwadratowym wierzchem obramowanej czarnym barankiem na otoku. Ich uzbrojenie składało się z lanc wzoru kozackiego pozbawionych proporczyków, szabli różnych wzorów i pistoletów noszonych na smyczy.
Strój krakusów uległ zmianie w 1814 roku, po ich przejęciu przez płk. Józefa Dwernickiego, kiedy w Sedanie otrzymali oni kurtki tzw. wołoszki w kolorze granatowym, lamowane srebrną lub białą taśmą, z karmazynowymi kołnierzami i wyłogami oraz ozdobami z białych (oficerowie – srebrnych) sznurów. Na kurtkach na wzór ludów kaukaskich naszyto kieszenie na ładunki wzoru czerkieskiego. Otrzymali wtedy też okrągłe czapki koloru karmazynowego ozdobione promieniście sznurami srebrnymi lub białymi oraz kitkami z białych piór. Spodnie mieli koloru granatowego, obcisłe z lampasami karmazynowymi (oficerowie – srebrnymi). Uzbrojenie zwiększono do dwóch pistoletów, a na lancach zakładano proporce w kolorze karmazynowo-białym.
W wojsku Księstwa Warszawskiego.
Pułk Krakusów wojsk Księstwa Warszawskiego, składający się czterech szwadronów po 220 jeźdźców każdy, stoczył swoją pierwszą walkę 12 marca 1813 r. pod Skarszewem. Następnie w składzie VIII Korpusu Polskiego pod dowództwem ks. Józefa Poniatowskiego walczył od sierpnia do października 1813 roku na terenie Czech i Saksonii. Toczył bitwy i potyczki m.in. pod Friedlandem (17 sierpnia), Georgenwaldem (4 września), Strohweidem (9 września), Neustadtem (15 września), Frohburgiem (29 września), Luntzenauem (30 września), Zehmą (4 października), Rothą (8 października), Zetlitzem (9 października) i Wachau (16 października). Wziął udział w bitwie pod Lipskiem (19 października), gdzie był w eskorcie ks. Józefa Poniatowskiego.
Następnie od 1 stycznia 1814 pułk pod dowództwem płk. Józefa Dwernickiego walczył na terenie Francji do marca 1814 (m.in. pod Claye w połowie marca 1814), kończąc swój szlak bojowy pod Paryżem (30 marca). Po abdykacji Napoleona I pułk wrócił do Polski. Jego część stanowiła honorową eskortę trumny z prochami ks. Józefa Poniatowskiego podczas przewożenia ich z Lipska do Warszawy. Pod koniec 1814 roku część żołnierzy tego pułku wcielono do 1 pułku ułanów, a resztę zdemobilizowano.
W powstaniu listopadowym.
Po wybuchu powstania listopadowego została z ochotników odtworzona formacja krakusów – utworzone dwa pułki, jeden samodzielny dywizjon oraz trzy samodzielne szwadrony. Ubiór krakusów zależał od okolic, gdzie tworzył się poszczególne pułk czy szwadron, lecz nawiązywał on do barw Pułku Krakusów Księstwa Warszawskiego. Składał się z białej sukmany z karmazynowym kołnierzem i wyłogami oraz kartuszami na piersiach, szarych spodni z lampasem karmazynowym, rogatywek z białym lub czarnym barankiem na otoku i brunatnych opończ. W ubiorze zachowano naszywane ładownice na piersiach. Uzbrojenie krakusów składało się z pistoletów, szabel oraz lanc z proporcem w kolorze amarantowo-białym.
Te nowo zorganizowane oddziały krakusów brały udział w wielu bitwach i potyczkach powstania listopadowego, m.in. Pułk Krakusów im. Tadeusza Kościuszki, dowodzony przez gen. Dwernickiego, odznaczył się w bitwie pod Boremlem w dniu 18 kwietnia 1831. Tradycyjnie też pełnili oni służbę w kwaterze Naczelnego Wodza. Oddziały zostały rozwiązane po upadku powstania listopadowego.
Następne oddziały krakusów zostały ponownie zorganizowane w trakcie powstania krakowskiego, gdy powstał oddział krakowski i trzy miechowskie.
W powstaniu styczniowym.
Także w trakcie powstania styczniowego istniało szereg oddziałów krakusów. Od innych oddziałów kawalerii odróżniały się one przede wszystkim strojem nawiązującym do stroju krakusów Księstwa Warszawskiego.
Krakusi w odrodzonej Polsce.
Po odzyskaniu przez Polskę niepodległości odżyła idea ochotniczych oddziałów kawalerii – krakusów. Pierwszy taki oddział w sile dywizjonu powstał w Krakowie w 1920 roku, wkrótce jednak został wcielony do 208 pułku ochotniczego ułanów. W roku 1927 młody rotmistrz rezerwy Stanisław Młodzianowski, ziemianin z łęczyckiego, organizuje z własnej inicjatywy ochotniczy pluton krakusów z uczniów szkół średnich z Łęczycy i okolicznych parobczaków, podejmując z nimi trud kawaleryjskiego przysposobienia wojskowego. Podejmują ten ruch oficjalnie władze wojskowe w 1932 roku, popierają i otaczają opieką, organizując w całej Polsce krakusów, jako konne przysposobienie wojskowe (KPW) według opisu gen. bryg. Józef Olszyna-Wilczyński, który w latach 1935–1937 był dyrektorem Państwowego Urzędu Wychowania Fizycznego i Przysposobienia Wojskowego.
Przysposobienie Wojskowe Konne (Krakusi) 1929-1939.
Początki Przysposobienia Wojskowego Konnego sięgają 1927 kiedy to w powiecie łęczyckim rtm. rez. Stanisław Młodzianowski zorganizował oddział krakusów złożony z uczniów szkół średnich z Łęczycy – ochotników z własnymi końmi. Instruktorami zostali podoficerowie kawalerii. Władze II Rzeczypospolitej uznały, że formacja ta może być przydatna w koncepcjach obronnych i zaczęły organizować w całym kraju oddziały krakusów na zasadzie Przysposobienia Wojskowego Konnego (krakusów).
13 kwietnia 1937 minister spraw wojskowych mianował gen. bryg. Sergiusza Zahorskiego generałem do zleceń do spraw PWKon. przy I wiceministrze spraw wojskowych. W 1939 sprawy PWKon. znalazły się w kręgu zainteresowań Generalnego Inspektoratu Sił Zbrojnych czego wyrazem było powierzenie płk dypl. Zbigniewowi Brochwicz-Lewińskiemu funkcji oficera do prac PWKon. 
Opracowano pod redakcją ppłk. dypl. Włodzimierza Dunin-Żuchowskiego, podręcznik dla instruktorów i członków konnego przysposobienia wojskowego – KRAKUS wydany przez Główną Księgarnię Wojskową, w 1938 roku w Warszawie, który zawierał wcześniejsze dzieje krakusów (historię), musztrę, jazdę konną, naukę o koniu, władanie szablą i lancą, władanie bronią palną, szyki konne, służbę wartowniczą i polową. Oddziały krakusów podlegały Państwowemu Urzędowi Wychowania Fizycznego i Przysposobienia Wojskowego, którego dyrektorem był generał brygady Kazimierz Jędrzej Sawicki-Sawa pseud. „Prut”.
Uzbrojenie krakusów.
Oddziały uzbrojono w karabinki francuskie, szable i lance, które przechowywano na posterunkach policji, w oddziałach Wojska Polskiego lub Obrony Narodowej. Umundurowani byli w bluzy wojskowe, drelichowe z proporczykami koloru czerwonego, na których był trójkąt niebieski przylegający do podstawy proporczyka. Mundur uzupełniała rogatywka z czerwonym otokiem i lanca z proporczykiem.
Na podstawie rozkazu ministra spraw wojskowych z dnia 13 listopada 1936 z dniem 15 stycznia 1937 wszedł w życie nowy podział terytorialny dla 57 istniejących wówczas rejonów PWKon. (krakusów). 02 grudnia 1936 minister spraw wojskowych wyznaczył komendantów rejonów PWKon. przy dywizjach piechoty. Stanowisko komendanta rejonu PWKon. zostało zaszeregowane dla oficera sztabowego (majora) i włączone do etatu dowództwa dywizji piechoty.
Szwadrony kawalerii dywizyjnej we wrześniu 1939 roku.
Oddziały Przysposobienia Wojskowego Konnego (krakusi) w mobilizacji alarmowej miały wystawić 22 szwadrony kawalerii dywizyjnej, a kolejnych 5 szwadronów w mobilizacji powszechnej. Szwadrony przydzielone do poszczególnych dywizji piechoty miały spełniać funkcje pododdziału rozpoznawczego. Ponadto oddziały PWKon. stanowiły bazę mobilizacyjną dla plutonów zwiadu konnego w pułkach piechoty.
Szwadron kawalerii dywizyjnej nr 5 przeznaczony dla 5 DP mobilizował 14 pułk Ułanów Jazłowieckich, a zalążki wydzielał szwadron Policji Państwowej we Lwowie. 
Szwadrony kawalerii dywizyjnej przeznaczone dla 11 DP, 12 DP, 33 DP rez., 35 DP rez., 36 DP rez. i 38 DP rez. mobilizowały szwadrony kawalerii KOP „Zaleszczyki”, „Hniliszki”, „Olkieniki”, „Nowe Święciany”, „Czortków” oraz „Stołpce” i „Kleck” dla ostatniej z wymienionych wielkich jednostek piechoty.

</doc>
<doc id="106461" url="https://pl.wikipedia.org/wiki?curid=106461" title="Hippolytos (syn Tezeusza)">
Hippolytos (syn Tezeusza)

Hippolytos (także Hipolit; gr. Hippólytos, łac. Hippolytus) – w mitologii greckiej heros i bóg.
Uchodził za syna Tezeusza i Amazonki Antiopy (lub Melanippe, lub Hippolity). Zginął pod kopytami własnych koni. Został wskrzeszony przez Asklepiosa i utożsamiony z bogiem Virbiusem.
W niektórych rejonach Grecji dziewczęta składały mu w ofierze pukiel włosów przed swoim zamążpójściem. W Atenach uważany był za towarzysza Afrodyty.
Mit o Hipolicie można odtworzyć na podstawie tragedii Eurypidesa zatytułowanej imieniem postaci. Hipolit jest w niej synem Tezeusza i Amazonki Hippolity. Fedra, żona Tezeusza, w liście samobójczym do męża oskarżyła Hipolita, z zemsty za odrzucenie jej zalotów, o gwałt. Rozgniewany Tezeusz, mimo zapewnień syna o niewinności, skazał go na wygnanie i przeklął, wzywając przy tym Posejdona o karę dla uwodziciela. Zesłany przez władcę mórz potwór spłoszył konie rydwanu Hipolita, który spadł pod kopyta rumaków i stratowany zginął. Inne zachowane przekazy opisują historię Hipolita w podobny sposób, z tym że Fedra niekoniecznie popełniła samobójstwo oskarżając Hipolita.
Na podstawie mitu o Hipolicie Jean-Philippe Rameau stworzył operę (tragedię liryczną) zatytułowaną "Hipolit i Arycja" (libretto Simon Joseph Pellegrin).

</doc>
<doc id="106464" url="https://pl.wikipedia.org/wiki?curid=106464" title="Sankcja społeczna">
Sankcja społeczna

Sankcja (funktor normotwórczy) – pojęcie stosowane w socjologii, określające reakcję społeczności na postępowanie jednostki danej zbiorowości. Przybierać może ona formę kary lub nagrody w zależności od funkcjonujących w danej grupie norm i uznawanych wartości.
W zależności od podjętych przez jednostkę działań można wyróżnić:
Sankcje formalne.
W myśl prawa, sankcją jest:
Rodzaje sankcji formalnych:
Sankcje nieformalne (rozproszone).
Sankcje nieformalne są stosowane spontanicznie przez zbiorowości, do których należy jednostka. Spotykają się z nimi członkowie małych grup społecznych, takich jak rodzina, grupa rówieśnicza lub koleżeńska, a także mała społeczność lokalna. Jest to m.in. utrata akceptacji lub prestiżu, dezaprobata, odrzucenie lub ośmieszenie.

</doc>
<doc id="106468" url="https://pl.wikipedia.org/wiki?curid=106468" title="Mahajuga">
Mahajuga

Mahajuga (sanskryt: "wielka juga") – w hinduizmie okres istnienia materialnego świata składający się z czterech okresów.
Podział.
Mahajuga dzieli się na cztery jugi:
Kolejność.
"Mahajuga" wyznacza czas istnienia wszechświata. Rozpoczyna się satjajugą, która cechuje się długim życiem i pobożnością ludzi, dostatkiem, brakiem chorób itp. Z biegiem czasu dobre cechy zanikają będąc zastępowanymi przez ich przeciwności. Kulminacja zła następuje pod koniec kalijugi, kiedy to zstępuje Kalkin (jedna z inkarnacji Wisznu), by unicestwić demony i na nowo rozpocząć kolejną mahajugę. Cykl ten powtarza się przez 100 lat Brahmy, a mahajuga stanowi tylko tysięczną część jego jednego dnia (kalpy).
Dawniej.
We wszystkich jugach, prócz kalijugi, Wisznu przychodzi w różnych inkarnacjach i ujawnia się jako awatar.
Obecne czasy.
Według niektórych minęło dopiero 5000 lat kali jugi. Mimo to upadek sanatanadharmy jest bardzo znaczny. Dlatego obowiązkiem świętych osób jest poważne wystąpienie w obronie sanatanadharmy i podjęcie próby przywrócenia jej dla dobra całego społeczeństwa ludzkiego.

</doc>
<doc id="106469" url="https://pl.wikipedia.org/wiki?curid=106469" title="Antropologia filozoficzna">
Antropologia filozoficzna

Antropologia filozoficzna (filozofia człowieka) – dział filozofii zajmujący się kwestiami natury człowieka, jego bytem osobowym, działalnością, wyjaśnieniem jego miejsca we wszechświecie, przyrodzie i społeczeństwie.
Choć antropologia filozoficzna jako osobna dyscyplina pojawiła się dość późno, bo około 1900 roku, zagadnienia dotyczące człowieka podejmowano od początków myśli ludzkiej. Analizy z zakresu antropologii wyróżnić można w ramach każdej myśli czy systemu filozoficznego.
Starożytność.
Platon rozumiał człowieka jako byt duchowy, duszę; ciało miało dla niego znaczenie drugorzędne. W duszy człowieka można wyróżnić trzy części: rozumną, gniewliwą oraz pożądliwą. Według niego, część rozumna powinna władać człowiekiem a pozostałe dwie powinny być jej podporządkowane. Dusza istniała przed ciałem, a ciało jest dla niej więzieniem.
Arystoteles rozumiał człowieka jako jedność duszy i ciała. Ciało jest materią, a dusza formą człowieka. Arystoteles przeprowadził wiele szczegółowych badań na temat psychiki człowieka, jego emocjonalności.
Antropologia filozoficzna Augustyna z Hippony (354-430) zakładała dualizm ontologiczny osoby ludzkiej. Naturę człowieka według niego tworzy duchowa, niematerialna dusza i materialne ciało. Są one ze sobą najściślej zjednoczone jak małżeństwo: "ciało twoje jest twoją małżonką" – "caro tua, coniux tua". Ciało ludzkie, mimo iż ma naturę zwierzęcą, jest dla Augustyna integralną częścią natury człowieka. O ważności ludzkiego ciała dla ludzkiej natury świadczy to, że Augustyn określa człowieka jako "stworzenie rozumne śmiertelne" (łac. "animal rationale mortale"). Mimo iż przede wszystkim dusza stanowi o godności ludzkiej człowieka, obydwa elementy – ciało i dusza – tworzą jego naturę. Augustyn pisał o tym m.in. w późnym, napisanym po 421 r. dziełku "O należnej trosce o zmarłych", Biskup Hippony podkreślił tam, że ciało nie jest, jak np. ubranie czy obrączka, czymś zewnętrznym wobec natury człowieka. Martwe ciało jest czymś zdecydowanie droższym niż pamiątki po zmarłym, gdyż należy "do samej natury człowieka" (łac. "ad ipsam naturam hominis pertinet"):
Antropologia Augustyna miała charakter teocentryczny, Bóg był dla niego ostatecznym celem i szczęściem człowieka. W strukturze duszy rozumnej biskup Hippony wyodrębnił trzy władze: «umysł-samopoznanie-miłość», w których wzajemnym odniesieniu dostrzegł obraz Trójcy Świętej – "imago Dei". Dusza jest z natury zdolna do więzi z Bogiem – jest "capax Dei", która możliwa jest jednak jedynie jako inicjatywa Boga i Jego dar.
Boecjusz (480-524) sformułował koncepcję osoby jako "indywidualna substancja o naturze rozumnej" – "rationalis naturae individua substantia".
Średniowiecze.
Ważnym tematem refleksji mistycznej opata Bernarda z Clairvaux były zagadnienia antropologiczne, zwłaszcza antropologii teologicznej, m.in.: samopoznanie, obraz Boży w człowieku, wolna wola, miłość, przebóstwienie, i związek człowieka z historią zbawienia . Bernard komentował wyrażenie z Księgi Rodzaju 1,26, mówiące o stworzeniu człowieka na obraz i podobieństwo Boga. Najważniejszym elementem tworzącym obraz Boży w człowieku jest jego wolność – wolność od konieczności, oraz wolność od przymusu. Obraz ten zachowuje w sobie także człowiek w stanie grzechu, gdyż także on, choć w sposób ograniczony i osłabiony, poprzez wolę zjednoczoną z rozumem aż do końca życia posiada zdolność wyboru (por. "De gratia et libero arbitrio" 3,6; PL 182, 1004D). Podobieństwo człowieka do Boga polega na tym, że pragnie on dóbr wyższych (łac. "appetens supernorum"). Jednak człowiek, w wyniku grzechu pierworodnego, z własnej woli odwrócił się od spraw Bożych i zwrócił ku dobrom ziemskim. Zachowując obraz utracił podobieństwo Boga. Jego dusza stała się niepodobna do Boga (łac. "anima dissimilis Deo") i też niepodobna do siebie – bo obraz, który jest niewierny wobec prawzoru, nie jest też podobny do siebie ("Sermones super Cantica Canticorum" 80-82; PL 183, 1166D-1180D).
Św. Tomasz z Akwinu przedstawił bogatą koncepcję człowieka, głównie w oparciu o poglądy Arystotelesa. Człowiek oprócz swojej istoty posiada akt istnienia, czyniący jego istotę realną, właśnie istniejącą. Jest osobą. Dusza ludzka jest formą ciała. W człowieku są obecne trzy sfery: biologiczna, psychiczna i duchowa. Człowiek posiada jedenaście podstawowych rodzajów uczuć, które należą do sfery psychicznej. W sferze intelektualnej obecny jest intelekt oraz wola.
Zob. Poglądy antropologiczne Tomasza z Akwinu
Nowożytność.
Kartezjusz głosił dualizm w ontologii i antropologii. Według niego człowiek składa się z duszy ("res cogitans") i ciała ("res extensa"). Kant uważał, iż człowiek poznaje tylko fenomeny, natomiast rzecz sama w sobie jest dla niego niepoznawalna. Rozróżnił rozsądek i rozum.
Współczesność.
Koncepcja człowieka i kultury według Gehlena i Plessenera.
W XX wieku w Niemczech antropologia filozoficzna rozumiana była przez niektórych filozofów jako sposób filozofowania. Można wśród nich wyróżnić Maxa Schelera ("Miejsce człowieka w Kosmosie" 1928), Helmutha Plessnera ("Pytanie o conditio humana") i Arnolda Gehlena ("Człowiek. Jego natura i jego miejsce w świecie" 1940).
Człowiek – "zwierzę ludzkie" – rodzi się za wcześnie i nie jest gotowy żyć samodzielnie zaraz po urodzeniu, jak zwierzęta – wymaga długiej opieki rodzicielskiej nim się w pełni ukształtuje. I dlatego natura ukierunkowuje go na rozwój kulturowy, przez co człowiek jest bardziej elastyczny i nie ogranicza swego życia do "czystej biologii" (Gehlen).
Człowiek, jak i zwierzęta, ma poczucie własnych granic i własnego centrum, ale w odróżnieniu od nich ma też samoświadomość. Jest ona możliwa dzięki wyprojektowaniu własnego centrum na zewnątrz ciała – czyli spojrzeniu na siebie z zewnątrz i ujrzeniu własnego obrazu. Człowiek więc ze swej natury jest "ekscentrykiem" ("ex-centrykiem" – od "ex", czyli "na zewnątrz"). Ten ogląd siebie z zewnątrz, czyli samoświadomość właśnie (świadomość siebie), jest możliwy dzięki temu, że człowiek od początku jest obiektem intensywnych zabiegów rodzicielskich i jest wynikiem spojrzenia nań własnych opiekunów – jest to swoiste "wchodzenie w oko matki" (człowiek uczy się oglądać siebie oczami innych). Człowiek "samouprzedmiotawia" siebie – uczy się swojej tożsamości na podstawie tego, jak sam siebie widzi. Tożsamość zatem nie tkwi w naturze człowieka, ale jest to efekt identyfikacji z własnym obrazem. Ta identyfikacja jest aktem nietrwałym i zmiennym – podlega ciągłej rekonstrukcji i dlatego właśnie możliwa jest kultura (Plessner).
Kultura tworzy się jako system autoidentyfikacji – oko człowieka nie tylko "widzi", ale również jest twórcze – konstruuje obraz, z którym się utożsamia, albo i nie – wtedy tworzy następne obrazy i widzi się inaczej niż dotychczas. Kultura to seria obrazów i w swej istocie jest nietrwała, jak i te obrazy – ulega ciągłym przemianom, tak jak i ciągle zmienia się autoidentyfikacja. Kultura więc nie jest, jak natura, czymś stałym i niezmiennym. Kultura musi z istoty swojej ewoluować.
Wszystko co tworzy kultura ma na celu dopasowanie człowieka do życia w naturze. Ale nie jest to proces skończony i zawsze pozostanie jakiś element niedookreślenia. Właśnie w tym niedopasowaniu tkwi źródło kulturowej dynamiki. Człowiek nigdy do końca nie jest zadowolony ze swojego obrazu (obrazu siebie), gdyż obraz ten nie jest (i nie może być) naturalny. I tutaj różnią się poglądy:
Jednak w obu tych podejściach kultura jest niezbędna do życia – jest "naturalnym światem człowieka".
Inni znani antropolodzy filozoficzni.
René Girard, Gernot Böhme
Antropologia filozoficzna orientu.
Filozofia zajmująca się kwestiami natury człowieka, jego bytem osobowym, działalnością, wyjaśnieniem jego miejsca we wszechświecie, przyrodzie i społeczeństwie już od starożytności jest obecna w społeczeństwach orientu. Przykładem tego jest buddyzm tybetański, gdzie stosuje się zarówno nurty filozoficzne pochodzenia indo-tybetańskiego (np. madhjamaka), jak i metody doświadczalne (np. osiem wielkich systemów praktyk, które posłużyły do opisania procesu umierania).

</doc>
<doc id="106470" url="https://pl.wikipedia.org/wiki?curid=106470" title="Gnoseologia">
Gnoseologia



</doc>
<doc id="106471" url="https://pl.wikipedia.org/wiki?curid=106471" title="Filozofia człowieka">
Filozofia człowieka



</doc>
<doc id="106477" url="https://pl.wikipedia.org/wiki?curid=106477" title="Rigweda">
Rigweda



</doc>
<doc id="106479" url="https://pl.wikipedia.org/wiki?curid=106479" title="Przestrzeń Lindelöfa">
Przestrzeń Lindelöfa

Przestrzenie Lindelöfa – przestrzeń topologiczna o tej własności, że z dowolnego jej pokrycia otwartego można wybrać podpokrycie przeliczalne. Niektórzy autorzy (np. Engelking) wymagają dodatkowo, by przestrzeń była ponadto regularna.
Nazwę wprowadzili w 1929 roku Pawieł Aleksandrow i Pawieł Urysohn; pochodzi od nazwiska fińskiego matematyka, Ernsta Lindelöfa, który udowodnił w 1903 roku, że przestrzenie euklidesowe mają opisaną wyżej własność.

</doc>
<doc id="106483" url="https://pl.wikipedia.org/wiki?curid=106483" title="Ernst Leonard Lindelöf">
Ernst Leonard Lindelöf

Ernst Leonar Lindelöf (ur. 7 marca 1870 w Helsinkach, zm. 4 czerwca 1946 tamże) – matematyk fiński zajmujący się analizą matematyczną i topologią.
Życiorys.
Studiował w Sztokholmie, Paryżu i Helsinkach, gdzie po ukończeniu studiów został wykładowcą i pracował do 1938 roku.
Jego prace poświęcone są badaniu istnienia rozwiązań równań różniczkowych, teorii funkcji analitycznych i szeregów potęgowych. Zajmował się również topologią – np. w 1903 udowodnił, że z każdej rodziny otwartych podzbiorów formula_1 można wybrać podrodzinę przeliczalną o tej samej sumie. Dla uczczenia jego pracy w topologii, wprowadzono pojęcie przestrzeni Lindelöfa.

</doc>
<doc id="106484" url="https://pl.wikipedia.org/wiki?curid=106484" title="Richard Francis Burton">
Richard Francis Burton

Richard Francis Burton (ur. 19 marca 1821 w Torquay, zm. 20 października 1890 w Trieście) – brytyjski żołnierz, dyplomata, lingwista, pisarz, podróżnik i odkrywca w Indiach, na Bliskim Wschodzie, w Afryce i Ameryce Południowej.
Młode lata.
Jego ojciec Irlandczyk był zawodowym wojskowym w armii brytyjskiej, gdzie dosłużył się stopnia pułkownika. Po zakończeniu edukacji w szkołach prywatnych na kontynencie europejskim Burton zapisał się na arabistykę na uniwersytecie w Oksfordzie, ale już po roku został z uczelni usunięty za udział w pojedynku. W związku z tym w roku 1842 wstąpił do sił zbrojnych Kompanii Wschodnioindyjskiej jako oficer piechoty w pułku Bombay Native Infantry, w którym służył przez siedem lat w dzisiejszym Pakistanie. Dużo podróżował, ucząc się języków perskiego, afgani i hindustani oraz doskonaląc swój arabski. Wkrótce został oficjalnie tłumaczem w swoim pułku. Jego raport po wykryciu afery z udziałem żołnierzy pułku w męskich domach publicznych w Karaczi wywołał wiele kontrowersji i spowodował odwołanie go w roku 1849 do Anglii.
Wyprawa do Mekki.
W roku 1853 otrzymał roczny urlop na doskonalenie swej znajomości arabskiego i wyjazd na Bliski Wschód. Dokonawszy dla niepoznaki obrzezania, w przebraniu pielgrzyma, jako afgański lekarz "Mirza Abdullah" dotarł do Mekki i Medyny. Jako pierwszy Brytyjczyk miał możność obejrzeć z bliska i dokonać rysunków przedstawiających najświętsze sanktuarium islamu i „czarny kamień”. Planował także wyprawę w poprzek Półwyspu Arabskiego, by móc na własne oczy zobaczyć „pusty kwartał” (arab. "Rub’ al-Khali"), ale zachorował i zmuszony był do powrotu do Egiptu, a stamtąd do Bombaju.
Afryka.
Somalia.
W 1854 roku Burton otrzymał rozkaz spenetrowania Złotego Rogu Afryki, a w szczególności niezbadanego obszaru zwanego "Somaliland" (dzisiejsza Somalia). Na czele nielicznej ekspedycji, w skład której wchodzili trzej oficerowie brytyjscy – G.E. Herne, John Hanning Speke i William Stroyan, wylądował w Adenie i zaraz na wstępie odwiedził osławione w tamtych czasach centrum handlu niewolnikami Harar w północno-wschodniej Abisynii. Przebrany – jak uprzednio – za Araba, dostał się, jako pierwszy Europejczyk, do zamkniętego miasta i odbył szereg spotkań z miejscowymi prominentami. Po dziesięciu dniach wrócił – samotnie wędrując przez pustynię – do Adenu.
Dalsza część wyprawy miała mniej szczęśliwy przebieg. Nim jeszcze ekspedycja opuściła wybrzeże na południe od dzisiejszego Mogadiszu, została znienacka zaatakowana przez tubylców. Stroyan zginął, a Burton został ciężko raniony w twarz.
Po wyzdrowieniu Burton wziął udział w wojnie krymskiej (1854–1856), ale już w roku 1856 ponownie znalazł się w Afryce. Rok wcześniej dwaj podróżnicy niemieccy – Johann Ludwig Krapf i Johann Rebmann – ogłosili, że w sercu Czarnego Lądu znajduje się wielkie jezioro, być może wielkości Morza Kaspijskiego, będące prawdopodobnie źródłem Nilu.
Do źródeł Nilu.
Ekspedycja – sponsorowana przez Królewskie Towarzystwo Geograficzne i brytyjskie ministerstwo spraw zagranicznych – wyruszyła w drogę w sierpniu 1857 roku z Bagamoyo w dzisiejszej Tanzanii. Była to pierwsza ekspedycja poszukująca źródeł Nilu, która nie wyruszyła z Aleksandrii, lecz ze wschodniego wybrzeża Afryki. Na jej czele stali Burton i współtowarzysz z Somalii – Speke. Karawana liczyła 130 tragarzy i 30 zwierząt jucznych. Sułtan Zanzibaru dostarczył przewodników z Sidi Bombayem na czele.
Wędrując szlakiem arabskich karawan, w roku 1858 dotarli do miejscowości Tabora, położonej w odległości około 800 kilometrów od wybrzeża, gdzie dowiedzieli się, że rzekome wielkie jezioro to trzy oddzielne zbiorniki wodne. Posuwając się dalej na zachód z biegiem rzeki Malagarasi, 13 lutego 1858 roku dotarli do Udżidżi nad jeziorem Tanganika. Obaj podróżnicy byli w tym czasie obłożnie chorzy. Burton był niemal sparaliżowany, a Speke prawie oślepł od gorączki malarycznej. W tej sytuacji pozostali przez jakiś czas w Udżidżi. Speke, który pierwszy doszedł do zdrowia, odbył kilka podróży czółnem po jeziorze. Burton był przekonany, że jezioro Tanganika jest źródłem Nilu, ale wyprawy Speke’a tego nie potwierdziły.
W związku z tym, że żaden z podróżników nie doszedł w pełni do zdrowia, a wyprawie brakło żywności i aparatury pomiarowej, zawrócono do Tabory. Tam Speke zdecydował się podjąć jeszcze jedną wyprawę na północ. Wrócił po sześciu tygodniach, twierdząc, że rzeka Nil wypływa z innego zbiornika wodnego, który nazwał Jeziorem Wiktorii. Od tej chwili między nim a Burtonem rozpoczął się spór, który miał trwać aż do śmierci Speke’a w roku 1864.
Wkrótce po powrocie z Afryki Speke udał się do Królewskiego Towarzystwa Geograficznego, gdzie ogłosił rezultaty swych badań i zyskał miano odkrywcy źródeł Nilu. W ciągu kilku następnych lat Burton starał się obalić jego tezę o źródłach Nilu w Jeziorze Wiktorii.
Po powrocie z Afryki Burton pojął za żonę Izabellę Arundel. W latach 1860–1861 odwiedził Stany Zjednoczone, odbywając podróż do Salt Lake City i opisując w książce "City of the Saints" życie mormonów. W roku 1861 wrócił do Afryki jako konsul brytyjski w Zatoce Gwinejskiej i dokonał pierwszego wejścia na górę Kamerun.
Ostatnie lata.
W roku 1865 został mianowany konsulem brytyjskim w São Paulo w Brazylii, co zaowocowało podróżą w poprzek kontynentu południowoamerykańskiego.
W roku 1869 wrócił na Bliski Wschód jako dyplomata w Damaszku, a od roku 1872 podjął pracę konsula w austriackim wówczas Trieście.
W latach 1877–1882 brał udział w wyprawach w poszukiwaniu złota na Bliskim Wschodzie i w Ghanie. W roku 1886 królowa Wiktoria obdarzyła go tytułem szlacheckim. W cztery lata później zmarł na posterunku w Trieście.
Przetłumaczył "Księgę tysiąca i jednej nocy", która została wydana jako "The Arabian Nights" w 1885. Badacz afrykańskich i arabskich zachowań seksualnych. Tłumacz orientalnej literatury erotycznej.
Życie prywatne.
W dniu 22 stycznia 1861 roku Burton i Isabel Arundel pobrali się podczas cichej katolickiej ceremonii, chociaż w tym czasie nie przyjął wiary katolickiej. Burton nazywał siebie ateistą .
Jego doświadczenia religijne były zróżnicowane, w tym uczęszczanie na nabożeństwa katolickie, zostanie braminem Nāgar, przyjęcie sikhizmu , przejście na islam i poddanie się chillá dla sufizmu Qadiri . Odnosząc się do muzułmańskich przekonań Burtona, Ed Rice stwierdza: „W ten sposób został obrzezany i został muzułmaninem, żył jak muzułmanin, modlił się i praktykował jak muzułmanin”. Co więcej, Burton „… miał prawo nazywać siebie hāfizem , kimś, kto potrafi recytować Koran z pamięci”. .
Osiągnięcia.
Sir Richard Burton był pierwszym Brytyjczykiem, który dotarł do Mekki w Arabii i Harar w Etiopii. Był też pierwszym podróżnikiem, który przedsięwziął podróż do źródeł Nilu ze wschodniego wybrzeża Afryki. Był poliglotą znającym 29 języków obcych i 11 dialektów. Napisał wiele książek o swych odkryciach, przetłumaczył też na angielski "Opowieści 1001 nocy".
Burton w kulturze.
W roku 1990 ukazał się amerykański film historyczno-przygodowy "Góry Księżycowe" w reżyserii Boba Rafelsona.
Sir Burton jest również (wraz z Algernonem Swinburnem) głównym bohaterem steampunkowej trylogii autorstwa Marka Hoddera. Jako brytyjski agent rozwiązuje sprawę Skaczącego Jacka (wyd. polskie "Mark Hodder przedstawia Burtona i Swinburne’a w dziwnej sprawie Skaczącego Jacka", Fabryka Słów, 2012) i Nakręcanego Człowieka ("Mark Hodder przedstawia Burtona i Swinburne’a w zdumiewającej sprawie Nakręcanego Człowieka", Fabryka Słów, 2012). Trzecia część trylogii, zatytułowana "Mark Hodder przedstawia Burtona i Swinburne’a w wyprawie w Góry Księżycowe", została wydana w 2013 roku.
Jest także głównym bohaterem książek s-f z cyklu "Świat Rzeki" Philipa José Farmera. Cykl ten składa się z pięciu części:
W 2006 roku została opublikowana książka Iliji Trojanowa pt. Der Weltensammler ("Kolekcjoner światów, "wyd. polskie Noir sur Blanc 2014), beletryzowana biografia Burtona.

</doc>
<doc id="106485" url="https://pl.wikipedia.org/wiki?curid=106485" title="Rzut krytyczny">
Rzut krytyczny

Rzut krytyczny (tzw. krytyk) – w grach fabularnych wynik rzutu kośćmi, który wskazuje na to, że testowana czynność zakończyła się wyjątkowym sukcesem lub wyjątkową porażką (w tym przypadku często mówimy o "krytyku w siebie" lub o famblu).
Krytyk to także skrótowe określenie na tzw. "trafienie krytyczne" związane z mechaniką walki w danym systemie. Trafienie krytyczne, to trafienie, które powoduje większe (np. podwójne) obrażenia. Jest to próba odwzorowania przez mechanikę gry sytuacji, w której jednemu z walczących udaje się trafić przeciwnika w wyjątkowo wrażliwy organ lub miejsce na ciele – np. w głowę, szyję, serce.

</doc>
<doc id="106487" url="https://pl.wikipedia.org/wiki?curid=106487" title="Hipolit (arcybiskup gnieźnieński)">
Hipolit (arcybiskup gnieźnieński)

Hipolit (zm. 1027) – arcybiskup gnieźnieński.
Datę śmierci Hipolita podaje "Rocznik kapitulny krakowski (dawny)". Jest to całkiem niemała wiedza w przypadku pierwszych arcybiskupów gnieźnieńskich, ponieważ istnienie niektórych z nich, podawanych w zestawieniach arcybiskupów wcale nie jest pewne (zobacz np. Bossuta Stefan). Na tej podstawie da się wysnuć również kilka wniosków co do jego działalności.
Nie wiadomo, skąd pochodził i dlaczego Jan Długosz twierdził, że był szlachetnie urodzonym Rzymianinem (może zasugerował się czczonym powszechnie w średniowieczu św. Hipolitem Rzymskim). Współcześni badacze zgadzają się powszechnie, że był cudzoziemcem nieznanego pochodzenia. To twierdzenie opiera się z kolei na założeniu, że państwo Polan nie dochowało się jeszcze w tym czasie odpowiedniego duchownego o niesłowiańskim imieniu na stanowisko arcybiskupa.
Początkowej daty pontyfikatu Hipolita nie ustalono, bo wiarygodne źródła jej nie podają, a data śmierci jego poprzednika Radzima Gaudentego jest niepewna. Niektóre późniejsze źródła podają za rocznikiem kapituły krakowskiej informację o śmierci Hipolita uzupełniając ją okresem jego panowania. Są to jednak źródła późniejsze, trzynasto- i czternastowieczne różniące się liczbami, podające to 14, to 21 lat. Stwierdza się jedynie, że Hipolit zarządzał Kościołem polskim w drugiej poł. panowania Bolesława I Chrobrego i na początku rządów Mieszka II Lamberta. Z tego wynika, że to on właśnie koronował 18 kwietnia 1025 Bolesława I Chrobrego i 25 grudnia 1025 Mieszka II Lamberta na królów Polski w swojej katedrze gnieźnieńskiej.
Według Jana Długosza pochowany w archikatedrze gnieźnieńskiej, zwyczajowym miejscu pochówku metropolitów.

</doc>
<doc id="106490" url="https://pl.wikipedia.org/wiki?curid=106490" title="Karl Johan Andersson">
Karl Johan Andersson

Karl Johan Andersson (ur. 4 marca 1827 w Älvdalen w Szwecji, zm. 5 lipca 1867 w Ovamboland w obecnej Namibii) – podróżnik i badacz Afryki.
Jako jeden z pierwszych przewędrował południową Afrykę w ekspedycjach wychodzących z Kapsztadu. Przebywał również dłuższy czas między szczepami Damarai i Owambo zajmując się handlem kością słoniową. Tam też umarł na febrę. 
Andersson pozostawił zajmujące dzieła o swych odkryciach i przeżyciach m.in.:

</doc>
<doc id="106492" url="https://pl.wikipedia.org/wiki?curid=106492" title="Agnetta">
Agnetta



</doc>
<doc id="106493" url="https://pl.wikipedia.org/wiki?curid=106493" title="Periodogram">
Periodogram

Periodogram – rodzaj dyskretnej transformaty Fouriera. Pojęcia periodogramu prawdopodobnie po raz pierwszy użył Arthur Schuster w 1898, opierając się na pracy "Power Spectral Density estimation" (z ang. „estymacja widmowej gęstości mocy”) Fernanda Schlindweina.
Schuster definiował periodogram następująco: niech dla funkcji f(t) będzie
gdzie formula_3 dla wygody można wybrać jako równe całkowitej wielokrotności formula_4 biorąc formula_5 jako odcięte, a formula_6 jako rzędne, otrzymuje się krzywą, albo lepiej: obszar między tą krzywą a osią odciętych reprezentuje periodogram funkcji formula_7
Periodogram wykorzystywany jest jako estymator w analizie widmowej (np. analiza statystyczna danych, opis mocy sygnału i inne). Wyniki nierzadko obarczone są dużym błędem, jednak mimo tego jest dość często wykorzystywany. Skuteczny głównie dla funkcji wyraźnie okresowych. W periodogramie wartość przebiegu widma jest przybliżona jako suma fal sinusoidalnych. Częstotliwości tych fal są wielokrotnościami odwrotności czasu trwania analizowanej próbki.

</doc>
<doc id="106494" url="https://pl.wikipedia.org/wiki?curid=106494" title="Produkt">
Produkt



</doc>
<doc id="106496" url="https://pl.wikipedia.org/wiki?curid=106496" title="Raul Gonzales">
Raul Gonzales



</doc>
<doc id="106497" url="https://pl.wikipedia.org/wiki?curid=106497" title="Suva">
Suva

Suva – stolica Fidżi (od 1877), położona na południowo-wschodnim wybrzeżu wyspy Viti Levu, w Dystrykcie Centralnym, w prowincji Rewa. Stolica archidiecezji rzymskokatolickiej. 
Ludność.
Według spisu powszechnego, który został przeprowadzony w roku 2007, Suva liczy 85 691 mieszkańców, w tym na obszarze miejskim zamieszkuje 74 481, a na obszarze podmiejskim 11 210 mieszkańców.
Pod względem liczby ludności jest drugim (po Nasinu) miastem kraju. Stanowi centrum obszaru zurbanizowanego Suva, liczącego 173 137 mieszkańców.
Gospodarka.
Miasto jest ważnym ośrodkiem przemysłowym wysp; rozwinięty jest tu przemysł spożywczy i stoczniowy. Stanowi też główny port morski kraju, skąd wywozi się cukier, koprę i banany. Ponadto znajduje się tu także port lotniczy. Rozwija się turystyka.
Znajdują się tu siedziby giełdy papierów wartościowych, Reserve Bank of Fiji, Fiji School of Medicine i Uniwersytet Południowego Pacyfiku.
Chociaż Suva jest stolicą Fidżi, to jednak główny port lotniczy Fidżi znajduje się na przeciwległym brzegu wyspy, w Nandi.
Zabytki.
Do najważniejszych zabytków należy „Grand Pacific Hotel” z 1914, wzniesiony w stylu wiktoriańskim.
Uniwersytet.
Uniwersytet Południowego Pacyfiku sfinansowały i zbudowały w 1968 wspólnie m.in.: Fidżi, Tonga, Samoa, Vanuatu, Kiribati oraz Wyspy Salomona. W 1985 kształcił 2300 studentów na 16 wydziałach.

</doc>
<doc id="106500" url="https://pl.wikipedia.org/wiki?curid=106500" title="Izera">
Izera

Izera (, ) – rzeka w Czechach i na granicy w Polsce; prawy dopływ Łaby; długość 164 km.
Źródlisko w Górach Izerskich tworzone z wielu drobnych strumyków wypływających z południowego zbocza Smreku na wysokości 980 m n.p.m. W górnym biegu na Hali Izerskiej płynie na południowy wschód meandrującym korytem przez długi ciąg torfowisk wysokich objętych ścisłym rezerwatem przyrody Torfowiska Doliny Izery w Polsce oraz Rašeliniště Izery Czechach. W górnym biegu, na odcinku od źródła do osady Mytiný, wyznacza granicę polsko-czeską na długości 15 km.
Przepływa obok Jizerki i Orla, gdzie znajduje się most, będący niegdyś turystycznym przejściem granicznym Orle – Jizerka. W okolicach Tanvaldu skręca na południe, później na zachód. Przepływa przez Železný Brod. Przed Skalicami skręca na południe. Mija Turnov i Mnichovo Hradiště, później Bakov nad Jizerou i Mladą Boleslav, po czym wpada do Łaby.
Niewielkie dorzecze Izery po polskiej stronie, jako jeden z niewielu obszarów kraju, obok dorzecza Dzikiej Orlicy i okolicy Okrzeszyna, należy do zlewiska Morza Północnego.
Nazwa ma rodowód celtycki – "isirás" znaczyło „szybki”, „silny”, „bystry” (identyczny źródłosłów mają rzeki Isère we Francji i Izara w Niemczech).
Izera w znacznym stopniu zaopatruje w wodę Pragę.
Około 1926 Czesi zaplanowali i uzgodnili ze stroną niemiecką (w tym zarządem dóbr Schaffgotschów) budowę na Izerze zapory i zbiornika wodnego, który miał rozciągać się na przestrzeni 9 km od Orla aż za osadę Wielka Izera o pojemności 56 mln m³. Zapora o wysokości 50 m miała znajdować się około 500 m na południe od Orla.
Dopływy Izery.
lewe:
prawe:

</doc>
<doc id="106501" url="https://pl.wikipedia.org/wiki?curid=106501" title="Niż">
Niż



</doc>
<doc id="106505" url="https://pl.wikipedia.org/wiki?curid=106505" title="Ustrój polityczny Chińskiej Republiki Ludowej">
Ustrój polityczny Chińskiej Republiki Ludowej

Parlament: Ogólnochińskie Zgromadzenie Przedstawicieli Ludowych
Chińska Republika Ludowa to kraj konstytucyjnie socjalistyczny. Podobnie jak w innych krajach tzw. demokracji ludowej, faktyczną władzę pełni jedna partia – Komunistyczna Partia Chin. Jej ideologia, będąca jednocześnie naczelną ideologią państwową, oparta jest obecnie na pięciu filarach: marksizmie-leninizmie, maoizmie, teorii Deng Xiaopinga, zasadzie trzech reprezentacji Jiang Zemina oraz Koncepcji Naukowego Rozwoju Hu Jintao. Partia tworzy swoje struktury równoległe wobec stanowisk w administracji państwowej, mediach publicznych a także w państwowych przedsiębiorstwach. Regułą jest, że faktyczna władza spoczywa w ręku jej przedstawicieli. Najwyższym ciałem w partii jest Komitet Centralny KPCh, na czele którego stoi Biuro Polityczne Komitetu Centralnego KPCh, a jego kierownictwem jest z kolei siedmioosobowy Stały Komitet. Jego pracami kieruje obecnie Xi Jinping. 
Konstytucja z 1982 roku mówi, że najwyższym organem władzy ustawodawczej i ustrojodawczej jest Ogólnochińskie Zgromadzenie Przedstawicieli Ludowych o 5-letniej kadencji. OZPL jest złożone z deputowanych wybieranych w wyborach pośrednich przez przedstawicieli zgromadzenia ludowego prowincji, regionów autonomicznych, miast wydzielonych oraz przez armię. OZPL kieruje Stały Komitet, który zwołuje sesje OZPL, wydaje dekrety i niektóre ustawy między zgromadzeniami OZPL, ratyfikuje umowy międzynarodowe, dokonuje wykładni prawa oraz zatwierdza premiera i członków rządu. Głową państwa jest przewodniczący wybierany na okres 5 lat przez OZPL. Przewodniczący mianuje premiera na zlecenie OZPL. Władzę wykonawczą sprawuje Rada Państwa mianowana przez premiera. Rada Państwa liczy ponad 12 wicepremierów i 50 ministrów. Władzę sądowniczą sprawują natomiast Najwyższy Sąd Ludowy, sądy ludowe, sądy wojskowe i specjalne. Przewodniczący Najwyższego Sądu Ludowego jest wybierany przez OZPL. Do najwyższych organów państwowych należą również Najwyższa Prokuratura Ludowa i Centralna Komisja Wojskowa, których przewodniczących wybiera OZPL.
Podział administracyjny ChRL jest stopniowy:
W tych jednostkach władzę pełnią terenowe zgromadzenia przedstawicieli ludowych, które wybierają terenowe rządy ludowe. Kadencja zgromadzeń ludowych wyższych wynosi 5 lat, a niższych 3 lata. Zgromadzenia ludowe niższego stopnia, z powiatowym włącznie, pochodzą z wyborów bezpośrednich. Natomiast zgromadzenia wyższego stopnia wybierane są przez zgromadzenia niższego stopnia. Zgromadzenia wyższego stopnia, z powiatowym włącznie, wybierają swoje stałe komitety, które między sesjami wykonują ich funkcje.
Bierne i czynne prawo wyborcze przysługuje obywatelom po ukończeniu 18 lat.

</doc>
<doc id="106508" url="https://pl.wikipedia.org/wiki?curid=106508" title="Njaja">
Njaja

Njaja (sanskryt: न्याय, trl. nyāya „wzorzec, procedura, wywód, metoda, reguła, maksyma” – wtórnie „logika, epistemologia, metodologia”) – klasyczny system filozofii indyjskiej (zaliczany do grup astika i sat darśana). Jej przedstawiciele najjajikowie (trl. naiyāyika) dążyli do wyzwolenia, podobnie jak zwolennicy Upaniszad. Znana była jako śiwaicka "doktryna paśupatów" ("pāśupataśāstra"). Cechuje ją silne powinowactwo do systemu waiśesziki. Specjalizuje się w metodologii, teorii poznania i soteriologii. Jest szkołą zdecydowanie teistyczną, pluralistyczną, realistyczną.
Historia.
Njaja była kontynuacją szkoły filozofii indyjskiej anwiksziki. Za jej początek uznaje się 200 r. n.e. Jest to data kompilacji podstawowego dzieła njai, który pozostaje "Njajasutra" Akszapady Gautamy. Prowadziła zażarte spory z przedstawicielami filozofii buddyjskiej. Jako pierwsza w Indiach sformułowała racjonalne dowody na istnienie Boga. Dzieli się na klasyczną "starą szkołę" njai i "nową szkołę" (rozwijaną intensywnie po XIV w.).
Doktryna.
Jako nurt filozofii braminskiej uznawała prawo odpowiedzialności moralnej karmana, reinkarnację w samsarze, zasadę moralną dharma, wyzwolenie jako cel ostateczny. Badała i objaśniała: miarodajność poznania, kryteria prawdziwościowe, teorię prawdy, rolę języka w poznaniu, "16 kategorii poznawczych". Za podmiot poznawczy uznawano atmana, który własnym wysiłkiem osiąga wyzwolenie i którym obdarzone są wszystkie istoty żywe. Świadomość określa jako buddhi, umysł jako manas. Jeśli stara szkoła wspominała boga, nazywała go imieniem iśwara, przypisując mu posiadanie prawości dharma, wszechwiedzy sarwadźńa i stanu samadhi, oraz zdolności 8 wielkich siddhi i ograniczającego karmana. Czas istnienia świata określa na jeden dzień Brahmy. Ideały etyki doczesnej realizowano poprzez wypełnianie obowiązków religijnych (np. jadźńa, dewata pudźa) i nakazów społecznych (np. gościnność).
Wyzwolenie.
Stan wyzwolenia określano terminem apawarga, „uwolnienie” (od cierpienia i od jego przyczyn), którego osiągnięcie mogło nastąpić dopiero w momencie śmierci. Utożsamiano je z najwyższym dobrem ("nihśrejasa").
Szkoła njai nie uznaje możliwości wyzwolenia za życia od cierpienia i udręk kleśa (jakie osiągać mieliby dźiwanmuktinowie). Nie odwoływali się do pojęcia brahmana, przyjmowali natomiast związek pomiędzy wyzwoleniem a czcią (bhakti) oddawaną Bogu (Iśwara) – za formę bhakti uważali m.in. racjonalne rozważanie istoty Boga i dowodzenie jego istnienia w debatach z przedstawicielami szkół ateistycznych (buddyzm, mimansa, sankhja, ćarwaka, dźinizm).

</doc>
<doc id="106509" url="https://pl.wikipedia.org/wiki?curid=106509" title="2004 (album)">
2004 (album)

2004 – studyjna płyta zespołu Dżem wydana w 2004 roku. Jest to pierwszy album studyjny grupy nagrany z nowym wokalistą, Maciejem Balcarem, który też jest autorem większości tekstów na płycie, jest to również ostatni album Dżemu wydany za życia Pawła Bergera. Album dotarł do 26. miejsca na liście OLiS w Polsce. 
Nagrania zostały zarejestrowane pomiędzy 15 marca a 8 kwietnia w Studio Hellenic w Poznaniu we współpracy z realizatorami: Ryszardem Kramarczykiem i Piotrem Witkowskim, który również zmiksował nagrania. Pre-mastering w KAT Recording Studio wykonał również Witkowski. Mastering wykonał Don C. Tyler w Precision Mastering w Los Angeles. 
Lista utworów.
źródło:

</doc>
<doc id="106511" url="https://pl.wikipedia.org/wiki?curid=106511" title="Mateusz Ewangelista">
Mateusz Ewangelista

Mateusz Ewangelista, wcześniej Mateusz Lewi, (, , ) – według Nowego Testamentu celnik z Kafarnaum, później apostoł Jezusa Chrystusa, według tradycji autor pierwszej Ewangelii, uznawany za męczennika, świętego Kościoła katolickiego, anglikańskiego, ewangelickiego, ormiańskiego, koptyjskiego i prawosławnego.
Życiorys.
Ewangelista Marek podaje, że Mateusz miał jeszcze drugie imię "Lewi" i że jego ojcem był Alfeusz. Imię Mateusz pochodzi od hebrajskiego imienia "Mattaj" lub "Mattanja", co oznacza „dar Jahwe". Mateusz pochodził z Nazaretu w Galilei. Zgodnie z pierwszymi polskojęzycznymi tłumaczeniami "Biblii", a także i dziś, tradycyjnie określa się go mianem „celnika”; uwzględniając jednak dzisiejsze rozumienie pojęcia „cło” (opłata nakładana na towary w związku z ich wywozem i przywozem przez granice państwa), określenie to jest nieprawidłowe – w obecnym rozumieniu był on poborcą podatkowym w Kafarnaum (jednym z większych handlowych miasteczek nad jeziorem Genezaret). Żydzi pogardzali celnikami, ponieważ ściągali oni opłaty na rzecz Rzymian. Ich pracę rozumiano jako wysługiwanie się okupantom. Celnicy byli także uważani za żądnych zysku i nieuczciwie czerpiących korzyści z zajmowanego stanowiska. Uważano ich za grzeszników i traktowano jak pogan. Przebywający wśród celników wyznawca judaizmu stawał się nieczysty i musiał poddawać się przepisowym obmyciom.
Mateusz napisał Ewangelię dla wyznawców judaizmu oraz dla chrześcijan, którzy nawrócili się z judaizmu. Myślą przewodnią jego Ewangelii jest wypełnienie się wszystkich proroctw mesjańskich Starego Testamentu w osobie, życiu, czynach i nauce Jezusa – Jezus jest więc Mesjaszem, a założony przez Niego Kościół to prawdziwe królestwo mesjańskie.
Nie wiadomo, gdzie i w jaki sposób zmarł apostoł. Według niektórych autorów poniósł śmierć męczeńską w Etiopii, według innych został ścięty mieczem w Persji. Historiografia cerkiewna podaje jako datę jego śmierci rok 60, chociaż jest ona tylko przybliżona. Od X wieku jego grób znajduje się w Salerno we Włoszech.
Dzień obchodów.
Święto liturgiczne w Kościele katolickim, ewangelickim i anglikańskim obchodzone jest 21 września.
Cerkiew prawosławna i Kościół ormiański wspominają apostoła dwukrotnie:
Koptyjski Kościół Ortodoksyjny, który posiada własny kalendarz podzielony na 13 miesięcy, wspomina apostoła 9 i 18 października.
Patronat.
Apostoł Mateusz jest patronem: celników, poborców podatkowych, komorników, księgowych, urzędników finansowych, bankowców. Tak jak inni ewangeliści apostoł Mateusz uważany jest za patrona rodziny. Jest również patronem Kapituły Kolegiackiej Pułtuskiej (diecezja płocka).
Ikonografia.
W ikonografii św. Mateusz przedstawiany był w postaci młodzieńca, później – zwłaszcza w sztuce bizantyńskiej, jako siwowłosy, stary mężczyzna.
Ukazywany jest z księgą Ewangelii w ręku, w towarzystwie uskrzydlonej postaci ludzkiej. Jest to nawiązanie do wizji proroka Ezechiela (Ez 1) i Apokalipsy (Ap 4) – symbolu człowieka, ponieważ swoją Ewangelię rozpoczyna od genealogii Jezusa. Owa postać często mylona jest z aniołem. Czasem przedstawia się go z mieczem w ręku, gdyż według podania miał ponieść śmierć od miecza.
Na wizerunkach czterech ewangelistów, znajdujących się m.in. w każdej prawosławnej świątyni na królewskich wrotach, najczęściej ukazywany jest w postawie siedzącej, rzadko jednak medytuje, częściej zaś pisze.
Jego atrybutami są: topór, lanca, księga i pióro, miecz lub halabarda, postać uskrzydlonego młodzieńca, sakwa z pieniędzmi u stóp, torba podróżna.
Heraldyka.
Wizerunki św. Mateusza występują również w herbach miast i gmin m.in. Alcalá de Guadaíra w prow. Sewilli (Hiszpania) i w herbie gminy Rząśnia (obok ap. Macieja).

</doc>
<doc id="106512" url="https://pl.wikipedia.org/wiki?curid=106512" title="Ray Lynch">
Ray Lynch

Ray Lynch (ur. 3 lipca 1943 w Salt Lake City, w stanie Utah) – amerykański kompozytor muzyki new age. Trzykrotnie zdobył nagrodę muzyczną Billboardu za swoją muzykę instrumentalną.

</doc>
<doc id="106513" url="https://pl.wikipedia.org/wiki?curid=106513" title="Sankhja">
Sankhja

Sankhja (sāṁkhya) – dualistyczny, ortodoksyjny, to znaczy uznający autorytet wed, system filozofii indyjskiej. Według Sankhji świat powstał w wyniku współdziałania dwóch zasad: ducha – "purusza" i materii – "prakryti" Istotą jak każdego klasycznego systemu indyjskiego jest nauka o wyzwoleniu. Kierunek ten określa kondycje człowieka i naucza w jaki sposób zdobyć zrozumienie wyzwalające.
Budowa świata.
"Purusza" jest zasadą obdarzoną świadomością, trwałą, niezmienną. "Prakriti" natomiast jest zmienna, nietrwała, nieświadoma; przejawia się ona poprzez trzy "guny":
W czasie swojego oddziaływania, guny łączą się w najróżniejszy sposób: to łącząc się parami powodują powstawanie trzeciej cechy, to znów wspierają się lub znoszą swoje działanie. Cała aktywność świata przejawia się dzięki oddziaływaniom gun (cech) natury materialnej.
Dzięki aktywności materii powstają 23 elementy rzeczywistości materialnej:
Dodając 23 elementy materialne i duszę jako kolejny element rzeczywistości, otrzymujemy 24 elementy, z których składa się świat.
Człowiek.
Człowiek składa się z:
Organ psychiczny to:
Dzięki organom zewnętrznym, człowiek przyswaja sobie wrażenia ze świata zewnętrznego, lecz dopiero za pomocą organów wewnętrznych przyswaja i wykorzystuje je. Intelekt zbiera wrażenia i przekazuje je duszy, która wszystko w nim ogląda i sądzi, że to ona sama wszystko przeżywa ulegając niewiedzy. Intelekt staje się w ten sposób nośnikiem wszystkich stanów psychicznych (bhawa), które warunkują los człowieka, jak i determinują przywiązanie lub wyzwolenie duszy.
Stany psychiczne, które warunkują przywiązanie przy spełnianiu dobrych lub złych uczynków, osadzają się w świadomości dzięki błędnej postawie duszy, która identyfikuje się z działaniami materii.
Wymienia się 8 stanów świadomości, dzielonych w myśl dążeń do uzyskania wiedzy o wyzwoleniu:
Rozróżnia się 2 rodzaje zasługi i przewiny:
Drugi rodzaj zasługi sprzyja osiągnięciu dobrych narodzin i poznania wyzwalającego.
Obydwa rodzaje zasługi są przeciwieństwem obydwu rodzajom przewiny.
Rozróżnia się 2 rodzaje wiedzy i niewiedzy:
Obydwa rodzaje niewiedzy, to przeciwieństwo wiedzy.
Stopnie pragnienia są przeciwieństwem niepragnieniowości.
W ramach mocy wyszczególnia się ośmiostopniowa moc cudowną
Występowanie i oddziaływanie różnych przejawów ośmiu stanów świadomości wynika z działania/gry cech (gun) materii.
Poznanie wyzwalające.
Poznanie wyzwalające, którego naucza sankhija, polega na zrozumieniu, że:
Kiedy dusza jest wyzwolona, jest wolna od błędnego mniemania/niewiedzy i nie jest już przywiązana do działań materii, ani nie identyfikuje się z jej przejawami. Dusza obserwuje działania materii, która nie ma nad nią już żadnej władzy.
Bardzo często wraz z sankhija omawiana/przedstawiana jest joga, a to dlatego, że przyjęto, iż wyzwolenie można osiągnąć poprzez poznanie ("sankhija") i kontemplację (joga). Podstawy teoretyczne dla jogi daje sankija.
Historia Sankhji.
Starożytne korzenie sankhji.
Około VIII-IV w. p.n.e. – czasy kształtowania się wczesnego buddyzmu oraz dżinizmu
Protosankhja.
Około IV w. p.n.e. – II w. n.e.
Sankhja klasyczna.
Około II-XI w. n.e.
Renesans sankhji.
Około XV–XVIII w. n.e.

</doc>
<doc id="106514" url="https://pl.wikipedia.org/wiki?curid=106514" title="Wajsieszika">
Wajsieszika



</doc>
<doc id="106515" url="https://pl.wikipedia.org/wiki?curid=106515" title="Niewód">
Niewód

Niewód – ciągniona włokowa sieć rybacka złożona ze stożkowatego worka zwanego matnią oraz dwóch długich "skrzydeł" z tkaniny sieciowej. Skrzydła rozpościerane na kształt półkola kierują ryby do matni. Długość skrzydeł sięga 200–300 m. Niewód stosowany jest do połowów na jeziorach, głównie pod lodem.
Wśród niewodów wyróżnia się:
W dawnych czasach niewód wykonany z mocnych konopi służył do połowu ryb w stawach, jeziorach i rzekach oraz z plaż nadmorskich. Nazwa niewód jest bardzo stara, pojawiła się już w dokumentach w 1246 roku (np. przywilej lokacyjny miasta Elbląga).

</doc>
<doc id="106519" url="https://pl.wikipedia.org/wiki?curid=106519" title="Krytyk">
Krytyk



</doc>
<doc id="106526" url="https://pl.wikipedia.org/wiki?curid=106526" title="Fazy rozwoju grupy">
Fazy rozwoju grupy



</doc>
<doc id="106527" url="https://pl.wikipedia.org/wiki?curid=106527" title="Polanów (gmina)">
Polanów (gmina)

Polanów – gmina miejsko-wiejska w północno-wschodniej części województwa zachodniopomorskiego, w powiecie koszalińskim, położona na Wysoczyźnie Polanowskiej i Pojezierzu Bytowskim. Siedzibą gminy jest miasto Polanów.
Według danych z 31 grudnia 2016 r. gmina miała 8867 mieszkańców.
Położenie.
Gmina Polanów znajduje się w północno-wschodniej części województwa zachodniopomorskiego, we wschodniej części powiatu koszalińskiego.
Według danych z 1 stycznia 2014 r. powierzchnia gminy wynosiła 393,35 km². Gmina stanowi 23,6% powierzchni powiatu.
Sąsiednie gminy:
w województwie pomorskim:
Historia.
Gmina "wiejska" Polanów powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 gmina – jako jednostka administracyjna powiatu sławieńskiego – została powierzona administracji wojewody gdańskiego, po czym z dniem 28 czerwca 1946 została przyłączona do woj. szczecińskiego. 6 lipca 1950 gmina wraz z całym powiatem sławieńskim weszła w skład nowo utworzonego woj. koszalińskiego. Siedziba gminy znajdowała się w mieście Polanów, stanowiącym odrębną gminę miejską.
Według stanu z 1 lipca 1952 gmina składała się z 16 gromad: Bożenice, Bukowo, Chocimino, Garbno, Głogowiec, Gołogóra, Jacinki, Kępiny, Nacław, Rosocha, Rzyszczewko, Stary Żelibórz, Świerczyna, Warblewo, Wieliń, Wietrzno i Żydowo. Gmina została zniesiona 29 września 1954 wraz z reformą wprowadzającą gromady w miejsce gmin.
Gminę Polanów o podobnym składzie przywrócono 1 stycznia 1973 wraz z kolejną reformą reaktywującą gminy. Do 31 grudnia 1998 r. wchodziła w skład województwa koszalińskiego. Po reaktywowaniu powiatów w 1999 r. nie powróciła do powiatu sławieńskiego, lecz weszła w skład powiatu koszalińskiego, w woj. zachodniopomorskim.
Demografia.
Gminę zamieszkuje 14,5% ludności powiatu.
Gospodarka.
Na terenie gminy ustanowiono podstrefę Polanów – Słupskiej Specjalnej Strefy Ekonomicznej, która obejmuje 2 kompleksy o łącznej powierzchni 37,01 ha. Tereny podstrefy zlokalizowane są na zachodnich obrzeżach Polanowa (ul. Koszalińska). Przedsiębiorcy podejmujący działalność gospodarczą na terenie podstrefy mogą skorzystać z pomocy publicznej w formie zwolnienia z części podatku dochodowego CIT lub części dwuletnich kosztów pracy.
Przyroda i turystyka.
Gmina jest położona na Wysoczyźnie Polanowskiej i Pojezierzu Bytowskim. We wschodniej części znajdują się 3 rezerwaty przyrody Na Rzece Grabowej, Wapienny Las i Wieleń. Przez położone na południu gminy jezioro Kwiecko prowadzi rzeka Radew dostępna od tej części dla kajaków. Przez gminę prowadzą szlaki turystyczne do Polanowa: zielony z Mostowa (w gminie Manowo) wzdłuż Radwi, niebieski ze Sławna i drugi zielony z Białego Boru. Tereny leśne zajmują 55% powierzchni gminy, a użytki rolne 37%.
Komunikacja.
Przez gminę Polanów prowadzą drogi wojewódzkie: nr 206 łącząca Polanów z Koszalinem (38 km) i Miastka (26 km), nr 207 do Bobolic (26 km) i Sławna (30 km) oraz nr 208 od skrzyżowania z drogą nr 207, 4 km od Polanowa do Kępic (19 km).
Polanów uzyskał połączenie kolejowe w 1897 r. po wybudowaniu linii wąskotorowej o szerokości 750 mm ze Sławna przez Jacinki i Polanów do Gołogóry. Rok później zbudowano drugą linię do Manowa. W 1903 r. do Polanowa wydłużono normalnotorową linię Grzmiąca – Bobolice. W 1921 r. zbudowano jeszcze odcinek do Korzybia. W 1934 r. zmieniono szerokość toru na linii Sławno – Polanów na 1435 mm (linia normalnotorowa). W 1945 r. wszystkie te linie zostały rozebrane.
W gminie czynne są 3 urzędy pocztowe: Nacław (nr 76-006), Polanów (nr 76-010) i Żydowo (nr 76-012).
Zabytki.
Zabytki chronione prawnie w gminie Polanów:
Miejscowości.
Ma obszarze gminy Polanów znajduje się 81 miejscowości.
Administracja i samorząd.
W 2016 r. wykonane wydatki budżetu gminy Polanów wynosiły 39,7 mln zł, a dochody budżetu 40,5 mln zł. Zobowiązania samorządu (dług publiczny) według stanu na koniec 2016 r. wynosiły 11,6 mln zł, co stanowiło 28,7% poziomu dochodów.
Gmina Polanów utworzyła 28 jednostek pomocniczych gminy, będących sołectwami.

</doc>
<doc id="106528" url="https://pl.wikipedia.org/wiki?curid=106528" title="Józef Kazimierz Kossakowski">
Józef Kazimierz Kossakowski

Józef Kazimierz Kossakowski herbu Ślepowron (ur. 16 marca 1738 w Kownie, zm. 9 maja 1794 w Warszawie) – biskup inflancko-piltyński od 1781, kustosz wileńskiej kapituły katedralnej w 1789, działacz polityczny, konsyliarz z Senatu w konfederacji targowickiej, członek konfederacji grodzieńskiej w 1793, publicysta, powieściopisarz, komediopisarz i tłumacz.
Życiorys.
Urodził się 16 marca roku 1738 w Kownie lub w pobliskich Szyłach, jako syn Dominika (zm. 1743), stolnika kowieńskiego i Marianny z Zabiełłów. Pochodził ze znanego na Litwie rodu szlacheckiego, był bratem hetmana Szymona, a także senatorów – kasztelana Antoniego i wojewody Michała. Pierwsze nauki pobierał (1746–1755) w szkołach jezuickich w Kownie i w Akademii Wileńskiej. W 1758, już jako podczaszy kowieński, posłował na sejm (z powiatu kowieńskiego). Rok później otrzymał od króla Augusta III tytuł szambelana. W 1760 wstąpił do seminarium Św. Krzyża w Warszawie. Wkrótce nawiązał bliższe kontakty z podskarbim wielkim litewskim J. Flemmingiem, z którym bywał na sejmikach i trybunałach. Poseł na sejm nadzwyczajny 1761 roku z powiatu kowieńskiego. Był uczestnikiem konfederacji barskiej.
17 kwietnia 1763 przyjął święcenia kapłańskie, studiował w Wilnie i Warszawie. Pełnił kościelne funkcje proboszcza w Wołpie i kanonika w Wilnie, udzielał się także politycznie.
Od 1775 był pisarzem wielkim litewskim, w 1781 odznaczony Orderem Orła Białego, kawaler Orderu Świętego Stanisława od 1778.
13 marca 1775 został mianowany biskupem tytularnym Cinna, z obowiązkami biskupa pomocniczego wileńskiego (w Trokach). 17 września 1781 został przeniesiony na biskupstwo inflanckie, pełnił także funkcję administratora apostolskiego diecezji kurlandzkiej. Dokonał wówczas wielu oszustw i machinacji finansowych dla wzbogacenia się. Od 1787 pobierał stałą roczną pensję z ambasady rosyjskiej, otrzymywał 1500 dukatów rocznie. Był protegowanym ambasadora Stackelberga i z jego nominacji zasiadał w Radzie Nieustającej 1782–1786. Jako przeciwnik konstytucji majowej, zainscenizował i inspirował protest J. Suchorzewskiego. 19 grudnia 1791 nadano mu godność biskupa koadiutora wileńskiego (przy osobie Ignacego Massalskiego). W okresie jego rządów diecezja inflancka została na krótki czas włączona do nowej archidiecezji mohylewskiej (1783). W tym okresie rozbudował rezydencję rodową w Janowie koło Kowna. Członek Departamentu Sprawiedliwości Rady Nieustającej w 1783.
Był zwolennikiem stronnictwa rosyjskiego i cesarzowej Katarzyny II. Był członkiem konfederacji Sejmu Czteroletniego. Był jednym z sygnatariuszy Konstytucji 3 maja. 27 kwietnia 1792, jako jeden z pierwszych trzynastu sygnatariuszy, podpisał w Petersburgu akt konfederacji targowickiej. Wraz z bratem Szymonem stał na czele targowiczan na Litwie, faktycznie przejął władzę nad Litwą przy pomocy wojsk rosyjskich. Na sejmie grodzieńskim w 1793 został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski. Był członkiem Komisji Edukacyjnej Wielkiego Księstwa Litewskiego z nominacji konfederacji targowickiej w 1793.
Podczas insurekcji kościuszkowskiej, 17 kwietnia został aresztowany, a 5 dni później cały jego majątek został skonfiskowany na rzecz powstania postanowieniem Rady Zastępczej Tymczasowej. 9 maja został razem z hetmanem wielkim koronnym Piotrem Ożarowskim, marszałkiem Rady Nieustającej Józefem Ankwiczem i hetmanem polnym litewskim Józefem Zabiełłą przekazany przez Radę Zastępczą Tymczasową pod jurysdykcję Sądu Kryminalnego dla Warszawy i Księstwa Mazowieckiego, który po kilku godzinach wydał wyrok śmierci przez powieszenie z natychmiastowym wykonaniem. Trzej pierwsi zostali powieszeni przed ratuszem na Rynku Starego Miasta. Kossakowski, po zdjęciu święceń kapłańskich, został powieszony na szubienicy przed kościołem św. Anny. Pod szubienicę przyniesiono go na krześle. Po zdjęciu z szubienicy jego zwłoki zostały pochowane na polach za Nalewkami. W grudniu 1794 jego ciało ekshumował jeden z członków rodziny i pochował w Janowie.
Jego następcą na stolicy biskupiej inflanckiej został krewny, Jan Nepomucen Kossakowski.
Twórczość.
Ważniejsze dzieła i kazania.
Ponadto Kossakowski wydawał pisma urzędowe i pisma w sprawach Kościoła, zobacz Estreicher XX (1905), 136.

</doc>
<doc id="106529" url="https://pl.wikipedia.org/wiki?curid=106529" title="Ruhra">
Ruhra

Ruhra (czyt. [ˈrura], niem. "Ruhr") jest jedną z najważniejszych rzek Nadrenii Północnej-Westfalii. Jej długość to 219,3 km; jej źródło znajduje się 674 m n.p.m., jej ujście do Renu w Duisburgu - 17 m n.p.m.
Główne miasta to Duisburg, Mülheim an der Ruhr, Essen, Bochum, Hagen i Dortmund.
W Duisburgu i Mülheim an der Ruhr znajdują się porty rzeczne; położony nad ujściem rzeki do Renu port w Duisburgu jest największym portem rzecznym na świecie. W dorzeczu Ruhry znajdują się liczne elektrownie wodne, przeważnie należące do niezależnych od dużych koncernów przedsiębiorców.

</doc>
<doc id="106533" url="https://pl.wikipedia.org/wiki?curid=106533" title="Herb Zabrza">
Herb Zabrza

Herb Zabrza – jeden z symboli miasta Zabrze w postaci herbu.
Wygląd i symbolika.
Herb przedstawia trzy czerwone murowane wieże z blankami i niebieskie koło zębate wspierające się na środkowej wieży.
Ceglane wieże nawiązują do charakterystycznej architektury miasta (Zabrze bywa nazywane "miastem ceglanych wież"). Koło zębate nawiązuje do przemysłowego charakteru miasta.
Historia.
1 października 1922 r. Zabrze uzyskało prawa miejskie i pojawiła się konieczność opracowania herbu miejskiego. Rada Miasta w 1924 r. ogłosiła konkurs, na który wpłynęły 93 projekty wykonane przez 46 autorów. 17 maja 1927 r. minister spraw wewnętrznych Rzeszy wydał zgodę na używanie przez Zabrze herbu miejskiego. Autorem herbu był ks. Alfred Burkel (bądź Brockel) z Gliwic. Wieże miały symbolizować miejscowy przemysł ciężki, choć według niektórych nawiązywały również do trwania niemczyzny na kresach wschodnich Rzeszy Niemieckiej.
Herb obowiązywał do marca 1948 roku, kiedy to prezydent Paweł Dubiel zakazał jego używania. Konkurs na nowy herb rozpisano w październiku 1950 roku, a wpłynęło nań 51 projektów, spośród których do realizacji wybrano pracę Jana Szancenbacha z Krakowa, przedstawiającą tarczę dwudzielną w słup z półorłem na tle niebieskim oraz kilofem i laurem na tle czerwonym. 23 lutego 1960 r. radni zabrzańscy oficjalnie uchwalili nowy herb.
Pierwotny herb (w nieco zmienionej formie) powrócił w 1990 roku. 11 czerwca 2012 uchwalono nową wersję herbu, która bardziej przypominała wersję oryginalną. Herb ten został zatwierdzony przez Komisję Heraldyczną.

</doc>
<doc id="106534" url="https://pl.wikipedia.org/wiki?curid=106534" title="Kurt Wüthrich">
Kurt Wüthrich

Kurt Wüthrich (ur. 4 października 1938 w Aarbergu) – szwajcarski chemik, laureat Nagrody Nobla w dziedzinie chemii (2002).
Życiorys.
Skończył studia w Uniwersytecie w Bernie i uzyskał stopień doktora w Uniwersytecie Bazylejskim (1964), po czym pracował w Uniwersytecie Kalifornijskim w Berkeley i Bell Labs w Murray Hill (New Jersey). Po powrocie do Szwajcarii został profesorem w Szwajcarskim Federalnym Instytucie Technologii w Zurychu (ETH Zurich). Opracował grupę metod jądrowego rezonansu magnetycznego, umożliwiających badanie trójwymiarowej struktury makrocząsteczek w roztworach, głównie białek i kwasów nukleinowych (zob. budowa białek). Za prace te otrzymał Nagrodę Kioto w 1998 roku oraz Nagrodę Nobla w dziedzinie chemii w 2002 roku (½), wspólnie z Japończykiem Koichi Tanaką (¼) i Amerykaninem Johnem Fennem (¼).
Jest autorem 677 artykułów naukowych, dostępnych w bazie PubMed.

</doc>
<doc id="106535" url="https://pl.wikipedia.org/wiki?curid=106535" title="Hat trick">
Hat trick

Hat trick, hat-trick – sportowe określenie, związane z osiągnięciem czegoś w liczbie trzech.
Termin wywodzi się z krykieta, gdzie jest zwyczaj dawania kapelusza (ang. "hat" – „kapelusz” oraz "trick" – „sztuczka”) lub czapki zawodnikowi, który wyeliminował trzech "batsmanów" trzema kolejnymi rzutami.
W hokeju i piłce nożnej hat trickiem nazywa się zdobycie przez zawodnika trzech goli w jednym meczu. O klasycznym hat tricku w piłce nożnej mówi się, gdy piłkarz zdobędzie trzy gole w jednej połowie meczu, a niektórzy dziennikarze sportowi twierdzą, że wtedy, gdy piłkarz zdobędzie trzy gole w jednej połowie meczu i nieoddzielone od siebie żadnym golem zdobytym przez innego gracza.
W rugby mianem tym określa się sytuację, kiedy zawodnik zdobędzie w jednym meczu trzy przyłożenia.
Piłka nożna.
W każdych finałach mistrzostw świata w piłce nożnej, z wyjątkiem mistrzostw świata w 2006 roku, strzelano hat trick. Zdarzyło się to łącznie 48 razy. Sándor Kocsis (1954), Just Fontaine (1958) i Gerd Müller (1970), zdobywali po dwa hat tricki w czasie jednych finałów mistrzostw świata. Gabriel Batistuta zdobył dwa hat tricki w czasie dwóch finałów mistrzostw świata (1994 i 1998). Polscy piłkarze strzelali hat tricki w czasie mistrzostw świata trzykrotnie: Ernest Wilimowski (1938), Andrzej Szarmach (1974), Zbigniew Boniek (1982).
Siedmiu graczy zdobywało hat trick w czasie mistrzostw Europy w piłce nożnej. Jako jedyny dwa hat tricki zdobył Michel Platini, oba w czasie Euro 1984.
Formuła 1.
W Formule 1 pojęcie hat-trick odnosi się do sukcesu zawodnika, który w ciągu jednego Grand Prix osiąga pole position, zwycięstwo i ustanawia najszybsze okrążenie w wyścigu lub trzy zwycięstwa w trzech następujących po sobie edycjach konkretnego wyścigu (np. Felipe Massa wygrał Grand Prix Turcji w latach: 2006, 2007 i 2008).

</doc>
<doc id="106537" url="https://pl.wikipedia.org/wiki?curid=106537" title="Wyż atmosferyczny">
Wyż atmosferyczny



</doc>
<doc id="106538" url="https://pl.wikipedia.org/wiki?curid=106538" title="Niż atmosferyczny">
Niż atmosferyczny



</doc>
<doc id="106540" url="https://pl.wikipedia.org/wiki?curid=106540" title="Wyż">
Wyż

W meteorologii:
W demografii:
Potocznie:

</doc>
<doc id="106543" url="https://pl.wikipedia.org/wiki?curid=106543" title="HMS Monmouth">
HMS Monmouth



</doc>
<doc id="106544" url="https://pl.wikipedia.org/wiki?curid=106544" title="Punk-rock">
Punk-rock



</doc>
<doc id="106546" url="https://pl.wikipedia.org/wiki?curid=106546" title="Przeniesienie (psychologia)">
Przeniesienie (psychologia)

Przeniesienie (niem. "die Übertragung") – zjawisko występujące w terapii psychologicznej, opisane po raz pierwszy w nurcie psychoanalitycznym, a oparte na mechanizmie obronnym przemieszczenia.
Carl Gustav Jung pisze:
Poglądy na temat przeniesienia skrystalizowały się – w perspektywie historycznej – na tle trwającej w latach 1912–1913 dyskusji na temat kazirodztwa. O ile Freud dostrzegał w nim jedynie życzenie seksualne, o tyle Jung widział to zjawisko w znacznie bardziej rozległym kontekście, dowodząc, że w tym wypadku chodzi o psychiczną dynamikę walki tendencji egzogamicznych i endogamicznych – walki, której punkt kulminacyjny dostrzegał w hierogamicznej koniunkcji przeciwieństw (zjednoczeniu sprzeczności, "coincidentia oppositorum").
Zjawisko przeniesienia wyrasta na gruncie związku psychicznego – w wypadku terapii związek ten tworzą pacjent i terapeuta (choć zjawisko to występuje także poza terapią, we wszystkich stosunkach międzyludzkich). Wśród treści nieświadomych szczególną rolę odgrywa przeniesienie na jedno z rodziców płci przeciwnej, zatem – w wypadku syna – na matkę, w wypadku córki zaś na ojca. Przeniesienie w terapii polega na tym, że pacjent rzutuje na terapeutę swoje nieświadome myśli, uczucia, wyobrażenia, sprawiając, iż dochodzi do powstania tzw. „fantazji przeniesieniowej” – treścią tej fantazji może być to, że pacjent na przykład dostrzega w terapeucie swego ojca i tak też go traktuje, przenosząc nań uczucia, jakie ma względem ojca. Tym samym powstaje w trakcie terapii powiązanie odpowiadające pierwotnemu związkowi infantylnemu – zjawisko to Freud określił mianem nerwicy przeniesieniowej.
Dzięki temu pacjent może ponownie i – dzięki pomocy terapeuty – w sposób świadomy przeżyć treści dotychczas wyparte, a zatem spoczywające w stanie nieświadomości. Treści te – ponieważ nieświadome – mogły się stać przyczyną i zalążkiem nerwicy. Terapeuta obserwuje, jak spostrzega go pacjent – staje się to podstawą diagnozy osobowości pacjenta i interpretacji. Dzięki temu konflikty wewnątrzpsychiczne pacjenta mają szansę ujrzeć światło dzienne, mogą być przez pacjenta zrozumiane (uświadomione) i przez to rozwiązane (zlikwidowane).
Przeniesienie nie jest jednak warunkiem koniecznym powodzenia terapii; może ono zapowiadać polepszenie, może zapowiadać pogorszenie, może też wreszcie nic nie znaczyć. Przeniesienie może się w końcu wcale nie pojawić – mówimy wówczas o tzw. „przeniesieniu negatywnym”.
Z przeniesieniem pacjenta ściśle związane jest przeciwprzeniesienie ("die Gegenübertragung") terapeuty.

</doc>
<doc id="106547" url="https://pl.wikipedia.org/wiki?curid=106547" title="Post-rock">
Post-rock

Post rock – gatunek rocka alternatywnego, w którym charakterystyczne jest użycie instrumentów typowych dla muzyki rockowej, lecz rytm, progresja, harmonika i barwa dźwięku przy ich pomocy tworzone, są różne od rockowej. Typowa w gatunku jest też redukcja roli wokalu. Estetyka postrockowa jest pod silnym wpływem utworów Velvet Underground, Public Image Ltd, rytmu krautrocka i improwizacyjności jazzowej.
Pochodzenie terminu.
Określenie post-rock zostało po raz pierwszy użyte na łamach magazynu Mojo przez recenzenta i krytyka Simona Reynoldsa, w marcu 1994 roku, dla opisania albumu "Hex" zespołu Bark Psychosis. Jak pisał Reynolds, terminu użył do opisania muzyki w której typowa instrumentacja rockowa zostaje użyta z zamiarami stworzenia nie-rocka.
Historia.
Za pierwszą płytę postrockową można uznać "Metal Box" brytyjskiej grupy Public Image Ltd z 1979 roku – pomimo że ukazała się w czasach, gdy gatunek jeszcze się nie rozwinął, konstrukcja utworów spełnia wymogi estetyki post-rockowej. Późne lata osiemdziesiąte są okresem rosnącej popularności shoegaze, stylu, który również utorował drogę zespołom lat dziewięćdziesiątych, przyzwyczajając publiczność do niestereotypowych pasaży gitarowych.
Na początku lat dziewięćdziesiątych XX wieku zostały wydane dwa istotne dla gatunku albumy. Pierwszy z nich to "Laughing Stock" zespołu Talk Talk: pełen długich jazzowych improwizacji, z artrockową instrumentacją (np. użycie aż siedmiorga skrzypiec) album, który jednak zdobył ogromną popularność. Drugi to "Spiderland" formacji Slint, zawierający narracyjny wokal Briana McMahana (melorecytacyjne opisy, mówienie często przeplatane ze śpiewem) i kompozycje instrumentalne, ambientowe. "Spiderland" i "Laughing Stock" ukazały się w roku 1991 i zostały przez krytykę uznane za narodziny gatunku.
W połowie lat dziewięćdziesiątych nastąpił rozkwit post-rocka, publiczność zdobyły takie grupy jak Seefeel, Pram i inne elektroniczne, krautrockowe grupy. Twórcy muzyki elektronicznej tacy jak Tortoise czy Jim O’Rourke, również stali się częścią historii post-rocka. 
Obecnie koncertujące zespoły zaliczane do nurtu przez krytyków, to m.in. Godspeed You! Black Emperor, Mogwai, Sleep Dealer, Sigur Rós, Explosions in the Sky, I'msonic rain, God Is an Astronaut, Grace Cathedral Park, Caspian oraz polskie zespoły m.in.: Tides From Nebula i Besides.

</doc>
<doc id="106551" url="https://pl.wikipedia.org/wiki?curid=106551" title="Macica">
Macica

Macica (łac. "uterus") – narząd żeńskiego układu rozrodczego, w którym zachodzi rozwój embrionalny kręgowców lub odcinek dróg rodnych bezkręgowców, w którym gromadzone są jaja przechodzące wstępny rozwój.
Bezkręgowce.
Odcinek dróg rodnych samicy, w którym zostają zgromadzone jaja i przechodzą bruzdkowanie. U widłonogów w macicy jaja są zaopatrywane w żółtko. U niektórych wirków i nicieni formowane są tu osłonki lub torebki jajowe. U przywr i tasiemców macica jest magazynem jaj, które przesuwając się w niej stopniowo dojrzewają. U niektórych tasiemców macica nie ma ujścia i w niej ostatecznie gromadzą się wszystkie jaja. W związku z tym jest ona bardzo obszerna i stanowi większą część dojrzałego członu tasiemca. Jaja zostają wydalone wtedy razem z całym członem.
Kręgowce.
Odcinek leżący między jajowodami ("oviductus") i pochwą ("vagina"). Nie jest pewne, czy macice różnych kręgowców są narządami homologicznymi.
U kręgowców niższych trudno jest zlokalizować macicę, jest ona odcinkiem przewodów Müllera. U torbaczy i łożyskowców przewody te wyraźnie różnicują się na kolejne odcinki dróg rodnych w tym macicę. U niektórych ssaków (w tym mrówników) spotykamy tzw. macicę podwójną ("uterus duplex"). Zrośnięcie macicy prawej i lewej przed ujściem pochwy występuje u niektórych gryzoni i drapieżnych – jest ona określana mianem macicy dwudzielnej ("uterus bipartitus"). U kopytnych i małpiatek występuje tzw. macica dwurożna ("uterus bicornis"), czyli macica (prawa i lewa) zrośnięta na dłuższym odcinku. Spośród zwierząt domowych mięsożerne, przeżuwacze i świnie mają macicę dwurożną przegrodową z przegrodą zwaną żaglem macicy, konie natomiast wyróżnia macica dwurożna bezprzegrodowa. U leniwców, pancerników i antropoidów macica jest pojedyncza ("uterus simplex") czyli prawa i lewa uległa całkowitemu zrośnięciu.
U kręgowców żyworodnych macica jest silnie umięśniona i rozciągliwa, w jej błonie następuje zagnieżdżanie (Implantacja (fizjologia)) i rozwój zarodka. Macica stanowi ochronę dla zarodka i pośredniczy w przekazywaniu substancji odżywczych i oddechowych (łożysko). Jej skurcze są głównym czynnikiem wydalającym płód z organizmu matki (poród).
Człowiek.
Prawidłowa macica kobiety składa się z trzech części:

</doc>
<doc id="106552" url="https://pl.wikipedia.org/wiki?curid=106552" title="Andrzej Mostowski (matematyk)">
Andrzej Mostowski (matematyk)

Andrzej Stanisław Mostowski (ur. 1 listopada 1913 we Lwowie, zm. 22 sierpnia 1975 w Vancouver) – polski matematyk zajmujący się głównie fundamentami matematyki, przedstawiciel warszawskiej szkoły matematycznej. Ojciec Tadeusza Mostowskiego i Jana Mostowskiego.
Życiorys.
Syn Stanisława. W 1931 roku ukończył gimnazjum im. Stefana Batorego w Warszawie i wstąpił na Uniwersytet Warszawski, gdzie studiował pod kierunkiem Tarskiego, Kuratowskiego i Lindenbauma. Doktoryzował się w 1938 roku na podstawie rozprawy "O niezależności definicji skończoności w systemie logiki" napisanej pod kierunkiem Kuratowskiego i Tarskiego.
Po inwazji niemieckiej w 1939 na Polskę pracował jako księgowy. W latach 1942–1944 uczył na Tajnym Uniwersytecie Warszawskim.
We wrześniu 1944 roku ożenił się z Marią Matuszewską. Po powstaniu warszawskim Niemcy chcieli wysłać go do obozu koncentracyjnego, ale dzięki pomocy pielęgniarek ukrył się w szpitalu.
Habilitował się w 1945 na Uniwersytecie Jagiellońskim. Od 1946 aż do śmierci pracował na Uniwersytecie Warszawskim; od 1947 jako profesor nadzwyczajny na tej uczelni, a od 1951 jako profesor zwyczajny.
W roku akademickim 1948/1949 pracował w Instytucie Studiów Zaawansowanych w Princeton, w 1958–1959 wykładał na Uniwersytecie Kalifornijskim w Berkeley, a w 1969–1970 w All Souls College w Oksfordzie w Wielkiej Brytanii.
Został odznaczony Krzyżem Kawalerskim Orderu Odrodzenia Polski (1954).
W 1956 został członkiem korespondentem, a w 1963 członkiem rzeczywistym Polskiej Akademii Nauk; w 1973 został członkiem Fińskiej Akademii Nauk.
W latach 1945–1975 (to znaczy od końca II wojny światowej do swej śmierci) Mostowski był uczonym, wokół którego środkowały się badania podstaw matematyki w Polsce. Oprócz swoich uczniów, przede wszystkim na Uniwersytecie Warszawskim i w Instytucie Matematycznym Polskiej Akademii Nauk, Mostowski współpracował z wszystkimi polskimi grupami badaczy podstaw, tak matematyki, jak i innych dziedzin ścisłych (np. informatyki) czy filozofii. Książka "Andrzej Mostowski and Foundational Studies" zawiera szereg artykułów i wspomnień poświęconych Mostowskiemu.
Dorobek dydaktyczny.
Mostowski był promotorem rozpraw doktorskich wielu polskich logików, doktoryzowali się u niego Zofia Adamowicz, Krzysztof Apt, Maciej Bryński, Andrzej Ehrenfeucht, Andrzej Grzegorczyk, Wojciech Guzicki, Andrzej Janiczak, Stanisław Krajewski, Michał Krynicki, Wiktor Marek, Janusz Onyszkiewicz, Helena Rasiowa, Roman Sikorski, Kazimierz Wiśniewski oraz Paweł Zbierski.
Mostowski był autorem ponad 100 publikacji naukowych, z których najważniejsze zostały w 1979 opublikowane w dwutomowym wydaniu "Dzieł wybranych":
Mostowski był też autorem kilku monografii i podręczników akademickich, w tym
Dorobek naukowy.
Osiągnięcia naukowe Andrzeja Mostowskiego zaliczają się głównie do podstaw matematyki i należą przede wszystkim do następujących dziedzin.
Teoria mnogości i jej metamatematyka.
W dziedzinie podstaw teorii mnogości Mostowski badał zależności pomiędzy rozmaitymi formułami teoriomnogościowymi, w szczególności formami tzw. pewnika wyboru postulującego istnienie selektora dla rodzin zbiorów niepustych. W pierwszej połowie XX w. aksjomat ten budził kontrowersje ze względu na brak określenia konstruktywnych technik znajdowania selektora. (Dziś, w wieku XXI, na ogół nie jest już traktowany jako tak kontrowersyjny.) Istotnym problemem badawczym teorii mnogości, do mniej więcej roku 1970, były zależności pomiędzy różnymi formami aksjomatu wyboru. Aksjomat ten jest równoważny następującej własności zbiorów: każdy zbiór może być dobrze uporządkowany. Słabszą formą tego zdania jest „każdy zbiór może być uporządkowany liniowo”. Mostowski wykazał, że ta druga forma nie implikuje pierwszej, czyli jest istotnie słabsza. Dowód Mostowskiego, opierający się na wcześniejszych propozycjach B. Russela i – szczególnie – A. Fraenkla, doprowadził do stworzenia metody nazywanej obecnie metodą Fraenkla i Mostowskiego. Metoda ta zakłada istnienie indywiduów, tj. obiektów nieposiadających elementów, ale nie będących zbiorem pustym. Dziś powszechnie przyjmowana teoria mnogości, zazwyczaj oznaczana ZFC (aksjomatyka Zermela i Fraenkla z pewnikiem wyboru), nie dopuszcza istnienia indywiduów. Wyniki uzyskane metodami Fraenkla i Mostowskiego zostały odtworzone w latach 60. i 70. XX wieku przy użyciu metody wymuszania (forcingu) wprowadzonej przez P.J. Cohena we wczesnych latach 60. Mostowski poświęcił teorii wymuszania swą książkę. Wykazał też, że struktury relacyjne postaci formula_1 gdzie formula_2 jest relacją ufundowaną (tj. nieposiadającą ciągów nieskończonych zstępujących), są izomorficzne ze strukturami postaci formula_3 gdzie formula_4 jest zbiorem przechodnim. Strukturę formula_5 nazywa się często kolapsem Mostowskiego.
Teoria modeli.
Mostowski był jednym z twórców teorii modeli (zdefiniowanej jako poddziedzina podstaw matematyki przez A. Tarskiego). Mostowski wprowadził szereg ważnych technik teorii modeli. Najważniejszą z tych technik jest metoda „elementów nieodróżnialnych”, wprowadzona wspólnie z A. Ehrenfeuchtem. Autorzy pokazują, że teorie mające modele nieskończone posiadają modele z dowolnie dużymi zbiorami elementów nieodróżnialnych. Jako skutek tego wyniku teorie takie mają modele posiadające duże grupy automorfizmów. Metoda elementów nieodróżnialnych jest po dziś dzień jedną z podstawowych technik teorii modeli. Inne badania Mostowskiego w teorii modeli dotyczyły zależności zbioru zdań prawdziwych w produkcie kartezjańskim struktur formula_6 i formula_7 formula_8 od zbiorów zdań prawdziwych w formula_6 i zdań prawdziwych w formula_10. Dalsze badania teorio-modelowe Mostowskiego dotyczyły topologicznych własności przestrzeni złożonych z modeli, z topologią generowaną poprzez zbiory struktur spełniających zadaną formułę.
Kwantyfikatory uogólnione.
Mostowski wprowadził pojęcie uogólnionego kwantyfikatora. Przykładem takiego kwantyfikatora jest kwantyfikator „istnieje nieskończenie wiele obiektów formula_11 takich że formula_12”. Innymi słowy formuła formula_13 prawdziwa jest w strukturze formula_14 jeśli formula_15 spełnione jest w strukturze formula_6 przez nieskończenie wiele formula_17 Kwantyfikator ten (i inne znalezione później przez innych badaczy) znalazł istotne zastosowania w badaniach podstaw informatyki. Pojęcie kwantyfikatora uogólnionego zostało następnie rozszerzone przez Pera Lindströma, co doprowadziło do zdefiniowania pojęcia abstrakcyjnej logiki. Kwantyfikatory podlegające definicji podanej przez Andrzeja Mostowskiego są często nazywane „kwantyfikatorami Mostowskiego”.
Hierarchie zbiorów liczb naturalnych.
Definiowalne podzbiory zbioru liczb naturalnych i ogólniej iloczynu kartezjańskiego formula_18 mogą być klasyfikowane ze względu na postać definicji. Ograniczając się do definicji w postaci normalnej (ang. prenex normal form), można klasyfikować zbiory ze względu na liczbę przemian kwantyfikatorów i pierwszy kwantyfikator w preneksie. Tak więc zbiory klasy formula_19 mają definicję posiadającą preneks złożony z kwantyfikatorów egzystencjalnych, zbiory klasy formula_20 to uzupełnienia zbiorów klasy formula_21 dalej zaś indukcyjnie – zbiory klasy formula_22 to rzuty zbiorów klasy formula_23 zaś zbiory klasy formula_24 to uzupełnienia zbiorów klasy formula_25 Mostowski wykazał, że wszystkie te klasy są różne, że każda z tych klas posiada relację uniwersalną i wiele innych własności. Podobne wyniki i w tym samym czasie uzyskał matematyk amerykański S. Kleene.
Hierarchia opisana powyżej nazywana jest zazwyczaj hierarchią Kleene i Mostowskiego. Hierarchię tę można rozszerzyć w pozaskończoność. Uzyskuje się w ten sposób hierarchię zbiorów hiperarytmetycznych nazywaną w literaturze hierarchią Davisa i Mostowskiego.
Metamatematyka arytmetyki Peana.
Rozwijając badania K. Gödla Mostowski studiował modele arytmetyki Peana. Jedną z konsekwencji twierdzenia o niezupełności aksjomatyzowalnych rozszerzeń arytmetyki Peana jest to, że zbiór numerów Gödla konsekwencji arytmetyki Peana jest klasy formula_21 ale nie jest obliczalny. Mostowski studiował zbiory zdań prawdziwych w definiowalnych modelach arytmetyki Peana. Mostowski studiował, szczególnie w latach 40. XX wieku, szereg zagadnień związanych z twierdzeniem Gödla o niezupełności i poświęcił tej dziedzinie monografię, która była przez wiele lat klasycznym wprowadzeniem do problematyki niezupełności.
Metamatematyka arytmetyki II rzędu.
Mostowski zajmował się intensywnie badaniami tzw. teorii II rzędu, tj. dwusortowych teorii ze zmiennymi dla obiektów pierwszego rzędu, a także zmiennych dla obiektów drugiego rzędu, podklas klasy obiektów pierwszego rzędu. Pierwszą z tych teorii jest arytmetyka II rzędu, zakładająca aksjomaty Peana dla obiektów pierwszego rzędu i schemat istnienia zbiorów (ang. "comprehension") dla obiektów rzędu drugiego. Mostowski studiował modele teorii tego typu. W szczególności wraz z A. Grzegorczykiem i Cz. Ryll-Nardzewskim studiował modele arytmetyki II rzędu, których liczby naturalne są uporządkowane w typ formula_27 (tzw. formula_27 – modele arytmetyki II rzędu). Mostowski rozważał też mniejsze rodziny takich modeli, na przykład zachowujące pojęcie dobrego porządku (tzw. formula_29-modele). Mostowski studiował również analogiczną konstrukcję dla teorii zbiorów i klas (zazwyczaj nazywaną teorią klas Kelleya i Morse’a), uzyskując wiele analogicznych wyników.
W 1966 otrzymał nagrodę państwową I stopnia.

</doc>
<doc id="106555" url="https://pl.wikipedia.org/wiki?curid=106555" title="Wedanta">
Wedanta

Wedanta (dewanagari वेदान्त, trl. vedānta, „zwieńczenie wiedzy”) – jeden z nurtów klasycznej filozofii indyjskiej, zaliczany do tzw. sześciu ortodoksyjnych systemów ("sad-darśana"), opierający się na interpretacji myśli "Upaniszad" oraz "Bhagawadgity" w świetle "Wedantasutry" autorstwa Badarajany.
Wedanta nie jest całkowicie spójnym systemem filozoficznym, ale nurtem obejmującym wiele systemów, spośród których jedne były monistyczne (jak różne kierunki adwajty), inne pluralistyczne monizujące (jak wiśisztadwajta Ramanudźi), inne skrajnie pluralistyczne (jak dwajta Madhwy).
Niekiedy (niesłusznie) utożsamia się wedantę z jednym z jej kierunków, adwajtą.
Niektórzy współcześni myśliciele – indyjscy i zachodni (np. Paul Deussen, Rabindranath Tagore, Max Müller, Śri Aurobindo, Paul Carus, część przedstawicieli nurtu New Age) – utożsamiają wedantę, a zwłaszcza adwajtę, z filozofią wieczystą ("philosophia perennis").
Etymologia.
Słowo "wedanta" jest zbitkiem słów "weda" i "anta" ("koniec"). I oznacza dosłownie „zakończenie (lub zwieńczenie) Wed”. Termin ten odnosi się także do końcowych części Wed, składających się z filozoficznych spekulacji – Upaniszad.
Źródła myśli wedantyjskiej.
Trzy teksty na których opiera się wedanta:
Określane są wspólnie mianem "Praśtana-Trai".
Niektórzy wielcy filozofowie wedantyjscy inspirowali swą myśl dodatkowo innymi źródłami jak np. Bhagawatapurana.
Historia.
Korzenie doktryn wedantyjskich sięgają już czasów Upaniszad, a nawet wcześniejszych tekstów wedyjskich. Wedanta jako wyraźny odrębny kierunek powstała w czasie nieznanym, w IV lub VI wieku p.n.e. Założycielem tej szkoły był Badarajana, który spisał Brahmasutry. Wyłożył w niej doktryny wedanty. Jego dzieło było jednak niezwykle niezrozumiałe, co doprowadziło to rozwoju wedanty i jej podszkół.
Kolejnym wielkim filozofem wedantyjskim był Gaudapada, autor dzieła "Karika", stanowiącego komentarz do "Mandukja-upaniszady".
Najprawdopodobniej w ósmym wieku przypadł jednak prawdziwy rozkwit wedanty. Wówczas Adi Śankara (uczeń Gowindy Bhagawatpady – ucznia Gaudapady) założył jej główny system – adwajtę. Prowadził intensywną działalność misjonarską co doprowadziło do rozpowszechnienie jej po całych Indiach w miejsce innych dotychczas popularnych systemów takich jak np. nurty buddyzmu czy sankhja.
Popularność Adwajty nieco spadła na południu Indii w XI i XII w. na rzecz Wiśisztadwajty, głoszonej przez Ramanudźę. Wpływ Śankary zaznaczył się głównie w filozofii, natomiast Ramanudźy w religii.
W Indiach południowych w XIII w. popularność adwajty i wiśisztadwajty osłabił także Madhwa – twórca Dwajty.
W późniejszym średniowieczu powstały także inne systemy wedantyjskie, stanowiące syntezy i modyfikacje systemów dawniejszych: Dwajtadwajta założona przez Nimbarkę w Indiach południowych oraz Śuddhadwajta (Wallabha) i Aćinta Bhedabheda (Ćajtanja Mahaprabhu), które zostały założone w Indiach północno-zachodnich.
Od końca osiemnastego wieku wedanta (szczególnie adwajta) cieszy się rosnącą popularnością na Zachodzie. Ma to związek m.in. z działalnością mistrzów duchowych, organizacji hinduistycznych i ich zwolenników takich jak: Ramakryszna, Swami Wiwekananda, Ramana Mahariszi, Nisgardatta Maharadź, Paramahansa Jogananda (Self-Realization Fellowship), Sathya Sai Baba, Śirdi Sai Baba, Bhaktiwedanta Swami (Międzynarodowe Towarzystwo Świadomości Kryszny).
Nurty i szkoły.
Adwajta.
Doktrynę adwajty stworzył i skodyfikował Adi Śankara, choć opiera się ona na naukach, których otrzymał od swego mistrza Gowindy Bhagawatpady, a także na filozofii jego nauczyciela – Gaudapady.
Główną tezą adwajtawedanty jest całkowita jedność atmana (prawdziwej jaźni każdej żywej istoty) i Brahmana (Absolutu, Boga). Śankara uważał, że prawdziwą naturą każdego jest Brahman, jednak wszechświat, który jest mają uniemożliwia istotom dostrzeżenie tego. Poznanie prawdziwej natury można uzyskać poprzez zdobywanie wiedzy duchowej ("dźńana"), intensywną medytację nad własną naturą; poznanie Brahmana jest równorzędne z zespoleniem się z nim i uświadomieniem sobie prawdy o nierzeczywistości świata.
Według Śankary, w chwili uświadomienia sobie własnej brahmanicznej natury wszechświat jaki dotychczas widzieliśmy ulega unieważnieniu ("badha"), uważamy go za nierzeczywisty, podobnie jak w chwili przebudzania uważamy nasze sny za nierzeczywiste. Śankara uważał, że istnieją trzy poziomy rzeczywistości:
Brahman jest uważany przez Śankarę za istotę najwyższą, bezforemną podtrzymującą wszechświat. Można go jednak przedstawić symbolicznie, co ma duże znaczenie przy kulcie religijnym, co (w hinduizmie) jest często praktykowane.
Wiśisztadwajta.
System wiśisztadwajta został stworzony w Indiach południowych przez Ramanudźę, który żył w jedenastym i dwunastym wieku ery chrześcijańskiej. Wywodził się z wisznuizmu. Wiśisztadwajta stanowiła „zmodyfikowany monizm”, zmodyfikowaną formę adwajty Adi Śankary. Ramanudźa kładł nacisk na Brahmana (nazywanego przez niego Wisznu) jako Boga osobowego, pełnego łaski i miłości wobec swych bhaktów. Według Ramanudźy rzeczywistość była jedna, jednak miała trzy aspekty: Brahman, materia i dusze. Ostatnie dwa były zależne od pierwszej oraz pierwsza była zależna od ostatniej. Ramanudźa odrzucił także twierdzenie o nierzeczywistości materii.
Ramanudźa uznał wiedzę duchową i czynności rytualne za skuteczne sposoby osiągnięcia zbawienia, jednak jego zdaniem najlepsze było oddanie się Bogu lub poddanie mu duszy ("prapatti").
Ramanudźa był jednym z kilku wybitnych średniowiecznych teologów wisznuickich, którzy udzielili bhaktyzmowi podbudowy filozoficznej.
Dwajta.
System dwajty stworzył Madhwa Anandatirtha w XIII wieku. Rozwinął koncepcje Ramanudźy odchodząc całkowicie od monizmu. Podobnie jak Ramanudźa głosił realność trzech różnych kategorii: Boga, dusz i materii, jednak według Madhwy były to byty odrębne, natomiast Ramanudźa uważał, że tworzyły razem jedną rzeczywistość. Madhwa odrzucił doktryny Upaniszad o jedności Jaźni i Boga, interpretując je jako metafory. Madhwa uważał, że zbawienia dostępują dobre i szlachetne dusze przez łaskę Wisznu. Twórca Dwajta Wedanty wprowadził także kompletnie obcą hinduizmowi ideę wiecznego potępienia, na co mieli jego zdaniem zostać skazani niegodziwcy. Zwyczajne dusze zdaniem Madhwy podlegały po prostu transmigracji.
Dwajtadwajta.
System dwajtadwajty (dualistycznego monizmu) stworzył Nimbarka (teorie na temat dat jego życia są bardzo różne). Zgodnie z tym systemem Brahman jest najwyższym bytem, Absolutem, pełnym łaski, miłości i szczęścia. Dochodzi się do niego poprzez łaskę i oddanie się mu. Dusze i wszechświat są emanacją Brahmana, są przez niego podtrzymywane i całkowicie od niego zależne. Są jednocześnie tym samym co Brahman i różne od niego. Aby opisać stosunek między nimi używa się analogii np. Brahman jest jak Słońce, a dusze i wszechświat jak jego promienie.
Śuddhadwajta.
System śuddhadwajty (czystego monizmu) stworzył Wallabha w czternastym i piętnastym wieku. Jest on bardzo podobny do adwajty Śankary; wywodzi się z tradycji wisznuickiej. Jedyna różnica polega na tym, że śuddhadwajta nie uznaje świata za nierzeczywisty, lecz za przejaw Brahmana. Według Wallabhy wszechobecny, wszechmocny, wszechwiedzący Brahman jest jedyną prawdziwą istotą. Świat to jego przejaw, a dusze to jego części. Prawdziwą naturą każdej duszy jest Brahman. Wallabha kładł bardzo silny nacisk na oddanie się Bogu i jego łaskę jako drogę do niego.
Aćinta Bhedabheda.
System ten stworzył Ćajtanja Mahaprabhu w szesnastym wieku. Uważał on Brahmana (Wisznu) za wszechprzenikającego Boga, pełnego łaski i miłości oraz za Duszę Najwyższą, źródło innych dusz. Kładł nacisk na silne oddanie Bogu, szczególnie poprzez śpiew religijny. System Ćajtanji jest jednocześnie dualistyczny i monistyczny, podobnie jak system Nimbarki. Z dwajtadwajty właśnie zaczerpnął Ćajtanja doktryny o stosunku pomiędzy Brahmanem a duszami i materią.

</doc>
<doc id="106557" url="https://pl.wikipedia.org/wiki?curid=106557" title="John Neper">
John Neper



</doc>
<doc id="106563" url="https://pl.wikipedia.org/wiki?curid=106563" title="Odylon z Cluny">
Odylon z Cluny

Odylon z Cluny, fr. "Odilon de Mercœur" (ur. ok. 962 w Mercoeur w Owernii, zm. 1 stycznia 1049 w Souvigny) – francuski benedyktyn i przełożony opactwa w Cluny, święty Kościoła katolickiego.
Przy współudziale bł. Ryszarda z Saint-Vanne doprowadził do ustanowienia Pokoju Bożego (łac. "Pax et Treuga Dei").
W 998 zapoczątkował obchody Zaduszek, jako przeciwwagę dla pogańskich obrządków czczących zmarłych. Na dzień modłów za dusze zmarłych (stąd nazwa „Zaduszki”) wyznaczył pierwszy dzień po Wszystkich Świętych. Jest patronem dusz czyśćcowych.
Wspomnienie liturgiczne św. Odylona na świecie obchodzone jest 1 stycznia.
W Cluny wspomina się świętego 19 stycznia (dawniej 2 stycznia), w Szwajcarii 6 lutego, a w polskim Kościele i u benedyktynów w dniu 11 maja (razem ze świętymi: Odonem, Majolem, Hugonem i bł. Piotrem).
W Katedrze ormiańskiej we Lwowie znajduje się fresk "Pogrzeb św. Odylona" pędzla J.H. Rosena.
Dzień Zaduszny.
Według jednej opowieści, pewien pielgrzym podczas sztormu został wyrzucony na wyspę. Tam miał wizję dusz w czyśćcu znoszących oczyszczający ból płomieni jako karę za ich grzechy. Po powrocie do domu udał się do Odylona, aby zapytać, czy nie ma jednego dnia w roku, w kótrym w szczególny sposób możnaby modlić się za dusze zmarłych.
Odylon ustanowił coroczne wspomnienie wszystkich wiernych zmarłych, które członkowie jego wspólnoty obchodzili poprzez post, modlitwę i jałmużnę, w intencji ulżenia cierpiącym duszom w czyśćcu Odylon zarządził, że osoby proszące o odprawienie mszy za zmarłych powinny także składać ofiarę pieniężną za ubogich, łącząc w ten sposób jałmużnę z postem i modlitwą za zmarłych.
Ustanowił Dzień Zaduszny (2 listopada) w Cluny i jego klasztorach (prawdopodobnie nie w 998, ale po roku 1030, i wkrótce ten dzień został przyjęty w całym zachodnim kościele.
Cuda i anegdoty.
Tradycja przypisywała mu wiele cudów, takich jak zwiększenie ilości jedzenia lub wina, ponowne napełnienie pustych butelek po winie, ryba, którą rozmnożył i nakarmił nią nadzwyczajnie dużą liczbę osób; chodził po wodzie i kazał swoim sługom iść za nim, co czynili bez wpadania. W końcu uzdrawiał chorych dotykiem i czynieniem znaku krzyża.
Papież Benedykt VIII, który był bliskim przyjacielem opata, podobno jakiś czas po śmierci ukazał się Janowi, biskupowi Porto, wraz z dwoma jego przyjaciółmi. Papież twierdził, że pozostał w czyśćcu i poprosił o poinformowanie Odylona, ​​aby mógł się za niego modlić. Wiadomość została przekazana benedyktynowi, który następnie wezwał wszystkie domy w Clunie do ofiarowania modlitw, mszy i jałmużny za duszę zmarłego papieża. Niedługo potem podobno pojawiła się postać światła, za którą podążało wielu innych w białych szatach, którzy weszli do klasztoru i uklękli przed Odylonem; postać poinformowała go, że jest papieżem i że został uwolniony z czyśćca.
Śmierć.
Wielokrotnie w swoim życiu odwiedzał Rzym. Podczas swojej ostatniej wizyty w czasie wyborów papieskich i koronacji cesarskiej, cały czas spędzał na modlitwach w różnych kościołach i dawaniu jałmużny ubogim. Żałował, że nie może umrzeć w Rzymie, ale potem rozpoczął swoją podróż powrotną do Cluny. W drodze powrotnej niedaleko Rzymu miał wypadek, w wyniku czego został poważnie ranny. Musiał zostać zabrany z powrotem do miasta, gdzie bardzo ubolewano nad Odylonem, iż odprawiono msze za jego powrót do zdrowia; w trakcie rekonwalescencji został ponadto odwiedzony przez papieża. Przebywał w mieście do Wielkanocy, a potem znowu wyjechał, by wrócić do Cluny. Mimo podeszłego wieku i słabości kontynuował post i ascetyczne życie. Postanowił odwiedzić wszystkie domy, które zostały zreformowane przez działalność klasztoru, ale kiedy odwiedził Klasztor w Souvigny, musiał się zatrzymać i tam pozostać. W Boże Narodzenie bardzo podupadł na zdrowiu, iż trzeba go było nosić po klasztorze. Zmarł, przebywając w kaplicy Św. Maryi; w chwili śmierci modlił się za dusze w czyśćcu.
Zmarł w nocy Nowego Roku 1049 w wieku osiemdziesięciu siedmiu lat. Po jego śmierci z jego grobu donoszono również o cudach, w tym o uzdrowieniach.
Pogrzeb.
W noc pogrzebu Odylona zobaczył go mnich o imieniu Gregorinius. Ten mnich przebył długą drogę, aby przybyć na pogrzeb Odylona. Gdy mnich ujrzał ducha zmarłego opata, powiedział mu: „Jak ci się wiedzie, mistrzu?”, na co duch Odylona odpowiedział: „Dobrze, bracie, sam Chrystus raczył przyjść i spotkać Swojego sługę. W godzinie mojej śmierci wskazał mi postać zaciekłą i straszną, która stojąc w kącie, przeraziłaby mnie swą ogromną potwornością, gdyby Jego złośliwość nie została zniwelowana przez Jego obecność.”.

</doc>
<doc id="106566" url="https://pl.wikipedia.org/wiki?curid=106566" title="Carl Gottfried Neumann">
Carl Gottfried Neumann

Carl Gottfried Neumann (ur. 7 maja 1832 w Królewcu (dzisiejszy Kaliningrad), zm. 27 marca 1925 w Lipsku) – matematyk niemiecki, wprowadził pojęcie potencjału logarytmicznego; syn fizyka Franza Ernsta Neumanna (1798–1895).
Życiorys.
Carl Gottfried Neumann urodził się 7 maja 1832 roku w Królewcu. Był najstarszym synem fizyka Franza Ernsta Neumanna (1798–1895) i jego pierwszej żony Florentine Hagen (1800–1838).
Neumann studiował na Uniwersytecie Albrechta w Królewcu, m.in. u Friedricha Richelota (1808–1875), ucznia Carla Gustava Jacobiego (1804–1851) i u Otto Hessego (1811–1874). W 1856 roku uzyskał stopień doktora – jego praca doktorska zatytułowana była "De problemate quodam mechanico, quod ad primam integralium ultraellipticorum classem revocatur". Dwa lata później uzyskał habilitację na uniwersytecie w Halle. Pracował na stanowiskach profesorskich na uniwersytetach w Bazylei (1863) i Tybindze (1865). W 1868 roku objął stanowisko profesora matematyki w Lipsku, które piastował aż do przejścia na emeryturę w 1911 roku. 
Zmarł 27 marca 1925 roku w Lipsku.
Działalność naukowa.
Neumann zajmował się teorią potencjału, równaniami różniczkowymi cząstkowymi, funkcjami algebraicznymi i funkcjami specjalnymi. Wprowadził pojęcie potencjału logarytmicznego. Badał tzw. zagadnienia Neumanna. 
W 1868 roku wraz z Alfredem Clebschem (1833–1872) założył czasopismo matematyczne „Mathematische Annalen”.
Zajmował się również fizyką matematyczną a także mechaniką, hydrodynamiką, elektrodynamiką, optyką i termodynamiką.
Publikacje.
Dzieła podane za Neue Deutsche Biographie:
Upamiętnienie.
Jego imieniem nazwano szereg terminów matematycznych:

</doc>
<doc id="106568" url="https://pl.wikipedia.org/wiki?curid=106568" title="Mykoła Azarow">
Mykoła Azarow

Mykoła Janowycz Azarow, ukr. Микола Янович Азаров (ur. 17 grudnia 1947 w Kałudze w Rosji jako Nikołaj Janowicz Pachło, ros. Николай Янович Пахло) – ukraiński polityk pochodzenia estońsko-rosyjskiego, współorganizator i deputowany Partii Regionów, od 2010 jej przewodniczący. Były pierwszy wicepremier i minister finansów w rządzie Wiktora Janukowycza, dwukrotnie pełniący obowiązki premiera Ukrainy. Od 11 marca 2010 do 28 stycznia 2014 premier Ukrainy. Od 2015 poszukiwany międzynarodowym listem gończym przez Interpol.
Życiorys.
Urodził się na terenie Rosyjskiej Federacyjnej Socjalistycznej Republiki Radzieckiej jako syn Rosjanki i Estończyka. Po osiedleniu się na Ukrainie zmienił nazwisko. Sam określał siebie jako etnicznego Rosjanina.
Z wykształcenia geofizyk, był zatrudniony jako pracownik naukowy na stanowisku profesora. Na Ukrainie przebywa od 1984. W latach 1993–1998 działał w donieckiej Partii Pracy, w latach 1996–2002 był szefem Państwowej Administracji Podatkowej. Należy do liderów tzw. klanu donieckiego. Od 1994 do 1998 zasiadał w Radzie Najwyższej II kadencji.
Pełnił funkcję pierwszego wicepremiera i ministra finansów w pierwszym rządzie Wiktora Janukowycza. 7 grudnia 2004 prezydent Łeonid Kuczma tymczasowo powierzył mu stanowisko p.o. premiera po tym, jak Wiktor Janukowycz udał się na urlop zdrowotny. Obowiązki premiera Ukrainy pełnił do 28 grudnia 2004 oraz ponownie od 5 do 24 stycznia 2005. Od 4 sierpnia 2006 do 18 grudnia 2007 był wicepremierem i ministrem finansów w drugim rządzie Wiktora Janukowycza.
W 2006, 2007 i 2012 ponownie uzyskiwał mandat poselski. W marcu 2010 przejął obowiązki przewodniczącego Partii Regionów oraz lidera jej frakcji parlamentarnej. Po wyrażeniu wotum nieufności wobec rządu Julii Tymoszenko przez Radę Najwyższą w dniu 3 marca 2010 stał się jednym z kandydatów na urząd premiera Ukrainy.
11 marca 2010, po zawiązaniu nowej koalicji parlamentarnej przez Partię Regionów, prezydent Wiktor Janukowycz mianował go nowym szefem rządu. Tego samego dnia parlament zatwierdził go na tym stanowisku oraz skład jego gabinetu. Podał się do dymisji 3 grudnia 2012 po wygranych przez Partię Regionów wyborach z 28 października 2012, które w kilku okręgach zostały unieważnione. Prezydent Wiktor Janukowycz przyjął dymisję rządu.
13 grudnia 2012 ponownie powołany na urząd premiera Ukrainy, został tego samego dnia zatwierdzony przez parlament VII kadencji. 24 grudnia jego drugi gabinet został zaprzysiężony.
W okresie protestów społecznych podjętych w wyniku niepodpisania umowy stowarzyszeniowej Ukrainy z Unią Europejską opozycja próbowała przeforsować wniosek o odwołanie rządu Mykoły Azarowa, jednak 3 grudnia 2013 wniosek o wotum nieufności nie przeszedł w głosowaniu w parlamencie (uzyskując wśród 450 posłów 186 głosów za). 28 stycznia 2014 premier podał się do dymisji, która została tego samego dnia przyjęta.
Mykoła Azarow zbiegł następnie z Ukrainy, udając się do Rosji. W marcu 2014 został wykluczony z Partii Regionów. W lipcu tego samego roku służby Ministerstwa Spraw Wewnętrznych Ukrainy wystawiły za nim list gończy w związku z zarzutami nadużywania władzy. W styczniu 2015 Interpol na wniosek Ukrainy ogłosił za Mykołą Azarowem międzynarodowy list gończy.

</doc>
<doc id="106570" url="https://pl.wikipedia.org/wiki?curid=106570" title="Kanał Kłodnicki">
Kanał Kłodnicki

Kanał Kłodnicki (niem. "Klodnitz-Kanal") – droga wodna zbudowana w latach 1792–1812, która miała połączyć gwałtownie uprzemysławiający się Górny Śląsk poprzez Odrę z resztą Prus, a zwłaszcza z Berlinem.
Według projektu miał służyć zwłaszcza do wywozu żeliwa z Królewskiej Odlewni Żeliwa w Gliwicach oraz produktów licznych manufaktur, powstających między Gliwicami a Sławięcicami, galmanu z kopalń górnośląskich, a po uzupełnieniu go o odcinek z Gliwic do Zabrza (Kanał Sztolniowy) i uruchomieniu Głównej Kluczowej Sztolni Dziedzicznej (1810 r.) – również węgla kamiennego z nowo powstających zabrzańskich kopalń, głównie z państwowej kopalni „Królowa Luiza”. Z czasem zaczęto wozić nim żelazo z wielkiej Królewskiej Huty (dziś Chorzów) oraz węgiel z chorzowskiej kopalni „Król”.
Historia.
Projekt.
Pierwszy zamysł uregulowania Kłodnicy i wykorzystania jej w charakterze drogi wodnej powstał w latach 80. XVIII wieku. 12 lutego 1788 roku, sprawujący wówczas urząd ministra do spraw Śląska hrabia Karl Georg von Hoym przedstawił ten pomysł inspektorowi Gesche, specjaliście od transportu wodnego. Zakładano, że budowa kanału umożliwi znalezienie rynków zbytu dla wydobywanego na Śląsku węgla kamiennego i galmanu, a tym samym wpłynie na rozwój przemysłu. W dalszej perspektywie włączenie produktów gwałtownie rozwijającego się górnośląskiego przemysłu w europejski obieg handlowy dałoby impuls dla rozwoju całej Rzeszy, a stołeczny Berlin miałby zapewnione (via Odrę, Kanał Finow i Hawelę) dostawy taniego węgla. 
Już wiosną 1788 na polecenie króla Prus Fryderyka Wilhelma II, Gesche dokonał wizytacji rzek Dramy i Kłodnicy pod kątem ich wykorzystania w transporcie wodnym. 27 czerwca 1788 król Fryderyk Wilhelm II wydał rozkaz sporządzenia projektu nowego kanału. Od razu rozpoczęto prace miernicze, które trwały do 1790. 19 czerwca 1789 projekt kanału wykonany przez Geschego został zaakceptowany przez króla Fryderyka Wilhelma II. Ostatnie prace nad projektem trwały jeszcze do 22 sierpnia 1789.
Projekt przewidywał prowadzenie kanału częściowo z wykorzystaniem koryta rzeki. Na trasie kanału zaprojektowano 17 drewnianych śluz, przelewy, zastawy i mosty. Początkowo kanał miał być doprowadzony do Gliwic. Powstanie huty w Gliwicach (1798) i nowych kopalń węgla na terenie Śląska było powodem podjęcia decyzji o przedłużeniu kanału do Zabrza (poprzez tzw. Kanał Sztolniowy) i połączeniu go z podziemną sztolnią odwadniającą (Główna Kluczowa Sztolnia Dziedziczna), służącą również do transportu węgla łodziami.
Budowa.
Budowa kanału rozpoczęła się w 1792 roku, ale wylewy Kłodnicy oraz odpływ siły roboczej i braki funduszy związane z prowadzonymi wówczas wojnami spowodowały znaczne przedłużenie budowy. Zakończenie budowy miało nastąpić w 1804 r., ale do 1803 r. oddano do użytku tylko odcinek z Koźla do Rzeczyc. W 1806 roku kanał był prawie ukończony i żeglowny na odcinku od Koźla do Gliwic, jednakże całkowitemu zakończeniu prac przeszkodził wybuch wojny z Napoleonem. Prace budowlane wznowiono w 1810 i w 1812 roku kanał został oddany do użytku. Ostateczne koszty zakończonej budowy wyniosły ponad talarów. Dla upamiętnienia budowy kanału tworzącego poprzez Odrę połączenie Gliwic z Morzem Bałtyckim na gliwickim rynku, obok ratusza postawiono fontannę z Neptunem autorstwa Johannesa Nitschego.
Kanał miał, zgodnie z projektem, ok. 45 km długości, 12 m szerokości w lustrze wody, ale głębokość jedynie 24 cale (61 cm). Umożliwiało to pływanie po nim jedynie niewielkim łodziom, a ich ładunek musiał być przeładowywany w Koźlu na większe barki. W latach 1822–1830 kanał pogłębiono do głębokości nominalnej 1,6 m (z czasem spadła ona do 1,5 m), dzięki czemu mogły nań wpływać większe jednostki odrzańskie.
Spad kanału od Gliwic do Koźla (bez Kanału Sztolniowego) wynosił 48,8 m. Na trasie kanału znajdowało się 18 śluz (decyzję o budowie dodatkowej 18. śluzy podjęto w 1801) odległych od siebie o 1,0 do 4,5 km. Śluzy zaprojektowano jako drewniane, jednakże już w trakcie budowy zdecydowano o wybudowaniu części z nich w konstrukcji murowanej.
Zły stan sześciu drewnianych śluz (w 1813 zawaliła się śluza nr 1) oraz problemy z zamulaniem koryta spowodowały podjęcie kolejnych prac budowlanych, polegających między innymi na zastępowaniu śluz drewnianych murowanymi oraz poszerzaniu śluz murowanych. Prace ukończono w 1822.
Funkcjonowanie kanału.
W 1852 r. ruch żeglugowy na kanale osiągnął 73 500 ton w dół i 14 600 ton w górę, zmniejszył się jednak w następnych latach na skutek konkurencji rozwijającej się kolei żelaznej, doprowadzonej już w 1843 r. z Wrocławia do Gliwic i przedłużonej trzy lata później przez Katowice do Mysłowic.
W latach 1888–1893 drogę wodną przebudowano ponownie tak, by mogły się nią poruszać odrzańskie barki o nośności 100 ton. Kanał miał szerokość w dnie 5,65 m, a na wysokości lustra wody minimum 12 m (praktycznie nawet do 20 m), co pozwalało się na nim w każdym miejscu wyminąć barce załadowanej z barką pustą (wymijanie dwóch barek obciążonych było możliwe tylko na wyznaczonych mijankach). Wysokość podnoszenia śluz wynosiła od 1,9 do 4,07 m. Ich komory miały wymiary: długość od 36,57 do 38,22 m oraz szerokość od 4,08 do 4,72 m. Nie spełniały więc wymogów wprowadzonego ok. 10 lat wcześniej we Francji i coraz popularniejszego w Europie "gabarytu Freycineta". Dopuszczalne gabaryty jednostek ustalono na 34,5 m długości, 3,87 m szerokości i 1,2 m zanurzenia (to ostatnie ze względu na głębokość wody nad progiem dolnych wrót śluzy III, wynoszącą przy przeciętnym stanie wody jedynie 1,28 m). Pomimo tych działań ruch na kanale znacząco wzrósł dopiero na początku XX w. dzięki inwestycjom na samej Odrze. Największe przewozy w górę kanału (ok. 40 000 ton) zanotowano w 1910 r., zaś w dół kanału (105 000 ton) w 1920 r.
Kanał był zasilany w wodę głównie z Kłodnicy w Gliwicach, spiętrzonej kamiennym jazem mieszczącym się nieco poniżej dzisiejszego Parku Chrobrego. Powyżej portu gliwickiego wodę do Kanału Sztolniowego dostarczały Główna Kluczowa Sztolnia Dziedziczna i Bytomka. Poniżej Gliwic ubytki uzupełniały liczne drobne cieki wodne, kierowane do kanału, zaś nadmiar wód w okresie silnych wezbrań odprowadzany był do dzikiego koryta Kłodnicy.
Początkowo barki na kanale były holowane przez ludzi (tzw. burłaków). Droga z Gliwic do Koźla z załadowaną barką zajmowała im półtora do dwóch dni. Chodnik, którym się poruszali, biegł naprzemiennie po obu brzegach kanału. Od połowy XIX wieku ludzie byli coraz częściej zastępowani przez konie. Dopiero pod koniec I wojny światowej (w 1917 r.), wobec niedostatku zarówno ludzi jak i koni, wprowadzono parowe holowniki.
Gliwicki port znajdował się w centrum miasta (w osi tunelu Drogowej Trasy Średnicowej pomiędzy obecnymi ulicami Dworcową i Zwycięstwa). W 1897 roku do portu doprowadzono linię kolei wąskotorowej. W tych latach wodami kanału spławiano corocznie ok. ton towarów (głównie węgla i cynku). Jego znaczenie dla transportu znacznie zmalało po oddaniu do użytku linii kolejowej, a przewożony tonaż z czasem zmalał aż dziesięciokrotnie.
Znaczenie.
Kanał Kłodnicki odegrał znaczną rolę w rozwoju dziewiętnastowiecznego Górnego Śląska, ale jego znaczenie zaczęło maleć po wybudowaniu w latach 1840–1845 kolei żelaznej z Wrocławia do Gliwic i przedłużeniu jej w następnym roku do Mysłowic. Transport kanałem zwiększył się po dociągnięciu w 1897 linii Górnośląskiej Kolei Wąskotorowej do portu w Gliwicach, kolejny wzrost miał miejsce po 1920, kiedy to powstał w Gliwicach nowy port węglowy.
W XX wieku kanał był już jednak przestarzały. Miał niską przepustowość, a koszty transportu nim towarów były wysokie. W 1916 roku w związku z zakończeniem eksploatacji sztolni w „Królowej Luizie” zasypano odcinek kanału łączący Gliwice z Zabrzem. W latach trzydziestych XX wieku postanowiono zbudować nowy kanał, równoległy do Kanału Kłodnickiego (Kanał Gliwicki). Jego budowę rozpoczęto w 1934 roku, a oficjalne otwarcie miało miejsce 8 grudnia 1939 r.
W 1936 roku zamknięto port i zasypano w większej części koryto Kanału Kłodnickiego w centrum Gliwic (w centrum miasta nadal zachowały się dwa mosty nad zasypanym korytem kanału). Ostatnie fragmenty Kanału Kłodnickiego zostały zasypane w 1953 r., jednak murowane pozostałości nabrzeży gliwickiego portu (zwłaszcza po stronie ulicy Dubois) były rozróżnialne do momentu rozpoczęcia budowy gliwickiego odcinka Drogowej Trasy Średnicowej. Na początku I dekady XXI w. podczas budowy tego odcinka DTŚ około 2013 roku na wysokości gliwickiej palmiarni natrafiono na dobrze zachowaną, murowaną śluzę, zasypaną w 1953 roku.
Do dziś zachował się jedynie dolny odcinek Kanału Kłodnickiego o długości 3,55 km z dwiema śluzami w Kłodnicy i Koźlu. Dolny odcinek kanału jest połączony z Kanałem Gliwickim i wypełniony wodą. Dobrze zachowane są również śluzy nr XII w Pławniowicach i nr XIII w Taciszowie.

</doc>
<doc id="106572" url="https://pl.wikipedia.org/wiki?curid=106572" title="Premierzy Ukrainy">
Premierzy Ukrainy



</doc>
<doc id="106574" url="https://pl.wikipedia.org/wiki?curid=106574" title="Jerzy Spława-Neyman">
Jerzy Spława-Neyman

Jerzy Spława-Neyman właściwie Jerzy Neyman herbu Spława (ur. 16 kwietnia 1894 w Benderach w Imperium Rosyjskim, zm. 5 sierpnia 1981 w Oakland w Kalifornii) – polski matematyk i statystyk. Twórca nowoczesnego pojęcia przedziału ufności, które wprowadził do teorii testowania hipotez statystycznych.
Życiorys.
Urodził się 16 kwietnia 1894 w Benderach w Imperium Rosyjskim (obecnie miasto w Naddniestrzu w Mołdawii) w rodzinie Czesława (1852-1906) i Kazimiery z domu Lutosławskiej.
Studiował matematykę w Charkowie. W 1921 przyjechał w nowe granice odrodzonej Polski, gdzie prowadził badania i wykłady. W 1924 otrzymał stopień doktora. Od 1938 przebywał w USA, gdzie został profesorem Uniwersytetu w Berkeley. Jego uniwersyteckim asystentem naukowym była Julia Robinson.
Od 1966 był członkiem zagranicznym Polskiej Akademii Nauk. 9 grudnia 1974 Uniwersytet Warszawski przyznał mu tytuł doktora honoris causa.
W swych pracach zajmował się głównie statystyką (zwłaszcza metody weryfikowania hipotez statystycznych) oraz teorią mnogości i rachunkiem prawdopodobieństwa. Wprowadził pojęcie przedziału ufności. Przez wiele lat współpracował z Egonem Pearsonem, wspólnie stworzyli lemat Neymana-Pearsona.

</doc>
<doc id="106575" url="https://pl.wikipedia.org/wiki?curid=106575" title="Jerzy Neyman">
Jerzy Neyman



</doc>
<doc id="106576" url="https://pl.wikipedia.org/wiki?curid=106576" title="Rozgrywka na odwróconą rękę">
Rozgrywka na odwróconą rękę

Rozgrywka na odwróconą rękę (ang. "dummy reversal") to w brydżu manewr rozgrywającego polegający na przebijaniu lew w ręce w której jest więcej atutów, na przykład:
 ♠ 9 8
 ♥ A K x
 ♦ A K x
 ♣ x x x x x
 ♠ A K D W x
 ♥ x x x x
 ♦ x x x x
S gra kontrakt 4♠ po wiście asem trefl, 100% szansę realizacji kontraktu daje "rozgrywka na odwróconą rękę". Rozgrywający przebija pierwszy wist w ręce małym pikiem, a następnie wchodzi czterokrotnie na stół honorami w czerwonych kolorach i przebija 4 trefle figurami pikowymi. Łącznie w rozdaniu weźmie 10 lew - 5 przebitek, 4 lewy honorowe i jednego atuta z dziadka (po oddaniu dziesiątki pik).
 ♠ A 9 7 5
 ♥ D 10 9
 ♦ 10 8 3
 ♣ D 7 6
 ♠ K D W 10 ♠ 8 6 4 2
 ♥ 6 2 ♥ 8 5 3
 ♦ D 5 2 ♦ A K 9 7
 ♣ W 9 4 3 ♣ 10 8
 ♠ 3
 ♥ A K W 7 4
 ♦ W 6 4
 ♣ A K 5 2
S gra 4♥ po wiście ♠K. Rozgrywający ma 9 lew z góry, a największą szansę (68% - jeżeli tylko atuty się podzielą u przeciwników 3-2) na 10 lew daje "rozgryka na odwróconą rękę". Pierwszy wist pobity jest asem, następnie rozgrywający przebija pikiem asem kier w ręce, wchodzi do stołu damą kier, przebija następnego pika w ręce królem kier, wchodzi do dziadka dziesiątka kier i przebija kolejnego pika waletem kier. Teraz gra trefla do damy, ściąga przeciwnikom ostatniego atuta i ma w ten sposób 10 lew - 3 przebitki w ręce, 3 atuty ze stołu, as pik i 3 trefle.

</doc>
<doc id="106578" url="https://pl.wikipedia.org/wiki?curid=106578" title="Rozgrywka na obustronne przebitki">
Rozgrywka na obustronne przebitki

Rozgrywka na obustronne przebitki (ang. "crossruff") to w brydżu manewr rozgrywającego, w którym przebija on karty przegrywające w obu rękach, często bez uprzedniego ściągnięcia atutów lub tylko po częściowym odatutowaniu. Przy przeprowadzaniu tego typu rozgrywki, często jest bardzo ważne aby przed jej rozpoczęciem zgrać lewy wygrywające w kolorach bocznych.
 ♠ A K D W
 ♥ A 3 2
 ♦ 8 7 6 5 4 3
 ♠ 2 ♠ 6 5 4 3
 ♥ D 9 8 7 ♥ W 10 6
 ♦ A K D W 10 9 ♦ 2
 ♣ K D ♣ A W 10 9 2
 ♠ 10 9 8 7
 ♥ K 5 4
 ♣ 8 7 6 5 4 3
S rozgrywa 4♠ po wiście ♦A. Rozgrywający powinien teraz zagrać asa i króla kier (lewy w kolorach bocznych), a następnie zagrać na "obustronne przebitki", przebijając trefle w dziadku i kara w ręce - grając w ten sposób weźmie 10 lew, dwa honory kierowe i osiem lew przebitkowych.

</doc>
<doc id="106580" url="https://pl.wikipedia.org/wiki?curid=106580" title="Jenot azjatycki">
Jenot azjatycki

Jenot azjatycki, jenot, szop usuryjski, junat, tanuki, lis japoński, kunopies ("Nyctereutes procyonoides") – gatunek drapieżnego ssaka należącego do rodziny psowatych (Canidae). 
Występowanie.
Występuje w Azji i Europie, choć jego pierwotnym obszarem występowania był Daleki Wschód. W 1939 roku został sprowadzony do europejskiej części Związku Radzieckiego ze względu na swoje wartościowe futro – został zaaklimatyzowany na Ukrainie, Białorusi i Litwie. Stąd samorzutnie rozprzestrzenił się po Europie. Obecnie spotykany również w Skandynawii, Rumunii i Niemczech.
W Polsce zanotowano jego obecność w środowisku naturalnym po raz pierwszy w roku 1955 w Puszczy Białowieskiej. Występuje na terenie całego kraju, najliczniej w północno-wschodnich województwach. Hodowla fermowa jenota w Polsce została rozpoczęta w 1959 roku.
Zasięg występowania w zależności od podgatunku:
Opis.
Długość ciała samców 49,2–70,5 cm, samic 50,5–69 cm, długość ogona samców 15–23 cm, samic 15–20,5 cm; masa ciała samców 2,9–12,4 kg, samic 3–12,5 kg. Futro puszyste o szarym zabarwieniu, z ciemną pręgą wzdłuż grzbietu. Bardzo charakterystyczne są odstające pasma włosów po bokach głowy – bokobrody. Pysk czarny. Z wyglądu przypomina szopa pracza, ale jenot ma ledwo przylegające do futra uszy i bardziej puszyste futro.
Biotop.
Występuje przede wszystkim w dużych lasach i różnego rodzaju mniejszych zadrzewieniach. Lubi przebywać w pobliżu wody.
Tryb życia.
Jest drapieżnikiem, ale dużą część jego pożywienia stanowią też rośliny. Poluje głównie nocą. Głównymi ofiarami jego polowań są drobne gryzonie oraz jaja i pisklęta ptaków gniazdujących na ziemi. Nie gardzi także drobniejszą zdobyczą: ślimakami, owadami, skorupiakami i drobnymi kręgowcami. W dzień ukrywa się w norach. Rzadko jednak kopie je sam, przeważnie wykorzystuje nory wykopane przez borsuka lub lisa. Czasami kryje się w dziuplach drzew. Można go spotkać również w stogach słomy. Jenot jest jedynym przedstawicielem rodziny psowatych, który zapada w sen zimowy (od listopada do marca).
Rozród.
Ciąża trwa od 59 do 64 dni. Samica rodzi 5–7 młodych (w kwietniu lub w maju). Rodzą się ślepe, bez zębów i prawie gołe. Przez dwa miesiące odżywiają się mlekiem matki, następnie stopniowo przechodzą na inny pokarm. Towarzyszą matce aż do jesieni. Dojrzewają płciowo w 9–11 miesiącu życia.
Samiec opiekuje się młodymi wraz z samicą.
Ochrona.
W Polsce od 1 kwietnia 2022 r. nie jest zwierzęciem łownym. Jest na liście inwazyjnych gatunków obcych (IGO). Gatunki te w odróżnieniu od gatunków łownych nie wymagają uprzedniego zaplanowania liczby osobników do pozyskania.
Zachowanie i użyteczność.
Jenot jest łatwy do oswojenia, mało agresywny. Nie jest zagrożony wyginięciem. Jako jedyny z psowatych zasypia na zimę. Futro jenota jest wykorzystywane przy produkcji kurtek, najczęściej jako ozdoba kaptura oraz inne wyroby galanteryjne.

</doc>
<doc id="106581" url="https://pl.wikipedia.org/wiki?curid=106581" title="Włośnica (choroba)">
Włośnica (choroba)

Włośnica, trychinoza, trichinelloza (łac. "trichinosis", "trichinellosis") – ciężka choroba pasożytnicza, spowodowana zarażeniem człowieka lub zwierzęcia nicieniem z rodzaju "Trichinella", w Polsce najczęściej spowodowana jest włośniem krętym ("Trichinella spiralis").
Etiologia.
Do zarażenia dochodzi przez zjedzenie zarażonego mięsa. Odpowiednio długie gotowanie mięsa lub właściwa obróbka termiczna chroni przed zarażeniem. Nie jest możliwe zarażenie od chorej osoby. Larwy włośnia osiągają u człowieka dojrzałość w jelicie cienkim, samice rodzą żywe larwy, które drogą krwionośną trafiają do mięśni, gdzie ulegają otorbieniu (powstają cysty) i z czasem zwapnieniu.
Objawy i przebieg.
Objawy uzależnione są od stopnia inwazji i charakteryzują się m.in. wysoką gorączką, bolesnością mięśni, bólami brzucha, biegunką i charakterystycznym dla ludzi obrzękiem twarzy (reakcja alergiczna). We krwi stwierdza się wysoką leukocytozę i eozynofilię. Choroba może być śmiertelna.
Możliwe są ciężkie powikłania: zapalenie mięśnia sercowego ("myocarditis"), zapalenie płuc ("pneumonia"), zapalenie mózgu ("encephalitis").
Leczenie.
Lekiem z wyboru jest mebendazol (300 mg "p.o." 3 x dziennie przez 3 dni, następnie 500 mg 3 x dziennie przez 10 dni). Lekiem drugiego rzutu jest albendazol (400 mg "p.o." 2 x dziennie przez 10-14 dni). Zaleca się nie stosować albendazolu w I trymestrze ciąży, a jeżeli jest to możliwe, nie stosować go u ciężarnych w ogóle. Antyhelmintyki można podawać łącznie z prednizonem w celu ograniczania objawów (dawka stopniowo zmniejszana po upływie 3-5 dni).
Zapobieganie.
Sposoby zapobiegania włośnicy:

</doc>
<doc id="106583" url="https://pl.wikipedia.org/wiki?curid=106583" title="Tadeusz Rolke">
Tadeusz Rolke

Tadeusz Rolke (ur. 24 maja 1929 w Warszawie) – polski artysta fotografik, prekursor polskiej fotografii reportażowej.
Początki jego twórczości przypadły na lata 50. XX w. Więziony w okresie stalinizmu. Studiował historię sztuki na KUL w Lublinie. W fotografii reportażowej starał się oddawać polską rzeczywistość, tworzyć interwencyjną fotografię reportażową. Zajmował się m.in. warunkami życia Cyganów w podwarszawskich miejscowościach. Rejestrował też życie artystyczne stolicy. Publikował w tygodnikach: „Stolica”, „Świat” oraz w miesięcznikach „Polska” i „Ty i Ja”. Fotografował modę dla „Przekroju”, ukazującego się wówczas w Krakowie. Od 1970 r. przebywał na emigracji w Niemczech. Jego prace znalazły się na łamach „Sterna”, „Die Zeit”, „Der Spiegel” i „Art”. W Polsce ponownie w latach 80. Autor wystaw fotograficznych, m.in.: „Świat to teatr”, „Przemoc, seks, nostalgia”. Przewodniczył jury Konkursu Polska Fotografia Prasowa '99. Obecnie współpracuje z „Magazynem Gazety Wyborczej” i wykłada na Wydziale Dziennikarstwa Uniwersytetu Warszawskiego oraz w Warszawskiej Szkole Fotografii dr Mariana Schmidta. Jest współzałożycielem wydawnictwa „edition.fotoTAPETA”, mającego siedzibę w Warszawie i Berlinie.
Jest członkiem Związku Polskich Artystów Fotografików.
25 czerwca 2010 roku Tadeusz Rolke został odznaczony Złotym Medalem „Zasłużony Kulturze Gloria Artis”.
W 2021 roku został laureatem Złotego artKciuka 2021 przyznawanego na Interdyscyplinarnym Festiwalu Sztuk Miasto Gwiazd
Mieszka w Warszawie.

</doc>
<doc id="106584" url="https://pl.wikipedia.org/wiki?curid=106584" title="Rozgrywka wywiadowcza">
Rozgrywka wywiadowcza

Rozgrywka wywiadowcza to w brydżu typ manewru rozgrywającego w którym odkłada on rozegrania kluczowego koloru, do momentu, kiedy uzyska więcej informacji do odtworzenia układu rąk obrońców, co pozwoli mu na znalezienie dodatkowych przesłanek co do sposobu rozegrania tego koloru, na przykład:
 ♠ A K 3
 ♥ A W 10 3
 ♦ D W 2
 ♣ A K 3
 ♠ D W 10 2
 ♥ K 9 8 7
 ♦ K 9 8
 ♣ D W
S rozgrywa 6BA po jednostronnej licytacji i wiście ósemka pik. Rozgrywający bije w ręce i gra karo które W pobił asem i odszedł w pika. Rozgrywający ma 11 lew i aby zrealizować 6BA potrzebuje znaleźć damę kier. Przed zagraniem w kiery może przeprowadzić "rozgrywkę wywiadowczą", to znaczy zagrać boczne kolory aby sprawdzić czy z tego jak są one rozłożone u przeciwników będzie w stanie dowiedzieć się czegoś o kierach. Załóżmy, że obaj gracze dołożyli do trzeciego pika - wiadomo więc, że piki dzieliły się 3-3. Jeżeli rozgrywający zagra teraz trzy trefle i do trzeciego E dołoży inny kolor, wiadomo też, że W miał sześć trefli, a E tylko dwa, teraz zagranie dwóch kar powinno dać jeszcze więcej informacji - załóżmy, że obaj przeciwnicy dołożyli. Wiadomo już więc, że W miał 3 piki, 6 trefli i przynajmniej 3 kara - mógł więc mieć najwyżej jednego kiera. Rozgrywający może więc spokojnie zagrać asa kier i jeżeli nie spadnie singlowa dama, to będzie w stanie zaimpasować damę ze 100% pewnością u obrońcy E.

</doc>
<doc id="106585" url="https://pl.wikipedia.org/wiki?curid=106585" title="Przymus wywiadowczy">
Przymus wywiadowczy

Przymus wywiadowczy (ang. "count squeeze") to w brydżu rodzaj przymusu niematerialnego, w którym zrzutka obrońcy nie daje rozgrywającemu żadnej bezpośredniej lewy ale przekazuje mu jakąś informację, która np. umożliwia pełne wyliczenie układ rąk obrońców czy umiejscowienie jakiegoś honoru.
 ♠ A D
 ♥ D
 ♣ -
 ♠ 3 2 ♠ K
 ♥ K ♥ 5 4
 ♣ - ♣ -
 ♠ 7
 ♥ 6
 ♣ A
Rozgrywający nie wie gdzie znajduje się król pik, ale z wcześniejszej gry wie, że gracz W ma jeszcze króla kier. Gra więc asa trefl i W znajduje się w "przymusie wywiadowczym" - może on co prawda bezpiecznie zrzucić blotkę pik, ale kiedy rozgrywający w następnej lewie zagra pika do dziadka, a W dołoży blotkę, rozgrywający będzie wiedział, że musi zagrać z góry, ponieważ król pik musi się znajdować u obrońcy po prawej stronie.

</doc>
<doc id="106589" url="https://pl.wikipedia.org/wiki?curid=106589" title="Manewr Worka">
Manewr Worka

Manewr Worka, znany także jako "widelec Mortona" (ang. "Morton's fork") to w brydżu manewr rozgrywającego polegający na zagraniu niskiej karty spod jednego honoru do drugiego honoru w tym kolorze (np. z Kxx z ręki do Dx w dziadku) licząc na to, że obrońca siedzący "pod" honorem do którego jest zagrana mała karta, nie będzie mógł wskoczyć asem bez straty lewy dla obrony, na przykład:
 ♠ D 9 8
 ♥ A K 8
 ♦ A W 4
 ♣ D 8 3 2
 ♠ W 7 5 2 ♠ A 10 6 3
 ♥ 7 5 4 2 ♥ D W 9 6 3
 ♦ 5 3 ♦ D 10 9 6
 ♣ W 10 4 ♣ -
 ♠ K 4
 ♥ 10
 ♦ K 8 7 2
 ♣ A K 9 7 6 5
S rozgrywa 6♣ po ataku kierowym. Rozgrywający ściąga atuty i gra pika do króla stawiając obrońcę E w sytuacji bez wyjścia. Jeżeli zabije tą lewę, to rozgrywający będzie mógł wyrzucić dwa kara na pika i kiera, a jeżeli przepuści, to rozgrywający wyrzuci przegrywającego pika na kiera i odda tylko karo.
Polska nazwa tego manewru pochodzi od nazwiska brydżysty, który go opisał - Milton Work, natomiast angielska "Morton's fork" - "widelec Mortona" to odpowiednik polskiego przysłowia "znajdować się między młotem a kowadłem". Wywodzi się od Johna Mortona, poborcy podatkowego za czasów króla Henryka VII, który opracował oryginalny sposób szacowania podatków: jeżeli ktoś był wyraźnie bogaty i dobrze mieszkał, oznaczało to, ze miał z czego zapłacić podatki, a jeżeli mieszkał biednie i nie afiszował się bogactwem, oznaczało to, że miał dużo zaoszczędzonych pieniędzy. W każdym przypadku należało zapłacić podatek - czy w przypadku brydża, dać lewę rozgrywającemu.

</doc>
<doc id="106591" url="https://pl.wikipedia.org/wiki?curid=106591" title="Paczków">
Paczków

Paczków (, dial. "Potschke") – miasto w województwie opolskim, w powiecie nyskim, siedziba gminy miejsko-wiejskiej Paczków. W latach 1975–1998 miasto administracyjnie należało do starego województwa opolskiego.
Miasto leży historycznie na Dolnym Śląsku, na Przedgórzu Sudeckim, na Obniżeniu Otmuchowskim na południowo-zachodnim krańcu województwa opolskiego nad Nysą Kłodzką położony między sztucznymi zbiornikami wodnymi Jeziorem Otmuchowskim i nowymi zbiornikami zwanymi Topola i Kozielno razem tworzącymi Zalew Paczkowski.
Według danych z 30 czerwca 2008 miasto liczyło 8081 mieszkańców, a 30 czerwca 2016 – 7631. Największymi zakładami przemysłowymi Paczkowa są cegielnia Wienerberger i manufaktura opakowań kartonowych Jarpak.
Nazwa.
W łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Paczkaw". Nazwę miejscowości w zlatynizowanej staropolskiej formie "Patzkow" wielokrotnie notuje wraz z sąsiednimi wsiami spisana po łacinie w latach 1269–1273 Księga henrykowska m.in. we fragmencie wymieniającym Henryka z Paczkowa – "„Henrico de Patzkow”" oraz innych występujących w tej księdze. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Patscovia". Niemiecki historyk Gustav Adolf Stenzel w swoich komentarzach do tej księgi wydanych w roku 1854 podaje także pierwotną nazwę miejscowości jako "Patzchow".
W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego miasto wymienione jest pośród innych śląskich miejscowości jako Paczkow. .
Polską nazwę "Paczków" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Historia.
Geneza.
Założenie Paczkowa było ściśle związane z polityką biskupów wrocławskich, którzy w XIII wieku ukształtowali samodzielne władztwo terytorialne. W tym celu prowadzili na wzór książęcy intensywną akcję kolonizacyjną na ziemi nysko-otmuchowskiej, lokując wsie i miasta na prawie niemieckim. W 1177 roku Bolesław Wysoki podzielił dzielnicę śląską pomiędzy synami. Śląsk Środkowy – ziemia opolska, przypadła Jarosławowi, który od 1198 roku objął biskupstwo wrocławskie. Część swojego władztwa, tak jak ziemię nyską, przyłączył do uposażenia biskupiego. Zaledwie po trzech latach piastowania stolca biskupiego Jarosław umiera, przekazując ziemię nyską Kościołowi, zaś ziemię opolską Mieszkowi Plątonogiemu. Nowo nabyte terytorium było szczególnie cenne dla biskupstwa wrocławskiego, gdyż połączone z pobliską ziemią otmuchowską tworzyło silne, samodzielne władztwo kościelne na pograniczach Śląska. Sukcesy biskupów doprowadziły do konfliktu z kolejnymi książętami piastowskimi, którzy rościli sobie prawo do ziemi nyskiej. Apogeum nastąpiło za panowania Henryka IV, który ostatecznie na łożu śmierci w 1290 roku przekazał prawa książęce biskupowi Tomaszowi II, czego skutkiem było powstanie księstwa biskupiego. Na tle tych wydarzeń powstało miasto Paczków, które było tworem świadomej polityki biskupów wrocławskich.
Gród graniczny.
W odróżnieniu od innych średniowiecznych grodów, rozwijających się dzięki położeniu przy gościńcach czy w pobliżu siedzib feudałów, Paczków w założeniach miał chronić południowo-zachodniej granicy księstwa biskupiego. Ulegały one w czasie pewnym przesunięciom. W szczytowym okresie rozwoju księstwa (w XV w.), granica na południu przebiegała pasem głównych szczytów, najpierw Rychlebskich Hor oraz Jeseników, aż do Pradziada (do XIII w. przebiegała podnóżem Gór Złotych). Od północy zaś granica księstwa biegła północnym brzegiem Nysy kłodzkiej aż Kozielna, za wsią Błotnica kierując się w kierunku gór.
Oznacza to, że miasto z trzech kierunków otaczały w bezpośredniej bliskości (maksymalnie kilku kilometrów) dwie lub trzy granice. Ze względu na takie położenie miasta, prawdopodobnie już na samym początku jego istnienia zostało ono silnie ufortyfikowane. W 1389 roku ukończono parafialny kościół katolicki, ufundowany przez biskupa Przecława z Pogorzeli, który w XVI w. został włączony w system obronny miasta z powodu obawy przed najazdem Turków.
W końcu XIII wieku w pobliżu miasta istniał zamek, który należał księcia świdnicko-ziębickiego. Zamek został zniszczony prawdopodobnie na początku XV w. i nie jest znane jego dokładne położenie.
Średniowiecze.
Jak pisze Henryk Borek „Paczków założono w pobliżu już istniejącej, starszej osady, od której nowe miasto i dawna warownia na granicy państwa biskupiego wzięły nazwy”. Uważa się, że wzmiankowana osada w pobliżu której założono Paczków to obecna wieś Stary Paczków. Pierwsza źródłowa wzmianka o mieście pochodzi z 1254 roku, kiedy to biskup Tomasz I przekazał kasztelanom (wójtom) nyskim Henrykowi i Wilhelmowi wieś Bogunów (Paczkówek) wraz z częścią gruntów wsi Paczkowa (tzw. Stary Paczków). Miasto założono w 1254 r., na surowym korzeniu, a jego lokacji dokonano na prawie magdeburskim. Dokument lokacyjny spisał w Nysie 8 marca 1254 roku biskup wrocławski Tomasz I Koźlowarogi. Osada tworzyła miasteczko i otrzymała prawa do::
Jako miasto Paczków pojawia się po raz pierwszy w źródłach w roku 1292. Z umowy sprzedaży paczkowskiej łaźni wynika, że już przed 3 lipca 1295 miasteczko (osada) została podniesiona do rangi miasta (Civitate Patschkaw). W dokumentach z XIV w. wzmiankowane są kramy rzeźników oraz piekarzy. Mieszkańcy miast zajmowali się przede wszystkim uprawą roli, hodowlą bydła, rzemiosłem, handlem oraz rybołówstwem ze względu na otaczające ośrodek rzeki. Pobliskie lasy zapewniały rozwój przemysłu drzewnego. Gospodarka jednak nie rozwijała się na tyle mocno, by uchronić miasto przed emigracją mieszczan.
Od 1327 r. Paczków znajdował się pod zwierzchnictwem Czech i dzielił losy polityczne Śląska. Paczków pozostał własnością biskupów wrocławskich do 1810 r.
18 marca 1428 r. Paczków z uwagi na poparcie, jakim darzyło biskupa Konrada, zwolennika Zygmunta Luksemburczyka i przeciwnika husytów, został zajęty przez wojska husyckie, które splądrowały miasto i spowodowały wiele zniszczeń.
Klęski.
Ze względu na swoje graniczne położenie i związki z biskupstwem wrocławskim ze zmiennym szczęściem toczyły się losy miasta i jego mieszkańców na przestrzeni wieków[1]. Paczków wielokrotnie przechodził pod panowanie czeskie, austriackie i pruskie.
W pierwszych wiekach swojego istnienia Paczków dotknęły typowe dla średniowiecza klęski: głód (lata 1325 i 1632), wielkie pożary (1634 r.) zarazy (1438 r., 1449 r, 1063 r., 1607 r) i zajęcia przez obce wojska (w latach: 1428, 1639, 1648, 1741, 1778).
Przez Paczków w pobliżu centrum miasta przepływają niewielkie cieki Potok Gościcki i Kamienica, a przez przedmieścia rzeka Nysa Kłodzka. Rynek Paczkowa i jego znaczna część leży znacznie powyżej koryt rzek, ale bliżej położone rzek części miasta były wielokrotnie zalewane przez powodzie (w latach: 1333, 1539, 1560, 1598, 1602, 1775, 1777, 1779, 1780, 1783, 1785, 1826, 1829, 1938, 1997).
Lata świetności.
XV wiek przyniósł miastu gwałtowny rozwój gospodarczy, do czego znacznie przyczynili się biskupi za sprawą przywilejów nadawanych miastu. Koniec XV wieku i połowa XVI to okres największej świetności miasta. Paczków stał się ważnym ośrodkiem wyrobu sukna i handlu, które stanowiły podstawę zamożności miejscowego kupiectwa. Wyroby licznych warsztatów sukienniczych z Paczkowa eksportowano aż do Styrii. W 1420 r. biskup Konrad wydaje zgodę na eksploatację lasu na południe od wsi Gościce (Paczkowski Las), na północno-wschodnim stoku Borówkowej w Górach Złotych przyczyniając się do wzbogacenia miasta. Od 1483 r. funkcjonuje w Paczkowie targ solny, w 1464 i 1476 ponownie powstają cechy tkaczy, rzeźników i piekarzy (1471 r.), kuśnierzy (1481), kowali (1483). Paczków otrzymuje również prawo odbywania czterech jarmarków w ciągu roku i zaczął się intensywnie rozbudowywać. W 1514 r. biskup Jan przekazuje miastu prawo do eksploatacji kamieniołomu we wsi Nova Domo (dzisiejszych Chałupkach) na zboczach góry Jägerberg (Góra Łowiec). W 1526 roku Paczków wraz z całym Śląskiem dostał się pod panowanie Habsburgów austriackich. Obok murowanych kamienic stawianych w miejsce dawnych, drewnianych domów, zaczęły powstawać także obiekty użyteczności publicznej np. renesansowy ratusz wraz z wieżą (1552 r.), szkoła katolicka (1557 r.), "lazareth" św. Mikołaja za Dolną Bramą (ok. 1560 r.) W 1551 roku powstał browar, a pod koniec XVI wieku miasto otrzymało też dwie linie wodociągów. Przełom XV i XVI wieku to także okres wzmożonych prac przy fortyfikacjach miasta.
Klęski i kres świetności.
W 1565 roku, a następnie w latach 1603 i 1607 ludność Paczkowa dziesiątkuje epidemia cholery, umiera około 1500 osób. Pierwsza połowa XVII w. była najtragiczniejszym okresem w dziejach miasta. W 1634 roku miasto zostało zniszczone przez pożar, a następnie miasto uległo gospodarczemu zniszczeniu w czasie jednego z oblężeń. Wojna trzydziestoletnia ostatecznie zakończyła okres pomyślności Paczkowa. W 1632 r. w Paczkowie panuje głód, Szwedzi i Saksończycy zajmują miasto i okolice, toczą się walki o miasto. 23 maja 1634 r. wielki pożar niszczy w Paczkowie wiele domów. W latach 1639 do 1648 Paczków i okoliczne wsie wielokrotnie plądrują zarówno wojska szwedzkie, jak i cesarskie. Stacjonujące na zmianę w Paczkowie wojska z wyludnionego miasta tworzą tymczasowe twierdze. Miasto zostaje ponownie spalone. Większość ziem leży odłogiem, miasto jest porośnięte krzakami i chwastami.
Kilkakrotnie miasto otrzymuje materiał budowlany na odbudowę (w latach 1649, 1706, 1729). Niesiona pomoc nie przynosi jednak ze sobą większej poprawy. Ostatecznie, po zmianie granicy, która przebiega 5 km od miasta, Paczków traci dawne zaplecze gospodarcze w postaci uzależnionych odeń okolicznych wsi a tym samym znaczenie gospodarcze i militarne. Liczba mieszkańców w tamtym czasie spadła do (zależnie od źródeł) z około 2800 osób w latach 20. XVII do 100 albo 700 osób w roku 1648. W tamtym czasie zrodziło się przysłowie „Szukaj mnie w Paczkowie”, w znaczeniu ukrycia się w wyludnionym miejscu, gdzie trudno znaleźć człowieka. Paczków w odbiorze jawi się ówcześnie żyjącym jako miasto opuszczone i zapomniane.
W latach 1745–1747 w Paczkowie stacjonują dwa pruskie regimenty. Z powodu ciasnoty zaczyna się szerzyć zaraza pochłaniająca wśród żołnierzy i mieszkańców ofiary, które grzebane są następnie w piwnicach domów. W mieście panuje głód, spowodowany m.in. cłem, jakie wprowadziła cesarzowa Maria Teresa na produkowane w Paczkowie tkaniny.
Na początku sierpnia 1757 r. Paczków zajmują Austriacy. Po powrotnym zdobyciu terenu do Paczkowa wrócił pruski garnizon. 5 lutego 1775 miasto pustoszy wielka powódź. Kolejne nawiedzają miasto w roku 1777 (w lutym z zejściem lodu, i 10 maja) oraz w latach 1779, 1780, 1783, 1785.
W 1778 r. miasto zajmowane jest na zmianę przez austriackie i pruskie oddziały, które otrzymują żywność i paszę dla koni, pieniądze i winiak. W 1807 r. Paczków przechodzi pod dowództwo francuskie. Generał Vandamme wyciska z miasta kontrybucje wojenną na utrzymanie generała i jego oddziałów. W roku 1826 i 1829 Paczków znowu nawiedzają powodzie.
Rozwój przemysłu.
Ożywienie gospodarcze w Paczkowie nastąpiło dopiero w XIX w., kiedy wraz przejęciem całego Śląska przez władze pruskie zniesiono resztę władzy biskupa i w 1810 r. przeprowadzono sekularyzację księstwa biskupiego. W 1818 roku Paczków włączono do rejencji opolskiej. Od pierwszej połowy XIX wieku gród zaczął odżywać. W 1831 r. powstają pierwsze nowoczesne latarnie w mieście. W 1850 r. powstaje fabryka zapałek.
W 1874 r. uruchomiono linię kolejową, tzw. magistralę podsudecką, łączącą miasto z Nysą i Kamieńcem Ząbkowickim, co pobudziło rozwój lokalnej gospodarki. Wznowiły działanie od dawna istniejące młyny, garbarnia, browar i warsztaty rzemieślnicze. Produkcję rozpoczęły nowe przedsiębiorstwa: fabryka świec Silesia, zakład produkcji przyborów kreślarskich, fabryka mydła, przedsiębiorstwo produkujące złocone ramy, dwie cegielnie, później gazownia, mleczarnia i wodociągi miejskie.
W 1868 r. (lub 1873 r.) rozpoczyna działalność fabryka urządzeń gaśniczych i budowy maszyn braci Kieslich. W 1882 fabryka maszyn rolniczych. Od 1880 r. działa fabryka artykułów biurowych Augusta Schneidera. W 1888 r. Joseph Kieslich zakłada parową cegielnię. W 1902 powstaje miejski zakład gazowniczy. W 1907 r. Oskar Biedermann uruchamia Śląską Fabrykę Obróbki Drewna. W 1929 r. Hans Biedermann przenosi swoją fabrykę listew pozłacanych z Magdeburga do Paczkowa. W 1939 zaczyna działać schronisko turystyczne.
Wojny światowe.
Obie wojny światowe nie zostawiły w Paczkowie znaczących śladów. W wyniku działań wojennych II wojny światowej zabudowa miejska Paczkowa ucierpiała w 15%. Na miasto 20 marca 1945 r. spadły jedynie trzy bomby lotnicze, z których jedna zniszczyła cmentarny kościół pw. św. Jana. W połowie marca 1945 roku, na wieść o zbliżającym się froncie, ewakuowano znaczną część mieszkańców, wielu paczkowian dobrowolnie opuściło miasto, kierując się w pobliskie Góry Złote, leżące na terytorium Czechosłowacji (po 1938 r. włączone do Okręg Rzeszy Kraj Sudetów). 7 maja 1945 r. Paczków zdobył bez walki bliżej nieznany oddział 245 Dywizji Strzeleckiej Armii Czerwonej z 11 Korpusu Piechoty 59. Armii gen. Iwana Korownikowa (I Front Ukraiński) w toku operacji praskiej Armii Czerwonej.
Czasy powojenne.
Do lipca 1945 r. większość mieszkańców Paczkowa wróciło do swoich domów. W sierpniu 1945 r. Paczków został przekazany polskiej administracji, powołanej przez Sowietów. W wyniku postanowień jałtańsko-poczdamskich miasto zostało przyłączone do Polski. Zniszczone fragmenty miasta odbudowano. W sierpniu 1945 roku rozpoczął się proces wysiedlenia niemieckich mieszkańców Paczkowa, którego największe nasilenie przypada na maj 1946 roku. Jednocześnie na miejsce stopniowo wysiedlanych Niemców przybyli osadnicy polscy i przesiedleńcy z Kresów Wschodnich. Od 1946 Paczków należał do województwa śląskiego, a w 1950 r. został włączony do tworzonego województwa opolskiego.
Po roku 1946 wielu niemieckich byłych mieszkańców Paczkowa nowe miejsce zamieszkania, ze względu na wysiedlanie ich do brytyjskiej strefy okupacyjnej w Niemczech, znalazło w mieście Einbeck.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 151 Ministerstwo Bezpieczeństwa Publicznego utworzyło w Paczkowie.
Demografia.
Paczków podlega pod Urząd Statystyczny w Opolu, oddział w Prudniku.
Zabytki.
Do rejestru zabytków wpisane są następujące obiekty:
Paczków – Paczkówek
inne zabytki:
13 listopada 2012 roku zespół staromiejski ze średniowiecznym systemem fortyfikacji został wpisany na listę Pomników historii.
Paczkowski Las.
Miasto Paczków posiadało las, nadany w 1420 r. Po wojnach śląskich las został oddzielony granicą – Paczków wcielono do terytorium Prus, a las pozostał we władaniu Habsburgów. Nie przeszkadzało to miastu na gospodarcze wykorzystywanie lasu. Było tak również w okresie międzywojennym (dochód z lasu stanowił 25% miejskich dochodów).
Po objęciu administracji przez władze polskie w 1947 r. przypomniano sobie o miejskim lesie (w Paczkowie znajdowały się zakłady wymagające drewna jako surowca). Jego obszar wynosił 1979,75 ha drzewostanu iglastego. W 1945 r. Czechosłowacja znacjonalizowała las jako własność poniemiecką, jednak jego administracja została wyłączona z ogólnej administracji leśnej. Podczas rozmów o korektach granicznych między Polską i Czechosłowacją strona polska naciskała na prawo Paczkowa do eksploatacji lasu; w zamian za to obiecywała spełnić roszczenia Czechów w rejonie Kudowy-Zdroju, gdzie miasto Nachod posiadało ok. 50 ha terenu.
Ostatecznie w 1949 r. zarówno pretensje polskie, jak i czechosłowackie wygasły. Polskie Ministerstwo Leśnictwa stwierdziło m.in. że korzystanie z lasu paczkowskiego byłoby bezcelowe z powodu utrudnień granicznych, międzynarodowych umów o obrocie drewnem, a także "stan taki byłby sprzeczny z zasadami naszej struktury lasów".
Współpraca międzynarodowa.
Miasta i gminy partnerskie:
Paczków w literaturze.
W Paczkowie rozgrywa się akcja wydanej w 2015 roku powieści Aleksandra Sowy pt. „Góra Bogów Śmierci”.

</doc>
<doc id="106603" url="https://pl.wikipedia.org/wiki?curid=106603" title="Bitwa o Olszynkę Grochowską">
Bitwa o Olszynkę Grochowską

Bitwa o Olszynkę Grochowską – jedna z najkrwawszych bitew powstania listopadowego. Miała miejsce 25 lutego 1831 roku (według kalendarza juliańskiego 13 lutego), czyli w tym samym czasie, co bitwa pod Białołęką.
Maszerującemu traktem brzeskim na Warszawę 60-tysięcznemu głównemu ugrupowaniu armii feldmarszałka Iwana Dybicza drogę zastąpiła w rejonie Grochowa (wówczas dalekiego przedmieścia Warszawy) 40-tysięczna armia polska. Główną pozycją polską był lasek Olszynka, otoczony mokradłami, które blokowały podejścia do Pragi.
Przed bitwą.
Wojska polskie w liczbie ok. 40 tys. dowodzone były oficjalnie przez wybranego 20 stycznia wodzem naczelnym księcia Michała Radziwiłła, a faktycznie przez mianowanego dyktatorem generała Józefa Chłopickiego. Chłopicki dyktatury się zrzekł, ale nagle, 22 lutego, przyjął nominację na „dowódcę pierwszej linii”. Wojska rosyjskie w liczbie ok. 60 tys. (228 dział) dowodzone były przez feldmarszałka Iwana Dybicza.
Po bitwach pod Stoczkiem, Dobrem i Wawrem wojska polskie skoncentrowały się na przedpolach Pragi. Pierwsze rosyjskie próby zdobycia Olszynki Grochowskiej, stosunkowo łatwo udaremnione przez Polaków, miały miejsce już 20 lutego. W rezultacie Dybicz, który w tym wstępnym boju o mało nie dostał się do niewoli, postanowił wstrzymać ofensywę do czasu nadejścia korpusu generała Iwana Szachowskiego, oddalonego o 4 dni marszu.
Przebieg bitwy.
Faza wstępna.
Korpus Szachowskiego po przekroczeniu Narwi w okolicach Zegrza parł na zachód szosą kowieńską i 24 lutego natrafił pod Białołęką na 7 batalionów, 4 szwadrony i 16 dział gen. Krukowieckiego. Posiadający dwukrotną przewagę Rosjanie zdołali przejściowo zająć Białołękę, ale zaraz wycofali się w stronę sił głównych Dybicza.
W dniu 25 lutego ugrupowanie armii polskiej było następujące: centrum obsadzały dywizje gen. Żymirskiego i gen. Skrzyneckiego (2 i 3 Dywizja Piechoty), na prawym skrzydle stała 4 Dywizja gen. Szembeka, lewe skrzydło stanowiła 1 Dywizja gen. Krukowieckiego. Jazda gen. Umińskiego zabezpieczała ugrupowanie od strony Ząbek, a Korpus Kawalerii gen. Tomasza Łubieńskiego ubezpieczał tyły. Około godziny 9, na odgłos kanonady od strony Białołęki, bojąc się utraty ugrupowania Szachowskiego, Dybicz porzucił plan obejścia polskich pozycji na rzecz frontalnego ataku na Olszynkę.
Po trzech kwadransach przygotowania artyleryjskiego, około godz. 10, pięć batalionów piechoty z 24. dywizji natarło na Olszynkę, lecz zostały odrzucone przez dywizje generałów Żymirskiego i Skrzyneckiego; Dybicz wysłał dodatkowe 6 batalionów jegrów z 25. dywizji, jednak znów bez efektu. Dwukrotnie dywizja Żymirskiego odparła natarcia nieprzyjaciela, lecz następnie pod naciskiem osiemnastu batalionów rosyjskich i wobec śmiertelnej rany gen. Żymirskiego, Polacy cofnęli się. Nieco wcześniej przybył do Olszynki ubrany po cywilnemu, ale owacyjnie witany przez żołnierzy Chłopicki i objął dowodzenie. Generałowie Żymirski i Skrzynecki nie oponowali.
Zajęcie Olszynki i kontrataki Polaków.
Około godziny 11 Rosjanie uderzyli po raz kolejny – 19 batalionów (12 tys.) ruszyło do ataku na dywizję Żymirskiego (8,2 tys.). Trwała zacięta walka, lecz liczebność Rosjan dała im znaczną przewagę, a Polakom zagroziło oskrzydlenie. Wtedy gen. Chłopicki zorganizował przeciwnatarcie 9 batalionów piechoty, prowadząc je osobiście. Polacy wdarli się po raz kolejny do Olszynki i wyparli Rosjan. Okazało się, że 23 tys. Rosjan nie jest w stanie poradzić sobie z dwukrotnie mniejszym ugrupowaniem polskim i rosyjskie bataliony zaczęły się cofać. Jednak feldmarszałek Dybicz uporządkował oddziały i osobiście poprowadził je do natarcia, wspartego ogniem prawie dwóch setek dział. Po obydwóch stronach zalegały tysiące zabitych i rannych żołnierzy.
Chłopicki przygotował kolejne przeciwnatarcie, tym razem kawalerii, do którego miał być użyty korpus Łubieńskiego oraz grupa Krukowieckiego. Ci jednak orzekli, że nie honorują rozkazów Chłopickiego, lecz czekają na potwierdzenie ich przez Radziwiłła. Wściekły Chłopicki ruszył do niego, aby takie potwierdzenie uzyskać, zostawiając dowodzenie gen. Skrzyneckiemu. Przez ten czas Rosjanie zagrozili już oskrzydleniem całego ugrupowania polskiego. Powracający na pierwszą linię Chłopicki został ranny od wybuchu granatu. Znoszony do powozu rozkazał Skrzyneckiemu zaatakować całością sił Olszynkę, widząc w tym posunięciu jedyny sposób uniknięcia klęski. Skrzynecki jednak – będąc świadomym znacznej przewagi liczebnej Rosjan – nie zgodził się na pewną rzeź.
Rosyjskie szarże.
W wojsku polskim trwało całkowite rozprężenie, które próbowali wykorzystać Rosjanie. Gen. Skrzynecki wydał rozkaz odwrotu do Warszawy, dywizje uszykowane w szachownice batalionowych czworoboków wzmocnione bateriami artylerii wycofały się.
Dybicz postanowił wykorzystać sytuację i rzucił do szarży 10 tysięcy konnicy z idącym na czele pułkiem kirasjerów księcia Alberta. Wszystko wskazywało na to, że nastąpi zupełny pogrom polskich oddziałów. Tymczasem armia polska stawiła niespodzewanie twardy opór, a jednocześnie od strony Białołęki pokazał się korpus Krukowieckiego z działami Giełguda. Decydującymi okazały się jednak salwy „rac kongrewskich” baterii rakietników kapitana Skalskiego i szarża 2 Pułku Ułanów z dwoma szwadronami 5 Pułku. Formacja rosyjskiej kawalerii została rozbita i w popłochu wycofała się za Olszynkę.
Po bitwie.
Dybicz zaskoczony niezwykłą uporczywością obrony, stratami wśród swoich wojsk oraz biorąc pod uwagę zapadający zmierzch, odrzucił sugestie gen. Tolla, by zaatakować umocnienia Pragi. Był to duży błąd, bo przy udanym ataku, jedyny most na Wiśle mógł nie wystarczyć do odwrotu. Dybicz jednak wolał nie ryzykować strat w dalszym boju i zarządził odwrót spod Warszawy.
Bitwę uznaje się za nierozstrzygniętą, ponieważ zmusiła obie strony do odwrotu, jednakże uniemożliwiła wojskom rosyjskim szturm Warszawy. Na przebieg bitwy negatywny wpływ miał nieuregulowany status Chłopickiego. Przybył on na pole bitwy jako cywil. W trakcie początkowego okresu przejął dowodzenie nad całością sił polskich, ale nie wszyscy podkomendni uznali jego zwierzchnictwo – wykonania rozkazów w kluczowych momentach bitwy odmówili zarówno Krukowiecki, jak i Łubieński. Na zachowanie tego ostatniego, który zmarnował szansę rozbicia rosyjskiej kawalerii, wpływ miał też jego brak doświadczenia. Oficer artylerii konnej Stanisław Jabłonowski tak pisał na jego temat:
W bitwie poległo ok. 6800 żołnierzy polskich i 9400 rosyjskich.
Pamięć o bitwie.
Po Bitwie pod Olszynką Grochowską w wielu polskich rodzinach uczestników wydarzenia tradycją stało się noszenie na pamiątkę krzyżyków z drzewa olchowego ze złotą tabliczką, na której wygrawerowana była data: "Olszynka – 25 lutego 1831".
Bitwa ta była inspiracją dla Stanisława Wyspiańskiego do napisania w 1898 roku dramatu "Warszawianka". Akcja tej sztuki teatralnej rozgrywa się we wnętrzach istniejącego do dziś Dworku Grochowskiego na Gocławku, który według legendy w czasie bitwy miał być kwaterą gen. Józefa Chłopickiego.
W 1916 roku w miejscu bitwy w obecności ok. 100 tys. osób ustawiono drewniany krzyż – pomnik Poległych w Bitwie pod Grochowem. W 1931 r. krzyż zmieniono na metalowy i wmurowano akt erekcyjny pod mauzoleum, na którym podpisy złożyli prezydent Ignacy Mościcki i Józef Piłsudski. Projekt ten nie został zrealizowany. Patronat nad pomnikiem objęły Centralny Ośrodek Badań i Rozwoju Techniki Kolejnictwa (obecnie Instytut Kolejnictwa) oraz XIX Liceum Ogólnokształcące im. Powstańców Warszawy.
Od 1958 roku Hufiec ZHP Warszawa Praga Południe im. 1 Dywizji Piechoty Tadeusza Kościuszki, organizuje co roku Rajd Olszynka Grochowska upamiętniający żołnierzy walczących w bitwie.7 marca 2020 roku odbył się już 62 Rajd Olszynka Grochowska.
Walki żołnierza polskiego pod Olszynką Grochowską zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „GROCHÓW 22 II 1831”.
Jesienią 2007 roku wandale uszkodzili częściowo centralny menhir alei Chwały i pomnik bitwy, zrywając z nich mosiężne elementy, w tym godło państwowe i pamiątkową tabliczkę o opiece nad pomnikiem. Uszkodzenia Alei Chwały zostały naprawione staraniem ks. Wacława Karłowicza i Stowarzyszenia Krąg Pamięci Narodowej, tabliczkę pamiątkową przywróciło nieformalne Stowarzyszenie Absolwentów 1968 XIX LO im. Powstańców Warszawy.
Na Kamionkowskich Błoniach Elekcyjnych w Warszawie organizowana jest co roku pod koniec lutego, rekonstrukcja bitwy z udziałem grup pasjonatów z Polski i Europy (głównie z Białorusi, Rosji i Litwy), która jednak nie odbyła się w roku 2008 ani później. W 2011 roku dzięki staraniom lokalnych stowarzyszeń na terenie przyległym do pomnika odbyła się inscenizacja olszynka1831.dobroni.pl. W 2018 rekonstrukcja znów odbyła się na Kamionkowskich Błoniach Elekcyjnych.
Imię „Bohaterów Olszynki Grochowskiej” nosi warszawska Szkoła Podstawowa nr 397.

</doc>
<doc id="106612" url="https://pl.wikipedia.org/wiki?curid=106612" title="Efebia">
Efebia

Efebia (stgr. "εφηβεία") – system wychowania obowiązujący w miastach starożytnej Grecji, który poprzedzał przyjęcie do wspólnoty pełnoprawnych obywateli. Głównym elementem efebii było szkolenie wojskowe. System ten istniał w wielu poleis, ale znany jest najlepiej na przykładzie Aten w IV wieku p.n.e.
Pierwsze wzmianki o ateńskiej efebii pochodzą z roku 335 p.n.e. (w okresie po bitwie pod Cheroneją). Młodzi Ateńczycy w wieku 18 lat poddawani byli najpierw testowi sprawnościowemu, po którym składali przysięgę w świątyni Aglauros. Następnie zakładali chlamidy i byli przydzielani do oddziałów stacjonujących w Pireusie (fortece Akte i Munichia). Tam uczyli się posługiwania bronią, strzelania z łuku i rzutu oszczepem. Otrzymywali też żołd po 4 obole dziennie, przeznaczany na wspólne wyżywienie oddziału. Pod koniec pierwszego roku efebowie otrzymywali włócznie i tarcze hoplitów i wysyłani byli do granicznych fortec ateńskich. Po odbyciu kolejnej rocznej służby zostawali pełnoprawnymi obywatelami Aten.
W okresie hellenistycznym instytucja efebii rozpowszechniła się w całym greckim świecie. Trwała zazwyczaj jeden rok, przestała być obowiązkowa, stała się elitarna, przestano wypłacać zasiłek, mniejszy nacisk położono na służbę wojskową, większy zaś na ogólne wykształcenie. Z zachowanych inskrypcji wiadomo że w latach 334-325 ateńskie roczniki składały się z 370-700 młodych ludzi, w r. 267/266 było ich tylko 33, w 247/246 – 29. 

</doc>
<doc id="106614" url="https://pl.wikipedia.org/wiki?curid=106614" title="Robert Ayton">
Robert Ayton

Sir Robert Ayton (1570-1638) - poeta szkocki.
Był jednym z pierwszych Szkotów piszących w języku angielskim. Tworzył również w łacinie i grece. Jego najbardziej znane dzieła to "Diophantus and Charidora" i krótszy wiersz "Inconstancy Upbraided". Jego utwór "Old Long Syne" prawdopodobnie zainspirował Roberta Burnsa do napisania jego słynnego "Auld Lang Syne".

</doc>
<doc id="106616" url="https://pl.wikipedia.org/wiki?curid=106616" title="DOK">
DOK



</doc>
<doc id="106617" url="https://pl.wikipedia.org/wiki?curid=106617" title="Li Changchun">
Li Changchun

Li Changchun (; ur. 1944 w Dalian) – polityk chiński, działacz Komunistycznej Partii Chin.
Z wykształcenia inżynier elektryk, ukończył Instytut Technologiczny w Harbinie (1966). W 1965 wstąpił do Komunistycznej Partii Chin. W 1983 został burmistrzem miasta Shenyang (stolicy prowincji Liaoning) oraz sekretarzem miejskiego komitetu partyjnego. W latach 1987-1990 sprawował funkcję gubernatora prowincji Liaoning. W tym okresie powstała pierwsza w Chinach autostrada, łącząca miasta Shenyang i Dalian. W latach 90. był gubernatorem prowincji Henan (1991-1992), sekretarzem tamtejszego komitetu prowincjalnego partii (1992-1997), a następnie sekretarzem komitetu prowincjonalnego KPCh prowincji Guangdong (1998-2002).
Od 1987 do 2012 roku zasiadał w Komitecie Centralnym Komunistycznej Partii Chin. W latach 1997-2012 był członkiem Biura Politycznego Komitetu Centralnego partii, a od 2002 roku także jego Stałego Komitetu. Kierował departamentem propagandy Komitetu Centralnego.

</doc>
<doc id="106618" url="https://pl.wikipedia.org/wiki?curid=106618" title="Bobolin">
Bobolin



</doc>
<doc id="106620" url="https://pl.wikipedia.org/wiki?curid=106620" title="Thomas Cooray">
Thomas Cooray

Thomas Benjamin Cooray (ur. 28 grudnia 1901, Periyamulla Negombo, archidiecezja Colombo, zm. 29 października 1988, Tewate Ragama) - duchowny katolicki Sri Lanki, arcybiskup Colombo, kardynał.
Życiorys.
Studiował w Kolegium Św. Józefa i Kolegium Uniwersyteckim w Colombo oraz w Papieskim Międzynarodowym Athenaeum "Angelicum" w Rzymie. Wstąpił do zakonu Oblatów Niepokalanej Maryi (O.M.I.), przyjął święcenia kapłańskie 23 czerwca 1929 w Colombo. W latach 1931-1945 pracował jako duszpasterz w archidiecezji Colombo. 14 grudnia 1945 został mianowany arcybiskupem tytularnym Preslavo, jednocześnie koadiutorem Colombo; przyjął sakrę biskupią 7 marca 1946 w Colombo (z rąk arcybiskupa Leo Kierkelsa, delegata apostolskiego w Indiach). 26 lipca 1947 został arcybiskupem Colombo. 16 maja 1954 papież Pius XII nadał mu tytuł asystenta Tronu Papieskiego.
Uczestniczył w obradach Soboru Watykańskiego II (1962-1965). 22 lutego 1965 papież Paweł VI wyniósł go do godności kardynalskiej, nadając tytuł prezbitera SS. Nereo e Achilleo. Wielokrotnie uczestniczył w sesjach Światowego Synodu Biskupów w Watykanie (1967, 1969, 1971, 1974). 2 września 1976 złożył rezygnację z dalszych rządów archidiecezją Colombo. Brał udział w obu konklawe 1978, w grudniu 1981 ukończył 80 lat i utracił prawo udziału w wyborze papieża.

</doc>
<doc id="106622" url="https://pl.wikipedia.org/wiki?curid=106622" title="Mona Jane Van Duyn">
Mona Jane Van Duyn

Mona Jane Van Duyn (9 maja 1921 - 2 grudnia 2004), poetka amerykańska.
Urodziła się w miejscowości Waterloo w stanie Iowa. Studiowała na Iowa State Teachers College (obecnie University of Northern Iowa). Bakalaureat uzyskała w 1942. Studia kontynuowała na University of Iowa. Magisterium obroniła w 1943. Pracowała jako nauczyciel akademicki głównie na Washington University. Wydała m.in. tomy poezji "A Time of Bees" (1964), "Near Changes" (1990, Nagroda Pulitzera), "Firefall" (1993). W latach 1992-1993 nosiła tytuł poety laureata Kongresu Amerykańskiego. W swojej twórczości po mistrzowsku posługiwała się rymem. Uważała go za środek przeciwstawiania się chaosowi. Broniła też wiersza regularnego nie jako stylu, ale jako światopoglądu: "not just style but lifestyle". Zmarła w swoim domu na przedmieściach St. Louis w wieku 83 lat.

</doc>
<doc id="106623" url="https://pl.wikipedia.org/wiki?curid=106623" title="Bobolin (powiat policki)">
Bobolin (powiat policki)

Bobolin (niem. "Boblin") – wieś w Polsce położona w województwie zachodniopomorskim, w powiecie polickim, w gminie Kołbaskowo, położona w odległości 10 km na zachód od Szczecina.
W latach 1975–1998 miejscowość należała administracyjnie do województwa szczecińskiego.
Pierwsze wzmianki o wsi pochodzą z 1323 roku jako "Bobelin". W roku 1996 otwarto przejście graniczne małego ruchu granicznego Bobolin-Schwennenz, które funkcjonowało do 21 grudnia 2007 roku.
We wsi rozpoczyna się szlak rowerowy „Szlak Parków i Pomników Przyrody” prowadzący przez Dobrą i rezerwat przyrody Świdwie do Trzebieży.
Zabytki.
W centrum wsi, na niewielkim wypiętrzeniu, znajduje się zabytkowy kościół z przełomu XV i XVI wieku.
Transport.
Bobolin połączony jest ze Szczecinem miejską linią autobusową.

</doc>
<doc id="106635" url="https://pl.wikipedia.org/wiki?curid=106635" title="Hedy Lamarr">
Hedy Lamarr

Hedy Lamarr, właściwie Hedwig Kiesler (ur. 9 listopada 1914 w Wiedniu, zm. 19 stycznia 2000 w Casselberry) – austriacko-amerykańska aktorka, wynalazczyni i producentka filmowa.
Życiorys.
Hedy Lamarr pochodziła ze zasymilowanej rodziny żydowskiej, była jedynaczką, córką bogatego austriackiego bankiera. Jej prawdziwe nazwisko brzmiało Hedwig Eva Maria Kiesler. Urodzona 9 listopada 1914 roku. Od dziecka chciała zostać aktorką i przekonała rodziców, by pozwolili jej porzucić szkołę dla aktorstwa. Dzięki swej urodzie po raz pierwszy wystąpiła w filmie w roku 1930. Reżyser Max Reinhardt nazwał Hedy najpiękniejszą kobietą w Europie. Dużym echem odbił się jej film z 1933 roku "Ekstaza", nakręcony przez czeskiego reżysera Gustava Machatego, w którym wystąpiła nago. Film wywołał wielki skandal: w 1936 roku (rok po amerykańskiej premierze) Legion Przyzwoitości wpisał film na swoją listę, Adolf Hitler zakazał wyświetlania w Niemczech, do 1940 roku film nie uzyskał aprobaty biura Haysa i nie był dostępny szerokiej publiczności. W większości krajów, które zdecydowały się pokazywać film, ocenzurowano go przez wycięcie części scen.
W 1933 roku wyszła za mąż za biznesmena Fritza Mandla, trzeciego na liście najbogatszych Austriaków, który znajdował się w bliskich relacjach z austriackimi faszystami, a majątek zdobył na handlu bronią z nazistowskimi Niemcami. Zazdrosny mąż próbował wykupić wszystkie kopie filmu "Ekstaza", jednak bez powodzenia. Zaraz po ślubie Mandl zakazał jej grania w filmach.
Mandl miał liczne znajomości w elitach ówczesnych władz i w ten sposób jego żona mogła poznać Mussoliniego i Hitlera. Zajmował się produkcją uzbrojenia, a zwłaszcza systemami łączności radiowej. Dzięki temu jego żona miała okazję zapoznać się z nowoczesną techniką i okazała się utalentowana w tym kierunku.
W 1937 roku, mając dość męża i jego faszystowskich poglądów, rozwiodła się i uciekła do Londynu, gdzie poznała producenta filmowego Louisa Mayera, współzałożyciela wytwórni filmowej Metro-Goldwyn-Mayer (MGM). Lamarr z powodzeniem zdołała wynegocjować dla siebie korzystny kontrakt w studiu MGM. Wtedy zmieniła nazwisko na Hedy Lamarr na cześć gwiazdy kina niemego Barbary La Marr i w 1938 roku wspólnie z Mayerem trafiła do Hollywood, gdzie grała w wielu filmach aż do końca 1941 roku. W wolnych chwilach zajmowała się wynalazkami, opracowała m.in. pastylkę musującą, tworzącą napój podobny do Coca-Coli i pojemnik na zużyte chusteczki przyklejony do pudełka z tymi czystymi, ale żaden z jej wynalazków nie znalazł uznania.
Chociaż grała z największymi gwiazdami kina i w ciągu 6 lat wystąpiła w 17 filmach, nie została wielką gwiazdą. Reklamowano ją jako najpiękniejszą kobietę Hollywood. Po dwóch latach w MGM zaczęto jednak w nią wątpić, a po pojawieniu się w wytwórni Ingrid Bergman, która szybko stała się gwiazdą, Lamarr wycofała się z kariery aktorskiej i w 1942 roku zerwała kontrakt z MGM.
Gdy we wrześniu 1940 roku niemiecki okręt podwodny storpedował brytyjski statek wiozący dzieci, Lamarr i jej przyjaciel kompozytor George Antheil postanowili opracować system sterowania torpedą za pomocą fal radiowych. By uniemożliwić przeciwnikowi przejęcie kontroli nad torpedą zaproponowała, by sygnał sterujący wysyłać metodą często zmieniających się częstotliwości. W celu wprowadzenia pomysłu w życie Antheil postanowił zastosować rolki z taśmami, jakich używał do sterowania swoimi instrumentami muzycznymi. 10 czerwca 1941 roku Lamarr (jako Hedy Kiesler Markey, jej zamężne nazwisko w tym czasie) i Antheil zarejestrowali w urzędzie patentowym odmianę systemu, który określamy dziś jako FHSS (ang. "frequency-hopping spread spectrum") pod numerem 2292387.
Patent został bezpłatnie udostępniony marynarce wojennej USA, ale z powodu problemu z propagacją fal radiowych pod wodą, braku odpowiedniej technologii i obaw m.in. czy rolki papieru nie będą się zacinały, nie zbudowano działającego prototypu i pomysłu nie wykorzystano podczas wojny. W tekście zamieszczonym w specjalnym dodatku do „New York Times” w 1941 roku pisano: „Hedy Lamarr, aktorka sceniczna, objawiła się w zupełnie nowej roli – wynalazczyni. Jej odkrycie ma znaczenie dla kwestii obrony narodowej i urzędnicy rządowi nie pozwalają na opublikowanie szczegółowych wyników ich pracy”.
Udoskonalony wynalazek, z innym niż pierwotnie przeznaczeniem, w latach 60. wprowadziła do użycia US Navy, a ze względu na militarne zastosowanie utajniono do połowy lat 80. XX wieku. Jego odmiany stały się elementem powszechnie stosowanych sieci radiowych standardu IEEE 802.11 i GSM. W 1997 roku Lamarr otrzymała wraz z Antheilem nagrodę amerykańskich wynalazców za zasługi dla rozwoju elektroniki.
Po wojnie wróciła do gry aktorskiej. Pojawiła się w filmie Cecila DeMille’a „Samson i Dalila”, który odniósł duży sukces. Zagrała w kilku kolejnych produkcjach, ale nie odniosły one większego sukcesu. W 1966 wydała autobiografię "Ekstaza i ja".
W roku 1998 twarz Lamarr pojawiła się po raz pierwszy na opakowaniu i instrukcjach pakietu CorelDRAW. Firma Corel Corporation została pozwana przez Lamarr do sądu o szkody związane z nieautoryzowanym użyciem jej wizerunku. Sprawa została jednak rozwiązana polubownie i za nieznaną sumę Corel uzyskał wyłączne prawo do tego obrazu na okres pięciu lat.
Zmarła 19 stycznia 2000 roku; jej prochy przeniesiono do Wiednia.

</doc>
<doc id="106637" url="https://pl.wikipedia.org/wiki?curid=106637" title="Kamieniec (województwo zachodniopomorskie)">
Kamieniec (województwo zachodniopomorskie)

Kamieniec (do 1945 niem. "Schöningen") – wieś w Polsce położona na Wzniesieniach Szczecińskich w województwie zachodniopomorskim, w powiecie polickim, w gminie Kołbaskowo, w odległości 16 km na południowy zachód od Szczecina przy drodze lokalnej z Kołbaskowa do Pargowa, w pobliżu granicy z Niemcami.
W latach 1975–1998 miejscowość położona była w województwie szczecińskim.
Historia.
W rejonie wsi ciągłość osadnicza trwa od okresu kultury łużyckiej. Na wzniesieniu zwanym Świętą Górą (45 m n.p.m.) odkryto pozostałości grodziska wczesnośredniowiecznego z IX-X wieku. Również w pobliżu dzisiejszego Kamieńca, na zachodnich stokach morenowego Wału Bezleśnego, rozciągającego się na przestrzeni kilkunastu kilometrów – od Bezrzecza do brzegu Odry Zachodniej w Siadle Dolnym, odkryto pozostałości osad. W okolicy wsi znaleziono ponad czterokilogramowy skarb monet i ozdób z początku XI wieku świadczący o istniejącym pradawnym szlaku handlowym wzdłuż Odry. W 1124 roku przebywała tu misja chrystianizacyjna biskupa Ottona z Bambergu. Wieś opustoszała na przełomie XI i XII wieku.
Pierwsze udokumentowane wzmianki o wsi pochodzą z 1203 roku, kiedy to była własnością biskupa kamieńskiego. Od roku 1243 dziesięcinę ze wsi pobierał szczeciński klasztor cysterek, a od 1300 kościół św. Jakuba ze Szczecina.
W latach 1945–2002 we wsi zlokalizowana była Strażnica WOP/SG Kamieniec.
Zabytki.
We wsi znajduje się XIII-wieczny kościół Bożego Ciała wzniesiony z ciosanego kamienia.
Transport.
Kamieniec połączony jest ze Szczecinem miejską linią autobusową.

</doc>
<doc id="106645" url="https://pl.wikipedia.org/wiki?curid=106645" title="Carl Sagan">
Carl Sagan

Carl Edward Sagan (ur. 9 listopada 1934 w Nowym Jorku, zm. 20 grudnia 1996 w Seattle) – amerykański astronom, pisarz i popularyzator nauki, pionier w dziedzinie egzobiologii.
Życiorys.
Jego dziadek pochodził z małej miejscowości Sasowo w ówczesnym cesarstwie Austro-Węgierskim. W 1904 roku wraz z późniejszą żoną Chaią wyemigrował do USA statkiem „Batavia”, odpływającym z Niemiec. Z tego małżeństwa w Nowym Jorku urodziła się jego matka. Jego ojciec przybył do Stanów Zjednoczonych z Kamieńca Podolskiego. Oboje rodzice byli Żydami. Jedną z jego żon była Lynn Margulis.
W wieku 25 lat uzyskał doktorat z astronomii i astrofizyki. Był profesorem astronomii i nauk kosmicznych w Laboratorium Badań Planetarnych w Cornell University. Był współzałożycielem The Planetary Society i Committee for the Scientific Investigation of Claims Of the Paranormal. Wspierał projekt SETI (the Search for Extraterrestrial Intelligence – poszukiwanie pozaziemskiej inteligencji). Światowy rozgłos uzyskał jako autor książek popularnonaukowych oraz współautor i prowadzący serial telewizyjny "Cosmos". Na podstawie jego powieści "Contact" w 1997 powstał film o tym samym tytule z Jodie Foster w roli głównej. Również jeden z odcinków "Z Archiwum X" (sezon 2, odcinek 1) bazuje na podobnych motywach. Także lądownik Mars Pathfinder (1997) został nazwany jego imieniem: „Carl Sagan Memorial Station”.
W 1977 otrzymał Nagrodę Pulitzera za książkę "Rajskie smoki". Jego imieniem została nazwana planetoida (2709) Sagan oraz krater marsjański. W 1980 został laureatem Nagrody Lowella Thomasa. Laureat Medalu Oersteda za nauczanie fizyki (1990).
Odniesienia w popkulturze.
Fiński zespół Nightwish nagrał utwór pt. "Sagan", traktujący o osobie Carla Sagana. Utwór znalazł się na singlu "Elan".
W 2020 roku zespół ponownie nagrał utwór nawiązujący do osoby Carla Sagana. Na albumie pojawił się utwór pt. "Ad Astra," w klipie użyta została fotografia Pale Blue Dot oraz cytat z książki "Błękitna kropka: człowiek i jego przyszłość w kosmosie."
Monument Carla Sagana na Marsie pojawia się w czwartym sezonie serialu (odc. 21 Terra Prime).

</doc>
<doc id="106646" url="https://pl.wikipedia.org/wiki?curid=106646" title="Romet Ogar">
Romet Ogar

Ogar – dwuosobowy motorower produkowany w Polsce w latach 80. XX wieku przez firmę Romet w trzech odmianach: "Ogar 200", "201" i "Ogar 205", z czego " 201" nie wszedł do produkcji seryjnej.
Ogar 200.
Ogar 200 jest dwuosobowym pojazdem wyposażonym w dwusuwowy silnik pojemności 49,9 cm³ Jawa typ 223 produkcji czechosłowackiej, który był dostarczany zgodnie z kontraktem w ilości 40 tys. sztuk rocznie i taka też była średnia, roczna produkcja Ogara 200.
Produkcję tego motoroweru Zakłady Rowerowe Romet prowadziły w latach 1983–1990. W tym okresie w Czechosłowacji, zakończono produkcję dwuosobowych motorowerów z tym silnikiem, wobec wzrostu zainteresowania motocyklami. Konstrukcja została oparta na modelu Romet 50 T-3 wyposażonego w silnik produkcji Zakładów Metalowych Dezamet typu 019, którego produkcję wstrzymano.
Wobec dużego popytu w Polsce na motorowery dwuosobowe i braku odpowiedniego polskiego silnika, do produkcji motorowerów dwuosobowych zastosowano silnik Jawa 50/223, z poziomym cylindrem. Dostosowano konstrukcję ramy i innych elementów do tego silnika. Silnik został zmodyfikowany (potocznie: „zdławiony”) aby zmniejszyć jego moc maks. z 3,5 KM do 2 KM, a maks. moment obrotowy z 4 Nm do ok. 3,5. Ulepszonym modelem był Ogar 201, który nie wszedł do produkcji seryjnej, w którym zastosowano tylne amortyzatory z tłumieniem olejowym.
Ogar 205.
Jest to druga wersja motoroweru dwuosobowego powstałego w oparciu o konstrukcję 50 T3, dostosowaną do dwubiegowego zespołu napędowego Dezamet. Ogar 205 ma zmienioną konstrukcyjnie ramę, dostosowaną do silnika Dezamet, obszerną skrzynkę narzędziową z miejscem na zapasowe akcesoria typu świeca zapłonowa, żarówki itp. W tym modelu wprowadzono zmodernizowaną przednią i tylną lampę z zewnętrznymi przyłączami. Produkcję rozpoczęto w pierwszych dniach maja 1986 roku, a zakończono w 1993 roku.

</doc>
<doc id="106648" url="https://pl.wikipedia.org/wiki?curid=106648" title="Trąbka słuchowa Eustachiusza">
Trąbka słuchowa Eustachiusza



</doc>
<doc id="106649" url="https://pl.wikipedia.org/wiki?curid=106649" title="Janusz Wiśniewski">
Janusz Wiśniewski



</doc>
<doc id="106652" url="https://pl.wikipedia.org/wiki?curid=106652" title="Trąbka słuchowa">
Trąbka słuchowa

Trąbka słuchowa, przewód Eustachiusza () – kanał występujący u niektórych kręgowców łączący jamę bębenkową ucha środkowego z częścią górną gardła, służący do wyrównywania ciśnień po obu stronach błony bębenkowej, odprowadzania wydzielin z ucha środkowego do gardła, a także ochrony ucha środkowego przed dostaniem się bakterii z nosogardła. Upośledzenie funkcji trąbki słuchowej może skutkować rozwinięciem się zapalenia ucha środkowego.
Po raz pierwszy opisał ją włoski anatom Bartolomeo Eustachi.
Budowa.
Wnętrze trąbki wysłane jest nabłonkiem jednowarstwowym migawkowym, zawierającym liczne komórki kubkowe, a także gruczoły śluzowe.
U dorosłego człowieka trąbka słuchowa ma zwykle długość 3,5–4,5 cm. 1/3 trąbki (od strony jamy bębenkowej) to część kostna (), pozostałe 2/3 to część chrzęstna (), zbudowana z chrząstki sprężystej. Obie części są najwęższe w miejscu ich połączenia, tworząc cieśń trąbki słuchowej (), o wymiarach około 0,5–1 na 2 mm. U małych dzieci trąbka słuchowa leży bardziej poziomo niż u dorosłego i ma przewagę części kostnej nad chrzęstną.
Część chrzęstna jest tak spłaszczona, że nie przepuszcza powietrza, tym samym nie wyrównuje ciśnienia. Dopiero napięcie mięśnia napinacza podniebienia miękkiego powoduje rozszerzenie światła części chrzęstnej trąbki słuchowej co skutkuje wyrównaniem ciśnień. Napięcie mięśnia napinacza podniebienia miękkiego następuje w trakcie ziewania i połykania oraz w czasie nagłych zmian wysokości, co zapobiega ewentualnemu pękaniu błony bębenkowej przy zmianach ciśnienia atmosferycznego. Ponadto przy różnicy ciśnień po obu stronach błony bębenkowej błona ta odchyla się, co skutkuje gorszym przekazem fali dźwiękowej na kolejne kosteczki słuchowe, a w konsekwencji gorszym słuchem. 
Występowanie.
Trąbka słuchowa występuje u wszystkich ssaków z wyjątkiem dziobaka australijskiego. Nie występuje także u płazów ogoniastych, beznogich i nielicznych bezogonowych, a także u węży i niektórych jaszczurek beznogich. Przewód jest parzysty, z tym że u krokodyli i ptaków tuż przed ujściem do gardzieli łączy się we wspólny krótki przewód. 

</doc>
<doc id="106653" url="https://pl.wikipedia.org/wiki?curid=106653" title="Przewód Eustachiusza">
Przewód Eustachiusza



</doc>
<doc id="106654" url="https://pl.wikipedia.org/wiki?curid=106654" title="IEEE 802.16">
IEEE 802.16



</doc>
<doc id="106656" url="https://pl.wikipedia.org/wiki?curid=106656" title="Wilga (wieś)">
Wilga (wieś)

Wilga – wieś (dawniej miasto) w Polsce położona w województwie mazowieckim, w powiecie garwolińskim, siedziba gminy Wilga.
Wilga uzyskała lokację miejską w 1554 roku, zdegradowana przed 1700 rokiem.
W latach 1975−1998 miejscowość położona była w województwie siedleckim.
Miejscowość jest siedzibą rzymskokatolickiej parafii Wniebowzięcia Najświętszej Maryi Panny.
Nazwa.
Nazwa miejscowości pojawia się w średniowiecznych zapiskach jako "Wilka" w 1407, "Vilka" w 1415, "Wilka" w 1416, "de Wilcza" w 1425, "Vylka" w 1440 i 1502. Brzmiała ona niegdyś "Wilka". Pochodzi od rzeki Wilgi, mającej w pobliżu ujście do Wisły. W nazwie rzeki, od około 100 lat, znajduje się ten sam człon jak w wyrazie "wilgoć".
Ponieważ przed 200 laty i wcześniej rzeka Wilga nazywała się: Wilka, Wielka Wilcza, Wilcza, Wilca współczesne odniesienie nazwy zarówno miejscowości Wilga jak i rzeki Wilga do wilgoci wydaje się nieuzasadnione.
Historia.
Pierwsze wzmianki o Wildze pochodzą z XIII wieku. W XIV wieku należała do rodu Wilckich herbu Topór. W 1407 roku ufundowana została we wsi parafia. W roku 1534 (1554) Wilga uzyskała prawa miejskie, które straciła w połowie XVII wieku na skutek upadku gospodarczego.
W latach międzywojennych odkryto walory letniskowe wsi za sprawą hrabiego Stanisława Kostki Rostworowskiego. Od tamtej pory nastąpił rozwój osiedla wypoczynkowego w Wildze. W sierpniu 1944 roku w okolicach Wilgi toczyły się boje o tzw. przyczółek warecko-magnuszewski.
Podczas II wojny światowej na terenie osiedla znajdowały się obozy pracy dla Żydów i jeńców radzieckich, którzy byli zatrudnieni przy budowie wałów rzeki Wilga. Najprawdopodobniej byli oni rozstrzeliwani na terenie przyległym do dzisiejszego ośrodka MSW. Rozstrzelano tam także grupę kobiet i dzieci żydowskich, które koczowały na zewnątrz obozu w lesie. Groby te nie są dotychczas oznaczone. W 1944 roku na obrzeżach Wilgi znajdował się szpital radziecki. Zmarłych chowano w niedużej odległości od szpitala. Po wojnie zmarłych częściowo /tylko czaszki/ przewieziono na cmentarz wojenny w Garwolinie. Na dzień dzisiejszy groby z czasów wojny nie są oznakowane.
Po wojnie dalszy rozwój letniska – swoje ośrodki wypoczynkowe miały tu liczne warszawskie zakłady pracy.
Ośrodek Buddyzmu Tybetańskiego Jungdrung Bön.
W jednym z ośrodków wypoczynkowych koło wsi Wilga znajduje się ośrodek o nazwie Cziamma Ling tybetańskiej religii Bön należący do Związku Garuda w Polsce. Głównym celem istnienia ośrodka jest zapewnienie odpowiedniego miejsca i jak najlepszych warunków do nauczania i praktykowania nauk dzogczen oraz innych nauk Bön. W tym centrum medytacyjnym znajdują się gompa, stupa, domki odosobnieniowe, oraz inne obiekty religijne.

</doc>
<doc id="106657" url="https://pl.wikipedia.org/wiki?curid=106657" title="Koźniewo Wielkie">
Koźniewo Wielkie

Koźniewo Wielkie – wieś w Polsce położona w województwie mazowieckim, w powiecie ciechanowskim, w gminie Sońsk.
W latach 1954–1959 wieś należała i była siedzibą władz gromady Koźniewo Wielkie, po jej zniesieniu w gromadzie Gąsocin. W latach 1975–1998 miejscowość administracyjnie należała do województwa ciechanowskiego.
We wsi znajduje się szlachecki, barokowy dwór z drugiej połowy XVIII wieku zbudowany przez rodzinę Zielińskich. Modrzewiowy, parterowy na planie prostokąta. Wewnątrz zachowały się elementy pierwotnego wystroju: resztki dębowego parkietu, skrzydła drzwiowe z późnobarokowymi płycinami, oraz drewniana klatka schodowa z drugiej połowy XIX wieku i neobarokowe, stiukowe obramienia drzwiowe z tegoż okresu. Budynek jest przykryty łamanym dachem, pierwotnie krytym gontem. Przy dworze znajdują się pozostałości parku.
Dwór stanowi ciekawy przykład barokowej, drewnianej, polskiej architektury ziemskiej.

</doc>
<doc id="106660" url="https://pl.wikipedia.org/wiki?curid=106660" title="Komórka zwierzęca">
Komórka zwierzęca



</doc>
<doc id="106670" url="https://pl.wikipedia.org/wiki?curid=106670" title="Jakob Böhme">
Jakob Böhme

Jakob Böhme (ur. 1575 w Alt Seidenberg, zm. 1624 w Görlitz) – niemiecki filozof i działacz religijny; protestancki mistyk i gnostyk. Uważany za pierwszego filozofa piszącego po niemiecku, a nie po łacinie.
Życiorys.
Urodził się w 1575 roku i mieszkał do 1599 w Alt Seidenberg na Górnych Łużycach (obecnie Stary Zawidów). Böhme był mistrzem szewskim w Görlitz, niemającym prawie żadnego wykształcenia. Nazywano go "fanatycznym szewcem". Czytał na własną rękę Biblię, Paracelsusa i mistykę kabalistyczną, a źródłem swych pism uczynił własne wizje rzeczywistości duchowej. Pierwszą taką wizję miał w 1600 roku, drugą w 1610. Wierzył, że poprzez te wizje jest lepiej predestynowany, by rozumieć związki między Bogiem i człowiekiem.
W dziele "Aurora, czyli Jutrzenka o poranku" ("Aurora oder Morgenröte im Aufgang", 1612) starał się wyjaśnić problem występowania zła, zakładając istnienie tzw. negatywnej zasady u Boga; podobnie jak światło nie może przejawić się bez ciemności tak i Bóg, według Böhmego, nie może istnieć bez posiadania w swej istocie przeciwieństwa dobra.
W 1613 roku prześladowany przez protestanckie władze duchowne i świeckie Görlitz otrzymał zakaz dalszego pisania. Wspomniał o tym w "Theosophische Sendbriefe": „Kiedy jednak usprawiedliwiałem się przed ministerium (urzędem pastora) i przedstawiałem moje racje, Pan Primarius zobowiązał mnie, bym zaprzestał pisania, na co się zgodziłem; wtedy jednak jeszcze nie rozumiałem drogi Bożej, czego Bóg chciał ode mnie.”. Był pierwszym filozofem piszącym w języku niemieckim i swym "Philosophus Theutonicus" wywarł duży wpływ na rozwój niemieckiej mistyki oraz XIX-wiecznych romantyków (m.in. Adama Mickiewicza, a także Hegla). Uważany jest za ojca nowoczesnego gnostycyzmu.
W roku śmierci Böhme przebywał na zamku Świny koło Bolkowa, gdzie napisał w marcu "Posłanie do spragnionej i głodnej duszy", a jesienią na polecenie właściciela zamku Jana Zygmunta von Schweinichen rozpoczął niedokończoną już pracę "177 pytań teozoficznych oraz 13 odpowiedzi". Część ostatniego roku życia spędził też na wygnaniu w Dreźnie. Do Görlitz powrócił krótko przed śmiercią. Ostatnie słowa jakie Böhme wypowiedział przed śmiercią brzmiały: „Teraz pójdę do raju”. Wiemy to z dokładnego opisu krzyża użytego w czasie pogrzebu Böhmego pozostawionego przez miłośnika jego dzieł, szlachcica niemieckiego Abrahama von Franckenberg, na którym te słowa zostały wypisane.
Twórczość.
Większość dzieł Böhmego była czytana w rękopisach pochodzących albo od samego autora, albo kopiowanych przez jego miłośników w całych Niemczech, z którymi filozof prowadził ożywioną korespondencję. Przepisywanie jego tekstów spowodowało zarzuty, jakoby nie był on ich autorem, zwłaszcza że Böhme nie miał żadnego wykształcenia.
Bogaty kupiec amsterdamski – Abraham Willemsz van Beyerland (1568-1648) kolekcjonował od roku 1610 rękopisy Böhmego, przetłumaczył "Corpus Hermeticum" oraz kilkanaście innych jego prac na niderlandzki, skatalogował i uporządkował jego teksty. Dlatego pierwsze zebrane wydanie dzieł tego mistyka ukazało się po niderlandzku w Amsterdamie w 1643 roku, podczas gdy pierwsze wydanie niemieckie "Gesamtausgabe" ukazało się dopiero w 1682 roku. Beyerland wydał drukiem ponad dwadzieścia prac Jakoba Böhmego, w tym trzy w ich niemieckim oryginale, m.in. "Aurorę" (1634). Pracę jego kontynuował po śmierci Beyerlanda dyplomata holenderski Michael Le Blon.
Aurora i inne dzieła.
Dwanaście lat po wizji, którą miał w 1600 roku Böhme rozpoczął pracę nad swoją pierwszą książką "Aurora", czyli "Jutrzenka o poranku" (niem. "Die Morgenroete im Aufgang"). Ostatecznie jeden z przyjaciół autora nadał książce tytuł "Aurora"; Böhme jednak pisał ją wyłącznie na własny użytek. Nigdy jej nie ukończył. "Aurora" znalazła się w posiadaniu Karla von Endera, arystokraty, który powielił książkę i zaczął ją rozprowadzać. Jeden z egzemplarzy trafił w ręce Gregoriusa Richtera, pastora z Görlitz, który uznał "Aurorę" za herezję i zagroził Böhmemu banicją, jeżeli ten nie zaprzestanie pisania. W rezultacie przez kilka następnych lat Böhme nie stworzył żadnego nowego dzieła; za namową przyjaciół, którzy przeczytali "Aurorę", Jakob powrócił do pisania w roku 1618. Ukończenie drugiej książki zajęło mu dwa lata. Zapoczątkowało to powstanie wielu innych traktatów, które kopiowano ręcznie i rozpowszechniano wśród przyjaciół autora. W roku 1622 Böhme napisał kilka krótkich utworów, które zostały w późniejszym czasie zamieszczone w jego pierwszej książce wydanej 1 stycznia 1624 roku pod nazwą "Droga do Chrystusa" (niem. "Der Weg zu Christo").
Publikacja tej książki wywołała kolejny skandal. W związku ze skargami ze strony duchowieństwa 26 marca 1624 roku Böhmego wezwano przed oblicze Rady Miejskiej. Sprawozdanie ze spotkania brzmiało następująco:
„Jakob Böhme, szewc i zaciekły entuzjasta, oświadcza, że jest autorem książki "Do Życia Wiecznego", ale zaznacza, że nie ma nic wspólnego z jej wydaniem. Osobą za to odpowiedzialną jest Sigismund von Schweinitz, arystokrata. Rada zażądała od niego opuszczenia miasta; w przeciwnym razie Książę Elekt zostanie powiadomiony o zaistniałej sytuacji. Zaraz potem Böhme zobowiązał się do niezwłocznego wyjazdu z miasta”.
8 lub 9 maja 1624 roku Böhme wyjechał do Drezna na dwa miesiące. Przez ten czas mieszkał u pewnego lekarza sądowego. Jakob został zaakceptowany przez drezdeńską arystokrację i środowisko duchowne. Tamtejsi klerycy i profesorowie docenili talent Böhmego. To właśnie oni podczas przesłuchania mającego miejsce w maju 1624 roku zachęcili go do tego, aby pojechał do swojej rodziny do Görlitz. W czasie, gdy Böhme był z dala od domu, jego rodzina musiała się zmierzyć z piekłem wojny trzydziestoletniej.
Po powrocie do domu Böhme przyjął zaproszenie od von Schweinitza, który zaproponował mu przyjazd do swojej posiadłości na wsi. W czasie pobytu poza miastem Böhme rozpoczął pracę nad swoją ostatnią książką, "177 pytań teozoficznych". Niestety, Jakob zapadł na nieuleczalną chorobę (o podłożu jelitowym), z powodu której 7 listopada zmuszony był powrócić do domu. Gregorius Richter, adwersarz Böhmego z Görlitz, zmarł w sierpniu 1624 roku. Mimo tego, że w tym czasie Böhme był daleko, duchowny wciąż miał się na baczności. Gdy pisarz chciał przyjąć Najświętszy Sakrament, musiał wcześniej odpowiedzieć na długą listę pytań. Jakob Böhme zmarł mniej więcej w połowie listopada 1624 roku.
W tak krótkim czasie Böhme napisał niezliczoną ilość dzieł, w tym utwory będące jego chlubą – "O znaczeniu rzeczy" i "Wielkie Misterium". Pisarz ten dał również początek nurtowi, który rozpowszechnił się w całej Europie. Jego zwolennicy znani byli jako behmeniści.
Główny pastor Görlitz Gregorius Richter – syn czołowego antagonisty Böhmego – stworzył zbiór wybranych dzieł autora, które w roku 1682 dzięki pomocy Coenraada van Beuningena zostały wydane w Amsterdamie. Pełny zbiór wszystkich dzieł Jakoba Böhmego doczekał się pierwszej publikacji dopiero w roku 1730.
Teologia.
Głównym tematem dzieł Böhmego była natura grzechu, zła i odkupienia. Zgodnie z teologią luterańską Böhme głosił, że ludzkość wyrzekła się łaski bożej na rzecz grzechu i cierpienia oraz że siły zła, do których zaliczają się także anioły, zbuntowały się przeciwko Bogu, a celem Boga było przywrócenie świata w stan łaski.
Istnieją poważne odstępstwa od przyjętej teologii protestanckiej, takie jak odrzucenie "sola fide" (tylko wiara) i "sola gratia" (tylko łaska), na co wskazuje fragment jednego z dzieł Böhmego "Droga do Chrystusa":
„A on rzeknie na to, "mam Wolę i chciałbym czynić dobro, ale to ziemskie Wcielenie, które muszę dźwigać wciąż mnie od tego odwodzi, więc czynić tego nie mogę; wszakże na Chwałę Boga, Łaska powinna mnie ocalić. Jego Odwaga i Cierpienie daje mi ukojenie; choć brak mi własnej Odwagi to On obdarzy mnie łaską i wybaczy mi moje Grzechy." On jeden, powiadam, jest niczym Człowiek, który wie, jaki Pokarm jest dobry dla jego Zdrowia, zamiast nim żywi się Trucizną, która z pewnością da początek Chorobie i Śmierci”.
Inny aspekt w którym Böhme może odstępować od przyjętej teologii (chociaż była to kwestia nierozstrzygnięta z powodu jego niejasnego i proroczego stylu) można znaleźć w jego opisie Upadku jako stanu nieodłącznego od ewolucji Wszechświata. Trudności w jego teologii przysparza fakt, iż posiadał on mistyczne wizje, które wielokrotnie interpretował i formułował na nowo. Według F. von Ingena Böhme wierzył, że w celu zbliżenia się do Boga człowiek musi najpierw przejść przez piekło. Bóg istnieje poza czasem i przestrzenią, odradza się przez wieczność, tak więc Böhme powtórnie przedstawia Trójcę jako realnie istniejącą, lecz zgodną z interpretacją przedstawioną w jego powieści. Bóg Ojciec jest ogniem, który dał życie swojemu synowi, zwanemu przez Böhmego światłem. Duch Święty jest żyjącym prawem lub życiem bożym.
Böhme nie twierdził, że Bóg postrzega zło jako coś pożądanego, niezbędnego, lub też część woli bożej, dzięki której zapanuje dobro. W jego "Opisie troistego życia człowiek"a pada stwierdzenie, że „zgodnie z porządkiem natury ze złej rzeczy nie może narodzić się rzecz dobra, lecz zła rzecz może wytworzyć następną”. Böhme nie wierzy w istnienie boskiego zwierzchnictwa lub metafizyczną wrodzoną potrzebę zła i jej wpływ na kolej rzeczy. Dr John Pordage, interpretator Böhmego, napisał, że: „Jacob Behme [sic] od zawsze przypisuje zło odwiecznej naturze, rozważa je przez pryzmat upadku człowieka zainicjowanego upadkiem Lucyfera…”. Zło postrzegane jest jako „nieporządek, bunt, wypaczenie w dążeniu do uczynienia ducha sługą natury”, będące wypaczeniem początkowego porządku bożego. 
Kosmologia.
W jednej z interpretacji kosmologii stworzonej przez Böhmego odejście ludzkości od Boga było nieuniknione, a pierwotne wspólnoty musiały poddać się zróżnicowaniu, pragnieniu i konfliktowi – zupełnie jak w buncie Szatana, rozdzieleniu Adama i Ewy i nabywaniu przez nich wiedzy na temat dobra i zła – w celu stworzenia ewolucji nowego stanu harmonii odkupienia, który byłby doskonalszy od pierwotnego stanu niewinności, co z kolei pozwoliłoby Bogu na osiągnięcie nowej samoświadomości poprzez wzajemne interakcje z aktem tworzenia będącego zarówno jego częścią, jak i czymś zupełnie odrębnym. Wolna wola stała się największym darem, jaki ludzkość otrzymała od Boga. To dzięki niej możemy szukać łaski bożej będącej przemyślanym wyborem, pozostając jednocześnie zwykłymi ludźmi.
Böhme nie postrzegał inkarnacji Chrystusa jako składania ofiary w celu odkupienia ludzkiego grzechu, ale jako ofiarę miłości względem ludzkości, ukazującą bożą wolę do przyjęcia na siebie cierpienia będącego nieodłączną częścią aktu tworzenia. Wierzył również, że inkarnacja Chrystusa niosła ze sobą przesłanie mówiące o tym, że nowy stan harmonii jest prawdopodobny. To stwierdzenie nieco różniło się od luterańskich nauk, a jego teoria, że Bóg mógłby być w jakiś sposób niecałkowity bez stworzenia oraz nacisk Böhmego na wiarę i samoświadomość były jeszcze bardziej kontrowersyjne niż całkowite stosowanie się do dogmatu lub świętej księgi.
Antropologia.
Istotną częścią myśli filozoficznej Jakoba Böhmego jest , związana ściśle z koncepcją natury ludzkiej. Antropologia Böhmego głosi androgyniczną naturę człowieka, która obejmuje zasadę męską i żeńską. Böhme komentując "Księgę Rodzaju", w "Mysterium Magnum" pokazuje poszczególne etapy rozwoju człowieka:
Czyli posiadał przymioty ziemskie, jak również obraz Boga i Jego atrybuty. Sen ogarniający Adama postrzegany jest przez Böhmego jako punkt kulminacyjny utraty męsko-żeńskiej natury praczłowieka.
Poglądy Maryjne.
Böhme wierzył, że Syn Boży stał się człowiekiem poprzez Maryję Dziewicę. W przeciwieństwie do Lutra Böhme zajmuje się raczej ludzką naturą Maryi niż zagadnieniami dogmatycznymi. Jak wszystkie inne kobiety była ona człowiekiem, a tym samym nie była wolna od grzechu. Dopiero kiedy przepełniony łaską Bóg wybrał ją na matkę swego syna, została ona uznana za wolną od grzechu. "Maryja nie poruszyła Słowa, to Słowo poruszyło Maryję". To właśnie dlatego Böhme tłumaczy, że cała jej łaska pochodzi od Boga. Maryja jest ‘błogosławiona między niewiastami’ nie z powodu swoich kwalifikacji, ale z powodu swojej pokory. Maryja jest narzędziem Boga, przykładem na to, co Bóg potrafi uczynić: Po wieki nie zostanie zapomniane, że Bóg stał się w niej człowiekiem.
Böhme – w przeciwieństwie do Lutra – nie wierzy, że Maryja była "Wieczną Dziewicą". Jej dziewictwo po urodzeniu Chrystusa jest zdaniem Böhmego nierealistyczne. Prawdziwym zbawieniem jest Chrystus, nie Maryja. Znaczenie Maryi, która jest takim człowiekiem jak każdy z nas jest takie, że urodziła Chrystusa jako istotę ludzka. Według Böhme, jeżeli Maryja nie byłaby człowiekiem, Chrystus byłby nam obcy, nie byłby bratem. Chrystus musi dojrzeć w nas tak samo, jak to uczynił w Maryi. Została ona błogosławiona poprzez zaakceptowanie Chrystusa. W odrodzonym chrześcijaninie – tak jak w Maryi – wszystko co doczesne ulatnia się. Tylko to, co pochodzi z niebios pozostaje wieczne. Charakterystyczny dla Böhmego język teologiczny, obejmujący ogień, światło i ducha, przenika do jego teologii i poglądów maryjnych, nie odrywając przy tym uwagi od faktu, że jego punktem wyjścia jest luteranizm, z jednym tylko wyjątkiem – dziewictwem Maryi, gdzie jego punkt widzenia jest bardziej doczesny.
Wpływy.
Pomimo tego, że w swoich dziełach Böhme kierował się zarówno poglądami twórców neoplatońskich, jak i alchemicznych, takich jak Paracelsus, pozostał on wierny tradycji chrześcijańskiej. To właśnie on wywarł duży wpływ na ruch antyautorytarny i mistyczny, tj. Kwakrów, Filadelfijczyków, Gichtelian, Towarzystwo Kobiet w Dziczy, Wspólnotę Efrata, Społeczeństwo Harmonii, Separatystów z Zoar, Martinizm oraz Teozofię Chrześcijańską. Uczeń, a zarazem mentor Böhmego, legnicki lekarz Balthazar Walther, który podróżował do Ziemi Świętej w poszukiwaniu magicznej, kabalistycznej i alchemicznej mądrości przyczynił się do wdrożenia kabalistycznych idei do myśli Böhmego. Twórczość Jakoba była także inspiracją dla wyznawców niemieckiej filozofii romantycznej, w szczególności dla Schellinga. Z kolei w swoim traktacie "Kosmiczna Świadomość" (1901), Richard Bucke zwraca uwagę na głębię jego duchowego oświecenia, które to ukazało Böhmemu ostateczną tożsamość lub też jedność pomiędzy ludźmi a Bogiem. Böhme wywarł także duży wpływ na Williama Blake’a, angielskiego poetę romantycznego, artystę oraz mistyka.
Kiedy sztuka wyłania się całkowicie ze stworzenia [człowieka] i staje się niczym zarówno dla natury, jak i stworzenia, wtedy jest ona tą nieskończoną, która jest Bogiem i wtedy to Ty powinieneś dostrzec i poczuć najwyższą cnotę miłości. Także, jak powiedziałem, ktokolwiek ją znajdzie ten nie znajdzie niczego, a zarazem znajdzie wszystko; prawdą jest również to, że ten, kto znajdzie nadnaturalną, ponadzmysłową, bezdenną Otchłań, w której zamieszkać nie będzie mu dane; i nie znajdzie on niczego, co jest podobne do tego, a zatem może być porównane do niczego, ponieważ jest głębsze niż cokolwiek innego i jest jak nic dla innych rzeczy, dlatego też nie jest łatwe do zrozumienia; a ponieważ jest niczym jest to wolne od innych rzeczy, a jest tylko Dobrem, którego człowiek nie może wyrazić lub stwierdzić czym ono jest. Na koniec powiem, iż prawdą jest również to, że ten, który to znajdzie, znajdzie wszystkie rzeczy; będzie to początkiem wszystkiego, a także będzie tym początkiem rządziło. Jeśli to znajdziesz, posiądziesz wszystko to, od czego wszystko inne się zaczyna i trwa, więc sztuka jest królem całego dzieła Bożego. ["Droga do Chrystusa", 1623]
Reakcja.
XVII wiek obfitował nie tylko w takie wydarzenia jak rewolucja naukowa, ale był także czasem rewolucji mistycznej w katolicyzmie, protestantyzmie i judaizmie. Böhme oraz niektórzy średniowieczni mistycy byli prekursorami rewolucji protestanckiej. Po publikacji swoich książek w Anglii, Holandii i Niemczech, Böhme stał się ważną osobistością w środowisku intelektualistów w protestanckiej Europie lat 40. i 50. XVII wieku. Był on szczególnie ceniony przez milenarystów, neoplatończyków z Cambridge oraz studentów holenderskich. Jednakże Henry More krytycznie odnosił się do osoby Böhmego twierdząc, że nie jest on prorokiem i nie posiada żadnego szczególnego daru umożliwiającego zrozumienie kwestii metafizycznych. Co więcej, odrzucał on "Opera Posthuma" autorstwa Spinozy jako powrót do Behmenizmu.
W XVII wieku Böhme był znany w Holandii, Anglii, Francji, Rosji i Ameryce. W wieku XVIII zaczął powoli odchodzić w niepamięć, ale wrócił do łask dzięki zainteresowaniu ze strony niemieckich romantyków, którzy uważali go za prekursora tego ruchu. Poeci, tacy jak Tieck, Novalis i William Blake czerpali inspirację z dzieł Böhmego. Pisarz ten cieszył się również poważaniem wśród niemieckich filozofów: Baadera, Schellinga oraz Schopenhauera. Hegel posunął się do stwierdzenia, że Böhme był „pierwszym niemieckim filozofem”.
Upamiętnienie.
W Zgorzelcu, przy nadbrzeżu Nysy Łużyckiej, zachował się dom w którym mieszkał Böhme. Został on odnowiony, obecnie w budynku znajduje się wystawa o Jakobie Böhme oraz Informacja Turystyczna prowadzona przez Dolnośląską Organizację Turystyczną.
Jakob Böhme był tematem filmów, między innymi:
Zafascynowany postacią Boehmego jest Nicolas Cage, który w styczniu 2006 roku gościł w Zgorzelcu i Görlitz.

</doc>
<doc id="106676" url="https://pl.wikipedia.org/wiki?curid=106676" title="Milan Baros">
Milan Baros



</doc>
<doc id="106681" url="https://pl.wikipedia.org/wiki?curid=106681" title="Mizerykordia">
Mizerykordia

Mizerykordia (łac. "misericordia" – miłosierdzie) – krótki, wąski sztylet służący do dobijania rannego lub konającego przeciwnika (stąd nazwa), o mocnym sztychu oraz długiej klindze przystosowanej do pchnięcia przeciwnika (coup de grâce). Pochodny puginału.
Stanowiła ważną rolę w uzbrojeniu średniowiecznego rycerstwa. Używana głównie w okresie późnego średniowiecza, gdy do użytku weszły zbroje płytowe – dzięki wąskiemu ostrzu umożliwiała zadanie ciosu pomiędzy płytami pancerza w okolice pach, szyi i pachwiny. Łączyła stosunkowo niewielkie rozmiary i wysoką skuteczność bojową. W wiekach XIII – XV mizerykordię noszono obok miecza, zawieszano z prawej strony pasa, od drugiej połowy XIV w. mocowano na łańcuszku przytwierdzonym do napierśnika zbroi. Pośród mizerykordii można wyróżnić dwie grupy broni – noże bojowe o głowni jednosiecznej oraz sztylety z głownią obusieczną. Mizerykordia charakteryzowała się również motywami zdobniczymi, co według niektórych historyków odróżnia ją od puginału, aczkolwiek nie zachował się żaden egzemplarz potwierdzający tę hipotezę.

</doc>
<doc id="106686" url="https://pl.wikipedia.org/wiki?curid=106686" title="Bill Frisell">
Bill Frisell

Bill Frisell, właśc. William Richard Frisell (ur. 18 marca 1951 w Baltimore w USA) – amerykański gitarzysta jazzowy i kompozytor.
Dzieciństwo spędził w Denver w stanie Kolorado, gdzie pobierał lekcje gry na klarnecie. Gitarą zainteresował się po odkryciu muzyki pop dzięki audycjom radiowym. Wkrótce chicagowski blues stał się jego pasją, która poprowadziła go przez twórczość Otisa Rusha, B.B. Kinga, Paula Butterfielda i Buddy’ego Guya.
W szkole średniej grał w zespołach, które przedstawiały własne interpretacje klasycznych utworów z gatunku pop i soul, piosenki Jamesa Browna i inne utwory do tańca. Po ukończeniu liceum Frisell rozpoczął studia na University of Northern Colorado, wstąpił również do Berklee College of Music w Bostonie, gdzie poznał Johna Damiana, Herby'ego Pomeroya i Michaela Gibbsa.
W roku 1978 Frisell przeniósł się na rok do Belgii koncentrując się na komponowaniu muzyki. W tym okresie koncertował z Michaelem Gibbsem, dokonał też pierwszych nagrań z niemieckim basistą Eberhardem Weberem.
W 1979 przeprowadził się do Nowego Jorku, gdzie mieszkał do 1989 roku, kiedy przeprowadził się do Seattle w stanie Waszyngton. Inspirował się m.in. twórczością Jimiego Hendriksa, Jima Halla i Wesa Montgomery’ego; Bill wymieniał również wśród swych największych muzycznych inspiracji takich muzyków jak Paul Motian (znany z tria Billa Evansa), Thelonious Monk, Charles Ives, Sonny Rollins, John Zorn, Dale’a Bruninga, będący jego nauczycielem i różni twórcy world music.
Frisell wystąpił na ponad 200 albumach zarówno jako sideman jak i lider. Pierwsze trzy albumy nagrał dla niemieckiej wytwórni ECM. Na pierwszym, "In Line", lirycznym w naturze, muzyk gra solowo na gitarach elektrycznej i akustycznej oraz w duecie z basistą Arildem Andersenem.
Kolejny był "Rambler", płyta bogata w towarzyszących muzyków i wpływy stylistyczne, które ukierunkowały poszukiwania Frisella na najbliższe lata. Wciąż słychać tu charakterystyczny dla ECMu powolny pogłos. O płycie "Rambler" magazyn Fanfare napisał: "Bill Frisell stworzył małe arcydzieło: to nie tylko popis jego indywidualnej kreatywności instrumentalnej (której dużo tu dowodów), ale zgrabna, poetyczna całość".
Trzeci album Frisella, zatytułowany "Lookout For Hope", był debiutem zespołu The Bill Frisell Band. Zawiera on różnorodny materiał, od swingu, country do reggae, quasiheavymetalowych i rockowych riffów do utworu „Hackensack” Theloniousa Monka. Mimo to płyta jest spójna i nie można w niej nie dostrzec osobowości pracującej, rozwijającej własny styl grupy. Według High Fidelity jest to „najpełniejszy pokaz możliwości Frisella, szczególnie w zakresie kompozycji”, natomiast The Chicago Tribune stwierdza, że "Lookout For Hope" zawiera oznaki najbardziej obiecujących kierunków rozwoju współczesnego jazzu”.
"Before We Were Born", pierwszy album Frisella dla Elektry nagrany został w trzech muzycznych konfiguracjach: Peter Scherer i Arto Lindsay wyprodukowali zaaranżowali i wystąpili w trzech kompozycjach Frisella. „Some Song and Dance”, utwór wyprodukowany przez Lee Townsenda jest suitą składającą się z czterech części wykonywanych przez Bill Frisell Band z sekcją saksofonową w której skład wchodzą Julius Hemphill, Billy Drewes oraz Doug Wieselman. „Hard Plains Drifter” jest rozbudowaną kompozycją zaaranżowaną i wyprodukowaną przez Johna Zorna; zagrał ją Bill Frisell Band.
Drugi album dla Elektry, "Is That You?", zawierał dziewięć oryginalnych kompozycji Frisella, jedną kompozycję producenta płyty Wayne’a Horvitza i dwie przeróbki „Chain of Fools” oraz „Days of Wine and Roses”. To bardzo osobista płyta, na której Frisell gra na gitarach, bandżo, ukulele, a nawet klarnecie. Album "Is That You?" jasno prezentował multistylistyczną a mimo to spójną wizję muzyczną gitarzysty i kompozytora Billa Frisella. W Philadelphia Inquirer został on też opisany w ten oto sposób: „nie da się powiedzieć nic standardowego o tym albumie. Frisell jest nie tylko mistrzem niezwykłych gitarowych tkanin, jest także jednym z niewielu kompozytorów zdolnych pisać muzykę dla interaktywnego zespołu”.
"Have a Little Faith", album wyprodukowany przez Wayne’a Horvitza z 1992 roku, jest czymś w rodzaju albumu dedykowanego. Frisell składa na nim hołd kilku amerykańskim kompozytorom, którzy wywarli na niego wpływ: Aaron Copland, Muddy Waters, Bob Dylan, John Hiatt, Sonny Rollins, Stephen Collins Foster, Charles Ives, Victor Young oraz John Philip Sousa. Jest tu także utwór Madonny, z relacji muzyka miał do niego sentyment: kiedyś, będąc za granicą siedział samotnie w barze, gdzie grano tylko obcą, miejscową muzykę. W pewnej chwili w radio rozbrzmiała piosenka „Live to Tell” Madonny i to ona przypomniała Billowi Amerykę. Zespół Frisella został na tej płycie wzmocniony klarnetem Dona Byrona i akordeonem Guya Klusevseka.
"This Land", piąty album Frisella w całości składa się z oryginalnych utworów wykonanych przez zespół z sekcją dętą: Don Byron (klarnety), Billy Drewes (saksofon altowy) i Curtis Fowlkes (puzon). Album ten, którego producentem jest Lee Townsend, wyraźnie pokazuje związek między własną twórczością Frisella a dorobkiem kompozytorów, do których nawiązuje na poprzednim albumie. Łączy on talent kompozytorski i aranżerski Billa z uduchowionymi, pełnymi szczerego entuzjazmu improwizacjami zespołu.
W 1994 roku Frisell nagrał parę płyt z muzyką do trzech niemych filmów Bustera Keatona "The High Sign/One Week" oraz "Go West". Zespół składający się z Frisella, Kermita Driscolla i Joeya barona zagrał tę muzykę na żywo do wyświetlanych na ekranie filmów na wyprzedanych koncertach w St. Ann’s na Brooklynie w maju 1993 (dwa miesiące później Frisell zagrał w tym samym składzie na Warsaw Summer Jazz Days). Skojarzenie Frisella z Keatonem ujawniło naturalny związek tych dwu artystów. Ich twórczości trudno odmówić silnej inklinacji do niespodziewanych przygód, które tylko wzmacniają ciepło i ludzki pierwiastek elementów muzycznego i filmowego. Spektakle w St. Ann dowodzą, że zjawisko synergii czasami ma miejsce: całość przekracza sumę części.
Billboard tak oto skomentował "Go West": „ten zestaw kompozycji do klasycznego filmu Bustera Keatona jest jednym z najdoskonalszych, najbardziej obrazowych albumów Billa Frisella. Pokazując swe najwyższe umiejętności zarówno jako gitarzysta jak i kompozytor Bill wydobywa amerykańską melancholię z mających zupełnie inną jakość, spokojnych, różnorodnych tematów. Ubarwiając sceny gitarami akustyczną i elektryczną, Frisell tworzy niezwykle kinematograficzne motywy, a jego sekcja rytmiczna – basista Kermit Driscoll i perkusista Joey Baron – dostarczają wystarczająco bogatej narracji”.
Sukces, jaki odniosła muzyka do filmów Keatona, nakłonił Frisella do innych projektów związanych z filmem. Napisał muzykę do animowanego filmu telewizyjnego autorstwa Gary’ego Larsona "Tales From the Far Side" oraz włoskiego filmu Danila Luchettiego "La Scuola". Część muzyki Frisell nagrał ze swym nowym kwartetem w składzie: Ron Miles (trąbka), Eyvind Kang (skrzypce) oraz Curtis Fowlkes (tuba). Ta nowa formacja była dla Frisella prawdziwym wyzwaniem, ponieważ przez prawie 10 lat grał z sekcją rytmiczną (Driscoll, Baron) mającą z nim kontakt prawie telepatyczny. Frisell powiedział w wywiadzie dla Down Beatu: „To bardzo odmienne od tradycyjnego grania gitara-bas-bębny, nawet mimo tego, że Joey Baron i Kermit Driscoll i ja nigdy nie graliśmy jak typowe jazzowe trio. Kwartet, ze skrzypcami i dęciakami, może grać muzykę o dźwiękach orkiestrowych. To niesamowite! Dało mi to szansę pisania i aranżowania muzyki o jeszcze większym formacie. Naturalnie, mam dużo mniej swobody w tym, co chciałbym zagrać, ponieważ dużo więcej trzeba „wynegocjować” z czterema ludźmi niż z trzema. Ale także stawiło mnie przed pewnymi muzycznymi wyzwaniami, takimi jak utrzymanie tempa. Chodzi o pewność, że podczas grania melodia ani nie zwalnia, ani nie przyspiesza. Z tego powodu mam właśnie tych muzyków: wszyscy oni mają świetne poczucie rytmu."
Album nowego zespołu, "Quartet", zyskał uznanie krytyków. The New York Times zadeklarował: "Quartet" może być jego [Frisella] arcydziełem.” Nowa formuła grupy zyskała pochwałę Billboardu: „Quartet” ta płyta wydobywa najwięcej z różnorodności uczuć. Gitara Frisella jest jednym z najciekawszych głosów we współczesnym jazzie."
W środku tournée kwartetu – w kwietniu 1997 – wytwórnia Nonesuch Records wydała album "Nashville". Został on nagrany w Nashville z udziałem bluegrassowych muzyków zespołu śpiewaczki Allison Krauss Union Station: grającego na mandolinie Adama Staffeya i banjo – Rona Blocka; prócz nich występują jej brat, basista Lyle'a Lovetta Victor Krauss, grający na gitarze dobro Jerry Douglas, wokalistka Robin Holcomb i grający na harmonijce Pat Bergeson. Płyta ta spotkała się z bardzo dobrym przyjęciem krytyki, co znalazło odzwierciedlenie z postaci nagrody „Album Roku” magazynu Down Beat, a sam Bill został okrzyknięty gitarzystą roku. Równocześnie podczas pierwszej edycji Jazz Awards w Nowym Jorku, Jazz Journalists Association oraz Knitting Factory uhonorowało Frisella nagrodą krytyków i branży muzycznej w kategorii „najlepszy gitarzysta”.
Po tych prestiżowych wyróżnieniach, 18 stycznia 1998 ukazała się płyta "Gone, Just Like a Train". Na tej niezwykle melodyjnej i rytmicznej kolekcji oryginalnych utworów Frisellowi towarzyszą Viktor Krauss i Jim Keltner, perkusista Boba Dylana, Ry Coodera, T-Bone Burnetta, George’a Harrisona, Johna Lennona i Traveling Wilburys. Okładkę tej płyty stworzył rysownik i przyjaciel Billa Jim Woodring.
W 1998 roku Bill Frisell koncertował zarówno ze swoimi starymi przyjaciółmi, jak i zupełnie nowymi muzykami: (Scottem Amendolą, Robem Burgerem, Gregiem Cohenem oraz Keithem Lowe’em), włączając grającego na bandżo i gitarze Danny’ego Barnesa, z którym Bill wystąpił na kilku koncertach we wrześniu. Bill Frisell pracował też nad trzema projektami dla mediów: „American Hollow” (program stacji telewizyjnej HBO), „The DNA Files” (edukacyjna audycja radiowa o ludzkich genach), trzeci projekt to „remake” strasznego (w swoim czasie) filmu dzieła jednego ze współczesnych reżyserów. Od jesieni tego roku, za sprawą wytwórni Nonesuch dostępny jest kolejny duet Billa, tym razem z pianistą Fredem Hershem zatytułowany "Songs We Know"
W maju 1999 ukazała się kolejna płyta Billa Frisella zawierająca jego oryginalne kompozycje to „Good Dog, Happy Man” (18 maja 1999). W nagraniu ich towarzyszyła mu sekcja rytmiczna z poprzedniego albumu (Victor Krauss na gitarze basowej i Jim Keltner na perkusji) oraz Wayne Horvitz na organach (Hammonda B3 i pianinie elektrycznym Wurlitzera), Greg Leisz (znany z nagrań z Joni Mitchell i Jimmie Dale Gilmore – dobro, mandolina) i specjalny gość – Ry Cooder (gitara w jednym utworze). Frisell rozwija tu stylistykę poprzednich dwóch albumów, tworzy własny rodzaj muzyki wymykający się szufladkowaniu.
W 1998 roku Bill Frisell na nowo zaaranżował i nagrał jazzowe wersje 12 piosenek, które Elvis Costello i Burt Bacharach wydali na albumie "Painted From Memory" (wytwórnia Mercury). Po długim oczekiwaniu, pod koniec września 1999 album ten ukazał się pod tytułem "Sweetest Punch". Do nagrania Bill zaangażował sekcję dętą, w jej skład weszli znani z wcześniejszych płyt Curtis Fowlkes (puzon), Ron Miles (trąbka), Billy Drewes (saksofon), Don Byron (klarnet) oraz sekcja rytmiczna: Victor Krauss (gitara basowa) i Brian Blade (perkusja). Elvis Costello zaśpiewał w dwóch utworach, podobnie jak specjalny gość Cassandra Wilson. Płyta nie ukazała się aż do września, ponieważ wytwórnia nie chciała „zalać” rynku albumami Frisella.
W 1999 zapowiedziano płytę, która się nie ukazała. Miała to być kompilacja utworów dla dzieci "When You Wish Upon a Star" nagraną w trzecim kwartale 1998 z perkusistą Abe’em Laborielem Juniorem i basistą Artiem Moore’em.
Kilka miesięcy po nagranej w dużym składzie płycie "Sweetest Punch", w marcu 2000, pojawił się album "Ghost Town"; zawierał 16 kompozycji zaaranżowanych na kilka gitar, z których każdą nagrał Frisell, utwory te to znane już wcześniej („Ghost Town”) oraz standardy („When I Fall in Love”). Jest to osiemnasta płyta Frisella, ale pierwsza nagrana solo.
Dyskografia.
W celu zapoznania się z listą wydanych nagrań muzyka, zobacz hasło dyskografia Billa Frisella.

</doc>
<doc id="106687" url="https://pl.wikipedia.org/wiki?curid=106687" title="Zastawki">
Zastawki

Zastawki – różnego typu błoniaste fałdy występujące głównie w układzie krwionośnym i limfatycznym; warunkują jednokierunkowy przepływ krwi (na granicy przedsionków i komór serca, w ujściu aorty i pnia płucnego, w żyłach lub naczyniach limfatycznych).
Sztuczne zastawki serca wykonuje się z materiałów metalicznych i tworzyw sztucznych. Są wszczepiane do serca w przypadku nieodwracalnych zmian zastawek naturalnych. Stosowane są także zastawki z materiałów pochodzenia biologicznego.

</doc>
<doc id="106689" url="https://pl.wikipedia.org/wiki?curid=106689" title="Polana Jakuszycka">
Polana Jakuszycka

Polana Jakuszycka (w Jakuszycach dzielnicy Szklarskiej Poręby) – najbardziej znany ośrodek narciarstwa biegowego i biathlonu na Dolnym Śląsku i w Polsce. 
Specyficzny mikroklimat sprzyja długiemu zaleganiu śniegu – utrzymuje się on przeciętnie 156 dni w ciągu roku, dlatego zbudowano tu "Dolnośląskie Centrum Sportu." 
Polana Jakuszycka oferuje wiele tras przygotowanych do biegów i narciarskich wędrówek, są to trasy wyczynowe i turystyczne. 
W marcu każdego roku odbywa się tu wielka międzynarodowa impreza narciarska "Bieg Piastów". Ponadto co roku odbywa się tu kilka mniejszych imprez biegowych m.in. o randze "Pucharu Polski" oraz marcowe biegi o "Puchar Karkonoszy" na stałe wpisane do kalendarza "FIS".
W przeszłości na Polanie znajdowało się schronisko "Katzensteinbaude", powstałe z dawnej chaty pasterskiej po wybudowaniu drogi do dawnego przejścia granicznego. Obiekt miał konstrukcję drewniano-murowaną, często spotykaną w Sudetach. W budynku dawnego schroniska, do którego w ostatnich latach dobudowano nową część, znajduje się obecnie restauracja. W latach 1945-1991 funkcjonowały jako budynki Strażnicy WOP Jakuszyce. 
W dniach 17-18 lutego 2012 roku odbyły się tu zawody zaliczane do klasyfikacji Pucharu Świata w biegach narciarskich. 
W obrębie Polany Jakuszyckiej znajduje się przystanek kolejowy Polana Jakuszycka na transgranicznej linii kolejowej nr 311.
Do 21 grudnia 2007 r. w funkcjonowało przejście graniczne Polana Jakuszycka-Harrachov, które na mocy Układu z Schengen zostało zlikwidowane.

</doc>
<doc id="106691" url="https://pl.wikipedia.org/wiki?curid=106691" title="Bottrop">
Bottrop

Bottrop – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Münster, w Zagłębiu Ruhry (niem. "Ruhrgebiet").
Historia.
Pierwsza wzmianka historyczna o "Borthorpe" pochodzi z roku 1092. Pierwsza kopalnia, "Prosper I", została zbudowana w 1856 roku. W roku 1919 Bottrop otrzymało prawa miejskie.
Demografia.
¹ Od 1 stycznia 1975 do 30 czerwca 1976 do Bottrop należało sąsiednie miasto Gladbeck.
Gospodarka.
Wydobycie węgla kamiennego i rafinacja ropy naftowej; przemysł ciężki.
Transport.
Miasto stanowi ważny węzeł drogowy przez który lub w jego pobliżu przebiegają autostrady A2, A31 i A42.
W mieście znajduje się stacja kolejowa Bottrop Hauptbahnhof.
Współpraca.
Miejscowości partnerskie:

</doc>
<doc id="106693" url="https://pl.wikipedia.org/wiki?curid=106693" title="I triumwirat">
I triumwirat

I triumwirat – tajne, nieformalne porozumienie zawarte pomiędzy Gajuszem Juliuszem Cezarem, Gnejuszem Pompejuszem i Markiem Krassusem w 60 roku p.n.e.
Pierwszy triumwirat został zawiązany w myśl zasady: "odtąd nie stanie się w Republice nic, co nie podobałoby się któremukolwiek z trzech". Pierwszym i jednocześnie najważniejszym postanowieniem triumwirów było doprowadzenie do wyboru Juliusza Cezara na konsula w 59 p.n.e., a następnie nadanie mu na pięć lat namiestnictwa Galii. 
Rozpadł się wraz ze śmiercią Krassusa w 53 roku p.n.e.

</doc>
<doc id="106694" url="https://pl.wikipedia.org/wiki?curid=106694" title="Jakuszyce">
Jakuszyce

Jakuszyce (krótko po 1945 r. "Jakuszec", ) – 
Najwyżej położona dzielnica Szklarskiej Poręby położona kilka kilometrów od centrum miejscowości, 800 m od granicy polsko-czeskiej. Przed przystąpieniem Polski do układu z Schengen istniało tu przejście graniczne drogowe i małego ruchu granicznego Jakuszyce – Harrachov oraz na szlaku turystycznym Polana Jakuszycka – Harrachov. Jakuszyce leżą na wysokości 850–886 m n.p.m. Tutejszy klimat jest porównywalny do klimatu na wysokości 1500 m n.p.m. w Alpach.
Przez Jakuszyce przepływa Kamienna, niewielka rzeka dorzecza Odry, dopływ Bobru.
W Jakuszycach występuje korzystny klimat do uprawiania sportów zimowych. Na Polanie Jakuszyckiej rozgrywane są zawody w narciarstwie biegowym od 2012 r., Puchar Świata – oraz zawody biathlonowe. Jakuszyce są również węzłem letnich szlaków turystycznych i rowerowych, wykorzystywanym przez turystów przez cały sezon.
Znajduje się tutaj najwyżej położony kolejowy przystanek osobowy w Polsce – Szklarska Poręba Jakuszyce, leżący na wyremontowanym w 2010 roku szlaku kolejowym pomiędzy Jelenią Górą i Harrachovem – linii kolejowej nr 311.
Historia.
Nazwa pochodzi od imienia Jakusz, zdrobnienia imienia Jakub. Początek Jakuszycom dała leśniczówka należąca do Schaffgotschów, wokół której powstała później osada pasterzy i drwali. W 1848 przez Jakuszyce przeprowadzono szosę, a w 1902 linię kolejową. W r. 1825 miejscowość wzmiankowano jako Jakobstale, następnie Jakobsthal lub Jakobstal. W 1910 r. mieszkało w Jakuszycach 90, a w 1933 r. 120 mieszkańców.
Pod koniec XIX w. projektowano także budowę linii kolejowej ze Szklarskiej Poręby przez Jakuszyce, Orle do nieistniejącej dziś osady Wielka Izera na Hali Izerskiej. Nowe połączenie miało być wykorzystywane przede wszystkim do celów gospodarczych i zwózki drewna, ale też dla obsługi ruchu pasażerskiego. Z uwagi na wysokie ryzyko budowy linii kolejowej na rozległych torfowiskach oraz podmokłych terenach Gór Izerskich od projektu odstąpiono.
W okresie powojennym umiejscowiono w Jakuszycach, na wysokości 860 m n.p.m., klimatologiczną stację meteorologiczną (w latach 1891 – 1937 było to jedynie opadowa stacja meteo, posiadająca inną lokalizację: wys. 871 m n.p.m., ). Średnie wartości roczne opadów ze wspomnianego okresu wynosiły 1426 mm (najwięcej: lipiec 155 mm i sierpień 136 mm, najmniej: luty 100 mm i marzec 95 mm). Średnia temperatura roczna, w latach 70. XX wieku, wynosiła +4,0 °C (najcieplejsze miesiące: lipiec +12,5 °C i sierpień +12,2 °C; najzimniejsze: styczeń -3,9 °C i luty -3,8 °C.

</doc>
<doc id="106696" url="https://pl.wikipedia.org/wiki?curid=106696" title="Angelus Silesius">
Angelus Silesius

Angelus Silesius, Anioł Ślązak, właściwie Johannes Scheffler herbu Scheffler (ur. 25 grudnia 1624 we Wrocławiu, zm. 9 lipca 1677 tamże) – niemiecki poeta religijny doby baroku. Pisał utwory apologetyczne, pieśni religijne i aforyzmy o mistycznym zjednoczeniu z Bogiem. Jego "Heilige Seelenlust" czytywali zarówno protestanci, jak i katolicy.
Życiorys.
Był synem Stanislausa Schefflera (ur. 1562 w Kobierzynie) oraz Marii Magdaleny Henneman (zm. 27 maja 1639). Jego dziadek ze strony ojca (również Stanisław), poślubił Annę – córkę Mikołaja z rodu Welczek (właściciela Dębieńska). Tym samym ich syn – Stanisław (ojciec Angelusa Silesiusa) przejął szlachectwo i herb matki – "Rassycz", przedstawiający dwie wieże. Stanisław (ojciec), protestant i niemiecki osadnik w Krakowie do 1618 zamieszkiwał w Bronowicach (inne źródła – Borwicze), a po 1618 we Wrocławiu gdzie poznał o wiele młodszą Marię. Ojciec matki, a dziadek Angelusa Silesiusa – Johannes Henneman był dworskim lekarzem, co zapewne wpłynęło na karierę wnuka. Angelus Silesius został ochrzczony w kościele pw. Św. Elżbiety 25 grudnia 1624.
Nauka.
Początkowo, od 1636 (inne źródła 1639) do 1643, kształcił się we wrocławskim Liceum Św. Elżbiety, gdzie w 1641 napisał sonet na imieniny swojego nauczyciela – Chryzostoma Schultza. Dzięki rekomendacji rektora tego liceum Eliasa Majora i nauczyciela retoryki Christopha Koelera rozpoczął 4 maja 1643 naukę medycyny i prawa państwowego na Uniwersytecie w Strasburgu, a następnie w Lejdzie. W lipcu 1648 na Uniwersytecie w Padwie uzyskał doktorat z medycyny i filozofii.
Lekarz.
Od listopada 1649 był osobistym i nadwornym lekarzem luterańskiego księcia Sylwiusza Nimroda Wirtemberskiego w Oleśnicy. Na tle ortodoksyjnego podejścia do wiary przez wpływowego na dworze pastora Freytaga oraz wydanego przez księcia zakazu druku ksiąg mistyków popadł w konflikt z gminą protestancką i w 1652 przeniósł się do Wrocławia, gdzie został lekarzem w klasztorze Zakonu Krzyżowców z Czerwoną Gwiazdą przy kościele pod wezwaniem Św. Macieja. W tym czasie poznał Abrahama von Franckenberga, ucznia Jakoba Böhmego, który mocno oddziałał na Schefflera swoją postawą międzywyznaniową. W rok po śmierci Franckenberga, 12 czerwca 1653 r. przeszedł we wrocławskim kościele pod wezwaniem św. Macieja na katolicyzm, przyjmując łacińskie imię "Angelus". Druga część jego imienia pochodzi zapewne od łacińskiej nazwy Śląska. Swój majątek przeznaczył na cele dobroczynne.
Związał się czynnie z kontrreformacją. Atakowany przez protestantów groził, że jako polski szlachcic, poprosi króla polskiego o opiekę. W 1654 otrzymał honorowy tytuł cesarsko-królewskiego lekarza nadwornego. Nadal też zajmował się działalnością charytatywną.
Poeta, ksiądz, zakonnik.
Od 1667 ukazują się jego najświetniejsze dzieła poetycko-religijne: "Święta uciecha duszy albo Duchowne pieśni pasterskie" (niem. "Heilige Seelenlust Oder Geistliche Hirtenlieder"), trzy części w 1657 we Wrocławiu i czwarta część osobno w tym samym roku, po scaleniu i przydaniu piątej części wydane we Wrocławiu 1668, i "Epigramatyczne rymy duchowne" (niem. "Geistreiche Sinn- und Schlußreime") w pięciu księgach, wydane w Wiedniu 1657, od rozszerzonego o księgę szóstą wydania w Kłodzku 1675 pt. "Cherubinowy wędrowiec" (niem. "Cherubinischer Wandersmann"). Z późnego okresu życia pochodzi poemat "Poglądowe opisanie czterech spraw ostatecznych" (niem. "Sinnliche Beschreibung der vier letzten Dinge"), wydany w Świdnicy 1675.
Epigramaty "Cherubinowego wędrowca" to rymowane aleksandryny (sześciostopowe jamby), głównie dwuwiersze, czasami dłuższe formy. Szósta księga zaczyna się od cyklu sonetów. Do pieśni pasterskich Georg Joseph – muzyk wrocławskiego dworu biskupiego – skomponował melodie.
W 1661 przyjął, mając papieską dyspensę, święcenia kapłańskie w Nysie. Prowadził też ostre polemiki w duchu kontrreformacji i domagał się rekatolicyzacji Śląska. W latach 1664 – 1666 był radcą i marszałkiem dworu biskupa wrocławskiego Sebastiana Rostocka. Ostatnie 10 lat życia spędził w klasztorze pod wezwaniem św. Macieja, będąc lekarzem ubogich oraz kapłanem.
Umarł wyniszczony przez ascezę i chorobę. Został pochowany we Wrocławiu w kościele pod wezwaniem św. Macieja.
Nauczanie.
Angelus Silesius, będąc spadkobiercą wielkiej tradycji Eckharta, Taulera, a także Böhmego, nadał jej całkiem osobisty wyraz poetycki. Przekroczył wszelkie konfesyjne sformułowania, ponieważ Boga nie da się zdefiniować - jest On zarazem Wszystkim i Niczym, Bytem i Nicością. Wobec swego Stwórcy człowiek jest niczym, a przecież tylko w człowieku, obrazie Boga, może On kontemplować samego Siebie. Tak więc człowiek powinien całkowicie wyrzec się samego siebie, wyniszczyć się wewnętrznie, aby stać się tym, kim naprawdę jest - odblaskiem boskości, bytem wiecznym. Ta radykalna koncepcja (bliska neoplatonizmowi i kwietyzmowi) przez długi czas budziła nieufność Kościoła. Intensywny, żarliwy liryzm Angelusa Silesiusa stał się wzorcem dla pietyzmu (Spener).
"Wędrowiec" wywarł wpływ na wielu poetów niemieckich, a także na filozofię Schopenhauera. W późniejszych czasach dostrzeżono w nim jedno z najdoskonalszych wyrażeń mistycyzmu wykraczającego poza wszelkie konwencje.
Polskie tłumaczenia.
Dzieło inspirowane twórczością Angelusa Silesiusa:

</doc>
<doc id="106697" url="https://pl.wikipedia.org/wiki?curid=106697" title="Bieg Piastów">
Bieg Piastów

Bieg Piastów – międzynarodowa impreza narciarska odbywająca się na Polanie Jakuszyckiej w Szklarskiej Porębie od 1976 roku.
Bieg Piastów odbywa się corocznie, przeważnie w pierwszy marcowy weekend. Od 2014 roku Bieg Piastów wydłużony został do 9-dniowej imprezy nazywanej Festiwalem Narciarstwa Biegowego. W jego skład wchodzą biegi główne na 50 km stylem klasycznym, 25 km st. klasycznym, 30 km st. dowolnym oraz biegi dodatkowe stylem klasycznym na dystansach 7 km i 12 km. Cały festiwal dopełniają inne biegi tj. Rodzinna Dziesiątka, Memorial Stanisława Michonia oraz Nocna Dziesiątka. W ramach Festiwalu rozgrywane są także biegi dzieci.
Od 1995 roku Bieg Piastów należy do Europejskiej Ligi Biegów Długodystansowych Euroloppet, a 13 czerwca 2008 w szwedzkiej miejscowości Mora działacze Międzynarodowej Federacji Narciarskiej (FIS) podjęli decyzję o przyjęciu Biegu Piastów do Światowej Ligi Biegów Długodystansowych (Worldloppet Ski Federation).
W latach 2014–2016 Bieg Piastów należał do cyklu FIS Worldloppet Cup, czyli Pucharu Świata w Maratonach Narciarskich.
W 2017 roku w Biegu Piastów wzięła udział Justyna Kowalczyk na dystansie 50 km stylem klasycznym.
W 2021 roku z powodu pandemii COVID-19 Bieg Piastów odbył się w formule startów indywidualnych, z możliwością przebiegnięcia dystansu na oficjalnych trasach, a także w dowolnym miejscu na świecie.
Zwyciężczynie Biegu Piastów.
Wyniki Biegu Piastów kobiet w ramach Worldloppet.

</doc>
<doc id="106701" url="https://pl.wikipedia.org/wiki?curid=106701" title="Hymn NRD">
Hymn NRD



</doc>
<doc id="106704" url="https://pl.wikipedia.org/wiki?curid=106704" title="Gajusz Mariusz">
Gajusz Mariusz

Gajusz Mariusz, (ur. 157 p.n.e. w Cereatae, zm. 13 stycznia 86 p.n.e. w Rzymie) – polityk rzymski okresu republikańskiego. "Homo novus" (człowiek spoza starej arystokracji senatorskiej), jeden z najwybitniejszych przywódców stronnictwa popularów. Wielokrotny konsul, dowódca wojskowy i reformator armii rzymskiej.
Jego konflikt z Lucjuszem Korneliuszem Sullą rozpoczął serię wojen domowych, które w II poł. I wieku p.n.e. doprowadziły do upadku systemu republikańskiego i powstania nowej formy rządów zwanej pryncypatem. W "Żywotach" Plutarcha określony mianem "trzeciego założyciela Rzymu" (po Romulusie i dyktatorze Kamilusie; Plutarch "Żywoty - Mariusz" XXVII.5).
Pochodzenie.
Urodził się w 157 p.n.e. w południowolatyńskim Cereatae niedaleko Arpinum. Był synem Mariusza i Fulcinii. Według autorów antycznych rodzina była biedna, a przyszły konsul od wczesnej młodości musiał pracować na własne utrzymanie (Plutarch "Żywoty - Mariusz" III, Juwenalis "Satyry" VIII.240-263). Współcześnie uważa się jednak, że Mariusz pochodził z dobrze ustosunkowanej rodziny ekwickiej. Przekaz antyczny jest prawdopodobnie, powtórzoną przez autorów okresów późniejszych opinią, która powstała w wyniku niechęci do niego ze strony uważającej go za parweniusza arystokracji senatorskiej. Niemożliwością było zrobienie w Rzymie tak błyskotliwej kariery oraz małżeństwo z członkinią arystokratycznej rodziny Juliuszów przez człowieka niemajętnego. 
Kariera polityczna.
Swoją karierę Mariusz rozpoczął od służby w armii i udziału w wojnie numantyjskiej (133 p.n.e.) W Hiszpanii został zauważony przez Scypiona Afrykańskiego Młodszego, który miał go wskazać jako swojego potencjalnego następcę. Dzięki wstawiennictwu Kwintusa Cecyliusza Metellusa w 119 p.n.e. został wybrany trybunem ludowym, a w 115 pretorem. Służył ponownie w Hiszpanii, a wraz z wybuchem wojny z Jugurtą na stanowisku legata, w Afryce. Przypuszczalnie w tym okresie swojej kariery nie myślał jeszcze o zmianach systemowych w Rzymie, ale o tym aby zająć w jego ramach jak najdogodniejsze dla siebie miejsce. W 111 p.n.e. ożenił się z Julią, ciotką Juliusza Cezara (Swetoniusz "Boski Juliusz" VI.1) należącą do świetnie ustosunkowanego rodu Juliuszów.
W roku 107 p.n.e. wykorzystując powszechne niezadowolenie z rządów senatorskich, przy wsparciu ekwitów i plebsu został wybrany konsulem (po raz pierwszy). Stało się to, gdy był on legatem w armii walczącego z Jugurtą Metellusa. Wysłany przez swego zwierzchnika do Rzymu oskarżył Metellusa o opieszałość w działaniach wojennych i obiecał Rzymianom sprowadzenie Jugurty żywego bądź martwego. Tym samym, po 7 latach ubiegania się o urząd konsula dopiął swego, mimo fałszywego charakteru oskarżenia. W wyniku trwającego między nimi sporu przejął dowództwo nad armią. Sukcesem okazała się jego strategia polegająca na zdobywaniu miast, a przez to pozbawianie Numidyjczyków kolejnych punktów oporu. W końcu, w wyniku zdrady jakiej dopuścił się teść Jugurty, król Mauretanii Bokchus, władca numidyjski został pojmany. Dokonał tego służący pod rozkazami Mariusza młody dowódca jazdy Lucjusz Korneliusz Sulla. W 104 p.n.e. Mariusz pod swoją nieobecność został ponownie obrany konsulem, a po powrocie do miasta odbył zasłużony triumf (Plutarch "Mariusz" XII).
Najazd Cymbrów i Teutonów.
W tym czasie po raz kolejny zagrozili Rzymowi germańscy Cymbrowie. Wcześniej w roku 113 p.n.e. w sojuszu z Teutonami rozbili armię Gnejusza Papiriusza Karbona pod Noreią, a w 105 p.n.e. w bitwie pod Arausio zadali jedną z największych klęsk w historii Rzymu, całkowicie niszcząc dwie armie konsularne (Kwintusa Serwiliusza Cepionna i konsula Gnejusza Maliusza Maksymusa). Mariusz, wybierany na stanowisko konsula przez 5 kolejnych lat (104-100 p.n.e.) musiał zreorganizować armię rzymską tak, aby była zdolna do odparcia zagrożenia. 
Reforma armii.
Źródłem kryzysu rzymskiej wojskowości były zmiany społeczno-ekonomiczne przełomu wieków II i I p.n.e. Polityka podbojów spowodowała napływ taniego zboża i nieopłacalność produkcji rolnej w Italii. Ponieważ do czasów reformy w legionach mogli służyć tylko obywatele o określonych dochodach, zmiany w zamożności stanowiły podstawowy problemem w pozyskaniu rekrutów (Liwiusz "Ab Urbe Condita" I.42-43). Mariusz postanowił przeprowadzać zaciąg wśród niespełniających kryteriów cenzusowych proletariuszy i wyposażać ich na koszt państwa. Przyznano im również niewielki żołd, początkowo 5 asów dziennie.
Zmianie poddano również wojskową organizację. Podstawową jednostką taktyczną została kohorta, na którą składały się trzy manipuły, czyli sześć centurii (ok. 600 żołnierzy; legion liczył 10 kohort). Ujednoliceniu uległa broń, co spowodowało, że armia rzymska stała się znacznie bardziej elastyczna. Można ją było dowolnie ustawiać i dzielić na znacznie mniejsze, operujące samodzielnie oddziały. Legiony wyposażono w znaki bojowe tzw. "aquilae" (orły). Tak zreformowana armia pozwoliła Mariuszowi pobić Teutonów w 102 p.n.e. pod Aquae Sextiae, a rok później Cymbrów pod Vercellae (Plutarch "Mariusz" XXI i XXVI). Dzięki temu wraz z Kwintusem Lutacjuszem Katulusem, drugim konsulem roku 102 p.n.e. odbył kolejny w swojej karierze tryumf (Plutarch "Mariusz" XXVII). 
Pomimo zażegnania niebezpieczeństwa reformy Mariusza miały w przyszłości skutkować również negatywnie. Przede wszystkim fakt, iż legioniści pomimo uzawodowienia byli słabo wynagradzani, powodował u nich skłonność do grabieży. Brak zabezpieczenia weteranów na starość, w połączeniu z długotrwałą służbą (początkowo 16 lat) sprawiał, że dowódcy zaczęli poczuwać się do specyficznej odpowiedzialności wobec demobilizowanych żołnierzy. W przyszłości każdy z wodzów (wliczając w to samego Mariusza) będzie zabiegał o nadania ziemi dla swoich legionistów. Spowoduje to ich silny, osobisty związek z weteranami, którzy dla łupów i nadziałów będą w stanie ważyć się na wszystko, i pójść za swoim dowódcą przeciwko każdemu, nawet Rzymowi.
Należy także nadmienić, że według części współczesnych historyków, reforma Mariusza jako taka nie miała miejsca. Uważają oni, że jest to historiograficzny mit spreparowany przez niemieckiego filologa klasycznego Ludwiga Langego w połowie XIX wieku w oparciu o tendencyjną interpretację tekstów Polibiusza. Wedle nich, reforma armii rzymskiej z poborowej na ochotniczą jest zasługą dopiero Oktawiana Augusta.
Stłumienie zamieszek roku 100 p.n.e..
W zapewnieniu nadań dla zwycięskich legionów mieli pomóc Mariuszowi trybun ludowy, jeden z przywódców radykalnego stronnictwa popularów Lucjusz Apulejusz Saturninus oraz pretor i najbliższy współpracownik Saturninusa Gajusz Serwiliusz Glaucja. Wobec zaproponowanej przez nich ustawy () sprzeciw wyrazili nie tylko optymaci, ale również rzymski plebs niechętny prowincjonalnym obywatelom z armii Mariusza. Ustawa została jednak przeforsowana dzięki zdemobilizowanym żołnierzom, którzy pojawili się na zgromadzeniu tribusowym, a także nałożeniu na senatorów religijnej "sanctio".
Zachęceni powodzeniem swoich działań Saturninus i Glaucja postanowili wystartować w kolejnych wyborach. Saturninus starał się o ponowny trybunat, a Glaucja konsulat roku 99. Rywalizacja była tak zacięta, że w wyniku zamieszek zginął główny rywal do konsulatu i jednoczesny trybun, zwolennik optymatów Memmiusz. Saturninus i Glaucja, którzy wzniecili niepokoje, wraz ze swoimi poplecznikami schronili się na Kapitolu. Senat po raz drugi w historii wydał tzw. "senatus consultum ultimum" zobowiązującą konsulów wespół z innymi urzędnikami do zaprowadzenia porządku. Stłumienie zamieszek polecono Mariuszowi, który przy pomocy uzbrojonej milicji osaczył prowodyrów. Obaj politycy zginęli, a Mariusz został skompromitowany (Appian "Wojny domowe" I.29-34).
Wojna ze sprzymierzeńcami.
Według Plutarcha w związku z wydarzeniami roku 100 p.n.e. Mariusz utracił poparcie plebejuszy, co skutkowało załamaniem jego kariery ("Mariusz" XXXII). Wiele wskazuje jednak na to, że w pierwszej dekadzie I wieku p.n.e. miała miejsce zwykła zmiana sojuszy i zbliżenie z frakcją senatorską. Dobitnie świadczy o tym fakt, że pomimo unieważnienia ustaw Saturnina i Glaucji (Cyceron "Pro Balbo" 48) weterani Mariusza otrzymali ziemie na Korsyce, gdzie utworzyli kolonię o wymownej nazwie Mariana. Co więcej samemu Mariuszowi przypadła jedna z najwyższych i najbardziej zaszczytnych funkcji kapłańskich augurat (Cyceron "Epistulae ad Brutum" I.5.3). Co więcej jego syn ożenił się z Licynią córką Lucjusza Licyniusza Krassusa, do tej pory zagorzałego przeciwnika, a w trakcie wojny ze sprzymierzeńcami (90 p.n.e.) Mariusz otrzymał dowództwo jednej z armii, z którego jednak zrezygnował ze względu na słaby stan zdrowia (Plutarch "Mariusz" XXXIII).
I wojna domowa.
Otwarty konflikt pomiędzy Mariuszem a Sullą wybuchł w 88 p.n.e., a jego bezpośrednim powodem był spór o dowództwo w wojnie z królem Pontu Mitrydatesem VI Eupatorem. Obydwaj politycy pomimo wspólnej służby od dawna za sobą nie przepadali. Główną przyczyną tego stanu rzeczy były plotki, które przeciwnicy polityczni Mariusza rozpuszczali w trakcie jego wielokrotnych konsulatów. Twierdzono, że Mariusz przypisał sobie zasługi Sulli, prawdziwego autora zwycięstwa nad Jugurtą. Według Plutarcha stary wódz ciężko znosił te pomówienia (Plutarch "Mariusz" XXXII).
W tej sytuacji doszło do kolejnej w publicznej karierze Mariusza politycznej wolty. Jego nowym sojusznikiem został ambitny trybun ludowy Publiusz Sulpicjusz Rufus, którego celem było zdobycie poparcia wpływowego Mariusza dla sprawy sprzymierzeńców. W wyniku porozumienia jakie kończyło niedawną wojnę otrzymali oni bowiem rzymskie obywatelstwo, ale zapisani zostali tylko do 8 z 35 tribus, co wydatnie zmniejszało ich siłę oddziaływania. Propozycja zmiany tego stanu rzeczy napotkała jednak na zaciekły opór Senatu, a w mieście wybuchły zamieszki. Sprzymierzeni Mariusz i Sulpicjusz byli jednak na tyle silni, że przegłosowali wszystkie swoje projekty łącznie z pozbawieniem Sulli, konsula roku 88 p.n.e. dowództwa nad armią. 
Sulla natychmiast udał się do Kampanii gdzie stacjonowały jego oddziały. Zapewniwszy sobie poparcie oficerów i legionistów, którzy ukamienowali przybyłych z informacją o odebraniu mu dowództwa posłów Sulpicjusza, ruszył na Rzym. W wyniku walk zginął Sulpicjusz, a Mariusz salwował się ucieczką. Przegłosowane wcześniej zmiany uchylono, a Mariusz i jego poplecznicy zostali wyjęci spod prawa (Appian "Wojny domowe" I.55-58).
Powrót z wygnania i siódmy konsulat.
Konsulami na rok 87 p.n.e. wybrani zostali Gnejusz Oktawiusz i pomimo niechęci Sulli popular Lucjusz Korneliusz Cynna. Odebrawszy od tego ostatniego przysięgę, że nie będzie starał się przywrócić uchylonych praw, Sulla opuścił Italię udając się na wojnę z Mitrydatesem. Cynna nie dochował przyrzeczenia i uznany przez senatorów za wroga państwa musiał uchodzić z Rzymu. W tym samym czasie z wygnania powrócił Mariusz. Cynna, uciekłszy na południe zdołał przekonać do siebie dowództwo pozostawionego w Italii legionu, oblegającego ostatnie miasta sprzymierzeńców. Rzym znalazł się w potrzasku. Zdobywszy miasto (nieliczne wojska senatorskie dosięgła plaga) Cynna z Mariuszem rozpoczęli krwawe czystki. Zginął współkonsul Cynny - Gnejusz Oktawiusz, pierwszy w historii Rzymu konsul zabity podczas sprawowania urzędu. Zabity został również Lucjusz Korneliusz Merula, wybrany na konsula po oficjalnym oskarżeniu Cynny i pozbawieniu go urzędu. Zginęli Gajusz i Lucjusz Juliusze, Marek Antoniusz Orator i wielu innych. Mariusz wybrany razem z Cynną konsulem na rok następny zmarł pod koniec drugiego tygodnia rządów ).

</doc>
<doc id="106706" url="https://pl.wikipedia.org/wiki?curid=106706" title="Tytus Andronikus">
Tytus Andronikus

Titus Andronicus lub The Most Lamentable Romaine Tragedy of Titus Andronicus (pol. "Najsmutniejsza opowieść o tragedii Titusa Andronicusa") – jedna z pierwszych tragedii Williama Shakespeare’a w pięciu aktach powstała w latach 90. XVI wieku. Sztuka zaczyna się powrotem zwycięskiego wodza Titusa z wyprawy przeciw Barbarzyńcom.
Autorstwo sztuki.
Wiele przesłanek wskazuje na to, że pierwszy akt sztuki napisany został nie przez Shakespeare’a, lecz przez George’a Peele’a, który to mógł też sporządzić scenę, w której Lawinia używa "Metamorfoz" Owidiusza, by wyjaśnić, że została zgwałcona. Nie jest to jednak pewne i wielu miłośników sztuki uważa, że jest ona w całości dziełem Shakespeare’a.
Fabuła.
Akcja tragedii rozpoczyna się w senacie, w którym toczy się dyskusja na temat sukcesji tronu po zmarłym Cesarzu. Aspirują do niego Saturninus, syn cesarza, i jego młodszy brat Basjanus. Po chwili dyskusji zgadzają się, że najlepszym rozwiązaniem będzie oddanie tronu powracającemu do Rzymu triumfującemu wodzowi Tytusowi Andronikusowi. Ten jednak odmawia przejęcia tego zaszczytu ze względu na swój zaawansowany wiek i sugeruje przejęcie tronu przez Saturninusa. Nowy cesarz wybiera sobie na żonę córkę Tytusa, Lawinię. Andronikus przystaje na to z radością. Do ślubu jednak nie dochodzi, gdyż Lawinia zostaje porwana przez swojego poprzedniego narzeczonego i brata cesarza, Basjanusa.
Zgodnie z tradycją, Tytus musi w czasie Triumfu złożyć w ofierze jednego z jeńców. Wódz wybiera Alarbusa, najstarszego syna królowej Gotów, Tamory. Głuchy na jej błagania składa ofiarę. Tymczasem ze względu na porwanie Lawinii, Tamora zostaje poślubiona przez cesarza Saturninusa. Tamora postanawia zemstę na Tytusie i jego rodzinie.
Synowie Tamory, Chiron i Demetriusz, dokonują zemsty na jedynej córce Tytusa, Lawinii. Gwałcą ją, po czym obcinają jej ręce i język. Równocześnie zabijają jej męża Basjanusa. O morderstwo zostają oskarżeni synowie Tytusa, Marcjusz i Kwintus. Przed ich straceniem jednak niewolnik i kochanek Tamory, Aaron, informuje Tytusa, że cesarz uwolni jego synów, jeśli ten podaruje mu rękę Andronikusa. Tytus robi to, jednak jego synowie i tak umierają. Tytus wraz z synem Lucjuszem i bratem Markusem obmyślają zemstę.

</doc>
<doc id="106707" url="https://pl.wikipedia.org/wiki?curid=106707" title="Pont">
Pont

Pont – kraina historyczna w północno-wschodniej Azji Mniejszej, nadmorska część Kapadocji, w starożytności niezależne królestwo, a następnie prowincja rzymska.
Pont starożytny.
Główne miasta Pontu zostały założone lub zasiedlone przez helleńskich kolonistów w VIII w. p.n.e.
W czasie wojen diadochów Mitrydates I Ktistes, syn tyrana Chersonezu Mitrydatesa, założył tam niezależne królestwo. Władcy Pontu prowadzili wojny z koloniami greckimi, m.in. Synopą, Trapezuntem, Amisos. Okres świetności Pontu zapoczątkował Farnakes I, który zdobył Synopę i ogłosił ją stolicą państwa. Za Mitrydatesa V Euergetesa i Mitrydatesa VI Eupatora Pont był najsilniejszym państwem w Azji Mniejszej. Mitrydates VI opanował całą Anatolię, Królestwo Bosporańskie na Krymie, Małą Armenię, Kolchidę i wybrzeża Morza Czarnego.
Rywalizacja o władzę na obszarze Azji Mniejszej wywołała wojny z Rzymem, trwające 88–63 p.n.e. W trakcie wojny domowej w Rzymie, w latach 49 – 45 p.n.e., królestwo Pontu było sojusznikiem Pompejusza. W roku 47 p.n.e. Juliusz Cezar pokonał króla Pontu Farnakesa II pod Zelą, o czym zawiadomił rzymski Senat słowami „Veni, vidi, vici” – „Przybyłem, zobaczyłem, zwyciężyłem”.
Pont pozostał królestwem klienckim Rzymu do 33 r., kiedy to cesarz Tyberiusz po śmierci królowej Pythodoris ustanowił w nim namiestnika w randze prokuratora. Kaligula przywrócił królestwo Pontu, nadając je przyjacielowi z dzieciństwa Polemonowi II (synowi trackiego króla Kotysa VIII i Antonii Tryfajny). W 64 Neron ostatecznie zlikwidował królestwo, a Pont włączył do prowincji Galacja.
Z Pontu wywodzić się miał wymieniany w Ewangeliach prefekt Judei Poncjusz Piłat.
Pont w średniowieczu.
W 1204 r. Pont, stanowiący wcześniej część Cesarstwa Bizantyńskiego, po zdobyciu Konstantynopola przez uczestników IV wyprawy krzyżowej stał się centrum Cesarstwa Trapezuntu rządzonego przez władców z dynastii Komnenów. W 1461 r. Trapezunt został zdobyty przez Mehmeda II Zdobywcę i przyłączony do Imperium Osmańskiego.
Grecy pontyjscy w XX w..
Grecy pontyjscy, określający się jako Pontowie ("Πόντιοι") zamieszkiwali tereny Pontu od czasów antycznych. Antyczne królestwo Pontu uznaje się za całkowicie zhellenizowane. Na relatywnie wysokim poziomie stało lokalne, greckojęzyczne szkolnictwo, w 1890 roku obejmowało ponad 500 szkół różnego szczebla, następnie było jeszcze rozwijane. Pod koniec I wojny światowej na tym terenie powstała grecka Republika Pontyjska. Rząd Eleftheriosa Wenizelosa, realizując politykę Wielkiej Idei dążył do przyłączenia jak największej części terenów zamieszkiwanych przez Greków od czasów starożytnych; idea ta nie mogła jednak dotyczyć Pontu, jako zbyt oddalonego od Grecji. Z tego powodu pojawiła się koncepcja federacji z sąsiednią Armenią (w traktacie z Sèvres ustalono, że rejon ten będzie częścią Armenii), która wywołała drastyczną reakcję turecką w formie najpierw deportacji i eksterminacji Ormian, a następnie Greków pontyjskich. Greccy badacze oceniają liczbę ofiar mordów z lat 1913–1923 na około 360 tysięcy mieszkańców Pontu, w tym większą część mężczyzn. Inne, nowsze opracowania, wskazują jednak, że wymordowanych zostało zapewne około 250 tysięcy osób, czyli około 50% populacji.
Zwycięstwo Kemala Atatürka nad armią grecką odniesione w roku 1922 spowodowało, że traktat w Lozannie potwierdził przynależność Pontu do Turcji oraz wymusiło wymianę ludności między Grecją a Turcją. W jej ramach wysiedlono z Pontu resztę chrześcijan. Do dziś zamieszkują ten teren zislamizowani potomkowie Greków, zachowujący jednak język i obyczaje greckie.
W Poncie znajdują się ważne miejsca kultu chrześcijańskiego (zazwyczaj obecnie o statusie muzealnym, a nie liturgicznym). Najbardziej znanym z nich jest dawny klasztor Panagia Soumela, w którym od IV w. do 1930 r. przechowywano i czczono uznawaną za cudowną ikonę Matki Bożej z Soumela, której autorem według tradycji był św. Łukasz. Potomkowie prawosławnych uchodźców z Pontu, często wciąż kultywujący tradycje kulturowe i językowe, zamieszkują dziś głównie Grecję (zwłaszcza prowincje Macedonia i Tracja Zachodnia), USA oraz wybrzeża Morza Czarnego na terenach dawnego ZSRR.
Obecnie, mimo zamieszkiwania w Poncie wyłącznie ludności muzułmańskiej i mimo urzędowej turcyzacji, o ile mężczyźni jednakowo łatwo posługują się językami pontyjskim i tureckim, część kobiet włada swobodnie jedynie pontyjskim.

</doc>
<doc id="106709" url="https://pl.wikipedia.org/wiki?curid=106709" title="Generator (informatyka)">
Generator (informatyka)

W informatyce, generator jest szczególnym rodzajem kontynuacji, który można wykorzystywać jako iterator. Po raz pierwszy generatory zostały wprowadzone w CLU (1975) i obecnie są dostępne w Pythonie, PHP, C#, Ruby i JavaScript. (W CLU i C# nazywane są iteratorami.)
Generator jest bardzo podobny do funkcji zwracającej tablicę w tym, że tak jak ona może być wywoływany z argumentami i generuje listę wartości. Jednak zamiast budować pełną tablicę zawierającą wszystkie elementy i zwracać je wszystkie naraz, generator zwraca je po jednym, co znacznie oszczędza pamięć i pozwala funkcji wywołującej generator korzystać z danych od razu już od pierwszych elementów. Generatory można też wykorzystywać do leniwej iteracji po elementach listy. Jest to użyteczne, gdy prawdopodobnie potrzebnych będzie tylko kilka pierwszych elementów listy, a obliczenie całej listy byłoby kosztowne lub niepraktyczne.
Przykładowy generator w C#:
 static IEnumerable&lt;Pair&lt;T» WszystkieParyElementów&lt;T&gt;(IList&lt;T&gt; l)
 for (int x=0;x&lt;l.Count;x++)
 for (int y=x+1;y&lt;l.Count;y++)
 yield return new Pair&lt;T&gt;(l[x],l[y]);
W Pythonie generator można traktować jako iterator zawierający zamrożone wywołanie funkcji. Za każdym razem, gdy wywoływana jest metoda codice_1 iteratora, zamrożone wywołanie wykonuje się dalej aż do instrukcji codice_2. Wtedy wywołanie funkcji jest ponownie zamrażane, iterator podaje wartość obliczoną w instrukcji codice_2, a wykonanie programu jest kontynuowane w kodzie wywołującym iterator.

</doc>
<doc id="106712" url="https://pl.wikipedia.org/wiki?curid=106712" title="Tyberiusz Grakchus">
Tyberiusz Grakchus

Tiberius Sempronius Gracchus (ur. w 162 p.n.e., zm. w 133 roku p.n.e.) – syn Tyberiusza Semproniusza Grakchusa i Kornelii Afrykańskiej Młodszej (córki Scypiona Afrykańskiego). Starszy brat Gajusza Grakchusa. Pełnił urząd trybuna ludowego w 133 roku p.n.e.
Życiorys.
Tyberiusz trybunem ludowym.
Zgodnie z przepisanym zwyczajem porządkiem Tyberiusz zgłosił swoją kandydaturę na stanowisko trybuna ludowego i został wybrany na jednego z dziesięciu trybunów. Urząd trybunów ludowych, mający początkowo bronić interesów ludu przed senatorami, w II w. p.n.e. stał się faktycznie instrumentem w rękach senatu. Wśród dziesięciu trybunów zawsze znalazł się jeden, który działał zgodnie z interesami senatu i stanu senatorskiego. Umożliwiała to tzw. intercesja – wstrzymanie czynności kolegi trybuna, o ile zaistniało podejrzenie, że godzi on w interesy ludu rzymskiego. W praktyce jeden trybun mógł zawetować uchwałę, na którą zgodziło się nawet pozostałych dziewięciu i wstrzymać pracę nad jej przeprowadzeniem.
"Ager publicus" i potrzeba parcelacji.
Tyberiusz Grakchus zamierzał przeprowadzić ustawę o podziale ziemi gromadzkiej ("ager publicus"). Właściciele olbrzymich posiadłości – zamiast uprawiać rolę – przekształcali ziemię orną w pastwiska, gdyż hodowla bydła była bardziej opłacalna. Gdyby "ager publicus" puszczony w pastwiska rozparcelowano między rolników, faktycznie państwo zyskałoby na tym; natomiast tę jego część, która należała do latyfundiów zamożnych ziemian i była uprawiana przez nich od dawna, miano przy nich zostawić. Nadmiar ludności rzymskiej należało skierować do kolonii rzymskich w prowincjach z żyznymi terenami rolniczymi: na Sycylii, w Afryce. Trzeba było wziąć pod uwagę, że obszar 500 jugerów stanowiący za Licyniusza i Sekstiusza wielki majątek, obecnie był skromnym stanem posiadania. 
Próby przeforsowania ustawy agrarnej Tyberiusza Grakchusa.
Tyberiusz został wybrany trybunem ludowym na rok 133 p.n.e. i przedstawił w zgromadzeniu ludowym projekt swojej ustawy agrarnej. Modyfikowała ona treść ustawy Licyniusza i Sekstiusza z 366 p.n.e. Właścicielowi wolno było posiadać jedynie 500 jugerów (125 ha) ziemi osobiście oraz po 250 na każdego syna, w sumie nie więcej jednak niż 1000. Nadwyżkę miano podzielić na parcele po 30 jugerów (7,5 ha) i rozdać najbardziej potrzebującym chłopom. Rozdziałem ziemi miała kierować stała komisja, złożona z 3 członków, z kompetencją sądową, aby każda decyzja o zaklasyfikowaniu własności dóbr (do własności prywatnej lub państwowej) nabierała mocy prawnej. Nazwano tę komisję „triumwiratem agrarnym”. Kiedy Tyberiusz Grakchus zwołał lud na głosowanie, jeden z jego kolegów, Marek Oktawiusz, człowiek nieskazitelnej uczciwości, zgłosił intercesję. Oznaczało to, że głosowanie należy wstrzymać. Wtedy Tyberiusz, zgodnie z prawem, zastosował intercesję wobec czynności wszystkich urzędników w państwie – cała machina biurokratyczna w Rzymie przestała działać. Ostatecznie osiągnięto konsensus i przekazano projekt ustawy agrarnej do rozpatrzenia senatowi. Senat treść ustawy był skłonny zaakceptować, ale był urażony dotychczasowym postępowaniem Tyberiusza. Ustawę odrzucono.
Usunięcie Oktawiusza z kolegium trybunów.
Wobec wyczerpania środków legalnych Tyberiusz postanowił pójść przebojem. Zwołał trybunów ludowych i zaproponował głosowanie nad tym, kto ma ustąpić z kolegium: on czy Oktawiusz. Większość uprawnionych do głosowania gmin ("tribus") opowiedziała się za wydaleniem Oktawiusza z kolegium trybunów. Oktawiusz odmówił opuszczenia miejsca dobrowolnie. Tyberiusz polecił usunąć go swoim wyzwoleńcom. Wywiązała się bójka, w której jednemu z niewolników Oktawiusza wybito oko. 
Powołanie triumwiratu agrarnego.
Po bezprawnym pozbyciu się Oktawiusza ustawę agrarną przeprowadzono na zgromadzeniu ludowym. Ustanowiono komisję agrarną (triumwirat agrarny) złożoną z obu braci Grakchusów (Gajusz miał wtedy 20 lat) i Appiusza Klaudiusza, teścia Tyberiuszowego. Stanowiło to kolejne odstępstwo od zwyczajów republikańskich: było bowiem niedopuszczalne, aby urzędnik projektujący pewien urząd sam został na ten urząd powołany, a w dodatku by tworzono kolegium urzędnicze z członków tej samej rodziny. Mimo tych zastrzeżeń proceduralnych działalność „triumwiratu agrarnego” okazała się bardzo pożyteczna. 
Aby uniknąć odpowiedzialności przed sądem za bezprawne usunięcie kolegi z kolegium trybunów, Tyberiusz postanowił kandydować na urząd trybuna ludowego po raz drugi. Była to tzw. kontynuacja magistratury, a zakazano jej dlatego, że dawała wybranemu możność uchylenia się od odpowiedzialności. 
Testament Attalosa III a triumwirat agrarny.
W 133 p.n.e. Rzym przyłączył nową prowincję na wschodzie. Ostatni król Pergamonu, Attalos III, zmarł bezpotomnie i zapisał swoje państwo ludowi rzymskiemu w testamencie. Na ziemiach państwa odziedziczonego po Attalosie III Rzymianie zorganizowali prowincję Azja. Wraz z nią Rzymianie odziedziczyli skarb Attalidów. Tyberiusz Grakchus na zgromadzeniu ludowym wystąpił z wnioskiem, aby ten skarb oddano do dyspozycji komisji agrarnej na zakup inwentarza dla nowych rolników. Było to kolejne uchybienie zwyczajowi obowiązującemu w republice rzymskiej, gdzie zarządzenia gospodarcze mógł wydawać jedynie senat. Mimo to lud uchwałę przeprowadził, a Tyberiusz Grakchus zapewnił sobie wybór na trybuna na rok następny. 
Upadek Tyberiusza Grakcha.
Posypały się oskarżenia, że Tyberiusz Grakchus chce zostać królem rzymskim. W dniu wyborów zebrało się tak wielu przeciwników Tyberiusza, że ten ostatni postanowił rozwiązać zgromadzenie i odłożyć głosowanie do następnego dnia. Przed rozwiązaniem zgromadzenia Tyberiusz zwraca się do zebranego ludu, iż przeczuwa swoją śmierć z ręki przeciwników, więc prosi, aby zaopiekowano się po jego śmierci żoną i małymi dziećmi. Zebrani zwolennicy Tyberiusza byli tak wzruszeni, iż ruszyli tłumnie do jego domu, otoczyli go i całą noc trzymali straż. Nazajutrz Tyberiusz, wychodząc z domu z filozofem Blosjuszem z Kyme, omal nie został trafiony dachówką, którą strąciły bijące się na dachu dwa kruki. Potraktował to jako zły omen, ale Blosjusz zlekceważył to, mówiąc "co ludzie powiedzą, jeżeli wnuk pogromcy Hannibala ulęknie się kruka i nie wyjdzie do ludu?" Na Forum, gdzie miano obradować, okazało się, że nastroje ludu są jak najlepsze. Głosowanie zgromadzenia ludowego na Forum przeprowadzono bez zakłóceń. Tymczasem na Kapitolu zebrał się senat. Jeden z senatorów, Fulwiusz Flakkus, zszedł na Forum i tuż przed ogłoszeniem wyników głosowania przedarł się do zaprzyjaźnionego ze sobą Tyberiusza Grakcha. Ostrzegł trybuna, że jego wrogowie w senacie, nie mogąc przekonać do swojego zdania konsula, postanowili zgładzić go samowolnie i że w tym celu uzbroili wielu niewolników i wyzwoleńców. Najbliżej stojący Tyberiusza, słysząc to, rzucili się na strażników, odebrali im włócznie i połamali je. Wybuchło wielkie zamieszanie i wrzawa. Trybun chciał dać do zrozumienia, o co chodzi stojącym dalej, wskazując na głowę; część zebranych zrozumiała ten gest właściwie, że jego życie jest w niebezpieczeństwie, inni opacznie – że chce korony królewskiej. Taka informacja dotarła na Kapitol – że Tyberiusz Grakchus zażądał od ludu korony królewskiej dla siebie. Konsul Scewola mimo tego nie chciał używać siły przeciw trybunowi, ale senator Nazyka, brat cioteczny Grakchów i jednocześnie ich największy przeciwnik, pociągnął za sobą grupę senatorów, niektórych uzbrojonych w kije, na Forum, do trybuna. Tłum pewnie stawiłby czoła siepaczom, lecz wobec senatorów w togach z szerokim szlakiem ustąpił z szacunkiem. Tyberiusz podobno próbował ucieczki, ale upadł i w końcu został zamordowany, a wraz z nim jego 300 zwolenników. Umrzeć miał nieopodal świątyni Wierności, gdzie stały posągi 7 królów rzymskich; on zaś miał być rzekomo ósmym. Mimo próśb brata, Gajusza, ciała jego oraz jego zwolenników wrzucono tego dnia do Tybru.
Śmierć Scypiona Afrykańskiego.
W tym czasie Scypion prowadził wojnę w Hiszpanii. Udało mu się przywrócić karność w szeregach wojska rzymskiego, wreszcie zaś zdobyć Numancję. Do jego dziedzicznego przydomka „Afrykański” dodano mu „Numantyński”. Na wieść o śmierci szwagra i jej okolicznościach miał podobno odpowiedzieć wierszem Homera: "niechby każdy tak zginął, kto by sprawę podjął podobną". Oczywiście chodziło mu nie o przeprowadzenie ustawy agrarnej, ale uzurpację władzy jednoosobowej, wbrew ustrojowi republikańskiemu. Dowodem na to był fakt, że senat zezwolił komisji agrarnej działać jeszcze przez kilka następnych lat. Zniesienia „triumwiratu agrarnego” podjął się Scypion. W 129 roku p.n.e. został zamordowany we własnym łóżku.

</doc>
<doc id="106714" url="https://pl.wikipedia.org/wiki?curid=106714" title="Poliembrionia">
Poliembrionia

Poliembrionia, wielozarodkowość – zdolność do powstawania kilku lub większej liczby zarodków z jednej komórki jajowej, jest specyficznym typem rozmnażania bezpłciowego zwierząt i roślin.
Poliembrionia u zwierząt i roślin.
U zwierząt poliembrionia polega na naturalnym rozdzieleniu się blastomerów w okresie bruzdkowania. U roślin o poliembrionii mówimy wtedy, gdy w jednym zalążku rozwija się wiele zarodków powstałych na skutek podziału jednej komórki jajowej.
Poliembrionia (wielozarodkowość) u roślin – występowanie w nasieniu dwu lub większej liczby zarodków – pospolicie występuje u nagozalążkowych np. sosna, cedr. Wyróżniamy typ prawdziwy i fałszywy.
Poliembrionia u owadów.
U owadów poliembrionia związana jest z pasożytniczym trybem życia i jest jedyną formą rozmnażania bezpłciowego u owadów (z jednej komórki jajowej powstaje więcej niż jeden zarodek). Poliembrionię jako regularne zjawisko zanotowano u ponad 30 gatunków owadów (pasożytnicze błonkówki, jeden z rodzajów u wachlarzoskrzydłych). Poliembrionia występuje także u muchówek z rodziny pryszczarkowatych ("Cecidomyiidae"), których larwy rozwiają się w grzymak wielkoowocnikowych.
Typy poliembrionii.
Występują dwa typy poliembrionii:
Poliembrionia może być gatunkowo specyficzna, co znaczy, że u danego gatunku z jednej komórki jajowej powstaje określona liczba osobników potomnych. Rozdzielenie zarodka może zachodzić w różnych fazach jego rozwoju: w stadium bruzdkowania, w stadium moruli bądź blastuli.

</doc>
<doc id="106715" url="https://pl.wikipedia.org/wiki?curid=106715" title="Wielozarodkowość">
Wielozarodkowość



</doc>
<doc id="106716" url="https://pl.wikipedia.org/wiki?curid=106716" title="Impuls właściwy">
Impuls właściwy

Impuls właściwy – parametr silnika rakietowego w napędzie statków kosmicznych, oznaczany formula_1 lub formula_2 równy stosunkowi popędu wytworzonej siły ciągu do masy zużytych materiałów (paliwa i utleniacza):
Równoważny jest ilorazowi siły ciągu i strumienia masy, tj. masy czynnika roboczego wyrzucanego w jednostce czasu. Pomijając inne siły działające na poruszany obiekt, impuls właściwy odpowiada przyrostowi pędu obiektu w wyniku zużycia jednostki masy paliwa rakietowego i jest jednym z najważniejszych parametrów silników rakietowych pracujących w przestrzeni kosmicznej.
Wymiarem impulsu właściwego w układzie SI jest:
czyli wymiar prędkości – i w istocie impuls właściwy równy jest średniej prędkości wylotowej gazu:
Impuls w sekundach.
Często impuls właściwy określa się jako wytwarzany popęd przypadający na jednostkę ciężaru paliwa w warunkach ziemskich:
Siłę ciągu określa wzór:
gdzie:
Obecnie używane w rakietach nośnych silniki używające jako paliwa ciekłego wodoru, a jako utleniacza ciekłego tlenu, mają impuls właściwy ok. 450 s (lub 4400 m/s), zaś silniki używające jako paliwa nafty, a jako utleniacza ciekłego tlenu, mają impuls właściwy ok. 330 s (lub 3200 m/s). Rakiety na paliwo stałe mają impuls właściwy poniżej 300 s. Silnik nuklearny opracowany w ramach programu NERVA, w którym energię dostarczał reaktor jądrowy a substancją roboczą był wodór, miał impuls właściwy 850 s. Obecnie używane silniki jonowe mają impuls właściwy rzędu kilku tysięcy sekund.

</doc>
<doc id="106717" url="https://pl.wikipedia.org/wiki?curid=106717" title="Antoniusz i Kleopatra">
Antoniusz i Kleopatra

Antoniusz i Kleopatra () – tragedia Williama Shakespeare’a w pięciu aktach powstała w latach 1606–1607.
Pierwsza inscenizacja tej sztuki miała miejsce prawdopodobnie w 1606 roku.
Po raz pierwszy wydana została drukiem w 1623 roku, w Pierwszym Folio.
Bibliografia.
Tworząc "Antoniusza i Kleopatrę", Shakespeare opierał się na różnorodnych źródłach – z pewnością jednym z nich jest "Żywot Marka Antoniusza" pochodzący z "Żywotów sławnych mężów" Plutarcha, w tłumaczeniu Thomasa Northa z 1597 roku.
Przegląd treści.
Akcja utworu toczy się w Italii, a także w Egipcie, po śmierci Cezara, obejmuje okres dziesięciu lat. W dziele przedstawiony został historyczny spór pomiędzy Antoniuszem i Kleopatrą a Oktawianem Augustem. Shakespeare zachował podstawowe fakty historyczne, jednak część z nich zmodyfikował na potrzeby utworu – taki zabieg zastosował, obarczając Kleopatrę winą za porażkę w bitwie pod Akcjum, mimo że historia nie stwierdza tego jednoznacznie.
Ekranizacje.
Po raz pierwszy ten dramat Shakespeare’a został przeniesiony na ekran w 1972 roku. Reżyserem był Charlton Heston, który zagrał także rolę Antoniusza. W 1981 roku w studiach BBC powstał film telewizyjny "Antoniusz i Kleopatra"; jego reżyserem był Jonathan Miller, zaś w głównych rolach wystąpili Colin Blakely i Jane Lapotaire.

</doc>
<doc id="106721" url="https://pl.wikipedia.org/wiki?curid=106721" title="Okrągły Stół (symbol)">
Okrągły Stół (symbol)



</doc>
<doc id="106722" url="https://pl.wikipedia.org/wiki?curid=106722" title="Gajusz Grakchus">
Gajusz Grakchus

Gaius Sempronius Gracchus (ok. 152 p.n.e. - 121 p.n.e.), syn Tyberiusza Semproniusza Grakchusa i Kornelii Afrykańskiej Młodszej (córki Scypiona Afrykańskiego Starszego). Był młodszym bratem Tyberiusza Grakchusa. Jego siostra Sempronia była żoną Scypiona Afrykańskiego Młodszego.
W roku 123 p.n.e. został trybunem ludowym, należał do popularów. Pozyskał biedną ludność miejską (plebs) ustawą umożliwiającą zakup zboża po niskiej cenie (6,5 asa za modius), oddał w ręce ekwitów sprawy sądowe o nadużycia finansowe w prowincjach. W roku 121 p.n.e. kazał się zabić swojemu zaufanemu niewolnikowi, nie chcąc wpaść w ręce optymatów - przeciwników jego kolejnego pomysłu - rozszerzenia grona obywateli rzymskich przez nadanie tego tytułu sprzymierzeńcom italskim (socii). Przeciwni wobec tego projektu byli sami proletariusze posiadający obywatelstwo rzymskie, ponieważ zwiększyłoby to liczbę beneficjentów ustawy "lex frumentaria".
Gajusz Grakchus jest bohaterem tragedii Jamesa Sheridana Knowlesa z 1823 i Louisy S. Cheves McCord z 1851.

</doc>
<doc id="106725" url="https://pl.wikipedia.org/wiki?curid=106725" title="Depeszowcy">
Depeszowcy



</doc>
