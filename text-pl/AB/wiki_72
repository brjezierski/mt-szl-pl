<doc id="106727" url="https://pl.wikipedia.org/wiki?curid=106727" title="Diego Luna">
Diego Luna

Diego Luna-Alexander (ur. 29 grudnia 1979 w Meksyku) – meksykański aktor, reżyser i producent filmowy.
Życiorys.
Wczesne lata.
Urodził się w Meksyku jako syn dekoratora Alejandro Luny i projektantki kostiumów Fiony Alexander. Jego matka zginęła w wypadku samochodowym, kiedy miał dwa lata. Od najmłodszych lat występował w telewizji, filmie i teatrze.
Kariera.
Pierwszą rolę dostał w hiszpańskim dramacie Carlosa Saury "Antonieta" (1982) z Isabelle Adjani, Hanną Schygullą i Ignacio Lópezem Tarso. Po występie w filmie krótkometrażowym "Ostatni Nowy Rok" ("El Último Fin de Año", 1991), na planie hiszpańskiej telenoweli "El Abuelo y yo" (1992) pracował razem ze swoim najlepszym przyjacielem z dzieciństwa Gaelem Garcíą Bernalem. Potem zagrał główną rolę Ramóna w meksykańskim dramacie Gabriela Retesa "Słodki zapach śmierci" ("Un dulce olor a muerte ", 1999), a następnie wystąpił w filmach biograficznych: Juliana Schnabela "Zanim zapadnie noc" ("Antes que anochezca", 2000) u boku Javiera Bardema i Johnny’ego Deppa i "Frida" Julie Taymor (2002) z Salmą Hayek.
Rola Tenocha Iturbide w kontrowersyjnym filmie "I twoją matkę też" ("Y tu mamá también", 2001) uczyniła go cenionym meksykańskim aktorem. W melodramacie "Dirty Dancing 2" (2004) wcielił się w postać Javiera Suareza, a w komediodramacie Stevena Spielberga "Terminal" (2004) pojawił się jako Enrique Cruz z usług gastronomicznych i przyjaciel Viktora (Tom Hanks).
W 2011 wystąpił w teledysku Katy Perry do piosenki „The One That Got Away”.
Zasiadał w jury sekcji "Un Certain Regard" na 69. MFF w Cannes (2016) oraz w jury konkursu głównego na 67. MFF w Berlinie (2017).
Życie prywatne.
Spotykał się z Romolą Garai (2003-2004), Alice Bragą (2004-2005), Aną Luisą (2004), Caroline D’Amore (2005) i Paolą Núñez (2006). 5 lutego 2008 ożenił się z meksykańską aktorką Camilą Sodi. Mają dwoje dzieci: syna Jerónimo (ur. 2008) i córkę Fionę (ur. 2010), lecz w roku 2013 rozwiedli się. Później Luna był związany z Pauliną Dávilą (2013-2015) i Suki Waterhouse (2015).

</doc>
<doc id="106728" url="https://pl.wikipedia.org/wiki?curid=106728" title="Immitancja">
Immitancja

Immitancja określa impedancję lub admitancję dwójnika. Jest więc pojęciem ogólniejszym.

</doc>
<doc id="106729" url="https://pl.wikipedia.org/wiki?curid=106729" title="Ewangelia Łukasza">
Ewangelia Łukasza

Ewangelia Łukasza [Łk lub Łuk] – lub Ewangelia według świętego Łukasza – Ewangelia (z gr. ευαγγελιον "dobra nowina") tradycyjnie umieszczana w kanonie Nowego Testamentu jako trzecia. Jej autor – według tradycji Łukasz Ewangelista, lekarz i towarzysz św. Pawła – jest także autorem Dziejów Apostolskich. Jest jedną z ewangelii synoptycznych. Ewangelię rozpoczyna zwrócenie się do „dostojnego Teofila” – gr. "Theophilos" oznacza "przyjaciel Boga" i niekoniecznie musi oznaczać imię, ale może być także ogólnym określeniem chrześcijanina.
Autorstwo.
Autor Ewangelii Łukasza jest jednocześnie autorem innej księgi Nowego Testamentu – Dziejów Apostolskich. Obie te księgi dedykowane są tej samej osobie, łączy je podobieństwo stylu i poglądy teologiczne. W tej kwestii panuje powszechna zgoda uczonych.
Tradycja chrześcijańska sięgająca połowy II wieku n.e. przypisuje autorstwo Trzeciej Ewangelii i Dziejów Łukaszowi, towarzyszowi podróży misyjnych św. Pawła, którego Paweł wymienia w liście do zboru w Kolossach jako „ukochanego lekarza” (Kol. 4,14). Pierwszą wzmiankę o Łukaszowym autorstwie Ewangelii zawiera Fragment Muratoriego z 2 połowy II wieku n.e. Podobnie wczesnochrześcijańscy pisarze z II wieku uważają trzecią Ewangelię za pismo Łukasza: Ireneusz z Lyonu (Adv. haer. 3.1.1) Tertulian (Adv. Marcionem 4.2.2), tenże Marcjon i Klemens z Aleksandrii (Paedagogus 2.1.15 i Stromata 5.12.82). Najstarszy zachowany rękopis, Papirus Bodmer XIV z ok. 200 roku n.e., również przypisuje autorstwo tej samej osobie.
Według starochrześcijańskiej tradycji Łukasz poznał Pawła w Troadzie podczas jego drugiej podróży misyjnej (Dz.Ap. 16,6–15). Po raz drugi przyłączył się do niego w roku 57 (Dz.Ap. 20,1–15). Odtąd miał mu towarzyszyć aż do uwięzienia w Rzymie (II Tym. 4, 11).
Wedle Euzebiusza (Historia kościelna III,94) Łukasz był z pochodzenia Grekiem z Antiochii, z zawodu lekarzem. Według Epifaniusza (C. Jul. Orat. 4,69) po śmierci Pawła Łukasz podjął pracę misyjną w Dalmacji, Galii, Italii i Macedonii. Kościół czci go jako męczennika.
Głównym argumentem przemawiającym za słusznością utożsamienia autora Trzeciej Ewangelii i Dziejów Apostolskich z Łukaszem, towarzyszem Pawła, są cztery fragmenty w Dziejach Apostolskich, w biblistyce niemieckiej zwane „Wirstücke”, zaś w anglosaskiej „we-passages” – są to kolejno: Dz.Ap. 16,10–17; 20,5–15; 21,1–18; rozdziały 27 i 28. W tych czterech fragmentach narrator przemawia w pierwszej osobie liczby mnogiej, co sugeruje, że podróżował wraz z apostołem Pawłem.
Uczeni nie są zgodni w ocenie tego argumentu; jego przeciwnicy wskazują, że poza wskazanymi fragmentami nigdzie nie spotkamy bowiem narracji w pierwszej osobie, a imię Łukasza nie pojawia się w Dziejach ani razu. Zwolennicy bronią argumentu, wskazując zwyczaj nieujawniania się, motywowany skromnością lub bezpieczeństwem autora lub odbiorców, znany w pisarstwie starożytnym, także przez autorów innych ksiąg Nowego Testamentu (np. Ewangelia wg Marka, a zwłaszcza Jana, Listy Jana).
Związanym z tym argumentem faktem jest to, że Łukasz jako uczeń apostoła Pawła pisał o powstawaniu Kościoła. Księga Dziejów Apostolskich nie jest osobistym świadectwem jego przeżyć, doświadczeń i obserwacji (taki charakter ma Księga Objawienia Jana, w której autor w jako jedynej swojego autorstwa mówi o sobie z imienia), ale świadectwem działalności pierwszych chrześcijan, zwłaszcza apostołów – stąd wniosek, że Łukasz jako uczeń starał się na nich kierować uwagę.
Kolejnym argumentem wysuwanym przez zwolenników powyższej tezy jest fakt, że autor Dziejów używa specjalistycznych pojęć znanych z greckiej medycyny i wykazuje zainteresowanie dla problemów lekarskich. Mogłoby to sugerować, że właśnie Łukasz, lekarz z zawodu, napisał obie Księgi.
Ta argumentacja jest kwestionowana m.in. przez H. J. Cadbury’ego w „The Style and Literary Method of Luke”.
Data powstania.
Ponieważ wedle wszelkiego prawdopodobieństwa Ewangelia Łukasza i Dzieje Apostolskie powstały w tym samym czasie, w datowaniu Ewangelii Łukasza wykorzystuje się argumenty zaczerpnięte z tekstu Dziejów i odwrotnie.
W kwestii datowania istnieją rozbieżne opinie uczonych, wśród których można wyróżnić trzy główne stanowiska
Za wczesną datą powstania Ewangelii Łukasza optowała większość dawniejszych uczonych katolickich i protestanckich. Narracja Dziejów Apostolskich urywa się na opisie pobytu św. Pawła w Rzymie w oczekiwaniu na proces przed sądem cesarskim, a jego późniejsze losy są przez autora przemilczane. Zdaniem m.in. A. Harnacka i E. Jacquiera ma to świadczyć, że Dzieje powstały jeszcze przed męczeńską śmiercią św. Pawła, który zginął ok. 64–67 r. Krytycy wskazują jednak, że zakończenie opowieści na pobycie i nauczaniu Pawła w Rzymie wynika z założeń redaktorskich i nie oznacza bynajmniej, że księga powstała przed śmiercią Pawła; T. Zahn i W. Ramsay w oparciu o analizę filologiczną wstępu wysunęli teorię, że Dzieje są drugą, po Ewangelii, częścią dzieła w zamierzeniu Łukasza trójczłonowego.
Biskup i uczony John A.T. Robinson uważa, iż Dzieje i Ewangelia Łukasza powstały między 57 a 62 rokiem naszej ery. Jako dowód podaje brak jednoznacznego odniesienia w Ewangelii Łukasza do zburzenia świątyni w Jerozolimie w roku 70.
Uczeni optujący za późniejszą datą wskazują, że fragmenty Łk 19,41–44 i 21,20–24 są nawiązaniem do zburzenia Świątyni Jerozolimskiej w roku 70 n.e. wobec czego samą Ewangelię należy datować po roku 70. Ponadto, wedle teorii dwóch źródeł, autor Ewangelii Łukasza korzystał z Ewangelii Marka, którą datuje się na koniec lat 60. I wieku, wobec czego Ewangelię Łukasza należy datować o kilka – kilkanaście lat później.
W XIX wieku niemiecki uczony, założyciel tzw. szkoły w Tübingen, Ferdinand Christian Baur, wysunął hipotezę, wedle której obie księgi przypisywane św. Łukaszowi powstały blisko połowy II wieku. Argument swój oparł na wskazaniu, iż poglądy teologiczne zawarte w księdze Dziejów Apostolskich są próbą pogodzenia dwóch rywalizujących nurtów w chrześcijaństwie – judeochrześcijan i chrześcijan nawróconych z pogaństwa. Baur i jego uczniowie argumentowali, że w Dziejach apostołowie Paweł i Piotr przedstawieni są niemal jako zgodni orędownicy tej samej postawy teologicznej, co jest zniekształceniem obrazu historycznego. Zdaniem Baura, dokonano tego w II stuleciu w celu zatarcia różnic między dwoma nurtami chrystianizmu, z których jeden odwoływał się do nauczania Piotra, a drugi do nauki Pawła.
Uczony Richard I. Pervo twierdził, że Ewangelia Łk wydaje się nosić ślady wpływu pism Józefa Flawiusza. Wedle tej teorii, pogląd Józefa Flawiusza uznający spis ludności z roku 6 (tzw. spis Kwiryniusza) za znaczący fakt w historii Palestyny miał wpływ na autora Ewangelii Łukasza, który – jako jedyny spośród Ewangelistów – podaje opowieść o powszechnym spisie, w czasie którego miał na świat przyjść Jezus. Gdyby więc autor Ewangelii Łukasza istotnie korzystał z pism Flawiusza, jego dzieło mogło powstać nie wcześniej niż pisma Józefa.
Nowe studium teologii Ewangelii Łukasza i Dziejów Apostolskich pióra J.B. Tysona wskazuje, iż ostateczna redakcja pism mogła mieć miejsce dopiero w połowie II wieku w epoce sporu chrześcijańskiej z Marcjonem i jego zwolennikami.
Obecnie wśród uczonych – zwłaszcza akceptujących teorię dwóch źródeł – panuje dość powszechna zgoda, że omawiane utwory powstały ok. 80–85 roku.
Styl i język.
Łukaszowi przypisuje się wysokie wykształcenie spośród reszty ewangelistów. Jego styl pisarski wyróżnia się wielkim pięknem i elegancją greckiego dialektu koine. Bogactwo słownictwa dorównuje starożytnym pisarzom takim jak: Dioskorydes, Polibiusz, czy Józef Flawiusz. Pisarz trzeciej ewangelii jest najlepiej obeznany z fachową terminologią z zakresu sądownictwa, polityki, czy administracji. Gdy Łukasz swój tekst opiera na źródle ewangelisty Marka, zdarza się, że poprawia jego terminologię w miejscach, gdzie jest ona nieprecyzyjna w danym kontekście. Jako jedyny z synoptyków używa terminu "Soter", "soteria" ("Wybawca", "wybawienie"). Badania nad tekstem Łukasza pokazują, że niemal 90% jego słownictwa (łącznie z tekstem znajdującym się tylko w jego dziele) występuje w Septuagincie, a szczególnie w tekstach historycznych Starego Testamentu. Jego retoryka i struktura kompozycyjna różni się od retoryki grecko-łacińskiej; stąd bierze się fakt, że w jego ewangelii znajdujemy najwięcej semityzmów, a nawet całych zwrotów i terminów hebrajskich, niż u pozostałych ewangelistów. Stąd niektórzy uczeni dochodzą do wniosku, że Łukasz był Żydem z diaspory, dobrze wykształconym w kulturze greckiej. Jeszcze inni są zdania, iż niektóre partie tekstu ewangelii Łukasza były zapisem w języku hebrajskim lub aramejskim, a następnie zostały przez niego przetłumaczone na grecki i włączone przez niego do ewangelii.
Źródła Ewangelii.
W prologu Ewangelii czytamy, że jej autor opierał się na innych Ewangeliach i na informacjach zasłyszanych od „naocznych świadków” i „sług słowa”. Natomiast uczeni na podstawie wewnętrznej analizy tekstu Ewangelii stwierdzili, że Łukasz opierał się głównie na trzech źródłach: Ewangelii Marka, przypuszczalnym źródle greckim, zwykle nazywanym Q i wyjątkowym źródle, często określanym jako własny materiał Łukasza, które mogło mieć charakter pisany albo ustny.
Ogółem, na 1149 wersów Ewangelii Łukasza, 320 jest zaczerpniętych z Ewangelii Marka, i 830 z pozostałych dwu źródeł, w tym ok. 250 ze źródła Q i reszta – 580 – z własnego źródła Łukaszowego.
Z Ewangelii Marka autor Ewangelii Łukasza przejął sześć bloków materiału, zachowując jego oryginalny porządek, i weń wmieszał materiał ze źródła Q i materiał własny. Sporą część epizodów z Marka pominął, a część opracował na nowo. Nigdy nie kopiował niewolniczo materiałów, często redagował tekst Marka, poprawiając jego grekę tak stylistycznie, jak i językowo.
Uczeni dyskutują, czy niektóre fragmenty z materiału własnego Łukasza wiążą się z materiałem Ewangelii Jana (jak np. namaszczenie stóp Jezusa przez kobietę, fragment o Łazarzu, Marcie i Marii, pojawienie się Jezusa po zmartwychwstaniu w Jerozolimie i in.)
Adresaci.
Liczne szczegóły w Ewangelii Łukasza sugerują, że jej autor pisał dla potrzeb gminy chrześcijańskiej złożonej z wiernych nawróconych z pogaństwa. Do szczegółów tych należą dedykacja w prologu Łk i Dz dla patrona o greckim imieniu Teofil, troska o powiązanie historii Jezusa i apostołów z tradycją grecko-rzymskiej literatury, wyłączenie ze źródła elementów lub materiałów wybitnie żydowskich, zastąpienie tytułów żydowskich greckimi (np. zamiast „rabbi” – „epistates”) i pominięcie niezrozumiałych dla greckojęzycznego audytorium słów semickich.
Zarówno w prologu do Ewangelii Łukasza, jak i w prologu do Dziejów Apostolskich mamy bezpośrednią dedykację do ‘dostojnego Teofila’. Dedykacja ta nie jest jednak krytycznie pewna. Oryginalny tekst grecki pierwotnie był zapisany stychami, tzn. bez żadnych spacji, znaków interpunkcyjnych itd. .
Układ.
Ewangelia Łukasza ma układ podobny do Ewangelii Marka, z tym że zawiera dodatkowo część wstępną – narodzenie i życie ukryte Jana Chrzciciela oraz Jezusa (1,5–2,52).
Kolejne części dzieła to:
A. Zapowiedź tajemnicy paschalnej i podstawy dzieła Jezusa – 1,4–9,50
B. Droga Jezusa do Jerozolimy w celu realizacji tajemnicy paschalnej 9,51–19,27.
C. W Jeruzalem, męka i zmartwychwstanie 22,1–24,52.
Szczególne akcenty.
W Ewangelii Łukasza wiele miejsca poświęca się na:

</doc>
<doc id="106730" url="https://pl.wikipedia.org/wiki?curid=106730" title="Związek Walki Młodych">
Związek Walki Młodych

Związek Walki Młodych (ZWM) – polska komunistyczna organizacja młodzieżowa, posiadająca grupy bojowe, utworzona w podziemiu, pomiędzy styczniem a sierpniem 1943 roku przez byłych członków Komunistycznego Związku Młodzieży Polskiej, OMS „Życie” oraz Związku Niezależnej Młodzieży Socjalistycznej „Spartakus” z inicjatywy Hanny Szapiro-Sawickiej. ZWM stanowił młodzieżową przybudówkę Polskiej Partii Robotniczej. We wrześniu 1943 roku Zarząd Główny ZWM wydał swoją "Deklarację programową", w której określił podstawowe cele działalności Związku. Związek Walki Młodych rozwiązany został 21 lipca 1948 roku, wchodząc w skład nowo założonego Związku Młodzieży Polskiej.
Geneza i początki działalności.
Geneza organizacji sięga sierpnia 1942, kiedy to KC PPR wezwał młodzież do gromadzenia się pod szyldem lewicy i choć obawiano się, że młodzieżówka stanie się bytem samoistnym i wymknie się spod kontroli, pozwolono młodym budować własną organizację. Wydzielono działaczy za to odpowiedzialnych, m.in. Hankę Sawicką, Alicję Goldberg, Zofię Jaworską, Halinę Kaczmarską, Hankę Morawską, Irminę Płasko, Martę Tarłowską i Wandę Zieleńczyk. W lutym 1943 powołano dowódcę sekcji bojowej młodzieżówki PPR – Tadeusza Olszewskiego „Zawiszę”. Wtedy też ZWM zorganizował pierwszą akcję: bojownicy obrzucili butelkami zapalającymi niemiecki barak wojskowy przy ul. Podchorążych w Warszawie. Za datę powstania ZWM niektórzy uważają 20 lutego 1943 roku – datę ukazania się pierwszego numeru pisma Walka Młodych, składanego w mieszkaniu Ludwiki Tarłowskiej przy ul. Wawelskiej 15 w Warszawie, a drukowanego w mieszkaniu Hanki Sawickiej przy Szarej 14. Inni zaś wskazują na datę 19 marca, czyli dzień śmierci Hanki.
Program związku.
W deklaracji programowej z września 1943 roku określono podstawowe cele nowo powstałej organizacji.
W preambule "Deklaracji" zapisano między innymi:
Następnie wymieniono podstawowe cele organizacji:
Działalność w czasie okupacji.
Obszar działalności.
Licząca początkowo ok. 170 osób grupa ZWM-owców należała do najbardziej aktywnych jednostek antyhitlerowskiego podziemia w Warszawie. W okresie okupacji niemieckiej ZWM działał głównie w Warszawie i jej okolicach. Na mniejszą skalę działał także na terenach pozostałej części okupowanego województwa warszawskiego, oraz kieleckiego i lubelskiego.
Organizacja ta była politycznie i ideowo powiązana z Polską Partią Robotniczą. Ściśle współpracowała także z Armią Ludową.
Akcje zbrojne.
Działalność ZWM polegała w tym czasie głównie na dokonywaniu akcji bojowych i dywersyjnych na liniach komunikacyjnych. ZWM najbardziej jest jednak znany z akcji kontrterrorystycznych przeciwko Niemcom. Jedną z pierwszych akcji związku było spalenie niemieckiego baraku wojskowego przy ul. Czerniakowskiej w Warszawie. Operacja, dowodzona przez Tadeusza Olszewskiego, była wspierana przez dwóch członków AK – przyjaciół Olszewskiego, którzy ubezpieczali akcję. W ramach akcji odwetowych ZWM przeprowadził także zamachy na niemiecką restaurację "Mitropa" oraz na redakcję znanej "gadzinówki" – Nowego Kuriera Warszawskiego. W ramach odwetu za śmierć „Zawiszy”, „Wiktora” i Hanki Sawickiej grupa młodych lewicowców uderzyła na „Bar Podlaski”, zarezerwowany tylko dla Niemców; w efekcie akcji zginęło 6 Niemców, a wielu zostało rannych. Akcję w Barze Podlaskim powtórzono 23 października 1943 roku. Wtedy od granatów ZWM-owców zginęło 11 SS-manów, a kolejnych kilkunastu było rannych. 11 tegoż roku w odpowiedzi na rozstrzelanie 200 więźniów Pawiaka ZWM przeprowadził atak na Café Club przy ul. Nowy Świat 15. Akcją tą starali się udowodnić, że nie są gorsi od oddziałów szturmowych GL, które przeprowadziły taką akcję w październiku 1942. Obie te akcje ZWM zostały potępione przez Armię Krajową, która wtedy jeszcze kierowała się taktyką – jak podkreślała prasa AK – „stania z karabinem u nogi”, tzn. czekania na sygnał z Londynu do rozpoczęcia ogólnonarodowego powstania.
Akcje zbrojne ZWM tak ocenił prof Tomasz Strzembosz: „Wszystkie trzy dotychczasowe serie: z 24 października 1942 r., z 17 stycznia 1943 r. i seria lipcowa, stały się próbą praktycznej realizacji zasady odpowiedzialności zbiorowej wszystkich Niemców za to, co działo się w okupowanej Warszawie, próbą odpowiedzenia tą samą bronią, jaką stosowali Niemcy od początku okupacji. Była to strategia walki konspiracyjnej zupełnie uzasadniona, choć zasadniczo odmienna od strategii realizowanej przez komórki kierującej akcją dywersyjno-bojową AK, która uderzając najczęściej w wybranych przedstawicieli aparatu okupacyjnego (zwłaszcza policji i administracji cywilnej), usiłowała oddziaływać w ten sposób na postawę aparatu, aby stworzyć lub poszerzyć szczelinę pomiędzy policją i aparatem cywilnym a Wehrmachtem.”
Czynniki podziemne związane z rządem RP na uchodźstwie oceniły powyższą taktykę walki jako „bezwzględną i zbrodniczą”. Wystąpienia zbrojne, których efektem było pozbawianie życia kilku lub kilkunastu przypadkowo trafionych Niemców prowokowały bowiem masowe represje wśród Polaków.
Metoda prowokowania niemieckich środków odwetowych miała mieć charakter celowy – w ten sposób mało liczne w porównaniu do AK organizacje zbrojne związane z PPR „w stanie ogólnego chaosu, anarchii, (...) w nastroju ślepej żądzy odwetu i rozpaczy” wśród ludności polskiej, mogły łatwiej „wypłynąć na wierzch”.
Udział w powstaniu warszawskim.
Mimo pełnego zaskoczenia decyzją dowództwa Armii Krajowej o rozpoczęciu powstania, już 1 sierpnia ZWM-owcy przyłączyli się do walki. Lech Kobyliński ze swoją sekcją zdobywał z oddziałem AK por. Sylwestra magazyn spółdzielni mleczarskiej na Hożej, Ryszard Suski wraz ze swoim oddziałem szturmował umocnienia niemieckie w ruinach Zamku Królewskiego. Na Żoliborzu bojownicy ZWM w porozumieniu z AK obsadzili pozycje wzdłuż ul. Wyspiańskiego. ZWM pioniósł duże straty, mimo tego na Stare Miasto już 7 sierpnia trafił oddział AL i ZWM liczący 500 ludzi. Wielu młodych lewicowców walczyło w jednostkach AK, np. 20-osobowa grupa p.d. Jerzego Żeglińskiego „Maksa” dołączyła do zgrupowania AK Chrobry. Przewodnicząca ZWM Zofia Jaworska „Danka” 10 września 1944 podjęła się ryzykownego wyczynu: przepłynęła Wisłę, by dotrzeć do dowództwa 1 Armii WP z wiadomościami o sytuacji powstania i z prośbą o pomoc.
Działalność propagandowa.
ZWM prowadził również działalność propagandową zwróconą przeciwko okupantowi niemieckiemu, a także polskim czynnikom podziemnym związanym z rządem RP na uchodźstwie. Zadania propagandowe ZWM realizował przede wszystkim poprzez wydawanie własnego konspiracyjnego pisma pt. „Walka Młodych”, drukowanie i rozpowszechnianie ulotek oraz organizowanie przymusowych wieców w lokalach zamkniętych (m.in. w Gimnazjum Wojciecha Górskiego w Warszawie oraz w zakładzie „Gołębiewski i Synowie” w Warszawie w grudniu 1943 r.). Związek prowadził także działalność w zakresie małego sabotażu umieszczając na murach czy chodnikach napisy o treści patriotycznej i antyhitlerowskiej oraz kreśląc rysunki i karykatury ośmieszające okupanta.
Kierownictwo związku.
Kolejnymi Przewodniczącymi związku byli: Hanka Sawicka, Janek Krasicki oraz Zofia Jaworska. Pierwszym dowódcą oddziałów bojowych był Tadeusz Olszewski ps. Zawisza. Wcześniej był on komendantem Gwardii Ludowej w Bródnie, zginął 18 marca 1943 roku. Po jego śmierci funkcję dowódcy objął na krótko Tadeusz Domański ps. Tadek jednakże został on aresztowany przez Niemców w maju 1943 roku. Od tego momentu dowództwo przejął Mirosław Krajewski ps. Pietrek. Wszyscy oni z wyjątkiem Jaworskiej zginęli w walce z okupantem.
Działalność powojenna.
Po wojnie ZWM współuczestniczył w tworzeniu i obronie systemu „władzy ludowej” – m.in. bojówki ZWM brały udział w tłumieniu młodzieżowych demonstracji antykomunistycznych w grudniu 1945 r. w Łodzi oraz w kwietniu 1946 r. w Szczecinie i napadach na chłopów w związku z przymusowym ściąganiem kontyngentów. Członkowie ZWM byli w tych okolicznościach częstym obiektem ataków podziemia antykomunistycznego. Między innymi siedmiu członków tej organizacji, którzy powracali z pochodu 1-majowego, zostało w okolicach Lubartowa zastrzelonych przez oddział WiNu pod dowództwem Zdzisława Brońskiego ps. Uskok.
Jeszcze w końcowym okresie wojny związek rozpoczął działania mające na celu zasiedlenie i odbudowę tzw. „Ziem Odzyskanych”. Jego członkowie tworzyli specjalne grupy osiedleńcze, które pomagały między innymi w organizacji władz oraz punktów informacyjnych czy żywnościowych. Zachęcano także zamieszkałą w Polsce centralnej młodzież do wyjazdu i osiedlenia się na zachodzie.
Związek agitował także za nową władzą prowadząc działalność indoktrynacyjną oraz walkę ideologiczną – m.in. poprzez atakowanie tych profesorów uniwersyteckich, którzy nie chcieli służyć komunistycznej władzy oraz poprzez donosy, jak i przez zmuszanie do publicznej samokrytyki. Agitacyjna działalność związku uwidoczniła się zwłaszcza podczas kampanii wyborczej przed referendum ludowym w 1946 oraz przed wyborami do Sejmu Ustawodawczego z 1947 roku.
ZWM współkształtował również komunistyczny aparat państwowy. Członków organizacji kierowano między innymi do Rad Narodowych wszystkich szczebli. Szacuje się, iż od 15 do 20 procent byłych członków zasiliło Urząd Bezpieczeństwa Publicznego, Milicję Obywatelską oraz Ludowe Wojsko Polskie w tym ponad 20 tys. członków ZWM-u wstąpiło w szeregi Ochotniczej Rezerwy Milicji Obywatelskiej co stanowiło blisko 15% jej składu.
Pojawiają się również opinie, iż „"ZetWueMowcy"” aktywnie uczestniczyli w likwidacji, związanego z rządem RP na uchodźstwie, powojennego, antykomunistycznego podziemia. Jednakże prof. A. Paczkowski zauważa, iż Związku Walki Młodych „nie należy ściśle wiązać ze zbrodniami powojennego aparatu przemocy”.
Znaczący był udział jego członków w odbudowie gospodarki ze zniszczeń wojennych i przemianach społeczno-gospodarczych. Uczestniczyli oni między innymi w przeprowadzeniu Reformy rolnej zapowiedzianej przez Manifest PKWN. Działalność ta rozpoczęła się już w 1944 i polegała na tworzeniu brygad parcelacyjnych, które rozdzielały odebrane grunty pomiędzy miejscową ludność wiejską. Brygady te były często obiektem ataków ze strony antykomunistycznego podziemia, które pociągały za sobą ofiary także wśród "ZetWueMowców". W 1948 roku ZWM został rozwiązany, współtworząc Związek Młodzieży Polskiej.
Po wojnie organem prasowym Związku pozostawała „Walka Młodych”. Wraz z rozrostem organizacji powstał kolejny periodyk pt. „Poradnik Oświatowy”.
Członkowie.
W okresie okupacji liczba członków związku nie była wielka, osiągając w lipcu 1944 roku około 600. Gwałtowny przyrost nastąpił w końcowym okresie wojny oraz tuż po jej zakończeniu. W grudniu 1945 członków było już 110 tys., zaś w dniu rozwiązania związku, w lipcu 1948 roku (według różnych szacunków) od 260-336 tys.
Linki zewnętrzne.
Nazwy do zmiany / ul. Związku Walki Młodych (ZWM) na stronie IPN

</doc>
<doc id="106734" url="https://pl.wikipedia.org/wiki?curid=106734" title="Wędrówka dusz">
Wędrówka dusz



</doc>
<doc id="106736" url="https://pl.wikipedia.org/wiki?curid=106736" title="Forrest Gump (powieść)">
Forrest Gump (powieść)

Forrest Gump – powieść Amerykanina Winstona Grooma wydana po raz pierwszy w 1986. Opowiada o losach Forresta Gumpa, niezbyt inteligentnego mężczyzny, który na skutek licznych zbiegów okoliczności i darów losu bierze udział w najważniejszych wydarzeniach swej epoki i zdobywa spory majątek.
Historia Forresta Gumpa jest spełnieniem motywu „amerykańskiego snu”. Na podstawie książki Robert Zemeckis nakręcił w 1994, uhonorowany Oscarem film pod tytułem "Forrest Gump" z Tomem Hanksem w roli tytułowej.
Ukazała się druga część powieści pt. „Gump i spółka”, która opowiada o dalszych losach bohatera.

</doc>
<doc id="106737" url="https://pl.wikipedia.org/wiki?curid=106737" title="Winston Groom">
Winston Groom

Winston Francis Groom Jr. (ur. 23 marca 1943 w Waszyngtonie, zm. 16 września 2020 w Fairhope) – amerykański pisarz, autor powieści "Forrest Gump" (1986), na podstawie której Robert Zemeckis (1994) nakręcił uhonorowany sześcioma Oscarami film "Forrest Gump" z Tomem Hanksem w roli głównej. Napisał również powieść o wojnie w Wietnamie "W lepszych czasach" i był współautorem książki "Conversations with the Enemy", za którą w 1984 roku został nominowany do Nagrody Pulitzera. Mieszkał w Nowym Jorku oraz w Point Clear (Alabama).

</doc>
<doc id="106746" url="https://pl.wikipedia.org/wiki?curid=106746" title="Aleksander Herr">
Aleksander Herr



</doc>
<doc id="106748" url="https://pl.wikipedia.org/wiki?curid=106748" title="Narcisse-Fortunat Belleau">
Narcisse-Fortunat Belleau

Sir Narcisse-Fortunat Belleau (ur. 2 października 1808, zm. 14 września 1889) – kanadyjski polityk, prawnik i przedsiębiorca, kopremier rządu Prowincji Kanady
Życiorys.
Belleau urodził się w Saint-Foy w farmersko-mieszczańskiej rodzinie w Górnej Kanadzie. W latach 1818-1827 pobierał nauki w Petit Séminaire de Québec, a potem kontynuował studia prawnicze. Do palestry został przyjęty w 1832 r. Początek kariery prawnej Belleau przypadł na okres tragicznej w skutkach epidemii cholery w Montrealu. W obawie przed zarazą, większość miejskich prawników zamknęło swe biura i przeniosło się na wieś. Belleau postąpił inaczej. W okresie dużego zapotrzebowania na prawne doradztwo, głównie w kwestiach spadkowych, intensywnie pracował, nie obawiając się zagrożenia. Ta postawa przyniosła mu legiony klientów, którzy zostali z nim przez następne lata. Równolegle z praktyką prawniczą Belleau zaczął się udzielać jako przedsiębiorca. Został mianowany prezydentem Banku Quebecu, a w latach 1848-1893 kierował przedsiębiorstwem kolejowym "North Shore Railway Company". Zasiadał także w radzie nadzorczej kilku innych firm.
Podobnie jak wielu znanych prawników jego czasów, zaangażował się w politykę. Dołączył do silnej we francuskiej Kanadzie grupy reformistów. Po pierwszych niepowodzeniach w wyborach parlamentarnych zainteresował się działalnością samorządową. W 1848 został radnym miejskim, a w latach 1846 do 1850 sprawował urząd burmistrza miasta Quebec. Wkrótce też przyszedł czas na politykę na poziomie krajowym.
W 1852 został powołany do rady legislacyjnej. Trzykrotnie zasiadał w rządzie jako minister rolnictwa i skarbu w latach 1857-1862 i 1865-1867. W drugim okresie sprawował funkcje ko-premiera (obok Johna Macdonalda) w ponadpartyjnym rządzie wielkiej koalicji, będąc reprezentantem Wschodniej Kanady i reformistów.
Za swe zasługi dla korony został uszlachcony w 1860. Po zawarciu Konfederacji Kanady powołany do senatu. W latach 1867-1873 sprawował funkcję gubernatora prowincji Quebec. Był pierwszym w historii francuskojęzycznym Kanadyjczykiem pełniącym obowiązki przedstawiciela monarchy brytyjskiego w Kanadzie.
W 1873 wycofał się z polityki, lecz ciągle był aktywny na polu gospodarczym i społecznym. Sprawował honorowe funkcje w wielu organizacjach społecznych. Zmarł pozostawiając olbrzymi majątek oceniany na 200 do 300 tysięcy ówczesnych dolarów.

</doc>
<doc id="106749" url="https://pl.wikipedia.org/wiki?curid=106749" title="Guido de Marco">
Guido de Marco

Guido de Marco (ur. 22 lipca 1931 w Valletcie, zm. 12 sierpnia 2010 w Msidzie) – maltański polityk i prawnik, działacz Partii Narodowej, parlamentarzysta, minister i wicepremier, w latach 1999–2004 prezydent Malty.
Życiorys.
W 1952 uzyskał bakalaureat z filozofii, ekonomii i języka włoskiego, a w 1955 doktorat z prawa na Uniwersytecie Maltańskim. Pracował m.in. w administracji państwowej i jako nauczyciel akademicki na macierzystej uczelni, na której doszedł do stanowiska profesora.
Zaangażował się w działalność polityczną w ramach Partii Narodowej. W 1977 ubiegał się bez powodzenia o przywództwo w swoim ugrupowaniu, przegrywając z Edwardem Fenechem Adamim. W 1966 po raz pierwszy został wybrany do Izby Reprezentantów, z powodzeniem ubiegając się o reelekcję w siedmiu kolejnych wyborach do 1998 włącznie. W maltańskim parlamencie zasiadał nieprzerwanie przez ponad 30 lat, reprezentował go m.in. w Zgromadzeniu Parlamentarnym Rady Europy. W 1990 objął na okres rocznej kadencji funkcję przewodniczącego Zgromadzenia Ogólnego Narodów Zjednoczonych.
Był członkiem kolejnych rządów Edwarda Fenecha Adamiego. W latach 1987–1996 i 1998–1999 sprawował urząd wicepremiera. Od 1987 do 1990 był ministrem spraw wewnętrznych, a w latach 1987–1992 ministrem sprawiedliwości. Dwukrotnie w okresach 1990–1996 i 1998–1999 zajmował stanowisko ministra spraw zagranicznych.
Od kwietnia 1999 do kwietnia 2004 sprawował pięcioletnią kadencję prezydencką. W okresie jego urzędowania Malta zakończyła negocjacje akcesyjne z Unią Europejską.
Guido de Marco był żonaty z Violet z domu Saliba. Miał dwie córki (Gianellę i Fiorellę) oraz syna Maria, który również został politykiem.

</doc>
<doc id="106750" url="https://pl.wikipedia.org/wiki?curid=106750" title="Guido De Marco">
Guido De Marco



</doc>
<doc id="106754" url="https://pl.wikipedia.org/wiki?curid=106754" title="Paul Xuereb">
Paul Xuereb

Pawlu „Paul” Xuereb (ur. 21 lipca 1923 w Rabacie, zm. 6 września 1994) – maltański polityk i literat, deputowany, minister, w latach 1986–1987 spiker Izby Reprezentantów, następnie do 1989 pełniąc obowiązki prezydenta Malty.
Życiorys.
Między 1942 a 1944 służył w Royal Malta Artillery. W drugiej połowie lat 40. kształcił się w zakresie dziennikarstwa, ekonomii politycznej i nauk politycznych. Studiował w Londynie w City Literary Institute i w Regent Street Polytechnic. Po powrocie na Maltę pracował m.in. jako dyrektor w przedsiębiorstwie Fardex Trade Development Company, nauczyciel oraz redaktor w wydawnictwie Freedom Press. Związał się z Partią Pracy, należał do redakcji jej organu prasowego „The Voice of Malta”. W 1964 został dyrektorem generalnym partyjnego wydawnictwa laburzystów. W latach 80. kierował instytucjami bankowymi.
W 1962 uzyskał mandat posła do Izby Reprezentantów. Wybierany następnie w kolejnych wyborach w 1966, 1971, 1976 i 1981. W 1971 został parlamentarnym sekretarzem stanu w biurze premiera. Później w tym samym roku przeszedł na stanowisko ministra handlu, przemysłu, rolnictwa i turystyki. Funkcję ministra sprawował do 1976 (sprawy rolnictwa odebrano mu w 1974). W 1983 zrezygnował z mandatu deputowanego, dzięki czemu zwolnione miejsce w parlamencie mógł objąć Karmenu Mifsud Bonnici, desygnowany na nowego lidera Partii Pracy.
W lipcu 1986 powołany na spikera Izby Reprezentantów, pełnił tę funkcję do lutego 1987. W tym samym miesiącu, w związku z zakończeniem kadencji przez Agathę Barbarę, premier powierzył mu tymczasowe pełnienie obowiązków prezydenta Malty. Ostatecznie funkcję tę pełnił do kwietnia 1989, gdy urząd prezydenta objął Ċensu Tabone.
Paul Xuereb był żonaty, miał córkę. Publikował powieści, opowiadania i opracowania historyczne.

</doc>
<doc id="106755" url="https://pl.wikipedia.org/wiki?curid=106755" title="Harpastum">
Harpastum

Harpastum – w starożytnym Rzymie dyscyplina sportowa, uprawiana przez legionistów, uznawana za przodka dzisiejszego rugby. Piłka nożna też przyznaje się do pochodzenia od harpastum.
Gra najprawdopodobniej wywodziła się z greckich espikyros i phaininda. Przyjęła się w Rzymie, zwłaszcza wśród legionistów, którzy rozpowszechnili ją na terenie całego imperium.
Według opisów pochodzących ze starożytności gra miała dwie wersje. Pierwsza polegała na umieszczeniu piłki poza linią końcową boiska, które miało kształt prostokąta zbliżonego do dzisiejszego boiska do piłki nożnej. Piłkę głównie podawano z rąk do rąk, dopuszczalne było również jej kopanie. W drugiej wersji chodziło o utrzymanie piłki na swojej połowie i nieoddanie jej przeciwnikom. Piłka nie mogła dotknąć ziemi.
Gra była dość brutalna. Przeciwnika można było zatrzymywać czepiając się go i walcząc z nim. Można było przewracać przeciwnika. Stosowano chwyty duszące. Grano w zespołach liczących od 5 do 27 osób. Kontuzje i rany były na porządku dziennym. Grano twardą piłką. Robiono ją z pęcherza wypełnionego trawą, albo ze skóry zwierzęcej wypchanej trawą lub szmatami. Podobno legioniści Juliusza Cezara grywali głowami pokonanych Gallów.
Mimo brutalności, która u obytych przecież z krwawymi igrzyskami Rzymian wywoływała nieraz protesty, słynny lekarz Galen uważał, że gra jest świetnym ćwiczeniem sprawnościowym.

</doc>
<doc id="106757" url="https://pl.wikipedia.org/wiki?curid=106757" title="Efeb">
Efeb

Efeb (gr. ἔφηβος "ephebos" l. mn. έφηβοι "epheboi", od ἥβη "hếbê" 'młodość') – w starożytnej Grecji młodzieniec w wieku 18–20 lat poddawany efebii, czyli obowiązkowemu szkoleniu wojskowemu poprzedzającemu uzyskanie pełnego obywatelstwa. Potocznie urodziwy młodzieniec.

</doc>
<doc id="106762" url="https://pl.wikipedia.org/wiki?curid=106762" title="Krakowska Brygada Kawalerii">
Krakowska Brygada Kawalerii

Krakowska Brygada Kawalerii (Krakowska BK) – wielka jednostka kawalerii Wojska Polskiego II RP.
Brygada w latach 1924-1939.
W 1924 roku V Brygada Jazdy przemianowana została na 5 Samodzielną Brygadę Kawalerii. Równocześnie w jej skład włączono 5 pułk strzelców konnych.
W latach 1921–1926 brygada podlegała bezpośrednio dowódcy Okręgu Korpusu Nr V. Dowództwo brygady stacjonowało w Krakowie.
W 1925 roku przy 8 pułku ułanów sformowany został 5 szwadron samochodów pancernych.
W 1926 roku ze składu brygady wyłączony został 2 pułk Szwoleżerów Rokitniańskich, który dyslokowany został do Starogardu i podporządkowany dowódcy 8 Samodzielnej Brygady Kawalerii.
W 1930 roku ze składu brygady wyłączono 5 szwadron samochodów pancernych i podporządkowano dowódcy 2 dywizjonu samochodów pancernych.
6 października 1933 roku trzy pułki Brygady wzięły udział w rewii polskiej kawalerii, nazywanej „Świętem Kawalerii Polskiej”, która odbyła się na krakowskich błoniach w 250. rocznicę bitwy pod Wiedniem.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej 5 SBK nazwę „Krakowska Brygada Kawalerii”.
Organizacja pokojowa Krakowskiej BK w 1937 roku:
W sierpniu 1939 roku Ministerstwo Spraw Wojskowych wprowadziło "„nowe składy osobowe kawalerii”". Pułki kawalerii na stopie pokojowej zostały podzielone na dwie grupy różniące się stanem osobowym i koni. Dwa pułki należące do Krakowskiej BK (8 ułanów i 5 strzelców konnych) zostały zaliczone do grupy II, a trzeci pułk (3 ułanów) do grupy I. Juliusz S. Tym skonstatował, że rozkaz z sierpnia wprowadzający zmiany w etacie pokojowym, w sytuacji gdy pułki kawalerii od czterech miesięcy prowadziły przygotowania wojenne nie został w pełni wykonany.
Udział w kampanii wrześniowej 1939 roku.
Krakowska Brygada Kawalerii pod dowództwem gen. bryg. Zygmunta Piaseckiego wchodziła w skład Armii „Kraków”. Broniła ona odcinka Ząbkowice–Częstochowa na prawym skrzydle Armii. W pierwszych dniach września niemiecki XV Korpus Armijny gen. piech. Hermanna Hotha przełamał jej obronę pod Woźnikami i Zawierciem.
1 września 3 pułk Ułanów Śląskich bronił Koszęcina i Kalet przed niemiecką 2 Dywizją Lekką gen. por. Georga Stumme. Tego dnia Niemcom udało się zepchnąć pułk na pozycję pod Woźnikami. 2 września rano ponowiła natarcie niemiecka 2 Dywizja Lekka, wdzierając się w obronę Brygady na Floriańskiej Górze bronionej przez szwadron 3 pułku ułanów. Tu kontratakiem zdołano odzyskać pozycję, ale pod Ligotą Woźnicką Niemcom udało się przełamać obronę 8 pułku ułanów. Pod naporem wroga Brygada rozpoczęła odwrót pod Zawiercie nad Wartą. 3 września 8 pułk ułanów oddzielił się od Brygady i walczył następnie pod Szczekocinami, a potem w ramach Armii „Lublin”. 4 września Brygada otrzymała rozkaz odwrotu nad Nidę w kierunku Pińczowa i Miechowa. Cofająca się Brygada była często atakowana przez niemiecką 2 Dywizję Lekką. W dniach 5 – 6 września walczyła pod Pińczowem, po czym wycofała się ku Wiślicy. 7 września osłaniała w Nowym Korczynie sztab Armii. 10 września przeprawiła się prawy brzeg Wisły pod Baranowem Sandomierskim. Następnie wzięła udział w I bitwie pod Tomaszowem Lubelskim. 14 – 15 września jednostki Armii „Kraków” i „Lublin” toczyły ciężkie walki w Puszczy Solskiej. 16 września Armia „Kraków” kontynuowała bitwę pod Biłgorajem. W walkach tych brała udział Brygada, broniąc rejonu silnie atakowanych przepraw na rzece Tanew pod Budziarzami i Księżpolem. 15 września o świcie na przeprawę przez Tanew pod Księżopolem wyszło silne uderzenie niemieckie. Po trzygodzinnej walce Niemcy zostali odrzuceni pod Tarnogród. Brygada zaatakowała Tarnogród, wdzierając się na północny skraj miasta i do rynku, ale przeciwuderzenie Niemców odrzuciło ją ponownie na linię Tanwi.
16 września walczyła pod Dereźnią Solską i Dereźnią Majdańską oraz Starym Majdanem i Nowym Majdanem. Nie udało się jej przebić z okrążenia w kierunku południowym. Skapitulowała wraz z resztą Armii.
Obsada personalna Kwatery Głównej.
Obsada personalna Kwatery Głównej Krakowskiej Brygady Kawalerii we wrześniu 1939 roku
Odtworzenie brygady w ramach Armii Krajowej.
Pod koniec lipca 1944 roku, na terenie Okręgu Krakowskiego AK, zgodnie z planem Odtwarzania Sił Zbrojnych, sformowana została Krakowska Brygada Kawalerii Zmotoryzowanej AK krypt. „Bank”, „B”, „CC”.
Organizacja i obsada personalna Krakowskiej BK Zmot. AK według stanu z 20 października 1944 roku
Dowództwo i sztab brygady (13 oficerów, 8 podoficerów i 42 szeregowców)
8 pułk ułanów AK kryp. „U1”, „B/U”, „CC/U” (24 oficerów, 221 podoficerów i 1648 szeregowych)
5 pułk strzelców konnych AK kryp. „Pszczoła”, „B/P”, „CC/P” (25 oficerów, 269 podoficerów i 1818 szeregowych)
samodzielny batalion partyzancki „Skała”
Brygada posiadała także różnorodne jednostki specjalne, zaliczane do stanów liczbowych obwodów lub macierzystych oddziałów bojowych. Razem z 6 Dywizja Piechoty AK i 106 Dywizją Piechoty AK wchodziła w skład Grupy Operacyjnej „Garda” (nazywanej także „Kraków”) pod dowództwem płk. Edwarda Godlewskiego ps. „Garda”.
Obsada personalna dowództwa brygady.
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="106764" url="https://pl.wikipedia.org/wiki?curid=106764" title="Wyrzutnia torped">
Wyrzutnia torped



</doc>
<doc id="106766" url="https://pl.wikipedia.org/wiki?curid=106766" title="Nikomedes">
Nikomedes



</doc>
<doc id="106768" url="https://pl.wikipedia.org/wiki?curid=106768" title="Nikomedes (matematyk)">
Nikomedes (matematyk)

Nikomedes () – matematyk grecki żyjący na przełomie III i II wieku p.n.e.
Twórca konchoidy Nikomedesa. Za jej pomocą zaproponował rozwiązanie problemu podwojenia sześcianu i trysekcji kąta (podziału kąta na trzy równe części). Zajmował się również kwadraturą koła.

</doc>
<doc id="106776" url="https://pl.wikipedia.org/wiki?curid=106776" title="Ryba Latająca">
Ryba Latająca

Ryba Latająca (łac. "Volans", dop. "Volantis", skrót "Vol") – mały gwiazdozbiór nieba południowego. Leży między Kilem a Wielkim Obłokiem Magellana. Jest 76. gwiazdozbiorem co do wielkości. W Polsce niewidoczny. Liczba gwiazd dostrzegalnych nieuzbrojonym okiem: około 20.
Gwiazdozbiór został wyodrębniony przez nawigatorów holenderskich Pietra Dirksza Keysera oraz Fredricka de Houtmana. Po powrocie do Holandii, de Houtman przekazał sporządzony katalog gwiazd Planciusowi, który naniósł nowe odkrycia na globus nieba w końcu 1598 roku, jako „Vliegedenvis” (Skrzydlata Ryba). Konstelacja została szerzej zaakceptowana, gdy niemiecki astronom Johann Bayer opisał je w swoim dziele "Uranometria" w 1603 roku. Pokazał w niej konstelację jako rybę latającą i nazwał „Piscis Volans”. Od tego czasu nie było zmian, tylko łacińska nazwa została skrócona do „Volans”.
Mity i legendy.
Blade gwiazdy znajdują się za daleko na południe, by mogły być dostrzeżone przez starożytnych astronomów. W związku z czym nie wiąże się z tym gwiazdozbiorem żaden mit czy legenda. Konstelacja przedstawia latającą rybę z rodziny ptaszorowatych, która miała towarzyszyć na niebie okrętowi Argo. Ryba ta zamieszkuje tropikalne morza, potrafi szybować nad wodą na szeroko rozpostartych płetwach.
Gwiazdy Ryby Latającej.
Najlepiej rozpoznawalną częścią konstelacji jest szeroki trapez podobnie wyglądających gwiazd znajdujący się w połowie drogi pomiędzy jasną gwiazdą Miaplacidusem w Kilu i Wielkim Obłokiem Magellana. Gwiazdy Alfa i Beta leżą poza tym asteryzmem, są blisko Miaplacidusa. W konstelacji najjaśniejszą gwiazdą jest Gamma, jeżeli liczyć oba składniki razem, a nie Alfa. Również Beta jest jaśniejsza od Alfy.
W gwiazdozbiorze brak jasnych gwiazd. Najjaśniejsza Beta Volantis (β Vol) ma wielkość 3,77m, a tylko pięć kolejnych gwiazd jest jaśniejsza niż 5. Na niebie można je rozpoznać jako dwa połączone ze sobą trójkąty: α, β i ε Vol oraz ε, δ i γ Vol.
Interesujące obiekty.
Mimo iż leży przy Drodze Mlecznej, zawiera mało obiektów, na które amatorowi warto skierować teleskop. Nie ma tu gromad, mgławic czy mgławic planetarnych. Natomiast galaktyki w większości są blade.

</doc>
<doc id="106777" url="https://pl.wikipedia.org/wiki?curid=106777" title="Latająca Ryba">
Latająca Ryba



</doc>
<doc id="106779" url="https://pl.wikipedia.org/wiki?curid=106779" title="Validator">
Validator



</doc>
<doc id="106780" url="https://pl.wikipedia.org/wiki?curid=106780" title="Krążowniki rakietowe projektu 58">
Krążowniki rakietowe projektu 58

Krążowniki rakietowe projektu 58, oznaczane też jako typ Groznyj (w kodzie NATO "Kynda") – typ radzieckich okrętów, zbudowanych w liczbie 4 jednostek. Były to pierwsze radzieckie krążowniki rakietowe, należące do pierwszego pokolenia radzieckich okrętów rakietowych.
Historia.
Impulsem dla powstania tych jednostek był rozwój radzieckich systemów rakietowych, dla których postanowiono zaprojektować nowe typy i klasy okrętów. Decyzję o projektowaniu nowych jednostek podjęto w 1956, a projekt ukończono dwa lata później. Okręty projektu 58 miały być przeznaczone przede wszystkim do zwalczania okrętów przeciwnika za pomocą opracowywanych równocześnie przeciwokrętowych pocisków rakietowych P-35. Początkowo miały być klasyfikowane jako niszczyciele rakietowe.
23 lutego 1960 położono stępkę pod pierwszy okręt, nazwany "Groznyj", który dał nazwę typowi. Wciągnięto go na listę floty 17 września 1960, wodowano 26 marca 1961, a wszedł do służby 30 grudnia 1962. Jeszcze podczas prób we wrześniu 1962 okręty przeklasyfikowano na krążowniki rakietowe (ros. "rakietnyj kriejsier") (przyczyną była chęć uzyskania wyższego żołdu dla oficerów, w tym celu uzyskano zgodę oglądającego okręt i będącego pod wrażeniem jego siły Nikity Chruszczowa). Do 1965 weszły do służby kolejne 3 okręty: "Admirał Fokin", "Admirał Gołowko" i "Wariag". Wszystkie budowano w stoczni im. A.A.Żdanowa w Leningradzie. Początkowo planowano 10-16 jednostek, lecz zrezygnowano z budowy dalszych
Konstrukcja.
Okręty proj. 58 wykonano ze stali, lecz z dużym wykorzystaniem stopów lekkich. 
Kadłub otrzymał linię ocenianą jako ładną, z uskokiem rufowym na 2/3 długości; podzielono go na 17 przedziałów wodoszczelnych. Okręty te wprowadzały wiele nowości w radzieckiej architekturze okrętów, w tym niskie nadbudówki i duże, masywne maszty, mieszczące w środku część pomieszczeń. Najbardziej rzucającymi się w oczy elementami i głównym elementem uzbrojenia krążowników były dwie duże czterokontenerowe wyrzutnie pocisków przeciwokrętowych dalekiego zasięgu P-35 na dziobie i rufie. Pociski te mogły zwalczać cele nawodne lub brzegowe. Dalsze uzbrojenie rakietowe stanowiła podwójna wyrzutnia pocisków przeciwlotniczych średniego zasięgu M-1 Wołna na dziobie, które mogły też zwalczać okręty na mniejszych odległościach. Uzbrojenie artyleryjskie zgrupowano w całości na rufie, w postaci 4 dział uniwersalnych kaliber 76 mm w dwóch wieżach.
Praktyczną wartość bojową obniżała możliwość równoczesnego naprowadzania tylko czterech pocisków P-35, ewentualnie cztery dalsze mogły być wystrzelone w reżimie autonomicznym, bez możliwości wyboru celu. Okręt przenosił osiem rakiet zapasowych, lecz ich przeładowanie na morzu w sytuacji bojowej mogło być utrudnione.
Służba.
Służba okrętów przebiegała bez epizodów bojowych. Okręty te, służąc głównie we flotach: Czarnomorskiej i Oceanu Spokojnego, stały się dobrze znane z uczestnictwa w licznych manewrach i wizyt zagranicznych (służąc od 1984 we Flocie Bałtyckiej, „Groznyj” wizytował Gdynię w 1987 i Szczecin w 1988). Oprócz drobnych ulepszeń, okręty (z wyjątkiem „Fokina”) przechodziły na przełomie lat 70. i 80. ograniczoną modernizację, spędzając w tym celu po kilka lat w stoczni. W jej ramach zostały wyposażone w artyleryjskie zestawy przeciwlotnicze obrony bezpośredniej AK-630 oraz zmodernizowane pociski rakietowe 3M44 Progriess. Zestaw przeciwlotniczy M-1 Wołna także modernizowano pod koniec lat 60. do użycia pocisków W-601, a następnie w latach 70. do postaci Wołna-P. W latach 80. jednak mimo modernizacji systemów uzbrojenia, wartość bojowa okrętów zmniejszyła się na skutek rozwoju techniki.
Na skutek awarii turbiny i nieopłacalności remontu „Wariag” został pierwszy wycofany ze służby w 1990. „Groznyj”, remontowany od 1989 w Lipawie, został wycofany w 1991, nie ukończywszy remontu, natomiast „Admirał Fokin” został wycofany w 1993. Okręty te następnie złomowano. Najdłużej służył „Admirał Gołowko” - początkowo we Flocie Północnej, od marca 1968 we Flocie Czarnomorskiej. W czerwcu 1967 działał na Morzu Śródziemnym w ramach pomocy dla Egiptu podczas wojny sześciodniowej w serwisie Черноморский Флот o Flocie Czarnomorskiej. W latach 1982-1989 przeszedł remont kapitalny w Sewastopolu, od 1995 był flagowym okrętem rosyjskiej Floty Czarnomorskiej, lecz w 1997 zastąpił go w tej roli krążownik „Kercz” projektu 1134B. „Admirał Gołowko” został rozbrojony i wycofany w styczniu 2002, po czym złomowany.

</doc>
<doc id="106781" url="https://pl.wikipedia.org/wiki?curid=106781" title="Malarstwo włoskiego manieryzmu">
Malarstwo włoskiego manieryzmu

Manieryzm włoski – okres w historii malarstwa włoskiego, traktowany jako niezależna epoka lub jako etap przejściowy między renesansem a barokiem. Dzieła zwykle traktowane jako manierystyczne powstawały głównie w latach 1520–1580, chociaż trudno w przypadku tego nurtu mówić o jakiejś wyraźnej spójności w czasie.
Geneza.
Manieryzm (wł. "maniera" – 'maniera') narodził się jako delikatny sprzeciw wobec surowych zasad malarskich renesansu. Odrodzenie narzuciło malarzom liczne rygory kompozycyjne i formalne, wśród których najistotniejsza dla dalszych rozważań jest proporcjonalność ludzkiego ciała oraz swoisty renesansowy "zaangażowany" realizm.
Malarze renesansowi, postępując zgodnie z ideałami humanizmu, przywiązywali wielką wagę do postaci ludzkich na swoich obrazach. Choć z wnikliwego badania proporcji ludzkiego ciała zasłynął głównie Leonardo da Vinci, w dobrym tonie było, aby malarz w XV i XVI wieku studiował anatomię człowieka. Przywiązanie do dokładnego oddawania rzeźby człowieka doprowadzało niektórych artystów wręcz do przesady, czego świadectwem są choćby freski Michała Anioła w Kaplicy Sykstyńskiej (1508; potem 1534). Postaci ludzkie na tych freskach mają w wielu przypadkach nienaturalnie naprężone mięśnie, przypominające trochę współczesne zdjęcia kulturystów.
"Zaangażowany realizm" zaś to skrótowe określenie silnego przekonania, że poprzez dzieło malarskie realizuje się podziw dla Boskiego tworu, jakim jest człowiek. Malarz renesansowy był więc w pewnym sensie zobowiązany do specyficznego, humanistycznego podejścia; do niemalże dydaktycznego pokazania prawdy o człowieku. Dobrą ilustracją jest tu choćby obraz "Portret dziadka z wnuczkiem" pędzla Domenico Ghirlandaio. Na tym obrazie twarz starca jest naznaczona śladami licznych chorób, ale wyraźna jest intencja twórcy, aby promieniała wewnętrznym pięknem. To, co w pierwszym etapie renesansu było szlachetnym przekazem, w latach późniejszych stało się manierą.
Drugim obliczem owego realizmu jest bardzo silna asceza obrazów renesansowych. Nie należy traktować tej tezy dosłownie, ponieważ tak złożony nurt, jak włoski renesans, manifestował się w olbrzymiej różnorodności form. Wystarczy jednak spojrzeć na "Szkołę ateńską" Rafaela lub w większym stopniu na jego "Zaślubiny Marii". Otoczenie, w jakim umieszczone są te postaci, to precyzyjna i ascetyczna siatka perspektywy. Dominuje klasyczna architektura, marmur, ostre kanty i potężne jońskie kolumny. (Należy jednak dodać, że renesans w wykonaniu np. van Eycka jest dużo bardziej "przytulny".)
Właśnie z intelektualnego buntu przeciwko tym tendencjom narodził się manieryzm, chociaż historycy sztuki przedstawiają mnogość wersji genezy tego stylu.
Najważniejsze cechy.
Manieryzm, buntujący się przeciwko rygorystycznemu realizmowi renesansu, manifestuje się w celowym naginaniu reguł anatomii i praw fizyki. Malarz manierystyczny może dodać parę kręgów szyjnych. Może pozbawić czyjeś ciało masy – unieść je, wygiąć je na iście secesyjną modłę i wpleść w zapierającą dech w piersiach konfigurację eterycznych ciał. Może ubrać sąsiadujące postaci w gryzące się ze sobą kolory. Gdyby epoki malarskie krzyczały, pierwszymi słowami manieryzmu włoskiego byłyby: „Mogę! Mogę!”
Nie należy jednak przypisywać manieryzmowi rokokowego rozpasania. W XVI wieku nikt nie ośmieliłby się umieścić w rogu obrazu pulchnego Amorka. Żaden manierystyczny architekt nie ozdobiłby gzymsu stadkiem gipsowych "putt". Manieryzm nieprzypadkowo jest traktowany jako era przejściowa między renesansem a barokiem. Zachowuje bowiem renesansowy umiar przy korzystaniu barokowej swobody. Jak kulturalny pijak Rembrandta - bawi się, ale z czającą się na dnie oka nutą powagi. Stąd też tematyka płócien nie wykracza poza kanon renesansu, co daje zresztą ciekawą okazję do porównywania stylów. „Ostatnia wieczerza” Leonarda da Vinci kontra „Ostatnia wieczerza” Tintoretta. „Madonna z Dzieciątkiem” Jeana Fouqueta kontra „Madonna z Dzieciątkiem” Jacopa Pontorma (albo i „Madonna z długą szyją” Parmigianina). I tak dalej. Najpiękniejsze w przyglądaniu się dziejom malarstwa jest właśnie odnajdywanie drobnych różnic, które pozwalają na ujrzenie na własne oczy osławionego „ducha epoki”.
Podsumowując, trudno jest tak naprawdę wypunktować cechy tego kierunku w malarstwie, a i granica między obrazem manierystycznym a renesansowym jest umowna. Wśród cech najbardziej charakterystycznych można wymienić: płynności linii, zwiewność postaci, ich wydłużone sylwetki i bogatą kompozycję obrazu.
Malarze.
Pierwszym obrazem uznawanym za kanonicznie manierystyczny, jest "Józef w Egipcie" lub "Wjazd Józefa do Egiptu" Jacopa Pontorma. Na płótnie ledwie widoczny jest tytułowy bohater obrazu – mamy do czynienia z niesamowitym zagęszczeniem postaci i wydarzeń. Kompozycję obrazu wieńczą dwie smukłe rzeźby, które również odwracają uwagę widza. Zwróćmy uwagę, że choć w wielu malarskich interpretacjach "Pokłonu trzech króli" (np. tej pędzla Gentilego da Fabriano) pojawia się tłum, to nigdzie dotychczas ów tłum nie był aż tak przytłaczająco zaakcentowany.
Konieczne jest również wymienienie wspomnianej już wyżej "Madonny z długą szyją" autorstwa Parmigianina, często zapisywanego błędnie "Parmigiano". Madonna Parmigianina otrzymała swój przydomek od faktycznie niezwykle długiej szyi, która jest niemalże znakiem rozpoznawczym włoskiego manieryzmu. Oprócz nienaturalnie wydłużonej szyi, również całe ciało Madonny jest rozciągnięte, a ciało Jezusa zostało wręcz zdeformowane, aby odpowiadało konwencji obrazu. Oprócz tych geometrycznych przeinaczeń, płótno jest czysto renesansowe – jest więc i wyraźny podział na dwa plany (jak np. w "Biczowaniu" Piera della Francesca), i klasyczna kolumna dorycka, i twarz Matki Boskiej niemal przerysowana z obrazów Sandra Botticellego. 
Agnolo Bronzino lubował się w tworzeniu zagadek interpretacyjnych, i jedną z nich jest jego słynne płótno "Zwycięstwo Czasu nad Miłością". Wyjaśnianie znaczenia tego obrazu jest ulubioną zabawą znudzonych historyków sztuki, a zadanie to nie jest łatwe. Bronzino bowiem umieścił na obrazie niezwykłą ilość symboli – klepsydrę, gołębia, jabłko, alegorię Rozpaczy i inne. Głównym tematem obrazu jest jednak para dość odważnie ze sobą flirtujących putto i kobiety, symbolizujących w większości interpretacji Miłość i Pożądanie lub Miłość i Przyjemność. Ciała obu kobiet są niezwykle wydłużone i posągowo białe. Wielu historyków sztuki opowiada się już za instrumentalną interpretacją nagości, zgodnie z którą Bronzino potraktował mitologiczne zmagania wartości jako pretekst do przedstawienia manierystycznej wersji aktu. Byłoby to dyskretne odejście od ideałów renesansu, który uświęcał ludzkie ciało, a nagość traktował z powagą.
"Zuzanna i starcy" Tintoretta (ok. 1560) to obraz mało renesansowy, zwłaszcza po porównaniu go z interpretacją tego samego tematu dokonaną przez Lorenza Lotta w 1517 roku. Lotto pokazuje ciało Zuzanny ostrożnie; osłania je suknem i dyskretnym cieniem, a główna walka na obrazie odbywa się między słowami. Dziewczyna trzyma bowiem w ręku długi zwój papieru, a podobny trzyma jeden ze starców; na nich zapisane są odpowiednie fragmenty z Biblii. Tintoretto podchodzi do tematu inaczej. Ciało Zuzanny jest najlepiej oświetloną płaszczyzną obrazu i zajmuje sporą część jego powierzchni. Rzeźba jej brzucha i piersi są już Rubensowe, a łagodny uśmiech dziewczyny i jej panieński rumieniec przywodzą na myśl frywolne rokokowe obrazki (np. "Dianę w kąpieli" François Bouchera). Choć sam Tintoretto przez większość swego życia był dość konserwatywny, tutaj jawi się pierwszą jaskółką nadchodzącego baroku.
Innymi malarzami tego okresu byli Rosso Fiorentino czy Correggio. Niektórzy za manierystyczne uważają zabawy malarskie Giuseppe Arcimboldo. Z kierunkiem tym łączy się również postać El Greca, który jednak Włochem nie był.
Koniec i początek.
Końcem manieryzmu był wiek XVI. Malarze zmęczyli się już ostrożnym eksperymentowaniem i poszli krok dalej w renesansowy czas – pierwszym z nich był najprawdopodobniej Annibale Carracci, który przekroczył cienką linię między manieryzmem a barokiem.

</doc>
<doc id="106785" url="https://pl.wikipedia.org/wiki?curid=106785" title="Tetrahydrokannabinol">
Tetrahydrokannabinol

Tetrahydrokannabinol (THC) – organiczny związek chemiczny z grupy kannabinoidów, izomer kannabidiolu i główna substancja psychoaktywna zawarta w konopiach. Jest praktycznie nierozpuszczalny w wodzie, natomiast rozpuszcza się w rozpuszczalnikach organicznych, np. alkoholu, tłuszczach.
Najczęściej mówiąc o THC mówi się o izomerze o nazwie (–)-trans-Δ9-tetrahydrokannabinol.
Izomeria THC.
Istnieje kilka izomerów THC różniących się położeniem wiązania podwójnego. Dwa izomery – Δ9-THC i Δ8-THC – występują w naturze. Ponadto istnieje jeszcze kilka izomerów syntetycznych: Δ6a,10a, Δ6a,7, Δ7, Δ10 i Δ9,11. Izomery te mogą ponadto występować w formie kilku izomerów geometrycznych i enancjomerów.
Główną substancją aktywną konopi indyjskich jest izomer (-)-"trans"-Δ9 tetrahydrokannabinolu.
Mechanizm działania.
THC wykazuje działanie przez receptory kannabinoidowe CB1 oraz CB2. Receptory CB1 w dużych ilościach występują w tkance nerwowej, a CB2 w komórkach układu immunologicznego. Ich aktywność związana jest z modulacją funkcjonowania cyklazy adenylanowej kanałów jonowych. Blokując kanały wapniowe typu N, THC zmniejsza uwalnianie acetylocholiny w hipokampie, noradrenaliny z zakończeń nerwowych układu współczulnego, a także glutaminianów z neuronów hipokampa. Wewnątrzkomórkowe działanie kannabinoidów prawdopodobnie związane jest z aktywacją białka G1 oraz inhibicją cAMP.
Działanie fizjologiczne.
Jego działanie psychoaktywne jest efektem łączenia się z receptorami komórek nerwowych zwanych receptorami kannabinoidowymi. Potencjał uzależniający dronabinolu jest względnie słaby, a długotrwałe zażywanie powoduje wystąpienie tolerancji odwrotnej.

</doc>
<doc id="106787" url="https://pl.wikipedia.org/wiki?curid=106787" title="Mioza">
Mioza

Mioza (łac. "miosis") – objaw medyczny określający zwężenie źrenicy oka. Jest jednym z objawów wchodzących w skład zespołu Hornera, występuje też pod wpływem leków (opiatów, pilokarpiny) i w uszkodzeniu mostu. W starszym wieku zdolność źrenic do rozszerzania się w reakcji na ciemność jest osłabiona lub zniesiona.
Objaw Argylla Robertsona to wąska i nieregularna źrenica, ze zniesioną reakcją na światło i zachowaniem reakcji na nastawność. Uważany za objaw lokalizujący zmiany w śródmózgowiu, klasycznie opisywany był w kile trzeciorzędowej.
Przeciwnym objawem jest mydriasis. Nierówność źrenic określana jest jako anizokoria.

</doc>
<doc id="106788" url="https://pl.wikipedia.org/wiki?curid=106788" title="Mydriasis">
Mydriasis

Mydriasis (z łac.) – objaw określający nadmierne, nieadekwatne do oświetlenia, rozszerzenie źrenicy, np. w wyniku choroby lub działania leków. Przeciwnym objawem jest "miosis" (mioza).
Wielkość źrenicy w prawidłowych warunkach zależy od ilości (natężenia) padającego na nią światła: zmniejsza się pod wpływem jasnego oświetlenia, powiększa w warunkach ciemności - jest to odruch źreniczny na światło. Do jej rozszerzenia dochodzi również podczas spoglądania na dalsze przedmioty, do zmniejszenia przy patrzeniu na przedmioty bliskie - jest to odruch źreniczny na akomodację.
Mechanizm regulacji wielkości źrenicy.
Średnica źrenicy podlega regulacji bezpośrednio dzięki działaniu dwóch mięśni: mięśnia zwieracza źrenicy (łac. "musculus sphincter pupillae") oraz mięśnia rozwieracza źrenicy (łac. "musculus dilatator pupillae"). Do rozszerzenia źrenicy może więc dojść wskutek:
Odruch źrenicy na zmniejszenie światła.
Przy wyłączeniu dopływu światła do siatkówki aktywowany jest mechanizm, który doprowadza do rozszerzenia źrenicy. Nie jest on odwrotnością odruchu źrenicy na światło, charakteryzuje się oddzielną drogą nerwową, co jest wyrazem ewolucyjnego przystosowania narządu wzroku nie tylko do obecności, ale także do braku światła. Informacja o zmniejszeniu natężenia światła dociera do ośrodkowego układu nerwowego ramieniem wstępującym łuku odruchowego. Składa się ono kolejno z komórki zwojowej (znajdującej się w warstwie komórek zwojowych siatkówki oka), której akson biegnie tranzytem przez ciało kolankowate boczne, most i rdzeń przedłużony do położonego na poziomie C8-T2 w rdzeniu kręgowym ośrodka rzęskowo-rdzeniowego. Tam następuje przełączenie na ramię zstępujące odruchu, które składa się z neuronu przedzwojowego (wchodzącego do pnia współczulnego poprzez gałąź łączącą białą, i biegnącego w górę poprzez gałęzie międzyzwojowe) i zazwojowego (ze zwoju szyjnego górnego, skąd akson biegnie bezpośrednio do mięśnia rozwierającego źrenicę, jak i do mięśnia tarczkowego oraz mięśnia oczodołowego), co powoduje rozszerzenie źrenicy. Opisana droga jest skrzyżowana, co zaznacza się w konsensualności odruchu (co oznacza, że celowe wywołanie odruchu w jednym oku powoduje wystąpienie go także w drugim).

</doc>
<doc id="106789" url="https://pl.wikipedia.org/wiki?curid=106789" title="Kos (wyspa)">
Kos (wyspa)

Kos (gr. "Kṓs", ) – wyspa w Grecji w archipelagu Sporad Południowych (Dodekanez) na Morzu Egejskim u wybrzeża Turcji. Wyspa zawiera zarówno uprawne niziny, jak i nie nadające się do uprawy wyżyny.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kos, w gminie Kos. 
Kos słynie z długich piaszczystych plaż (szczególnie na północy wyspy – okolice Tigaki) oraz odizolowanych wiosek. Głównym źródłem dochodu jest turystyka. Ludność wyspy zajmuje się także uprawą winorośli, migdałów, fig, oliwek, warzyw (pomidorów i sałaty) oraz pszenicy i kukurydzy.
Największe miasto wyspy nazywa się także Kos i jest lokalnym centrum turystycznym i kulturalnym, z dużą liczbą hoteli i restauracji oraz mniejszą liczbą nocnych klubów. Wyspa podzielona jest na trzy gminy: największą i najstarszą gminę Kos, gminę Heraklides i gminę Dikeos. Główny port wyspy znajduje się w mieście Kos. Przy wejściu do portu znajduje się XIV-wieczna twierdza wzniesiona w 1315 przez Joannitów. Niedaleko miasta Kos znajduje się międzynarodowy port lotniczy Kos "Hipokrates" (Κρατικός Αερολιμένας Κω, Ιπποκράτης).
Na Kos znajdował się ośrodek kultu Asklepiosa i uważany za ojca medycyny Hipokrates urodził się na tej wyspie ok. 460 r. p.n.e. Hipokrates otworzył na wyspie najsłynniejszą szkołę medyczną. Po jego śmierci, w mieście Asklepiejon, jego uczniowie wybudowali szpital, przez wielu historyków uznawany za pierwszy na świecie. W samym centrum miasta Kos rośnie platan zwany "Drzewem Hipokratesa", pod którym – według tradycji – Hipokrates nauczał. W mieście znajduje się także Międzynarodowy Instytut oraz Muzeum Hipokratesa.
Inne istotne obiekty historyczne: Świątynia Afrodyty, Świątynia Herkulesa, Meczet Hassana Paszy, Casa Romana, Świątynia Dionizosa, Odeon, Asklepiejon.
Historia.
Wyspa została skolonizowana w II tysiącleciu p.n.e. przez Achajów, następnie w XI wieku p.n.e. przez Dorów. Dorowie zorganizowali Federację Ateńską, która dwukrotnie oparła się najazdom Persów. Miasto Kos zostało zbudowane w roku 366 p.n.e. Wyspa została następnie wcielona do Imperium Rzymskiego, a następnie Cesarstwa Bizantyjskiego. W roku 1302 wyspa została zajęta przez Wenecjan, którzy następnie odsprzedali ją w 1314 Joannitom. Ponad dwieście lat później, 6 stycznia 1523 wyspa została podbita przez Turków. Panowanie Turcji trwało 400 lat, do wojny włosko-tureckiej, w wyniku której w 1912 roku Kos przeszła we władanie Włochów. Po kapitulacji Włoch w 1943 roku, po Bitwie o Kos wyspa została zajęta przez Niemców, następnie od roku 1945 była protektoratem Wielkiej Brytanii. W 1947 roku wyspa Kos została przekazana Grecji.
Gospodarka.
Gospodarka Kos bazuje na wpływach z turystyki. Do innych dochodowych gałęzi gospodarki należy uprawa zbóż, tytoniu, oliwek, winorośli, figowców, migdałowców i warzyw. Na wyspie znajdują się gorące źródła mineralne.
Kultura.
Najważniejszym portem a zarazem skupiskiem ludności na wyspie jest miasto Kos. Ze swoimi białymi budowlami stanowi również centrum kulturalne. Przypuszcza się, iż na wyspie urodził się Hipokrates. W centrum miasta pokazywane jest tzw. Drzewo Hipokratesa. W mieście znajduje się również muzeum dedykowane temu starożytnemu lekarzowi. Opodal muzeum znajduje się Asklepiejon, gdzie Herodicus miał uczyć Hipokratesa tajników medycyny.
Religia.
Na wyspie dominuje greckie prawosławie, które wyznaje 97% mieszkańców. Katolicy stanowią około 0,4% mieszkańców. Kos posiada jedną z czterech katedr Dodekanezu. Na wyspie znajduje się również kościół katolicki pod opieką franciszkanów z Rodos. Wspólnota muzułmańska posiada własny meczet. Władze odrestaurowały miejscową synagogę, chociaż w czasie II wojny światowej wspólnota żydowska na Kos przestała istnieć. W synagodze, w której zachowały się żydowskie symbole religijne, odbywają się koncerty. Na wyspie działają również Świadkowie Jehowy posiadający Salę Królestwa, z której korzystają zbory: greckojęzyczny, albańskojęzyczny oraz grupa bułgarskojęzyczna.

</doc>
<doc id="106792" url="https://pl.wikipedia.org/wiki?curid=106792" title="Plan kont">
Plan kont

Plan kont – układ kont księgowych przyjęty w danym podmiocie gospodarczym w celu uporządkowania ewidencji operacji gospodarczych, uwzględniający przepisy prawa oraz potrzeby zarządzających. Plan kont ma formę szczegółowej listy określającej porządek poszczególnych kont w księdze.
Plany kont są często do siebie podobne w różnych przedsiębiorstwach, co może być związane z wymogami prawnymi danego państwa. Podobieństwa planów kont mogą również wynikać z faktu, że większość księgowych przy jego tworzeniu posiłkuje się "wzorcowymi planami kont" dostępnymi w rozmaitych publikacjach fachowych, adaptując wzorzec do potrzeb jednostki gospodarczej.
W Polsce zgodnie z zapisami Ustawy o rachunkowości jednostka powinna m.in. posiadać dokumentację dotyczącą zakładowego planu kont ustalającego wykaz kont księgi głównej, przyjęte zasady klasyfikacji zdarzeń, zasady prowadzenia kont ksiąg pomocniczych oraz ich powiązania z kontami księgi głównej (Art. 10 Ustawy o rachunkowości).

</doc>
<doc id="106793" url="https://pl.wikipedia.org/wiki?curid=106793" title="Wzorcowy plan kont">
Wzorcowy plan kont



</doc>
<doc id="106794" url="https://pl.wikipedia.org/wiki?curid=106794" title="Podwojenie sześcianu">
Podwojenie sześcianu

Podwojenie sześcianu, problem delijski – jeden z trzech, obok trysekcji kąta i kwadratury koła, wielkich problemów starożytnej matematyki greckiej, polegający na zbudowaniu sześcianu o objętości dwa razy większej niż dany.
Legenda mówi, że w czasie zarazy na Delos wyrocznia delficka przekazała proroctwo Apollina, że choroba ustanie, gdy jego ołtarz w świątyni w Delfach zostanie powiększony dwukrotnie. Zrozumiano to w ten sposób, że należy dwukrotnie powiększyć objętość ołtarza, zachowując jego kształt sześcianu.
Klasyczne rozwiązanie problemu przy pomocy cyrkla i linijki nie jest możliwe; problem może jednak być rozwiązany przy pomocy metod nieklasycznych, na przykład mezolabium, konchoidografu i konchoidy Nikomedesa lub cysoidy Dioklesa.
W języku algebry problem podwojenia sześcianu sprowadza się do zbudowania odcinka formula_1 spełniającego równanie formula_2 gdzie formula_3 jest dane. Przyjmując formula_3 za jednostkę, problem sprowadza się do zbudowania pierwiastka 3 stopnia z liczby 2. Nie jest to jednak możliwe: formula_5 jest liczbą algebraiczną stopnia 3, podczas gdy teoria mówi, że dana liczba daje się skonstruować za pomocą cyrkla i linijki wtedy i tylko wtedy, gdy jej stopień nad ciałem liczb wymiernych jest naturalną potęgą liczby 2.

</doc>
<doc id="106798" url="https://pl.wikipedia.org/wiki?curid=106798" title="Kos">
Kos



</doc>
<doc id="106800" url="https://pl.wikipedia.org/wiki?curid=106800" title="Zewnętrzne Karpaty Wschodnie">
Zewnętrzne Karpaty Wschodnie

Zewnętrzne Karpaty Wschodnie (522, 524–526) – wschodnia część zewnętrznego łuku Karpat fliszowych, położona na terenie Polski, Słowacji, Ukrainy i Rumunii. Najwyższym szczytem jest Howerla (2061 m n.p.m.) w Czarnohorze. Wyższe partie gór w plejstocenie uległy lokalnemu zlodowaceniu.
Zewnętrzne Karpaty Wschodnie są przedłużeniem Zewnętrznych Karpat Zachodnich. Jedną z różnic między tymi częściami łuku Karpat jest to, że we wschodniej części brak zrównanego pogórza – jego przedłużeniem są Góry Sanocko-Turczańskie, a następnie Beskidy Brzeżne, które zwężają się i zanikają.
W południowo-wschodniej części tej jednostki ruchy górotwórcze objęły też podkarpackie serie młodszych (neogeńskich) skał. Tak powstałe góry określa się mianem Subkarpat i podobną jednostkę wyróżnia się w Karpatach Południowych.

</doc>
<doc id="106806" url="https://pl.wikipedia.org/wiki?curid=106806" title="Tur.">
Tur.



</doc>
<doc id="106810" url="https://pl.wikipedia.org/wiki?curid=106810" title="Tadeusz Pieronek">
Tadeusz Pieronek

Tadeusz Władysław Pieronek (ur. 24 października 1934 w Radziechowach, zm. 27 grudnia 2018 w Krakowie) – polski duchowny rzymskokatolicki, kanonista, profesor nauk prawnych, biskup pomocniczy sosnowiecki w latach 1992–1998, sekretarz generalny Konferencji Episkopatu Polski w latach 1993–1998, rektor Papieskiej Akademii Teologicznej w Krakowie w latach 1998–2004.
Życiorys.
Młodość i wykształcenie.
Urodził się 24 października 1934 w Radziechowach na Żywiecczyźnie. Kształcił się w Liceum Ogólnokształcącym w Żywcu, gdzie w 1951 uzyskał świadectwo dojrzałości.
W latach 1951–1956 odbył formację kapłańską w Metropolitalnym Wyższym Seminarium Duchownym w Krakowie. Do 1954, do momentu usunięcia jednostki ze struktur uniwersytetu, studiował jednocześnie na Wydziale Teologicznym Uniwersytetu Jagiellońskiego. Święcenia subdiakonatu i diakonatu otrzymał przez posługę biskupa Franciszka Jopa, wikariusza kapitulnego archidiecezji krakowskiej. Święceń prezbiteratu udzielił mu 26 października 1957 w kościele św. Michała w Krakowie miejscowy administrator apostolski i arcybiskup metropolita lwowski Eugeniusz Baziak.
W latach 1956–1960 studiował na Wydziale Prawa Kanonicznego Katolickiego Uniwersytetu Lubelskiego, gdzie na podstawie dysertacji "Organizacja prawna kapituły kolegiaty św. Anny w Krakowie" otrzymał doktorat. W latach 1961–1965 kontynuował studia na Wydziale Prawa Cywilnego Papieskiego Uniwersytetu Laterańskiego w Rzymie. Odbył też trzyletnie Studium Roty Rzymskiej, uzyskując w 1965 dyplom adwokata rotalnego.
Prezbiter.
W 1958 pracował jako wikariusz w parafii Opatrzności Bożej w Bielsku-Białej. W latach 1960–1961 był notariuszem w Kurii Metropolitalnej w Krakowie, a w latach 1965–1990 obrońcą węzła małżeńskiego w Sądzie Metropolitalnym w Krakowie. Od 1971 do 1979 pełnił funkcję sekretarza Duszpasterskiego Synodu Archidiecezji Krakowskiej (1972–1979), a w latach 1975–1983 sekretarza I Synodu Prowincji Krakowskiej. W 1979 otrzymał godność kapelana honorowego Jego Świątobliwości.
W strukturach Konferencji Episkopatu Polski został w 1975 członkiem Komisji ds. Rewizji Prawa Kanonicznego (od 1984 Komisji Prawnej), a w 1983 zespołu mającego zadanie przełożenia na język polski nowego kodeksu prawa kanonicznego. W 1987 objął funkcję krajowego duszpasterza prawników. Również w 1987 został sekretarzem II Ogólnopolskiego Synodu Plenarnego w Polsce (1991–1999). W 1989 wszedł w skład Papieskiej Rady ds. Interpretacji Tekstów Ustawodawczych (od 1999 Papieskiej Rady ds. Tekstów Prawnych).
Uczestniczył w pracach Centrum Obywatelskich Inicjatyw Ustawodawczych Solidarności. Od 1990 brał udział w rozmowach dyplomatycznych z rządem RP w sprawie zawarcia konkordatu.
Działalność naukowo-akademicka.
Habilitację otrzymał w 1975 na Akademii Teologii Katolickiej w Warszawie po przedłożeniu rozprawy "«Duplex sententia conformis» w sprawach o nieważność małżeństwa w prawie kanonicznym. Studium historyczno-prawne". W 1987 uzyskał tytuł naukowy profesora nadzwyczajnego nauk prawnych.
W latach 1965–1967 prowadził wykłady z prawa kanonicznego i był prefektem w Metropolitalnym Wyższym Seminarium Duchownym w Krakowie. W 1965 podjął wykłady i seminarium z prawa kanonicznego na Papieskim Wydziale Teologicznym w Krakowie (od 1981 Papieskiej Akademii Teologicznej). Tamże w 1968 objął stanowisko zastępcy profesora, a w 1976 docenta. W latach 1974–1980 sprawował urząd prodziekana Papieskiego Wydziału Teologicznego w Krakowie, a w latach 1998–2004 rektora Papieskiej Akademii Teologicznej w Krakowie. Ponadto od 1967 do 1976 był zatrudniony jako adiunkt na Wydziale Prawa Kanonicznego Akademii Teologii Katolickiej w Warszawie, a w 1985 prowadził gościnne wykłady na Wydziale Prawa Kanonicznego Akademii Świętego Krzyża w Rzymie.
W 1965 wszedł w skład Polskiego Towarzystwa Teologicznego, w którym to gremium w latach 1966–1968 pełnił funkcję sekretarza generalnego. W 1990 został członkiem założycielem Stowarzyszenia Kanonistów Polskich oraz członkiem Consiglio Direttivo Międzynarodowego Stowarzyszenia dla Rozwoju Prawa Kanonicznego. Wszedł w skład Polskiej Akademii Nauk i Polskiej Akademii Umiejętności. Należał do Rady Fundacji im. Stefana Batorego. Został członkiem kolegiów redakcyjnych periodyków: „Prawo Kanoniczne”, „Collectanea Theologica”, „Analecta Cracoviensia”, a także Rady Wydawniczej ATK.
W działalności naukowej zajmował się prawem kanonicznym, prawem publicznym, posoborowym ustawodawstwem synodalnym i kwestiami dotyczącymi konkordatu.
Biskup.
25 marca 1992, wraz z reorganizacją podziału administracyjnego Kościoła w Polsce, Jan Paweł II mianował go biskupem pomocniczym nowo utworzonej diecezji sosnowieckiej i przydzielił mu stolicę tytularną Cufruta. Święcenia biskupie otrzymał 26 kwietnia 1992 w bazylice św. Piotra w Rzymie. Udzielił mu ich Jan Paweł II, któremu asystowali kardynał Angelo Sodano, sekretarz stanu Stolicy Apostolskiej, i kardynał Franciszek Macharski, arcybiskup metropolita krakowski. Jako dewizę biskupią przyjął słowa „"In veritate"” ("W prawdzie"). W diecezji objął urząd wikariusza generalnego. 31 sierpnia 1998 Jan Paweł II przyjął jego rezygnację z obowiązków biskupa pomocniczego diecezji sosnowieckiej.
Został rezydentem archidiecezji krakowskiej, gdzie objął funkcję delegata Arcybiskupa Metropolity Krakowskiego do spraw nauki i kultury. W 2005 został mianowany kanonikiem Kapituły Metropolitalnej na Wawelu. Brał udział w procesie beatyfikacyjnym Jana Pawła II, przewodnicząc w latach 2005–2006 trybunałowi rogatoryjnemu w Krakowie.
W ramach prac Konferencji Episkopatu Polski był w latach 1992–1993 zastępcą sekretarza generalnego, a w latach 1993–1998 sekretarzem generalnym Konferencji. Został członkiem Rady Głównej (od 1996 Rady Stałej) i Rady Programowej Katolickiej Agencji Informacyjnej. Z nominacji Jana Pawła II od 11 maja 1998 do 21 czerwca 2010 pełnił funkcję przewodniczącego Kościelnej Komisji Konkordatowej. Jako sekretarz generalny Konferencji koordynował całość prac organizacyjnych podróży apostolskiej Jana Pawła II do Polski w 1997, zainicjował wydawanie „Akt Konferencji Episkopatu Polski”, a także przyczynił się do założenia Katolickiej Agencji Informacyjnej i Fundacji „Opoka”. W okresie, kiedy przewodniczył Kościelnej Komisji Konkordatowej, unormowano m.in.: kwestie małżeństw konkordatowych, problemy kościelnego szkolnictwa wyższego i wydziałów teologicznych na uniwersytetach państwowych, sprawy związane z ubezpieczeniem duchownych oraz zagadnienie statusu prawnego kapelanów szpitali i więzień.
Uczestniczył w przygotowaniach papieskiej podróży apostolskiej w 1999, a po jej zakończeniu przyczynił się do powołania Fundacji „Dzieło Nowego Tysiąclecia” i został członkiem Rady Fundacji. Objął przewodniczenie w kapitule Nagrody Totus w kategorii propagowanie nauczania Jana Pawła II oraz Radzie Programowej Instytutu Dialogu Międzykulturowego im. Jana Pawła II w Krakowie. W 2000 został przewodniczącym Komitetu Organizacyjnego Międzynarodowych Konferencji „Rola Kościoła Katolickiego w procesie integracji europejskiej”, odbywających się pod patronatem Komisji Episkopatów Wspólnoty Europejskiej. Należał do Rady Patronackiej Krakowskiego Hospicjum dla Dzieci im. ks. prof. Józefa Tischnera.
Zmarł nagle 27 grudnia 2018 w Krakowie. 3 stycznia 2019 został pochowany w krypcie grobowej kaplicy św. Michała Archanioła w kościele Świętych Apostołów Piotra i Pawła w Krakowie.
Odznaczenia i wyróżnienia.
Postanowieniem prezydenta Polski Bronisława Komorowskiego z 17 kwietnia 2014 został odznaczony Krzyżem Wielkim Orderu Odrodzenia Polski.
W 2019 został pośmiertnie uhonorowany Złotym Medalem Honorowym za Zasługi dla Województwa Małopolskiego.
W 2011 otrzymał tytuł doktora honoris causa Uniwersytetu Pedagogicznego w Krakowie.
Został wyróżniony: Medalem Świętego Jerzego „Tygodnika Powszechnego” (1998), Polską Nagrodę Europejską Polskiej Fundacji im. Roberta Schumana (1998), Medalem Europejskim przyznanym przez Komitet Integracji Europejskiej i Business Centre Club (2001), Nagrodą Orła Jana Karskiego (2008), Laurem Krakowa XXI wieku (2014) oraz Nagrodą Fundacji im. Janiny Paradowskiej i Jerzego Zimowskiego (2017).

</doc>
<doc id="106819" url="https://pl.wikipedia.org/wiki?curid=106819" title="Herby (gmina)">
Herby (gmina)

Herby – gmina wiejska w Polsce położona w północnej części powiatu lublinieckiego (województwo śląskie), zajmuje powierzchnię 50,47 km², zamieszkuje na jej terenie około 5100 mieszkańców. 
Herby posiadają status gminy od roku 1973. W latach 1975–1998 gmina administracyjnie należała do województwa częstochowskiego. W 1993 roku z południowej części gminy Herby powstała gmina Boronów.
Gmina Herby położona jest na Wyżynie Woźnicko-Wieluńskiej w obrębie regionów: Obniżenia Liswarty i Progu Herbskiego. Główną rzeką gminy jest Liswarta. Siedziba gminy to Herby.
Według danych z 30 czerwca 2007 gminę zamieszkiwało 5069 osób. Natomiast według danych z 31 grudnia 2017 roku gminę zamieszkiwały 6862 osoby.
Według danych z 31 grudnia 2019 roku gminę zamieszkiwało 6797 osób.
Struktura powierzchni.
Według danych z roku 2002 gmina Herby ma obszar 87,47 km², w tym:
Gmina stanowi 10,64% powierzchni powiatu.
Demografia.
Dane z 30 czerwca 2004:
Sołectwa.
W skład gminy wchodzą następujące sołectwa: Herby (siedziba gminy), Lisów, Olszyna, Kalina, Hadra, Chwostek, Tanina oraz Łebki. Do 1993 roku do gminy należała także miejscowość Boronów, obecnie posiadająca status niezależnej gminy.
Miejscowości bez statusu sołectwa: Brasowe, Braszczok, Cztery Kopy, Drapacz, Głąby, Kierzki, Kolonia Lisów, Łęg, Mochała, Niwy, Oleksiki, Otrzęsie, Pietrzaki, Piłka, Pustkowie, Turza.
O gminie.
Do lat 90. XX w. na terenie gminy znajdowało się składowisko złomu, obecnie na tym terenie znajduje się zakład przerobu złomu i recyklingu samochodów "Scrapena".
Na terenie gminy znajduje się węzeł kolejowy o znaczeniu strategicznym ze stacjami Herby Nowe i Herby Stare. Krzyżują się tu linie 61 Kielce-Lubliniec, 131 Chorzów Batory-Tczew (magistrala węglowa) i 181 Herby Nowe-Oleśnica.
Sąsiednie gminy.
Blachownia, Boronów, Ciasna, Kochanowice, Konopiska, Koszęcin, Przystajń, Wręczyca Wielka

</doc>
<doc id="106825" url="https://pl.wikipedia.org/wiki?curid=106825" title="Metoda najmniejszych kwadratów">
Metoda najmniejszych kwadratów

Metoda najmniejszych kwadratów – standardowa metoda przybliżania rozwiązań układów nadokreślonych, tzn. zestawu równań, w którym jest ich więcej niż zmiennych. Nazwa „najmniejsze kwadraty” oznacza, że końcowe rozwiązanie tą metodą minimalizuje sumę kwadratów błędów przy rozwiązywaniu każdego z równań.
W statystyce wykorzystuje się ją do estymacji i wyznaczania linii trendu na podstawie zbioru danych w postaci par liczb. Najczęściej jest stosowana przy regresji liniowej, ale może też być stosowana do statystycznego wyznaczania parametrów nieliniowych linii trendu.
Regresja liniowa.
Żądamy minimalizacji funkcji formula_1 która mierzy odchylenie zadanej zależności funkcyjnej od punktów doświadczalnych. W przypadku funkcji liniowej formula_2 funkcja formula_3 sprowadza się do
gdzie formula_5 to odchylenie standardowe (niepewność pomiaru) danego punktu pomiarowego (w zmiennej y); czasami używa się notacji formula_6 Aby znaleźć minima tej funkcji ze względu na parametry a i b, różniczkuje się po a i b, następnie przyrównuje do 0:
Można te warunki przepisać w wygodniejszej do liczenia postaci, wprowadzając następujące wielkości
Równania powyższe przepisane w nowych zmiennych po uporządkowaniu mają postać
Rozwiązaniem tego układu równań liniowych jest
W celu obliczenia niepewności uzyskanych wartości współczynników, a i b, korzysta się ze wzoru na błąd pośredni (różniczka zupełna) funkcji zależnej od parametrów formula_19 formula_20 przyjmując, że niepewność pomiarowa wynika tylko z niepewności zmiennej y.
Po zastosowaniu tego wzoru do współczynników, a i b (czyli obliczeniu pochodnych, podniesieniu do kwadratu) uzyskuje się wzór na niepewności
Powyższe wzory są poprawne, jeśli w definicji formula_3 (oraz w obliczaniu formula_25 itd.) punkty pomiarowe były ważone niepewnościami formula_26 Jeśli niepewności są nieznane, należy skorzystać ze wzorów na tzw. przypadek klasyczny.
Przypadek klasyczny.
Gdy odchylenie standardowe (niepewność pomiaru) wszystkich punktów pomiarowych jest jednakowe, regresję nazywa się regresją nieważoną (klasyczną lub pierwszego rodzaju), wówczas odchylenie standardowe może być wyłączone przed znak sumowania i upraszcza się we wzorach na współczynniki a, b i inne parametry regresji.
Przyjmując oznaczenia:
Współczynniki prostej określają wzory:
Odchylenie standardowe dane jest za pomocą wzorów:
gdzie formula_38 to suma odchyleń standardowych wszystkich pomiarów określona na podstawie analizy niepewności pomiarowej lub kwadratów odchyleń punktów od prostej regresji,
lub w postaci sum,
Współczynnik korelacji liniowej Pearsona określa wzór:
Współczynnik, którego wartość mieści się w zakresie od –1 do 1 włącznie, jest bezwymiarowym wskaźnikiem odzwierciedlającym stopień liniowej zależności pomiędzy dwoma zbiorami danych. Wartości –1 i 1 odpowiadają idealnemu ułożeniu punktów na prostej, 0 oznacza brak korelacji między zmiennymi.
Ograniczenia.
Metoda najmniejszych kwadratów jest mało odporna na elementy odstające, czyli nieliczne obserwacje różniące się znacząco od pozostałych. Takie obserwacje przyciągają do siebie linię trendu, co może być niepożądane w niektórych zastosowaniach. Niemniej jednak o ile odstające informacje nie są wynikiem błędnego pomiaru, nie powinny one być usuwane z modelu, ponieważ prowadziłoby to do błędnej estymacji parametrów modelu oraz do niedoszacowania zmienności zmiennej zależnej niewyjaśnionej przez model, a zatem wnioskowanie statystyczne na podstawie takiego modelu byłoby nieprawidłowe. Jeśli wpływ obserwacji odstających jest niepożądany, należy rozważyć zastosowanie innych metod regresji (np. regresji odpornej).
Historia i zastosowania.
Metoda najmniejszych kwadratów została wprowadzona przez Legendre’a w 1805.
Gauss, który twierdził, że używał jej od 1794 r., wsparł ją w 1809 założeniem o rozkładzie błędów normalnym (zwanym też "rozkładem Gaussa-Laplace’a"). Od Gaussa pochodzi nazwa: "Methode der kleinsten Fehlerquadrate" (po polsku: metoda najmniejszych kwadratów błędów).
Początkowo była stosowana do obliczeń geodezyjnych, określających wielkość najbardziej prawdopodobną z wielu nie całkiem zgodnych pomiarów. Stała się podstawą teorii błędów pomiarów, używanej początkowo w astronomii i geodezji, obecnie we wszystkich pomiarach fizycznych. Legła też u podstaw statystyki.
Szerokie jej stosowanie wpłynęło na uproszczenie nazwy, która jest nieco myląca, ale międzynarodowa ("pl: Metoda najmniejszych kwadratów, de:Methode der kleinsten Quadrate, en: Method of least squares, ru: Mietod najmieńszych kwadratow").
Opiera się na postulacie Legendre’a. W postaci najprostszej postulat ten brzmi tak: wartością najbardziej prawdopodobną, otrzymaną z szeregu wyników tak samo dokładnych pomiarów, jest taka, od której obliczone odchylenia tych wyników, po podniesieniu do drugiej potęgi i zsumowaniu dają wielkość najmniejszą z możliwych. Czyli przyjęcie do obliczenia odchyleń wielkości dowolnej innej, niż najbardziej prawdopodobna, da sumę ich drugich potęg (kwadratów) większą.
Z postulatu Legendre’a wynika, że najbardziej prawdopodobną wielkością z szeregu jednakowo dokładnych pomiarów jednej wielkości jest ich średnia zwykła. W przypadku pomiarów niejednakowo dokładnych postulat ten brzmi podobnie, stosuje się jednak do odchyleń równoważonych „wagami”, tj. wartość ma tym większą wagę im bardziej dokładny jest pomiar. W tym przypadku najbardziej prawdopodobną okazuje się wielkość zwana średnią ważoną. Gdy w zadaniu jest wiele niewiadomych, a nie są dostępne bezpośredniemu pomiarowi, muszą być obliczane jako funkcje wielu innych mierzonych wielkości. Wówczas do obliczeń stosuje się jeszcze bardziej rozwinięty aparat tej metody. Wsparta założeniem o rozkładzie błędów normalnym i nazywana w Polsce rachunkiem wyrównawczym, daje ona też liczbowo określone miary błędności wyników, jako ich tzw. błędy średnie (które są przybliżeniami teoretycznych wielkości statystycznych – odchyleń standardowych).
Leżący u podstaw tej metody postulat Legendre’a nie wynika z żadnej ścisłej matematycznej teorii. Jakkolwiek poczyniono wiele prób, by udowodnić jego słuszność i uzasadnić stosowanie, wszystko spełzło na niczym. Pozostaje nadal tym, czym był od początku – założeniem matematyka o genialnej intuicji.
Geodeta i astronom, Tadeusz Banachiewicz, napisał, że stosuje się metodę minimum sumy kwadratów: "nie dlatego, abyśmy uważali ją za matematycznie pewną, ale dlatego, że nikt dotychczas nie wskazał lepszej metody". Inne metody istnieją (np. regresja medianowa, albo metody oparte na głębokości regresji ("regression depth")), ale ponieważ wymagają złożonych obliczeń, dlatego nie stały się popularne.

</doc>
<doc id="106833" url="https://pl.wikipedia.org/wiki?curid=106833" title="Język uzbecki">
Język uzbecki

Język uzbecki (uzb. "Oʻzbekcha") – język z rodziny języków tureckich, urzędowy w Uzbekistanie. Dane mówiące o liczbie mówiących językiem uzbeckim są rozbieżne. Zgodnie ze spisem powszechnym, przeprowadzonym w 1989 roku, językiem uzbeckim na terenie byłego ZSRR posługiwało się ok. 16,7 mln osób. Poza Uzbekistanem uzbecki jest i był w przeszłości używany głównie w Afganistanie, gdzie liczbę jego użytkowników ocenia się na ok. 1,2–1,4 mln osób. Uzbeckim posługują się także Uzbecy osiadli w sąsiednich republikach środkowoazjatyckich: w Kazachstanie, Kirgistanie, azjatyckiej części Rosji, w Turkmenistanie, a także w Chinach. Stosunkowo niewielkie skupiska emigrantów uzbeckich występują w Australii, Izraelu, Niemczech, Turcji, na Ukrainie i w Stanach Zjednoczonych. W 2019 roku w Polsce był tylko jeden aktywny tłumacz przysięgły języka uzbeckiego.
Jeśli chodzi o specyfikę języka uzbeckiego, bardzo charakterystyczna jest nieobecność harmonii wokalicznej, typowej dla innych języków tureckich. W fonetyce, gramatyce oraz leksyce widoczne są bardzo silne wpływy języka perskiego, w leksyce obecne są również zapożyczenia arabskie (starsze) oraz rosyjskie (nowsze).
Alfabet uzbecki.
Język uzbecki do 1927 roku zapisywany był alfabetem arabskim, później łacińskim, od 1940 roku w czasach Uzbeckiej SRR – cyrylicą. Od 1992 roku oficjalnym zapisem jest alfabet oparty na angielskim wariancie pisma łacińskiego (z dwuznakami „ch”, „sh”, z „j” dla dźwięku ), jednak w użyciu jest także cyrylica. Ludność uzbecka w Chinach i Afganistanie stosuje zapis alfabetem arabskim. Od 2023 r. język uzbecki używa się wyłącznie alfabetem łacińskim
Harmonia samogłosek.
Język perski miał silny wpływ na kształtowanie się języka uzbeckiego. Poza użyczeniem mu dużej ilości słów wpłynął również na fonetykę uzbecką, w tak dużym stopniu, że standard języka uzbeckiego jest jedynym standardem języka turkijskiego, gdzie nie występuje harmonia samogłosek. 
Ponadto, zestaw samogłosek uzbeckich i perskich jest identyczny, czyli /æ/, /ɒ/, /e/, /i/, /o/, /u/.

</doc>
<doc id="106836" url="https://pl.wikipedia.org/wiki?curid=106836" title="Zasada szufladkowa Dirichleta">
Zasada szufladkowa Dirichleta

Zasada szufladkowa Dirichleta – twierdzenie matematyczne, mówiące:
Formalna treść twierdzenia:
Inna wersja formalna brzmi następująco:
Wydaje się, że ta oczywista obserwacja nie może mieć poważnych zastosowań, ale jest dokładnie przeciwnie. Zasada szufladkowa bywa wykorzystywana w dowodach wielu głębokich twierdzeń matematycznych i często samo zauważenie, że można ją zastosować, jest kluczem do rozwiązania problemu.
Sformułowanie zasady szufladkowej przypisuje się często Peterowi Dirichletowi w 1834 r., który nazwał ją . Jednak w literaturze zasada ta pojawiała się znacznie wcześniej, pierwszy raz prawdopodobnie w książce "Selectae propositiones in tota sparsim mathematica pulcherrimae" z 1622 r. autorstwa francuskiego jezuity Jeana Leurechona.
Uogólnienie na nieskończoność.
Zasadę szufladkową Dirichleta można uogólnić na zbiory nieskończone. Brzmi ona wtedy następująco:

</doc>
<doc id="106837" url="https://pl.wikipedia.org/wiki?curid=106837" title="Numidia">
Numidia

 
Numidia – historyczne państwo Berberów w północnej Afryce. Obejmowało terytoria na zachód od Kartaginy i na wschód od Oranu. Później prowincja rzymska oraz prowincja kościelna ze stolicą w Milewe.
Numidia pojawia się po raz pierwszy na kartach historii pod koniec III wieku p.n.e. Podzielona była wówczas na dwa plemienne królestwa: wschodnie i zachodnie. W 206 p.n.e. władca wschodniej Numidii Masynissa poparł Rzym podczas II wojny punickiej. Dzięki przymierzu z Rzymianami dokonał podboju zachodniej Numidii. W 118 p.n.e. Micypsa dokonał podziału królestwa na trzy części. Dążący do skupienia władzy w swoich rękach Jugurta doprowadził do wojny z Rzymem (wojna jugurtyńska). Po przegranej przez Jugurtę wojnie Rzymianie oddali Numidię w lenno Mauretanii. Podczas wojny domowej w Rzymie król Juba I poparł Pompejusza. Po zwycięstwie Juliusza Cezara Numidia stała się na krótko rzymską prowincją "Africa Nova".
W 30 p.n.e. Oktawian August przywrócił Numidii niezależność. W 25 p.n.e. Juba II otrzymał od Rzymian tron Mauretanii, zaś Numidia została ponownie prowincją rzymską.
Po edykcie Konstantyna (313 r.) Numidia była prowincją kościelną, której centrum było Milewe. W IV w. jej biskupem był Optat z Milewe, który zmagał się z kościołem donatystów. Na przełomie IV/V wieku w pobliskiej Hipponie biskupem był św. Augustyn. W Numidii było w tym czasie ponad sześćdziesięciu biskupów. Zgromadzili się oni w roku 416 na synodzie w Milewe poświęconym kontrowersji pelagiańskiej.

</doc>
<doc id="106838" url="https://pl.wikipedia.org/wiki?curid=106838" title="Datagram">
Datagram

Datagram – podstawowa jednostka przekazu powiązana z siecią komutacyjną pakietów. Datagramy zwykle są zbudowane z sekcji nagłówka i ładunku.
Datagramy dostarczają możliwość bezpołączeniowej komunikacji w sieci komutacyjnej pakietów. Dostarczenie, czas dostarczenia i kolejność datagramów nie musi być gwarantowana przez sieć.
Historia.
Wyrażenie „datagram” pojawiło się pierwotnie wraz z projektem CYCLADES, czyli siecią zmieniających się pakietów, stworzone w 1970 roku i przedstawione przez Louisa Pouzina jest kombinacją słów „dane” (ang. data) i „telegram”. CYCLADES było pierwszą siecią, która zrzucała odpowiedzialność rzetelnego przekazu danych na hosty, a nie na samą sieć, używając niesolidnych datagramów i powiązanego mechanizmu „end-to-end”.
„Inspiracją dla datagramów były dwa źródła. Pierwsze to badania Donalda Daviesa. Stworzył on bowiem symulacje sieci datagramów, mimo że żadnej nie zbudował, technicznie wyglądała ona wykonalnie do funkcjonowania. Druga to: lubię proste rzeczy. Nie widziałem żadnego sensu, by narzucać dwa poziomy protokołów „end-to-end”. Myślałem, że jeden wystarczał.’’ ~ "Louis Pouzin"Te pomysły były potem przyjęte do stworzenia Protokołu internetowego (IP) i innych sieciowych protokołów.
Definicja.
RFC1594 definiuje określenie datagram następująco:
„Samodzielna, niezależna jednostka danych niosąca wystarczalną informację, kierowaną od źródła do wybranego komputera bez pośrednictwa wcześniejszych wymian między źródłem, destynowanym komputerem, a siecią transportową.” ~ "RFC 1594"Datagram musi być samodzielny i niewspierany wcześniejszymi wymianami, ponieważ nie ma tu żadnego łączenia z ustalonym czasem trwania między dwoma komunikującymi się punktami, jak np. w wielu konwersacjach telefonicznych.
Sieć datagramów jest często porównywana do serwisu mailowego; użytkownik przekazuje jedynie adres przeznaczenia i nie otrzymuje gwarancji dostarczenia i potwierdzenia udanego przekazania e-maila. Datagramy są więc uznawane jako niegodne polegania na sobie. Serwis datagramów rozrzuca je bez wcześniejszego ustalenia ich ścieżki. Jest więc uznawana za bezpołączeniową. Nie przywiązuje się również uwagi do kolejności, w jakiej inne datagramy są wysyłane lub otrzymywane. Te same datagramy mogą podróżować różnymi ścieżkami, zanim dotrą do identycznego miejsca docelowego.
Struktura.
Każdy datagram składa się z dwóch składników: nagłówka i ładunku danych. Nagłówek zawiera wszystkie niezbędne informacje do transportu pierwotnego zestawu do miejsca przeznaczenia bez konieczności wcześniejszych wymian, między zestawem a siecią. Nagłówki mogą zawierać adresy źródła i miejsca docelowego, ale również typowane pola. Ładunek to dane, które mają zostać przetransportowane. Proces zagnieżdżania się ładunku danych w oznaczonym nagłówku nazywany jest kapsułkowaniem.
Protokół internetowy.
Protokół internetowy definiuje standardy dla kilku typów datagramów.
Warstwa internetowa to serwis datagramów dostarczana przez IP np. UDP jest napędzane przez serwis datagramów w warstwie internetowej. IP jest bezpołączeniowym, dostępnym, niesolidnym serwisem dostarczania informacji. TCP jest wyższym poziomem protokołem działającym na szczycie IP, który dostarcza rzetelny łączeniowo-zorientowany serwis.
Określenie datagram jest często używane, jako synonim pakietu, ale są to niuanse. Słowo datagram jest generalnie zarezerwowane dla pakietów z niesolidnych serwisów, które nie mogą określić nadawcy, gdy przesyłanie się nie powiodło. Z kolei termin pakiet przypisany jest dla jakiegokolwiek pakietu, zaufanego, lub niezaufanego. Datagramy to pakiety IP szybką i niepewną usługę jak UDP. Wszystkie pakiety IP są datagramami, aczkolwiek w warstwie DCP, to co jest określane segmentem TCP, jest czasem potrzebnym fragmentem IP z datagramu. To jednak odnosi się do pakietów.

</doc>
<doc id="106840" url="https://pl.wikipedia.org/wiki?curid=106840" title="II triumwirat">
II triumwirat

II triumwirat – porozumienie zawarte w 43 r. p.n.e. pomiędzy Oktawianem, Markiem Antoniuszem i Markiem Lepidusem. Zostało powołane w celu uporządkowania sytuacji w Rzymie po śmierci Gajusza Juliusza Cezara i ukarania jego zabójców.
Pod koniec października 43 roku p.n.e. trzej przywódcy obozu cezariańskiego spotkali się – zachowując wszelkie środki ostrożności (nie ufali bowiem sobie nawzajem) – na jednej z wysp na Reno w pobliżu Bolonii i pod presją okoliczności, które niejako zmuszały ich do współdziałania, zawarli prywatne porozumienie w celu wspólnego rządzenia państwem. 
Głównym punktem zawartego porozumienia było ustanowienie nadzwyczajnego kolegialnego urzędu dyktatorskiego, który miał nosić nazwę "tresviri rei publicae constituendae", tzn. kolegium trzech dla zaprowadzenia porządku w państwie. 27 listopada 44 r. p.n.e. na mocy ustawy trybuńskiej "lex Titia" urząd ten został sojusznikom powierzony do 31 grudnia 38 roku p.n.e. Choć nazwa urzędowa mogłaby to sugerować, celem triumwiratu nie było zreformowanie systemu politycznego Republiki, lecz rozprawienie się z zabójcami Cezara, którzy przez nowych dyktatorów uważani byli również za wrogów państwa rzymskiego.
Triumwirom przyznano szerokie kompetencje, które obejmowały nie tylko Rzym oraz Italię, lecz także Imperium Romanum. Z uwagi na perspektywę rychłej wojny z zabójcami Cezara uzyskali możliwość zadbania o to, by podczas ich nieobecności w Rzymie nie mogło dojść do nowego przewrotu politycznego. Chodziło przy tym nie tylko o to, że podobnie jak dyktator Cezar mogli z wyprzedzeniem na kilka kolejnych lat obsadzić swoimi zwolennikami „standardowe” urzędy i zachowali decydujący wpływ na rezultaty wyborów, które formalnie nadal przeprowadzano, lecz przede wszystkim o przyznanie im prawa do rozprawienia się z – faktycznymi i rzekomymi – wrogami w Rzymie i w Italii w taki sposób, w jaki uczynił to dyktator Sulla. Poza tym zostało im też przyznane prawo do wywłaszczenia osiemnastu gmin posiadających duże areały żyznych ziem uprawnych, które miały zostać rozparcelowane i przydzielone żołnierzom po zakończeniu wojny.
Triumwirowie podzielili się zadaniami w taki sposób, że Antoniusz i Oktawian mieli prowadzić działania wojenne na Wschodzie, a Lepidus miał podczas ich nieobecności pilnować spraw w Rzymie. Władza urzędowa, którą posiadali triumwirowie, była formalnie równa władzy konsularnej, lecz w przeciwieństwie do konsulów każdy z dyktatorów otrzymał w zarząd prowincję: Lepidus obie prowincje hiszpańskie oraz Galię Narbońską, Antoniusz – zgodnie z ustawą z 44 roku – Galię Przedalpejską oraz podbitą przez Cezara Galię Zaalpejską. Oktawian musiał się na razie zadowolić pozycją „młodszego wspólnika” – przyznano mu obie prowincje afrykańskie, tzn. prowincję "Africa" oraz utworzoną na terytorium niemal całkowicie zaanektowanego przez Cezara królestwa Numidii prowincję "Africa nova," a także Sycylię i Sardynię; najpierw jednak musiał podjąć starania, aby faktycznie objąć je w posiadanie. W wypadku obu wysp udaremnił mu to Sekstus Pompejusz, którego flota panowała na morzu.
O tym, że Oktawian mimo jego udanego „zamachu stanu” z sierpnia 43 r. p.n.e. był przez Marka Antoniusza spychany na drugi plan, świadczyć może fakt, że dopiero co zdobyty urząd konsula musiał przekazać jednemu z jego zauszników, Publiuszowi Wentydiuszowi. Wywłaszczenie całych gmin odłożono na czas po zakończeniu wojny z zabójcami Cezara, jednak proskrypcje według sullańskiego wzorca rozpoczęto natychmiast. Ofiarą tej fali terroru padło podobno ok. 300 senatorów oraz 2000 ekwitów. Nawet jeśli komuś udało się uciec lub ukryć, jego majątek i tak był konfiskowany przez triumwirów, którzy przede wszystkim zainteresowani byli zgromadzeniem środków na sfinansowanie planowanych operacji militarnych. Jednak choć w wyniku proskrypcji w ich ręce wpadły majątki o olbrzymiej wartości, nadal brakowało im jeszcze 200 milionów denarów. Aby je zdobyć, sojusznicy zarządzili, że do kasy państwowej mają być odprowadzone półroczne dochody z nieruchomości (domów i gruntów), a majątki o wartości wyższej niż 100 000 denarów obłożyli pożyczką przymusową w wysokości 2%. Prócz tego wprowadzony został podatek od niewolników, a w Italii przywrócono cła. Planowano również opodatkowanie osobistego majątku 1400 zamożnych rzymskich matron, lecz z powodu ich gwałtownych protestów z tego projektu zrezygnowano.
Wschód nie doświadczył wprawdzie okrucieństw proskrypcji, ale także tam Brutus i Kasjusz z całą bezwzględnością ściągali z ludności pieniądze potrzebne na cele wojskowe. Dwa niezależne państwa, które chciały zachować swoją neutralność, republika morska Rodos oraz Związek Licyjski w południowej części Azji Mniejszej, latem 42 roku zostały zmuszone przez rzymskich wodzów do podporządkowania się ich woli. Rodos zostało zdobyte przez wojsko Kasjusza, a dzięki temu zgarnął on pieniądze i cenne kruszce o wartości 8000 talentów, czyli 48 milionów denarów.
Następnie, w 42 p.n.e., doszło do bitwy pod Filippi, gdzie triumwirowie pokonali zabójców Cezara. Później podzielili między siebie rzymskie imperium. Podział zmieniał się kilkukrotnie. Ostatecznie Antoniusz otrzymał Wschód, Oktawian Zachód, a Lepidus Afrykę. Italia miała być prowincją wspólną, Oktawian miał dopilnować przydziału ziemi w Italii weteranom. Triumwirat rozpadł się po usunięciu Lepidusa w roku 36 p.n.e. W 32 p.n.e. doszło do wojny między Markiem Antoniuszem i Oktawianem. W następnym roku Antoniusz przegrał bitwę pod Akcjum, a następnie popełnił samobójstwo (30 p.n.e.). Oktawian został jedynowładcą i pierwszym cesarzem Rzymu.

</doc>
<doc id="106843" url="https://pl.wikipedia.org/wiki?curid=106843" title="Capri">
Capri

Capri – włoska wyspa na Morzu Tyrreńskim w Zatoce Neapolitańskiej, część archipelagu Wysp Kampańskich. Położona jest w pobliżu półwyspu Sorrento, oddzielona od niego cieśniną Piccola. Nazwa wyspy pochodzi od słowa "Kapros" (grec. – dzik) lub "Capra" (łac. – koza).
Niewielka, o wydłużonym kształcie, górzysta wyspa zbudowana jest ze skał wapiennych (pobliska Ischia jest pochodzenia wulkanicznego). Jej powierzchnia wynosi 10,4 km² a obwód 17,0 km, najwyższe wzniesienie to Monte Solaro (596 m n.p.m.), na którym znajdują się ruiny zamku. Na wierzchołek ów można wjechać wyciągiem krzesełkowym z miasteczka Anacapri.
Na wyspie położone są dwa miasta: Capri i Anacapri.
Najstarsze ślady bytności człowieka na wyspie pochodzą z okresu paleolitu, natrafiono na nie podczas budowy cesarskiej willi w dolinie Tragara. W VII wieku p.n.e. skolonizowali ją Grecy, a od 29 p.n.e. znalazła się w granicach Cesarstwa Rzymskiego. Była jednym z ulubionych miejsc pobytu cesarzy Oktawiana Augusta i Tyberiusza, który zbudował na niej 12 willi nazwanych imionami olimpijskich bogów (Tyberiusz mieszkał na wyspie w latach 27–37). Rzymianie opuścili wyspę w II wieku. Od IX wieku wchodziła w skład republiki Amalfi. W 1860 roku została włączona w granice zjednoczonego Królestwa Włoch.
Ożywienie ruchu turystycznego spowodowało powtórne odkrycie Lazurowej Groty w XIX wieku. Śródziemnomorski klimat i widoki przyciągają wielu turystów, jak również artystów. Na wyspie byli D.H. Lawrence, George Bernard Shaw, Graham Greene, a także Lenin (po 1905 r.). Wielu sławnych ludzi posiada własne domy na Capri, wśród nich m.in. pisarz toskański Curzio Malaparte, który zbudował swoją nadmorską willę w stylu modernizmu w 1937 r., gdzie gościł Le Corbusiera i Erwina Rommla oraz jest miejscem znanym też z wielu filmów fabularnych.
Na wyspę dociera się najczęściej drogą wodną przez położony na północnym brzegu wyspy port Marina Grande, obecnie znajdujący się w granicach miasta Capri. Jest to port handlowy (zbudowany w 1928 r.) oraz przystań turystyczna dla prywatnych łodzi i statków wycieczkowych. Już w starożytności znajdowała się w tym miejscu niewielka osada rybacka. W pobliżu cesarz August wybudował swoją nadmorską willę, którą później rozbudował Tyberiusz. Pozostały po niej ruiny eksedry i pozostałości basenu do hodowli ryb. Na terenie osady zbudowano pierwszy, chrześcijański kościół na wyspie – San Costanzo, przebudowany później w stylu bizantyjskim. W X wieku biskup Amalfi ustanowił tu diecezję (w XVI wieku siedzibę biskupa przeniesiono w głąb wyspy).
Główna część miasta Capri położona jest powyżej Marina Grande, między dwoma wzgórzami. Prowadzi do niej kręta droga, można też dojechać naziemną kolejką linową. Wśród wąskich, krętych uliczek znajdują się liczne sklepiki z miejscowymi wyrobami, ekskluzywne hotele i barwne, kwitnące ogrody. Popularnością wśród turystów cieszą się trasy spacerowe. Niektóre z nich można obejrzeć podczas rejsu wycieczkowego wzdłuż brzegu wyspy.
Jedna z dróg wycieczkowych prowadzi do doliny Tragara (grec. "Tragos" – koza) i kończy się tarasem widokowym w Ogrodach Augusta, z którego widoczne są skały Faraglioni oraz Marina Piccola (zatoka, w której znajdował się rzymski port). Na Tragara znajdowała się jedna z willi cesarskich. Budowę rozpoczął Oktawian August, a kontynuował Tyberiusz. Była to jedyna na Capri willa położona w dolinie. Jedyną pamiątką po niej jest posadzka przeniesiona do kaplicy w kościele San Stefano.
Wapienna budowa wyspy ułatwiła powstanie wielu jaskiń. Na wschodnim brzegu wyspy, pomiędzy wzgórzami Monte Tuoro i Tiberio, znajduje się obszar zwany Matermania od Grotta di Matermania. Tyberiusz zamienił ją w świątynię. Poświęcona była nimfom albo bogini płodności Cibele lub Mater Magna. Dawniej wewnątrz biło źródło, a ściany i sklepienie były wyłożone marmurem. W pobliżu znajduje się widoczna także z morza formacja skalna – Arco Nature (Łuk Naturalny). Najprawdopodobniej jest to pozostałość wejścia do nieistniejącej już groty skalnej. W pobliskiej zatoce znajdują się kolejne dwie groty: Biała (Grotta Bianca) i Grotta Meravigliosa. Mają wspólne wejście znajdujące się powyżej poziomu morza. Niżej położona jest Biała Grota. W dwóch misach groty miesza się woda morska i słodka (źródlana), stężenie zawartych w niej minerałów jest przyczyną białego zabarwienia wody, od którego pochodzi nazwa groty. Wyżej znajduje się wejście do Grotta Meravigliosa, w którym widoczny jest stalagmit zwany „Wykapaną Madonną”. Bogata szata naciekowa stalaktytów i stalagmitów, zmieniająca barwę w zależności od oświetlenia, czyni z niej miejsce chętnie odwiedzane przez turystów.

</doc>
<doc id="106845" url="https://pl.wikipedia.org/wiki?curid=106845" title="Karwowo">
Karwowo

Karwowo (Sochaczew) – dzielnica Sochaczewa
6 miejscowości w Polsce: 
Zobacz też: Karwowo Duchowne, Karwowo-Podgórne, Karwowo-Wszebory, Karwów

</doc>
<doc id="106846" url="https://pl.wikipedia.org/wiki?curid=106846" title="Preformacja">
Preformacja

Preformacja (łac. "prae-" „przed”, „w przód”, „najpierw”, „bardzo” + "formatio" „kształt”, „zarys”, „utwór”), także preformizm – jedna z hipotez biologii rozwoju, mająca swe korzenie w XVII wieku. Zakłada ona, że miniaturowy, ale całkowicie ukształtowany organizm ludzki (łac. "homunculus" = „człowieczek”, „karzełek”) znajduje się w plemniku (według animalkulistów) lub w jaju (według owulistów). Komórki generatywne "homunculusa" miały również zawierać w pełni ukształtowaną istotę ludzką, tyle że jeszcze bardziej zminiaturyzowaną itd. Sama embriogeneza miała więc polegać tylko na powiększaniu się rozmiarów ciała, bowiem wszystkie organy były już ukształtowane. Teoria ta odnosiła się także do innych organizmów.
W myśl tej teorii wierzono, że osobniki powstałe przed kilkoma tysiącami lat zawierają w sobie ograniczoną liczbę osobników potomnych, co miało wróżyć szybki koniec świata.
Preformacja była też kolejną przyczyną tępienia masturbacji i antykoncepcji, gdyż każda ejakulacja powodowała według tej teorii bezproduktywną śmierć milionów miniaturowych ludzi żyjących w plemnikach.
Do obalenia teorii przyczyniły się badania takich uczonych, jak Caspar Friedrich Wolff i Karl Ernst von Baer.

</doc>
<doc id="106847" url="https://pl.wikipedia.org/wiki?curid=106847" title="Adam Lerue">
Adam Lerue

Adam Lerue (ur. 1825 w Dubience, zm. 1863 w Częstochowie) – polski rysownik, malarz i litograf francuskiego pochodzenia.
Studiował w Szkole Sztuk Pięknych w Warszawie, gdzie należał do uczniów Jana Feliksa Piwarskiego i w 1851 uzyskał dyplom. Związany był wtedy z grupą młodych malarzy skupionych wokół Marcina Olszyńskiego. Był jednym z założycieli warszawskiego Towarzystwa Zachęty Sztuk Pięknych (1860). We wrześniu 1862 przeniósł się do Częstochowy, gdzie w Szkole Państwowej Specjalnej uzyskał posadę nauczyciela rysunku i kaligrafii.
Początkowo uprawiał głównie malarstwo olejne, tworząc widoki architektury i wnętrz oraz portrety.
Wraz z Wojciechem Gersonem wydał w 1852 "Album widoków Warszawy" (jako pierwszy ukazując stolicę widzianą z lotu balonem). W latach 1850–1855 jako rysownik uczestniczył w Delegacji do opisywania zabytków starożytności w Królestwie Polskim, powołanej w celu inwentaryzacji zabytków. Przemierzając wówczas gubernię płocką, lubelską i augustowską, wykonał 36 akwarelowych widoków zabytkowych obiektów.
Jego liczne akwarele i rysunki (rozpowszechniane potem w postaci litografii) inspirowane były również tematami z rodzimej historii i literatury, m.in. z utworów A. Mickiewicza i J.I. Kraszewskiego, z którymi utrzymywał korespondencję. W latach 1857–1860 opublikował "Album lubelskie", w którym znalazły się litografie jego rysunków opatrzone tekstami Kazimierza Stronczyńskiego oraz Hipolita Skimborowicza.

</doc>
<doc id="106849" url="https://pl.wikipedia.org/wiki?curid=106849" title="Epigeneza (biologia)">
Epigeneza (biologia)

Epigeneza (gr. "epí" ‘na’, ‘do’; "génesis" ‘narodzenie’, ‘pochodzenie’) – hipoteza w biologii rozwoju zakładająca, że organizm potomny w procesie embriogenezy powstaje od nowa. Jest ona opozycyją do teorii preformacji. Pogląd ten ma swój początek w myśli Arystotelesa, który zakładał, że zarodki (embriony) formują się z homogenicznego materiału. Pogląd ten udowodnił w XVIII wieku Caspar Friedrich Wolff, niemiecki uczony obserwujący rozwój embrionu kurzego. Proces epigenezy polega na postępującym różnicowaniu się komórek.

</doc>
<doc id="106850" url="https://pl.wikipedia.org/wiki?curid=106850" title="Karwowo (powiat policki)">
Karwowo (powiat policki)

Karwowo (niem. "Carow") – wieś w Polsce położona w województwie zachodniopomorskim, w powiecie polickim, w gminie Kołbaskowo, w odległości 10 km na południowy zachód od centrum Szczecina.
W latach 1975–1998 miejscowość należała administracyjnie do województwa szczecińskiego.
Pierwsze wzmianki o wsi pochodzą z 1191 roku, kiedy to wymieniona została w "Pommersches Urkundenbuch" pomiędzy wioskami, z których dziesięcinę ma pobierać szczeciński kościół św. Jakuba.
Zabytki.
Na terenie wsi znajdują się ruiny zabytkowego, XIII-wiecznego kościoła.
Transport.
Karwowo połączone jest ze Szczecinem miejską linią autobusową.

</doc>
<doc id="106851" url="https://pl.wikipedia.org/wiki?curid=106851" title="Faraglioni">
Faraglioni

Faraglioni – formacje skalne wypiętrzające się z morza w pobliżu lądu. Przez erozyjną działalność wody i wiatru mają ostre kształty. Najbardziej znane są skały znajdujące się w pobliżu wyspy Capri, przy wejściu do Marina Piccola. Grupę trzech Faraglioni tworzą:
Nieco oddalony od nich i niższy to czwarty Faraglion zwany Monacone. Dawniej widywano na nim niewielką kolonię fok mnisich.
Na skałach żyje rzadki podgatunek jaszczurki murowej ("Lacerta muralis coeruela") nazywany po włosku "Lucertola azzurra" od koloru ciała.

</doc>
<doc id="106852" url="https://pl.wikipedia.org/wiki?curid=106852" title="Pangeneza">
Pangeneza

Pangeneza (gr. "pan" 'wszech' i "génesis" 'narodzenie, pochodzenie') – hipoteza w biologii rozwoju zaproponowana przez Hipokratesa, a wykorzystywana przez Karola Darwina do wytłumaczenia uznawanej przez siebie zasady dziedziczenia cech nabytych. Zakładała ona, że komórki wszystkich narządów i tkanek wytwarzają drobniutkie kopie lub zaczątki (gemmule), następnie wydzielane do krwiobiegu i transportowane do gruczołów płciowych, gdzie następowało na ich bazie formowanie gamet.
Według teorii dziedziczności Hugo de Vriesa w substancji jądrowej komórek znajdują się specyficzne ciałka (pangeny), które decydują o właściwościach komórek.
Niektórzy uważają tę hipotezę za odmianę preformacji.

</doc>
<doc id="106857" url="https://pl.wikipedia.org/wiki?curid=106857" title="Cykl o Baltazarze Gąbce">
Cykl o Baltazarze Gąbce

Cykl o Baltazarze Gąbce – seria czterech książek Stanisława Pagaczewskiego z lat 1966–1982. Na jej podstawie zrealizowano dwa seriale animowane w tym okresie.
Historia.
W 1966 ukazała się pierwsza książka z cyklu przygód Baltazara Gąbki pt. "Porwanie Baltazara Gąbki". Ze względu na oryginalność, poczucie humoru oraz umiejętne wykorzystanie tradycyjnych, bliskich autorowi miejscowych motywów (książę Krak, Smok Wawelski) zdobyła wśród czytelników ogromną popularność. W efekcie, w latach 1969–1970 powstał trzynastoodcinkowy serial animowany "Porwanie Baltazara Gąbki", bardzo ciepło przyjęty przez widzów. Sukces książki i opartego na niej filmu skłonił autora do napisania dalszego ciągu przygód Profesora. Powstały powieści: "Misja profesora Gąbki" (1975; na jej podstawie, w latach 1978–1980 również trzynastoodcinkowy serial animowany "Wyprawa profesora Gąbki") oraz "Gąbka i latające talerze" (1979). Do cyklu i jego bohaterów nawiązuje też ostatnia książka Pagaczewskiego, "Przygoda na Rodos" (1982).
Postacie.
Do głównych bohaterów serii należy profesor Baltazar Gąbka. Gąbka to naukowiec, wykładowca Akademii w Grodzie Kraka, specjalista od żab latających, uosobienie humanizmu i typowych cech uczonego żyjącego w pewnym oderwaniu od rzeczywistości. Inni bohaterowie to: zantropomorfizowany Smok Wawelski, kucharz Bartolini Bartłomiej herbu Zielona Pietruszka, doktor Tadeusz Koyot, i książę Krak, a antagonistą jest szpieg Don Pedro z Krainy Deszczowców.

</doc>
<doc id="106858" url="https://pl.wikipedia.org/wiki?curid=106858" title="Spytkowice (powiat wadowicki)">
Spytkowice (powiat wadowicki)

Spytkowice – wieś (dawniej miasto) w Polsce położona w województwie małopolskim, w powiecie wadowickim, w gminie Spytkowice, siedziba władz gminnych. Wieś leży w dolinie Wisły przy drodze krajowej nr 44 Gliwice – Tychy – Oświęcim – Zator – Skawina – Kraków.
Spytkowice uzyskały lokację miejską przed 1327 rokiem, zdegradowane po 1400 roku. Wieś położona w województwie krakowskim wchodziła wraz z folwarkiem w 1662 roku w skład majętności spytkowickiej Łukasza Opalińskiego.
Historia.
Pierwsza wzmianka historyczna o Spytkowicach pochodzi z 1229, w związku ze zwołaniem w Spytkowicach przez księcia Henryka Brodatego zjazdu książąt piastowskich. Osada musiała zatem istnieć znacznie wcześniej i mieć spore znaczenie, skoro infrastruktura była odpowiednia na przyjęcie tak ważnych gości. W czasie zjazdu Henryk Brodaty podczas mszy został pojmany przez ludzi księcia Konrada Mazowieckiego i uprowadzony do Płocka. Od 1315 roku miejscowość należy do księstwa oświęcimskiego. W 1327 książę Jan I Scholastyk oddał księstwo oświęcimskie w lenno Królestwu Czech, a w towarzyszącym dokumencie z dnia 24 lutego wymieniono również "oppidum Spitkowicz" (miasteczko Spytkowice). Nazwę miejscowości w zlatynizowanej staropolskiej formie "Spythkowicze" wymienia w latach 1470–1480 Jan Długosz w księdze "Liber beneficiorum dioecesis Cracoviensis". W 1488 Spytkowice przeszły na własność Myszkowskich herbu Jastrzębiec. W 1513 właścicielem był Wawrzyniec Myszkowski, który zabił w czasie sporu o stawy rybne ostatniego z książąt zatorskich – Janusza V. W 1595 roku wieś położona w powiecie śląskim województwa krakowskiego była własnością Aleksandra Myszkowskiego.
W latach 1975–1998 miejscowość leżała w województwie bielskim.

</doc>
<doc id="106862" url="https://pl.wikipedia.org/wiki?curid=106862" title="Zawał serca">
Zawał serca



</doc>
<doc id="106866" url="https://pl.wikipedia.org/wiki?curid=106866" title="Ungava (półwysep)">
Ungava (półwysep)

Ungava (fr. "Péninsule d'Ungava") – półwysep położony w północnej części kanadyjskiej prowincji Quebec, otoczony od zachodu wodami Zatoki Hudsona, od północy - Cieśniny Hudsona, a od wschodu zatoki Ungava. Półwysep Ungava stanowi północną część półwyspu Labrador i zajmuje powierzchnię 252 000 km2.
Ungava jest częścią Tarczy Kanadyjskiej. Charakteryzuje się bezdrzewną tundrą oraz dużą liczbą jezior i rzek polodowcowych, zazwyczaj ułożonych równolegle w kierunku wschód - zachód.
90% spośród 10 tys. mieszkańców półwyspu stanowią Inuici, którzy osiedleni są głównie w 12 wioskach wzdłuż wybrzeża. Największa spośród osad, Kuujjuaq jest stolicą Regionalnego Rządu Kativik, który administruje całym półwyspem. Wyspy wokół półwyspu należą administracyjnie do terytorium Nunavut. 

</doc>
<doc id="106867" url="https://pl.wikipedia.org/wiki?curid=106867" title="Ungava">
Ungava



</doc>
<doc id="106868" url="https://pl.wikipedia.org/wiki?curid=106868" title="Lazurowa Grota">
Lazurowa Grota

Lazurowa Grota (wł. "Grotta Azzurra") – jaskinia morska, jedna z atrakcji turystycznych włoskiej wyspy Capri.
Położona jest na zachodnim brzegu wyspy, wejście znajduje się na wysokości lustra wody. Dla turystów udostępniona jest tylko jedna z wielu sal o długości 70,0 m i szerokości 25,0 m. Wysokość waha się od 7,0 do 14,0 m, głębokość wynosi ok. 22,0 m. Do wnętrza groty wpływa się niewielką łódką. Światło słoneczne oświetlające wnętrze groty dostaje się poprzez wodę, która przybiera lazurowy odcień.
Lazurowa Grota znana była już Rzymianom w czasach Cesarstwa Rzymskiego. Cesarz Tyberiusz zamienił ją w nimfeum znajdujące się na terenie jednej z jego willi – "Damecuta". Po opuszczeniu przez Rzymian była omijana przez mieszkańców wyspy (rybacy wierzyli, że miejsce to jest nawiedzone przez duchy). Ponownie odkryta została 18 kwietnia 1826 r. przez niemieckiego malarza Augusta Kopischa i jego kolegę Ernesta Friesa (pokazał ją im miejscowy rybak Angelo Ferraro).

</doc>
<doc id="106870" url="https://pl.wikipedia.org/wiki?curid=106870" title="Labrador (półwysep)">
Labrador (półwysep)

Labrador – półwysep, położony we wschodniej Kanadzie, otoczony od zachodu wodami Zatoki Hudsona, od północy – Cieśniny Hudsona, od wschodu - Oceanu Atlantyckiego, a od południowego wschodu – Zatoki Świętego Wawrzyńca.
Półwysep obejmuje następujące regiony: Labrador, wchodzący w skład prowincji Nowa Fundlandia i Labrador oraz Saguenay-Lac-Saint-Jean, Côte-Nord i Nord-du-Québec, wchodzące w skład prowincji Quebec.
Został odkryty przez wikingów. W 1498 roku na półwysep dotarł Giovanni Caboto, Włoch w służbie angielskiej. Półwyspem podrzędnym Labradoru jest Ungawa. Według spisu ludności z 2006 r., półwysep jest zamieszkany przez ok. 150 000 osób.

</doc>
<doc id="106871" url="https://pl.wikipedia.org/wiki?curid=106871" title="Półwysep Labrador">
Półwysep Labrador



</doc>
<doc id="106872" url="https://pl.wikipedia.org/wiki?curid=106872" title="Paweł Korzeniowski">
Paweł Korzeniowski

Paweł Korzeniowski (ur. 9 lipca 1985 w Oświęcimiu) – polski pływak.
Wielokrotny rekordzista i mistrz Polski, mistrz i dwukrotny wicemistrz świata, wielokrotny mistrz Europy, olimpijczyk (Ateny 2004, Pekin 2008, Londyn 2012, Rio de Janeiro 2016 i Tokio 2020). Wychowanek klubu pływackiego Unia Oświęcim oraz trenerów Piotra Woźnickiego i Marka Dorywalskiego. Od 2005 trenował w AZS-AWF Warszawa, początkowo pod opieką Pawła Słomińskiego, a od 2010 – Roberta Białeckiego.
Życiorys.
Jest synem Doroty i Jana Korzeniowskich. Pochodzi z rodziny o tradycjach sportowych: jego ojciec był bramkarzem Unii Oświęcim, matka oraz wujkowie byli pływakami, a babka trenowała gimnastykę.
Rozpoczął treningi pływackie z uwagi na wadę kręgosłupa. W 1998 zajął szóste miejsce w swoim pierwszym starcie w mistrzostwach Polski. W następnym roku na mistrzostwach 14-latków zajął drugie miejsce na 200 m stylem motylkowym, a w 2000 zdobył brązowy medal. W tym samym roku zwyciężył w mistrzostwach kraju juniorów w Zielonej Górze.
Jako senior wystartował po raz pierwszy w 2001, zajmując szóste i siódme miejsce na 200 i 100 m stylem motylkowym podczas konkursu w Warszawie. Zdobył srebrny medal na Europejskich Młodzieżowych Dniach Olimpijskich do Murcji. W 2002 zdobył srebrny medal na 1500 m stylem dowolnym na mistrzostwach Europy w Linzu oraz, debiutując na 25-metrowym basenie w Riesa, zajął 12. miejsce na mistrzostwach Europy w Niemczech. Następnie zajął ósme miejsce na mistrzostwach świata w Barcelonie.
W 2003 zdobył swój pierwszy tytuł mistrza Europy juniorów na 200 m stylem motylkowym. Zdobył brązowy medal na krótkim basenie podczas ME w Dublinie. Rekordy i sukcesy w kraju dały mu prawo udziału w igrzyskach olimpijskich w Atenach; był czwarty w finale na 200 m stylem motylkowym oraz dziewiąty na 1500 m stylem dowolnym. Ostatnie trzy medale w barwach Unii zdobył w Wiedniu na ME w grudniu 2004
W 2005 jako student AWF przeszedł do klubu AZS AWF Warszawa. Na mistrzostwach świata w Montrealu w 2005 zdobył złoty medal po uzyskaniu wyniku 1:55,02, będący zarazem nowym rekordem Polski. W 2009 podczas mistrzostw świata w Rzymie zdobył srebrny medal w wyścigu na 200 m stylem motylkowym, uzyskując czas 1:53,23, czym ustanowił nowy rekord Polski. Zdobył złoty medal na Letniej Uniwersjadzie w Izmirze. Kolejne starty zakończyły się również zdobyciem tytułów mistrza Europy: na basenie 25-metrowym w Trieście (2005) i Helsinkach (2007) i na basenie 50-metrowym w Budapeszcie (2007).
Życie prywatne.
Był związany z Dagmarą Leśniak. Ożenił się z tenisistką Martą Domachowską, z którą ma dwóch synów: Marcela (ur. 2017) i Mikołaja (ur. 2019).

</doc>
<doc id="106874" url="https://pl.wikipedia.org/wiki?curid=106874" title="Okręty lotnicze">
Okręty lotnicze



</doc>
<doc id="106875" url="https://pl.wikipedia.org/wiki?curid=106875" title="Cieśnina Hudsona">
Cieśnina Hudsona

Cieśnina Hudsona (ang. "Hudson Strait", fr. "Détroit d'Hudson") - cieśnina, łącząca Zatokę Hudsona z Morzem Labradorskim, stanowiącym północno-zachodnią część Oceanu Atlantyckiego. Od północy ogranicza ją Ziemia Baffina, a od południa półwysep Labrador. 
Do Cieśniny Hudsona zalicza się również akweny zatoki Ungawa oraz płytkowodny Basen Foxe’a łączący się z właściwą Cieśniną Hudsona przez Kanał Foxe’a. Długość Cieśniny Hudsona od jej początku do połączenia z Zatoką Husona wynosi około 430 Mm, do północno-zachodnich krańców Basenu Foxe’a - około 630 Mm. Szerokość jest zmienna, w najwęższych miejscach wynosi około 50-70 Mm. Głębokości silnie zróżnicowane, większe (około 600 m) we wschodniej części, mniejsze (200-350 m) w zachodniej części. 
Wody Cieśniny Hudsona w warstwie powierzchniowej są silnie wysłodzone, przy czym stopień wysłodzenia rośnie ku zachodowi (około 28 PSU na powierzchni przy wejściu do Zatoki Hudsona). Zasolenie wód powierzchniowych wykazuje silne zróżnicowanie sezonowe - najmniejsze jest na początku - pełni lata, wzrasta w końcu lata i jesienią, co stanowi efekt wyprowadzania przez Cieśninę Hudsona wód rzecznych i wód roztopowych z Zatoki Hudsona i jej zlewiska. Temperatura wód powierzchniowych w okresie letnim jest stosunkowo wysoka (3-5 °C w zachodniej części, 1-3 °C we wschodniej), jednak znacznie niższa od temperatury wód w Zatoce Hudsona. W głębszych warstwach wód cieśniny zasolenie wzrasta, przekraczając 32-34 PSU, temperatura w ciągu całego roku pozostaje ujemna.
W okresie zimowym (przeciętnie listopad-maj) Cieśnina Hudsona jest niemal w całości pokryta ciężkim (1-2 m) lodem morskim uniemożliwiającym żeglugę. Jeszcze w sierpniu-wrześniu w zachodniej części cieśniny występują dryfujące lody morskie wyprowadzane z Basenu Foxe’a i Zatoki Hudsona. We wschodniej części cieśniny stosunkowo często spotyka się góry lodowe, wnoszone tam z Morza Labradorskiego. W Cieśninie Hudsona występują bardzo silne prądy pływowe i wysokie pływy - syzygijny skok pływu w Basenie Foxe’a dochodzi do 6-9 m, w zachodniej części cieśniny - 2,5-3,5 m, w zatoce Ungava - 9,5-12,5 m.
Klimat subarktyczny: lato krótkie, chłodne (4-6 °C, z chwilowymi wzrostami temperatury do kilkunastu °C), deszczowe, zima bardzo ostra (-13 do -22 °C), nieco mniej pochmurna, wietrzna.
Przez Cieśninę Hudsona prowadzi ważny, ale trudny pod względem nawigacyjnym, szlak żeglugowy do Zatoki Hudsona, do portu Churchill. Szlakiem tym wywozi się głównie kanadyjską pszenicę. Trasa ta, ze względu na lody, może być wykorzystywana przeciętnie od początku trzeciej dekady lipca do końca drugiej dekady października. Na brzegach Cieśniny Hudsona nie ma, poza rzadko rozsianymi, małymi osiedlami eskimoskimi, portów i przystani.

</doc>
<doc id="106884" url="https://pl.wikipedia.org/wiki?curid=106884" title="Kos (ptak)">
Kos (ptak)

Kos, kos zwyczajny ("Turdus merula") – gatunek średniej wielkości ptaka częściowo wędrownego z rodziny drozdowatych (Turdidae). W Europie jest jednym z najbardziej rozpowszechnionych członków tej rodziny, jest też jednym z najbardziej znanych ptaków. Długość ciała wynosi od 24 do 27 cm. Samce są zabarwione na czarno z żółtym dziobem. Upierzenie samic jest w dużej części ciemnobrązowe. Głośne i melodyjne pieśni godowe można usłyszeć w Europie Środkowej pomiędzy początkiem marca a końcem lipca już przed świtem, a także wieczorem i czasem w ciągu dnia.
Kosy gniazdują w niemal całej Europie poza daleką północą i krańcami południowo-wschodnimi. Poza tym zamieszkują fragmenty Afryki Północnej i Azji, głównie Bliski Wschód i Azję Środkową. Zostały introdukowane w Australii i Nowej Zelandii. W Europie Środkowej część ptaków opuszcza na zimę tereny lęgowe i wędruje do Europy Południowej oraz Afryki Północnej.
Pierwotnie kos był ptakiem leśnym. W dalszym ciągu można go spotkać w lasach, jednak w XIX stuleciu rozpoczął się proces synurbizacji. Kosy, zasiedlając początkowo parki i ogrody w pobliżu osad ludzkich, wkrótce przeniosły się także do centrów miast. Pożywienia szukają zwykle na ziemi. Odżywiają się przeważnie pokarmem zwierzęcym, głównie dżdżownicami i chrząszczami. Chętnie zjadają też jagody i inne owoce. Budują gniazda zazwyczaj wśród gałęzi drzew i krzewów.
Systematyka.
Kos został opisany przez Linneusza w dziesiątej edycji jego "Systema Naturae" w 1758 jako "Turdus merula" (opisany jako "T. ater, rostro palpebrisque fulvis"). Binominalna nazwa pochodzi od dwóch łacińskich słów: "turdus" = „drozd” i "merula" = „kos”. Pierwsi przedstawiciele rodzaju "Turdus" pochodzą ze wschodniej Palearktyki z późnego miocenu. We wczesnym pliocenie rodzaj "Turdus" rozprzestrzenił się na Afrykę i stamtąd na pozostałe kontynenty, jednocześnie podlegając radiacji adaptacyjnej. Prawdopodobnie w środkowym pliocenie wyodrębnił się kos. Jest rzeczą dyskusyjną, z którymi drozdami z rodzaju "Turdus" kosy są najbliżej spokrewnione. Według Clementa kos jest najbliższy ewolucyjnie do zamieszkującego Azję Południowo-Wschodnią i wyspy południowo-zachodniego Pacyfiku drozda wyspowego ("T. poliocephalus"). Według Voelkera kosy należą do euroazjatyckiego kladu w obrębie rodzaju "Turdus" i są uważane za klad bazalny tej grupy, choć brak jest jednoznacznego potwierdzenia przez badania genetyczne. Według analiz Nylandera kosy, wraz z również zamieszkującymi Eurazję droździkami ("T. iliacus"), należy zaliczyć do jednego kladu z południowoamerykańską grupą drozdów.
IOC wyróżnia obecnie siedem podgatunków kosa zwyczajnego: "T. m. merula", "T. m. azorensis", "T. m. cabrerae", "T. m. mauritanicus", "T. m. aterrimus", "T. m. syriacus" i "T. m. intermedius".
Na początku XXI wieku z gatunku "Turdus merula" wyodrębniono trzy nowe gatunki:
Na kariotyp kosa zwyczajnego składa się 40 par chromosomów (wliczając w to chromosomy płci, co daje 2n=80). Długość chromosomów wynosi od 4,2 μm do 0,4 μm. Chromosom płciowy Z jest metacentryczny i mierzy 2,6 μm, zaś chromosom W jest telocentryczny i ma długość 1,4 μm (system determinacji płci ZW).
Charakterystyka.
Dorosłe kosy wykazują wyraźny dymorfizm płciowy. Upierzenie samców jest jednolicie czarne, dziób krzykliwie jasnożółty do pomarańczowego. Samce mają też wyraźną obrączkę oczną o podobnym do dzioba kolorze, tylko nieco bardziej brązowawą. Obrączka oczna kontrastuje silnie z ciemnobrązową tęczówką. Intensywność barwy jest związana z metabolizmem karotenoidów i świadczy o zdrowiu ptaka. Mniej odznaczające się są obrączki oczne u samic. Także dziób ma bardziej stonowaną barwę. Kolorystyka upierzenia samic jest bardziej zróżnicowana, oliwkowobrązowa, miejscami wpadająca w szarość i kolor czerwonobrązowy. Obie płcie mają ciemnobrązowe nogi i pazury. W porównaniu z także ciemno upierzonymi i często przebywającymi na ziemi szpakami kosy są nieco większe i mają wyraźnie dłuższy ogon.
Upierzenie dorosłych kosów.
Upierzenie dorosłych samców jest jednolicie czarne. Przede wszystkim na spodzie ciała, ale też na plecach pióra mają nierzadko szare lub brązowawe końcówki. Można to zauważyć jednak tylko w odpowiednim oświetleniu. Upierzenie przypomina wtedy nieco łuski gada. Pióra konturowe mogą rozjaśniać się wiosną.
Samice z wierzchu są zabarwione na ciemny kolor oliwkowobrązowy do oliwkowoszarego. Czoło jest często nieco ciemniejsze. Zabarwienie jaśniejszego spodu ciała może być bardzo różne u poszczególnych osobników. Podgardle jest jasne, brudnoszare do czerwonawobrązowego z ciemniejszym prążkowaniem. Pierś jest brązowoszara, żółtobrązowa do czerwonobrązowej, bardziej lub mniej pstrokata. Brzuch jest brązowy, szarobrązowy lub szary z jaśniejszymi końcówkami piór, wyraźnie przypominającymi łuski. Pióra ogona są ciemno- do czarnobrązowych, sterówki i lotki ciemnobrązowe z oliwkowymi chorągiewkami zewnętrznymi.
Młode ptaki i pierzenie.
Młode ptaki po wylocie z gniazda są podobne do samic. Spód ciała mają bardziej plamisty a pióra grzbietu i pokryw skrzydeł posiadają rzucające się w oczy, jasne osie. Dziób jest brązowy. Upierzenie skrzydeł i ogona wydaje się wyraźnie oddzielone od reszty. U młodych samców jest ciemnobrązowe do brunatnoczarnego, u młodych samic nieco jaśniejsze, przechodzące w brąz.
Młode ptaki pierzą się po raz pierwszy w roku urodzenia między latem a jesienią. Wymieniają wtedy pióra konturowe korpusu i część piór skrzydeł. U samców, które wykluły się wczesną wiosną, podległe pierzeniu partie piór stają się brązowoczarne lub czarne, w odróżnieniu od młodzieńczych, brązowych piór na ogonie i części korpusu. Samce, które wykluły się później, uzyskują ten pośredni pomiędzy młodzieńczym a dorosłym wygląd w następnym roku. Także u jednorocznych samic widoczna jest różnica pomiędzy zmienionymi a niezmienionymi partiami upierzenia. Te ostatnie są wyraźnie jaśniejsze.
Regularne, całkowite pierzenie rozpoczyna się z reguły dwa tygodnie po wyprowadzeniu młodych. W Europie pierzenie następuje zwykle pomiędzy czerwcem a końcem października. Prawie wszystkie dorosłe kosy pierzą się w sierpniu.
Odmienne zabarwienia.
Typowy dla drozdów plamkowany wzór na upierzeniu można rozpoznać też u kosów, choć u samców jest on przykryty przez intensywne odkładanie się melanin w piórach. Można więc traktować melanizm jako charakterystyczną dla tego gatunku adaptację. Nietypowe jest natomiast zmniejszenie ilości pigmentu lub jego utrata. Może ono występować w rozmaitych formach i stopniach intensywności. Związana z albinizmem zmniejszona zawartość melanin w piórach prowadzi do wystąpienia ziemistego zabarwienia. W pełni albinotyczne białe ptaki z czerwonymi oczami, w związku ze swoją zmniejszoną zdolnością widzenia, praktycznie nie mają szansy przeżycia w naturze. Białe zwierzęta z brązowymi lub czarnymi oczami są leucystyczne. Stłumiony leucyzm prowadzi do łaciatego ubarwienia.
W niektórych latach łaciate ptaki występują często na danym obszarze. Powstałe symetryczne lub niesymetryczne wzory na upierzeniu są bardzo różnorodne. To białe zabarwienie może być zaburzeniem odziedziczonym lub występującym podczas rozwoju piór – eksperymentalnie dowiedziono, że białe pióra mają związek z odżywianiem się, przede wszystkim w okresie pierzenia. Pokarm ubogi w białko faworyzuje wystąpienie albinizmu.
Zmienione ubarwienie jest obecnie obserwowane przede wszystkim u ptaków na terenach zaludnionych. Było ono jednak znane na długo przed tym, jak kosy zamieszkały w pobliżu człowieka. O białych kosach pisał już Arystoteles.
Rozmiary i masa ciała.
Osiągając długość ciała pomiędzy 24 a 27 centymetrów, są kosy podgatunku "T. m. merula" tylko nieznacznie mniejsze od paszkota, największego ze środkowoeuropejskich drozdów. Samce są nieco większe niż samice. Długość skrzydeł samców wynosi średnio 133 mm, a samic 128 mm. Odpowiada to rozpiętości skrzydeł pomiędzy 34 a 38,5 centymetrów. Długość ogona wynosi od 104 do 116 milimetrów. Czaszka ma długość od 47 do 52 mm, z czego 23–27 mm przypada na dziób.
U europejskich kosów obserwuje się znaczne różnice masy ciała w poszczególnych porach roku. Na podstawie wieloletnich, przeprowadzonych w Wielkiej Brytanii obserwacji ustalono, że masa ciała może wynosić od 71 do 150 gramów. Dorosłe samce mają masę przeciętnie 102,8 grama. Dorosłe samice są nieco lżejsze (100,3 grama). Jednoroczne ptaki są przeciętnie o 3 gramy lżejsze. Jedynie w porze składania jaj samice są nieco cięższe od samców. Największą masę środkowoeuropejskie kosy mają w styczniu, najmniejszą w lipcu lub sierpniu, po porze godów. Przyrost masy jest rezultatem magazynowania rezerw tłuszczu.
Występowanie.
Kosy zasiedlają niemal całą Europę. W Azji i północnej Afryce występują przeważnie wyspowo, sięgając na wschodzie gór Azji Środkowej. Kosy zostały introdukowane w Australii i Nowej Zelandii i stamtąd bez udziału człowieka zasiedliły okoliczne wyspy. Na większości obszaru występowania kosy są ptakami częściowo wędrownymi. Na dalekiej północy migrują prawie wszystkie ptaki, w przeciwieństwie do osiadłych populacji południowych. W niektórych okolicach ptaki na zimę zlatują do cieplejszych i niżej położonych miejsc, ale także w Alpach i Karpatach niektóre ptaki pozostają na wysoko położonych terenach lęgowych.
Środowisko.
Kosy, gatunek drozdów o najciemniejszym upierzeniu, zamieszkiwały pierwotnie wnętrza wilgotnych, gęstych lasów. Także dzisiaj gniazdują w ciemnych lasach z bujnym podszytem, szukając pożywienia na pozbawionej wegetacji lub porośniętej niską roślinnością ziemi. W takim siedlisku nadzwyczajnie dobre, jak na ptaki śpiewające, widzenie po zmroku jest dużą zaletą. Z drugiej strony ptaki te zamieszkują dzisiaj ruchliwe centra wielkich miast, przez co mówi się o populacjach kosów leśnych i miejskich.
Kos zamieszkuje dzisiaj prawie wszystkie rodzaje krajobrazu kulturowego, w tym ogrody, parki, skwery, ogródki działkowe, dzielnice willowe, grupy drzew i krzewów na obszarach przemysłowych, sady, porośnięte krzewami wrzosowiska, a także otwarte pola, o ile osłonięte są czyżniami lub żywopłotami. Obok zbliżonych do natury starych lasów pierwotnych zamieszkuje także monokulturowe lasy gospodarcze, przy czym preferowane są lasy liściaste względem borów. Kosy gniazdują także w szuwarach. Szukające pożywienia na ziemi ptaki nie oddalają się nigdy zbyt daleko od oferujących schronienie zarośli. Poza nielicznymi wyjątkami wielkość opadów na zajmowanych przez kosy obszarach przekracza 300 mm rocznie.
Najwyższe zagęszczenie populacji występuje w miastach, gdzie nierzadko osiąga cztery lub więcej gniazdujących par na hektar. Na cmentarzu w Ravensburgu w następujących po sobie latach gniazdowało od pięciu do siedmiu par na hektar. Zagęszczenie w lasach jest wyraźnie mniejsze i rzadko przekracza 0,5 pary na hektar. Na obszarach wiejskich przyjmuje wartości pośrednie między lasem a miastem.
Kosy zasiedliły także lasy górskie. W Alpach występują po górną granicę lasu. W Atlasie Wysokim można je spotkać do wysokości 2300 metrów. W polskich Karkonoszach występują na obszarach położonych do 1200 m n.p.m., a w Tatrach – do 1400 m n.p.m.
Naturalne rozprzestrzenienie.
Najdalej na zachód kosy występują na Azorach, Wyspach Kanaryjskich i Maderze. W Afryce Północnej zamieszkują obszar pomiędzy Morzem Śródziemnym a Saharą od Maroka do Tunezji, a czasami także bardziej na południe, w pustynnych oazach. Gniazdują w prawie całej Europie, włączając Wyspy Brytyjskie i Wyspy Owcze. Na Islandii pierwsze gniazdo zaobserwowano w 1985. Północna granica zasięgu znajduje się na 70° szerokości północnej w Skandynawii i na 60° dalej na wschód w Rosji. Na wschodzie Ural stanowi granicę obszaru występowania. Pozbawiony kosów jest również obszar Europy na południowy wschód od linii łączącej Krym z południowym Uralem.
Zachodnia część azjatyckiego obszaru występowania obejmuje Azję Mniejszą i wschodnie wybrzeża Morza Śródziemnego. Jego północna granica przebiega od Krymu przez Nizinę Kubańską, Stawropol i północny Kaukaz po południowe wybrzeże Morza Kaspijskiego. Południowa granica leży na wschód od Morza Śródziemnego mniej więcej na 34. równoleżniku. Dalej na wschód znajdują się kolejne, odseparowane obszary występowania w górach Zagros, Elburs i Kopet-dag oraz dalej na wschód w Ałaju, Tienszanie i Hindukuszu.
Synurbizacja.
W początkach XIX wieku kosy zaczęły wkraczać do ludzkich osad. Nastąpiło to niezależnie od siebie w kilku ośrodkach, z których następnie ptaki kolonizowały inne miasta. Kosy przybywały do miast w pierwszej kolejności na terenach, na których przez długi czas utrzymywał się wysoki poziom urbanizacji i utrzymywała się wysoka liczebność leśnych populacji. Początkowo ptaki jedynie zimowały na terenach zurbanizowanych. Hamującym czynnikiem synurbizacji są polowania mające jeszcze miejsce na przykład w południowej Francji. Jednym z czynników zachęcających do osiedlania się jest łagodniejszy mikroklimat w miastach. Poza tym sztuczne oświetlenie pozwala na przedłużenie okresu gniazdowania oraz przez cały rok dostępne są źródła pokarmu. Do osiedlania się zachęcały też zmiany zachodzące w środowisku miejskim – zakładanie parków, sadzenie krzewów oraz rozpowszechnienie dokarmiania ptaków zimą. Miejskie kosy wykazują cechy genetycznego przystosowania do środowiska takie jak mniejsze wydzielanie kortykosteronu pod wpływem stresu i bardziej osiadły tryb życia z mniejszą skłonnością do migracji.
W bawarskim Bambergu i pobliskim Erlangen odnotowano miejskie kosy już w 1820. Z kolei pierwsza wzmianka o stałym przebywaniu kosów w mieście pochodzi z 1828 i dotyczy Rzymu. Około roku 1890 zasiedliły duże miasta Dolnego Śląska. W Londynie zadomowiły się w dużych parkach dopiero w latach trzydziestych XX wieku. Do roku 2000 zasiedliły miasta w dużej części swojego obszaru występowania. W Europie niezasiedlone pozostawały miasta wschodniej Litwy, Białorusi, Rosji i południowej Francji.
Introdukcje.
Pierwsze kosy na kontynencie australijskim zostały przywiezione w roku 1857 do Melbourne. Być może już wówczas niektóre z nich zostały wypuszczone na wolność. W następnych latach, aż po wiek XX, udokumentowano wiele wypuszczeń tych ptaków. Można się spodziewać, że było również wiele nieudokumentowanych wypuszczeń przez osoby prywatne. Główny obszar występowania w Australii leży w południowo-wschodniej części kontynentu, na południe od 33., 34. równoleżnika. Kosy wkraczają coraz dalej na północ. Na południe od kontynentu występują także na Tasmanii i wyspach Cieśniny Bassa. Kosy uważane są w wielu częściach Australii za szkodniki, powodujące szkody w plantacjach owoców, ogrodach i winnicach, i często tępione przez właścicieli plantacji.
W latach 60. XIX wieku introdukowano kosy w Nowej Zelandii. Liczne ptaki zostały wypuszczone na Wyspie Północnej i Wyspie Południowej. Obecnie zamieszkują, oprócz całego obszaru obu głównych wysp, także okoliczne wysepki. Możliwe, że tamtejsze kosy ułatwiają rozprzestrzenianie introdukowanych gatunków roślin.
Wiadomo o nieudanych próbach introdukcji kosów w Ameryce Północnej, południowej Afryce oraz na wyspach Świętej Heleny i Fidżi.
Wędrówki.
W Europie udział wędrujących osobników jest największy na północy i wschodzie kontynentu. W Szwecji migruje 76 procent, a w Finlandii 89 procent osobników populacji. W Europie Środkowej na zimowiska wyrusza tylko 25% osobników. Wędrówka odbywa się głównie w kierunku południowo-zachodnim. Wędrujące ptaki zasilają zimą populacje w zachodniej i południowej części kontynentu. Przykładowo ptaki gniazdujące w Badenii-Wirtembergii zimują w północnych Włoszech, północnej Hiszpanii, a przede wszystkim w południowo-zachodniej i południowej Francji. Ich ulubiony zimowiskiem jest dolina dolnego Rodanu.
Na obszarach zaludnionych udział migrujących kosów jest niższy niż w lasach. Na zimowiska wyrusza też mniej samców niż samic. Starsze samce jeszcze częściej pozostają na lęgowiskach. Samce, które pozostały na zimę, mogą liczyć na większy sukces rozrodczy niż odlatujące ptaki. Pozostanie na terenie lęgowym wiąże się wprawdzie z wyższą śmiertelnością, ale osiadłe samce mogą zająć lepsze terytoria. Badania przeprowadzone w latach 1998–2000 w rejonie Monachium sugerują, że mniejsza chęć do wędrówek miejskich kosów może być już warunkowana genetycznie.
W lipcu w Europie Środkowej zaczynają się pierwsze wędrówki kosów. Podejmują je młode ptaki, które opuszczają gniazda w poszukiwaniu własnych terytoriów. W drugiej połowie września zaczynają się migracje kosów na zimowiska. Ich szczyt przypada na środek października. Pod koniec października natężenie migracji się zmniejsza i wygasa w listopadzie. Przy ekstremalnej pogodzie zimą pozostałe na terenach gniazdowych ptaki mogą zdecydować się na ucieczkę przed zimnem. Powrót z zimowisk następuje w Europie Środkowej między połową lutego a połową kwietnia.
Kosy wędrują głównie nocą lub we wczesnych godzinach porannych. Podróż przebiega w małych etapach z częstymi, ale krótkimi przerwami. Pogoda nie ma wielkiego wpływu na wędrówkę. Wędrujące kosy pokonują takie przeszkody jak Morze Północne, Morze Śródziemne czy Alpy.
Kosy w Australii i Nowej Zelandii są prawie wyłącznie osiadłe. Nieliczne obserwacje świadczą o ich migracjach. Niektóre ptaki mogą przekraczać Cieśninę Bassa.
Pożywienie.
Kosy odżywiają się różnymi rodzajami pokarmu. Do początku sezonu lęgowego kosy żywią się prawie wyłącznie pokarmem zwierzęcym: głównie bezkręgowcami, spośród których preferują dżdżownice i chrząszcze. Polują na chrząszcze nieprzekraczające rozmiarami chrabąszcza majowego. Regularnie zjadane są również ślimaki, pijawki, wije, pajęczaki oraz różne stadia owadów. Obok licznych innych bezkręgowców do spektrum żywieniowego wliczają się także niewielkie kręgowce, między innymi jaszczurkowate, płazy ogoniaste i bezogonowe, myszy i ryjówkowate, a w wyjątkowych przypadkach również węże. Zaobserwowano nawet kosy łowiące ryby. W przypadku braku pożywienia kosy muszą się zadowalać mniejszymi owadami, jak na przykład mszycami.
W Europie Środkowej w diecie kosów od połowy maja rośnie udział jagód i owoców. Udział ten może być u kosów największy ze wszystkich drozdów. Jesienią i zimą zjadają głównie jagody oraz miękkie owoce. Preferowane są owoce najbardziej dojrzałe i zawierające najwięcej cukru. Udział soczystych owoców w diecie osiąga maksimum od października do listopada. W winnicach i sadach mogą powstawać w tym czasie duże stada kosów. Zimą w Europie owoce bluszczu pospolitego stanowią jedyne dostępne dla kosów pożywienie roślinne. W okresach braku żywności kosy na obszarach zamieszkałych korzystają też z karmników. Zjadają wtedy duże ilości ziaren, te są jednak prawie nie trawione, podobnie jak ziarna zjadanych owoców. Kosy szukają pożywienia również wśród śmieci.
Kosy szukają pożywienia skacząc po ziemi. Charakterystyczne dla poszukiwania pożywienia na ziemi jest podskakiwanie na krótkich odcinkach zakończone zatrzymaniem się, podczas którego kos przechyla głowę, ustala punkt i błyskawicznie uderza weń dziobem. Można też zaobserwować jak kosy szybkimi dziobnięciami chwytają suche liście, przekręcają je i odrzucają na bok. Oprócz jagód i innych owoców leżących na ziemi zbierane są one także z drzew i krzewów lub czasami strząsane w krótkim locie. Kosy potrafią, podobnie jak inne drozdy, wyjeść miąższ owocu i pozostawić samą skórkę. Kosy tworzą wypluwki. Jest wiele obserwacji niezwykle wyglądających zwyczajów żywieniowych kosów. Wlicza się tu plądrowanie gniazd innych gatunków drozdów i łuszczaków oraz pożeranie wypadłych z gniazd młodych wróbli. Zjadana jest też padlina. Znane są raporty o koprofagii i kanibalizmie.
Kosy piją rzadko, gdyż przyjmowany pokarm z reguły zawiera wystarczającą ilość wody. Podczas picia wchodzą po brzuch do płytkiej wody i zanurzają w niej dziób. W dość płynnych odchodach kosów często znajdują się ziarna i pestki, nierzadko odchody zabarwione są sokiem z owoców.
Tryb życia i zachowanie.
Przez większą część roku początek aktywności przypada na świt, a jej koniec na zmierzch. Między lutym a końcem czerwca środkowoeuropejskie kosy podnoszą krzyk na długo przed świtem. W lipcu i czerwcu, tak jak i w środku zimy, ptaki kończą aktywność już o zachodzie słońca lub nawet przed nim. Na czas aktywności mają wpływ różnice w oświetleniu związane z pogodą oraz sztuczne źródła światła.
Odpoczynek.
W ciągu całego roku kosy wybierają specjalne miejsca do snu, choć w okresie lęgowym samice a często i samce pozostają na noc w swoich rewirach. Miejsca do snu znajdują się zwykle na drzewach iglastych lub gęsto ulistnionych drzewach lub krzewach liściastych, zazwyczaj na wysokości 1 do 2,5 m nad ziemią. Kosy nocują głównie samotnie, ale czasami w grupach. W lasach w pobliżu miast może zbierać się 700 lub więcej ptaków. Na obszarach zamieszkałych kosy nocują często na cmentarzach i w parkach. Do swoich miejsc do snu kosy zwykle muszą pokonać dystans poniżej kilometra, ale zdarza się, że jest to ponad 4 kilometry. Szczególnie w miastach te odległości są większe. Ptaki wykorzystują często te same drogi do noclegowisk, ale poszczególne osobniki nie nocują codziennie w tych samych miejscach.
U kosów występują fazy snu wolnofalowego (SWS) i paradoksalnego (PS). W fazie SWS kosy spędzają około 32,2%, a w fazie PS około 7,2% cyklu dobowego. Podobnie jak u ssaków faza SWS zawsze poprzedza fazę PS. W ciągu nocy skraca się czas fazy SWS a wydłuża PS. Gdy jest ciemno, kosy obracają głowę, tak że dziób skierowany jest do tyłu. Uważa się, że taka postawa świadczy o tym, że ptak śpi. Niekiedy kosy będąc w fazie PS kiwają głową z dziobem skierowanym ku przodowi. W czasie snu ptaki mają zamknięte oczy. Kos jest jednym z gatunków, u których występuje jednopółkulowy sen wolnofalowy. Jedna połowa mózgu śpi, podczas gdy EEG niskonapięciowe drugiej jest typowe dla stanu czuwania. Epizody jednopółkulowego snu trwają od 2 do 4 sekund. Ptak ma w ich trakcie dziób zwrócony ku przodowi. Ogółem w ciągu nocy ten rodzaj snu trwa 140–200 sekund.
Przed udaniem się na spoczynek kosy często czyszczą pióra lub biorą kąpiel. Kąpiele można obserwować przez cały rok. Częstsze są przy zachmurzonym niebie i deszczu, rzadsze przy dobrej pogodzie. Kosy biorą też chętnie, zwłaszcza popołudniami w pełni lata, kąpiele słoneczne. W typowy dla drozdów sposób kładą się płasko na ziemi, rozcapierzają ogon, rozciągają pióra i wystawiają na działanie promieni słonecznych. Pozostają tak, dopóki nie zaczną wykazywać objawów stresu cieplnego. Przyczyna tych intensywnych kąpieli słonecznych jest niejasna. Kąpiele słoneczne i mrówkowe są szczególnie częste bezpośrednio przed pierzeniem. Kosy łączą też często oba typy kąpieli, kładąc się na przykład na gniazdo podziemnic zwyczajnych.
Zachowania społeczne.
Podczas pory lęgowej kosy zachowują się wobec osobników swojego gatunku wybitnie terytorialnie, szczególnie w fazie budowania gniazda, a nieco mniej w fazie wychowywania młodych. Obie płcie biorą udział w obronie rewiru. Samce przepędzają wszystkie osobniki swojego gatunku, a samice tylko inne samice. Jeśli intruz nie daje się przepędzić, może dojść do walki. Ptaki dziobią się nawzajem lub stykając się piersiami, wznoszą się na wysokość 3 metrów i złączone pazurami, ciągle walcząc, spadają na ziemię. Szczególnie intensywne są walki pomiędzy samicami. Mogą się skończyć nawet śmiercią przegranego ptaka.
Wygląd dzioba jest istotny dla relacji między kosami. Broniący swego terytorium samiec jest bardziej agresywny wobec podsuwanych modeli ptaków z pomarańczowymi dziobami niż tymi z żółtymi dziobami. Najsłabiej reaguje na brązowy kolor dzioba, typowy dla jednorocznych samców. Samice są dość obojętne na kolor dzioba, ale reagują gwałtowniej, gdy dziób mocniej odbija ultrafiolet.
Poza okresem lęgowym kosy są przeważnie społeczne i mogą wspólnie wykorzystywać dogodne źródła pożywienia. Nie są niczym nadzwyczajnym obserwacje grup liczących do 30 ptaków podczas zbierania pokarmu lub kąpieli. Gdy jednak późną jesienią pokarm staje się trudniej dostępny, nawet nieterytorialne ptaki mogą walczyć o ostatnie jagody z przedstawicielami swojego gatunku lub innymi drozdami. Bardziej zwinne i potrafiące się przystosować szpaki ustępują kosom podczas zbioru jagód.
Poruszanie się i lot.
Kosy spędzają większość dnia na ziemi lub w jej pobliżu. W zależności od rodzaju podłoża poruszają się biegając lub podskakując. Aby wyhamować po wylądowaniu lub sekwencji skoków, kos musi przebiec jeszcze kilka kroków, przy czym ogon podnosi się w charakterystyczny sposób.
Głos.
Kosy są szczególnie kreatywne w wynajdywaniu, kombinowaniu i zmienianiu motywów. Melodyjne strofy są chwytliwe i miłe dla ludzkiego ucha, całkiem przeciwnie niż dźwięki wydawane przez wzburzone ptaki obu płci, jak jazgot („dakderrigigigi duk duk”) i wysokie, powtarzane dźwięki „diks diks”.
Śpiew godowy.
Śpiew godowy spełnia podwójną funkcję. Przy jego pomocy samce starają się przyciągnąć towarzyszkę i jednocześnie ogłosić swoje prawa do terytorium. Poszczególne cechy pieśni mają za zadanie przedstawić różne aspekty jakości samca. Przekaz ten jest skierowany do przedstawicieli zarówno własnej, jak i przeciwnej płci. Samce śpiewają pieśń godową zwykle z dwóch lub trzech różnych, eksponowanych, zmienianych co chwila stanowisk, takich jak wysokie drzewo, antena telewizyjna lub dach dużego budynku. Jedna strofa tej pieśni trwa zwykle nieco ponad dwie sekundy. W sezonie lęgowym, o świcie kosy śpiewają przez 20 do 30 minut. Pauzy między strofami mają około trzech sekund. Podczas wieczornej pieśni pauzy są nieco dłuższe.
Strofę można podzielić na gwizdaną część motywu i cichszy, bardziej świergotliwy dodatek. Część motywu jest nieco dłuższa. Czasami dodatek nie występuje wcale. Część motywu składa się z dwóch do pięciu, a czasami nawet dziewięciu elementów trwających około 0,2 sekundy. Między elementami są słyszalne pauzy. Samce posiadają w repertuarze nierzadko ponad 30 motywów, będących kombinacjami różnych elementów. Im samce są większe, tym ich repertuar jest bogatszy. Samce mają dwa do pięciu ulubionych motywów. Wykorzystuje się to do identyfikacji poszczególnych osobników po śpiewie. Dodatki są bardziej różnorodne od części motywu. Ich widmo częstotliwościowe jest znacznie szersze. Natężenie dźwięków osiąga maksimum przy ponad 10 kHz, podczas gdy dla części motywu leży między 1,5 a 3 kHz. Typowe dla sąsiadujących ze sobą kosów jest wzajemne odpowiadanie na swoje strofy. Ptaki przejmują motyw sąsiada i odpowiadają podobną strofą.
Pieśń jest częściowo wrodzona. Śpiew wychowanych w izolacji samców jest zgodny w dużej części ze śpiewem innych przedstawicieli gatunku. Wiele elementów pieśni przejmują kosy od ojców i od innych samców. Imitowane są także śpiewy innych gatunków ptaków, na przykład odgłosy sikor lub chichot dzięciołów zielonosiwego czy zielonego. Kosy na obszarach zasiedlonych przejmują do swych pieśni również odgłosy cywilizacji, jak syreny karetek czy dzwonki telefonów komórkowych.
Pierwsze regularne pieśni godowe można usłyszeć w Europie Środkowej już w lutym. Większość kosów rozpoczyna śpiewać w połowie marca, a najwyższe nasilenie osiągają między majem a czerwcem, szczególnie przy ciepłej i wilgotnej pogodzie. Śpiewy kończą się w połowie lipca, ale szczególnie na obszarach zamieszkanych można usłyszeć głośno śpiewającego kosa także jesienią i zimą, przeważnie przy ciepłej pogodzie. Wiosną kosy rozpoczynają swoje śpiewy jako jedne z pierwszych ptaków. Śpiewają już na długo przed świtem. Drugie maksimum śpiewu przypada na wieczór. W osiedlach ludzkich kosy mogą śpiewać nawet nocą w oświetlonym, np. przydrożną lampą, miejscu.
Inne odgłosy.
W przypadku zagrożenia, na przykład ze strony srok lub kotów, kosy alarmują szybkimi, ostrymi dźwiękami „diks diks”. Przy jeszcze większym wzburzeniu dźwięki te mogą przejść w jazgot. Kosy jazgoczą też na przedstawicieli własnego gatunku. Jazgoczące kosy nie wykazują chęci ucieczki, lecz próbują przepędzić konkurenta lub wroga. Bardzo głośne, wysokie i przenikliwe „ssiih” (opadające z 9 do 7 kHz) służy jako ostrzeżenie przed wrogami, zwłaszcza przy zagrożeniu z powietrza.
Samice wydają dźwięki stłumione, ale poza tym podobne do samczych śpiewów, na przykład przylatując do gniazda lub w odpowiedzi na śpiew samców. Do łączenia w pary samice zapraszają rwanymi, bardzo cichymi i często bardzo wysokimi dźwiękami.
Po porze godów starsze samce śpiewają z zamkniętymi dziobami specjalną pieśń jesienną. Jest ona wyraźnie cichsza niż pieśń wiosenna, poza tym nie różni się jednak od niej bardzo. Pieśń jesienna przypomina pieśń młodzieńczą. Tę ostatnią wykonują zarówno samce, jak i samice od 19 dnia życia. W jej trakcie wibruje gardło, ciało i ogon, a dziób jest zamknięty lub tylko lekko otwarty. Po sposobie śpiewania można odróżnić ćwiczące młode samce od dorosłych kosów.
Lęgi.
Kosy stają się z reguły gotowe do rozmnażania wiosną, pod koniec pierwszego roku życia. W ciągu sezonu lęgowego para kosów prowadzi przeważnie monogamiczny tryb życia. U ptaków mieszkających w skrzynkach lęgowych, szczególnie na Wyspach Brytyjskich, pary są bardziej trwałe i mogą przetrwać kilka sezonów. Przy tym jednak partnerzy samic nie są ojcami około 18% młodych. Bigynia została zaobserwowana, jest jednak rzadka.
Kosy odlatujące na zimowiska częściej szukają po powrocie nowych partnerów, niż te które pozostają w miejscu gniazdowania. W Polsce północno-zachodniej po zimie rozstaje się około 50% par, w Niemczech (Bonn) około 30%, a w Anglii około 20%. Kosy mające doświadczenie w związkach są mniej skłonne do rozwodów, niż te które nie mają takiego doświadczenia. Na częstotliwość rozwodów ma wpływ także czas, w którym ptaki zajmują terytoria. Te, które zrobiły to wcześniej, rzadziej zmieniają partnera. Rozwodowi towarzyszy zwykle zmiana terytorium. Motywem rozstania jest często zła jakość terytorium, wyznaczona niską liczbą wyprowadzonych piskląt. Statystycznie po rozwodzie sukces lęgowy jednak się zmniejsza.
Kosy przystępują do lęgów wcześnie, w Europie Środkowej już pod koniec lutego lub na początku marca. Regułą są dwa lub trzy lęgi w roku, ostatnie są możliwe w końcu sierpnia. Na wielu obszarach kosy mają tylko dwa lęgi w roku. Często samica składa ponownie jaja, gdy młode z poprzedniego lęgu nie wyleciały jeszcze z gniazda. Na obszarach zamieszkałych w szczególnie łagodne zimy ptaki mogą próbować zakładać gniazda, a nawet dochować się potomstwa
Toki.
Godowe piosenki oznaczające terytoria kosów słychać już późną zimą. W tym celu zajmują wysokie miejsca – czubki drzew lub anteny. Wyznaczanie swoich rewirów może mieć brutalny przebieg, a nierzadko dochodzi do prawdziwych walk, w trakcie których ptaki mogą się kaleczyć. Szczególnie cenione są terytoria, na których rośnie bluszcz.
W Europie Środkowej samce, które nie odleciały na zimę, mogą już w listopadzie formować na nowo swe terytoria. W tym czasie przede wszystkim u miejskich kosów można zaobserwować pierwsze oznaki tworzenia par. Dorosłe samce już w zimie towarzyszą swym wybrankom i próbują utrzymać konkurentów na odległość. Także zimujące ptaki mogą powrócić na tereny lęgowe już w parach. Z reguły jednak tworzenie par zachodzi dopiero późną zimą lub wiosną. Samice wybierają wtedy samców dysponujących odpowiednim terytorium. Młode ptaki osiedlają się w marcu lub kwietniu pomiędzy zajętymi terytoriami lub próbują przejąć obcy rewir.
Choć kosy mogły utworzyć pary już wcześniej, to właściwe toki rozpoczynają się w Europie Środkowej zazwyczaj w marcu. Samotne ptaki mogą wówczas znaleźć partnerów. Typowy rytuał zalotów zaczyna się często po porannym śpiewie godowym. Próbując zaimponować samicy, samiec wykonuje podbiegi po skosie połączone ze skinięciami głową i zduszonym śpiewem. Samica pozostaje nieruchoma do czasu, gdy podniesieniem głowy i ogona zezwoli na kopulację. Czasami dochodzi do kopulacji bez zalotów. W pojedynczym cyklu reprodukcyjnym para kosów kopuluje średnio 24,2 razy. To dużo więcej niż jest potrzebne do zapłodnienia jaj. Przypuszczalnie samica wydłuża okres aktywności seksualnej aby skłonić samca do opieki i zmonopolizować jego wysiłek rodzicielski. Samiec zajęty opieką nad samicą ma mniej czasu na poszukiwanie seksu poza związkiem. Nie szuka też lepszej alternatywy dla swojej obecnej partnerki. Z kolei samiec dzięki wysokiej częstości kopulacji zyskuje przewagę w konkurencji plemników z innymi samcami.
Gniazdo.
Kosy budują gniazda przeważnie na drzewach lub krzewach, ale także na ziemi. Jest dyskusyjne, jaką rolę odgrywają przy wyborze miejsca na gniazdo samce. Niektórzy autorzy uważają, że samica podejmuje decyzję samodzielnie, inni przyjmują, że samiec wskazuje samicy możliwe miejsca na gniazdo lub w jakiś inny sposób ma wpływ na wybór.
Gniazdo jest budowane zwykle na stabilnym podłożu i jest zabezpieczone od góry. Preferowane są na wpół ciemne stanowiska na wieczniezielonych roślinach drzewiastych, w szczególności na drzewach iglastych. W naturalnych siedliskach gniazda kosa są lepiej schowane niż te drozda śpiewaka lub kwiczoła. Położone są też bliżej ziemi, zwykle na wysokości między 1,5 a 2 metra. Gniazda budowane w późniejszych porach roku leżą przeciętnie wyżej, co można wytłumaczyć zwiększonym wykorzystaniem drzew liściastych.
W osiedlach ludzkich gniazda są względnie wyżej położone. Często wykorzystywane są pnącza porastające fasady domów i mury, a także, podobnie jak w naturalnych siedliskach, wieczniezielone rośliny drzewiaste. Także w osiedlach gniazda założone na wysokości powyżej 7 metrów są wyjątkiem. Kosy budują tam, podobnie jak kopciuszki, gniazda na legarach lub w niszach. Istnieją doniesienia o nietypowych miejscach na gniazda, na przykład w komorze silnika zaparkowanego samochodu, na pracującym dźwigu lub na literach neonów – z preferencją do okrągłych liter i przy unikaniu czerwonego koloru.
Samica sama buduje miseczkowate gniazda. Materiał na nie zbierany jest wyłącznie na ziemi. Na początku samica wznosi z cienkich gałązek, grubych łodyg, mchu i porostów bazę gniazda umacnianą dodatkiem wilgotnej ziemi. Potem formuje z cienkich łodyg, liści i mchu nieckę gniazda i pokrywa ją gliną lub wilgotnym szlamem. W zależności od pogody samica czeka na wyschnięcie konstrukcji od 12 do 24 godzin. Na koniec wyścieła nieckę cienkimi źdźbłami traw i liśćmi oraz poruszeniami ciała nadaje gniazdu ostateczny kształt. Do budowy bazy gniazda kosy, zarówno miejskie, jak i leśne, często wykorzystują kawałki papieru lub plastiku, tekstylia i podobne sztuczne materiały.
Forma i wielkość gniazda zależą od stanowiska. Gniazda w widłach konarów i w niszach są mniejsze, te na płaskiej podstawie jak legary czy kloce drzew – większe. Średnica zewnętrzna nie zawsze okrągłych gniazd wynosi średnio 16 centymetrów, średnica niszy 10 centymetrów. Według badań przeprowadzonych w parkach miejskich na wielkość gniazda mają wpływ szybkość jego budowy, wysokość nad ziemią i doświadczenie samic. Mniejsze gniazda są także trudniejsze do wykrycia przez drapieżniki. Samica potrzebuje na wybudowanie gniazda od 2 do 5 dni. Przy następujących po sobie lęgach może to trwać krócej. Najczęściej do każdego lęgu budowane jest nowe gniazdo. Na osłoniętych stanowiskach, szczególnie w miastach, gniazdo może zostać po naprawie użyte ponownie.
Składanie jaj i wysiadywanie.
Po ukończeniu budowy gniazda mijają zazwyczaj jeden do trzech dni do złożenia pierwszego jaja. Następne jaja są składane w odstępie 24 godzin. Lęg składa się zwykle z 4 do 5 jaj. Na początku sezonu lęgowego są to jednak częściej tylko trzy lub nawet tylko dwa jaja. Zdarzają się większe lęgi z 6 lub 7 jaj, pochodzą jednak wtedy od więcej niż jednej samicy.
Jaja są przeważnie owalne, czasem lekko eliptyczne. Jaja są najczęściej niebieskozielone z czerwono-brązowymi plamkami, ale ich kolor i wzór może być bardzo zmienny. Wielkość jaj europejskich kosów wynosi przeciętnie 29,5 × 21,5 milimetra, a masa to nieco ponad siedem gramów.
Jaja wysiaduje z reguły tylko samica. Są jednak także doniesienia o wysiadujących samcach. Zwykle jednak pod nieobecność samicy samiec siada na gnieździe i pilnuje lęgu. Samica zwykle już po złożeniu drugiego jaja nocuje w gnieździe, wysiaduje jednak dopiero od trzeciego jaja. Wówczas ptak opuszcza gniazdo tylko dla zdobycia pożywienia. Karmienie samicy przez samca zdarza się niezwykle rzadko. Czas wysiadywania wynosi od 10 do 19 dni, średnio 13 dni.
Pisklęta.
Pisklęta wykluwają się nagie i ślepe w ciągu dwóch dni. Karmione są przez oboje rodziców. W normalnym przypadku ogrzewane są tylko przez samicę. Jeśli samica umrze, zadanie to może przejąć samiec i samodzielnie wychować młode. Pisklę zjada przeciętnie 16 gramów pożywienia dziennie. Na początku okresu rozrodczego jest to niemal wyłącznie pokarm zwierzęcy, później uzupełniają go jagody i mięsiste owoce. Nowo wyklute pisklęta maja masę ciała od 5 do 7 gramów. Przy opuszczaniu gniazda po 13-15 dniach mają masę około 65 gramów.
Po opuszczeniu gniazda młode ptaki są początkowo niezdolne do latania. W ciągu dnia pozostają cicho w ukryciu na ziemi. Rodzice dzielą między sobą pisklęta, którymi się opiekują. Jeśli samica rozpoczyna budowę nowego gniazda, opieka nad młodymi spada wyłącznie na samca. W wieku około 18 dni młode potrafią już latać. Po 19 do 32 dniach stają się samodzielne. W wieku 7 do 8 tygodni młode opuszczają terytorium swoich rodziców.
Sukces rozrodczy.
W osiedlach ludzkich dochodzi wprawdzie do większej ilości lęgów w roku, ale w sukcesie rozrodczym przeszkadzają ludzie i duża liczba kotów domowych. W efekcie poza miastami kosy nierzadko mogą wychować większą liczbę potomstwa w ciągu roku. Na obszarach z dużą ilością krukowatych, w szczególności srok, może dochodzić do seryjnej utraty lęgów. Wiele badań zostało poświęconych związkowi pomiędzy odosobnieniem gniazda a udziałem piskląt, które dożywały do wylotu z gniazda. Stwierdzono, że straty całych lęgów są rzadsze, gdy gniazdo jest nisko położone, niż gdy znajduje się powyżej 2,5 m nad ziemią. Przyczyną jest to, że nisko położone gniazda są mniej widoczne dla zagrażających im rabusiom. W Wielkiej Brytanii pisklęta wykluły się w 56% z 1428 przebadanych gniazd. 41% z tych gniazd opuścił co najmniej jeden młody ptak. W ludzkich osiedlach wiele młodych po opuszczeniu gniazda pada ofiarą ruchu ulicznego lub kotów.
Status, zagrożenia i ochrona.
Gatunek nie jest globalnie zagrożony według danych IUCN (status LC – "least concern"). Szacuje się, że w Europie gniazduje od 40 do 82 milionów par, co daje od 120 do 246 milionów osobników. Na podstawie tego, że Europa stanowi 50–74% globalnego zasięgu gatunku, przyjmuje się, że na świecie może żyć między 162 a 492 milionów kosów.
W ustawodawstwie europejskim kos został ujęty w Załączniku II Konwencji Berneńskiej jako gatunek podlegający ochronie. W Polsce kos jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 jego populacja na terenie kraju liczyła 2 786 000 – 3 865 000 par lęgowych, zaś od 2007 do 2018 roku odnotowano przyrost populacji o około 59%. Kos od dawna zwiększa liczebność, do czego przyczyniły się zaprzestanie na początku XX wieku odłowów do celów konsumpcyjnych oraz synantropizacja, zasiedlanie miast. Jedną z przyczyn może być też ocieplenie klimatu – wskazuje na to wzrost liczebności w Białowieskim Parku Narodowym, czyli środowisku w niewielkim stopniu przekształconym przez człowieka.
Zagrożenia i długość życia.
Pogoda ma duży wpływ na śmiertelność. Latem ptaki cierpią z powodu przedłużającej się suszy, zimą przez mróz i mocny wiatr. Wszelako kosy, dzięki szerokiemu spektrum pokarmowemu, wytrzymują długotrwałe zimowe warunki dużo lepiej niż inne drozdy.
Gatunek ten pada czasami ofiarą pasożytniczych kukułek, takich jak kukułka zwyczajna. Zdarza się to jednak bardzo rzadko, gdyż kosy rozpoznają ptaki pasożytniczych gatunków i ich niemimetyczne jaja. W Wielkiej Brytanii tylko w 3 gniazdach na 59 770 sprawdzonych (0,005%) znaleziono jaja kukułek. Kosy introdukowane w Nowej Zelandii, gdzie kukułki nie występują, utraciły w ciągu 130 lat zdolność rozpoznawania dorosłych kukułek zwyczajnych, lecz nie zaprzestały odrzucania niemimetycznych jaj.
Podobnie jak u innych wróblowych częste jest występowanie pasożytów. 88% kosów jest nosicielami pasożytów układu pokarmowego, najczęściej z rodzajów "Isospora" i "Capillaria". U ponad 80% ptaków stwierdzono obecność pasożytów układu krwionośnego, należących do rodzajów "Leucocytozoon", zarodziec, "Haemoproteus", a także świdrowców. Do pozostałych pasożytów wewnętrznych należą przywry wnętrzniaki. U kosów stwierdzono obecność 13 gatunków przywr, z czego w Polsce wykryto 6 gatunków.
Kosy spędzają większość czasu poszukując pokarmu na ziemi. Mogą tam zostać zaatakowane przez kleszcze, które zwykle przyczepiają się do głowy ptaka. We Francji kleszcze z rodzaju "Ixodes" wykryto u 74% wiejskich kosów, lecz tylko u 2% ptaków żyjących w miastach. Wynika to z faktu, iż kleszcze są liczniejsze na terenach wiejskich, gdzie mają dostęp do większej liczby nosicieli, takich jak lisy, sarny i dziki. Choć kleszcze mogą przenosić chorobotwórcze wirusy i bakterie oraz wiadomo, że przenoszą boreliozę u ptaków, to nie ma dowodów, że wpływają niekorzystnie na sprawność kosów poza sytuacją, gdy ptaki są wyczerpane po migracji. Do pasożytów zewnętrznych należą też przykładowo larwy much "Neottiophilum praeustum", żyjące w materiale gniazda i żywiące się krwią piskląt.
Znany dawniej jedynie w Afryce, należący do przenoszonych przez komary flawiwirusów wirus usutu powodował od roku 2001 w Europie Środkowej znaczącą umieralność wśród ptaków. Szczególnie dotkniętym gatunkiem były kosy, stąd mówiono o tej chorobie jako o „umieraniu kosów”. Po raz pierwszy wystąpiło ono w 2001 roku w pobliżu Wiednia i rozszerzyło się na Węgry, Szwajcarię i Włochy. Latem 2011 roku wirus usutu został uznany za przyczynę licznych padłych zwierząt na północy Niziny Górnoreńskiej w Niemczech. Oszacowano, że zginęło tam około 100 tysięcy osobników. W Austrii, gdzie wirus pojawił się po raz pierwszy, od 2004 roku liczba przypadków śmiertelnych zaczęła spadać, a w 2006 roku sytuacja wróciła do stanu sprzed epizootii. Przyczyną było to, że austriackie ptaki rozwinęły odporność populacyjną.
Kosy padają ofiarą rozmaitych drapieżników. Warto przy tym zauważyć, że częściej pożerane są nie samce, śpiewające w eksponowanych miejscach, lecz samice. Najprawdopodobniej jest to spowodowane tym, że samice dłużej przebywają w poszukiwaniu pokarmu na ziemi. W oryginalnym środowisku najskuteczniejsze w polowaniu na kosy są różne gatunki sokołów, krogulec, jastrząb, myszołów oraz kania ruda, a w Australii i Nowej Zelandii błotniak moczarowy. Spośród sów typowymi drapieżnikami są puszczyk, puchacz i uszatka. Łupem różnych krukowatych padają jaja i pisklęta. Większe ich gatunki jak czarnowrony polują również na słabe i chore stare ptaki. Zagrożeniem dla kosów są także różne gatunki łasicowatych i lisów. Poza tym kosy padają często ofiarami kotów domowych, szczurów wędrownych i wiewiórek. Szczury i wiewiórki zjadają z reguły jaja i nieumiejące jeszcze fruwać młode ptaki. Z powodu drapieżnictwa kotów i kun notuje się wysoką śmiertelność dorosłych ptaków (samców – ok. 40%, samic – ok. 60%, co wynika z większego narażenia na atak podczas wysiadywania jaj) oraz duże straty w lęgach (ok. 40%). W populacjach miejskich bardziej zagrożone są lęgi, w leśnych – osobniki dorosłe.
Na obszarach zaludnionych ruch uliczny powoduje liczne ofiary wśród kosów. Szczególnie niebezpieczne są drogi szybkiego ruchu przebiegające wśród terenów zielonych. Niektóre kosy przeżywają wiele wypadków drogowych. Szanse wyleczenia wydają się większe w miastach z powodu większej ilości pożywienia i mniejszego zagrożenia ze strony drapieżników. W wielu częściach obszaru występowania tępienie jako szkodniki (na przykład w Australii) i polowania (na przykład we Francji) stanowią istotną przyczynę śmierci.
Śmiertelność w pierwszym roku życia jest znacząco wyższa niż w kolejnych. Badania przeprowadzone we Francji ustaliły prawdopodobieństwo przeżycia pierwszego roku na 31%. Dla kolejnych lat było to 55%. Badania w wielkich miastach północno-zachodnich Niemiec wyznaczyły przeciętną długość życia na 3,6 roku. Nierozstrzygnięte pozostaje zagadnienie, czy przeciętna długość życia jest większa w oryginalnym środowisku, czy też w obszarach zaludnionych. Przeprowadzone badania dostarczają sprzeczne wyniki. Pojedyncze ptaki mogą osiągnąć znaczny wiek. Wielokrotnie spotykano ptaki mające ponad 10 lat. Najstarszym dotychczas znanym kosem była samica zaobrączkowana na Helgolandzie w 1974. Została ponownie schwytana po 22 latach i 3 miesiącach i możliwe, że była jeszcze starsza.
Hodowla.
Już w starożytnym Rzymie tuczono kosy w wielkich ptaszarniach. Ich mięso uchodziło za przysmak. Do tradycyjnych dań kuchni korsykańskiej należy "Pâté de Merle", pasztet z kosów. Miłośnicy śpiewu kosów chętnie trzymali te ptaki w klatkach. Zalecano chwytanie starych kosów, aby móc doznawać przyjemności słuchania śpiewu „w jego pełnej czystości”. Hodowane od małego kosy dawały się z kolei nauczyć melodii. Kosy chętnie trzymano w wolierach. W przeciwieństwie do hodowanych z jaj osobników te złapane na wolności nie były łagodne i zachowywały się bardzo agresywnie wobec innych ptaków, szczególnie własnego gatunku.
XVIII-wieczny polski biolog Jan Krzysztof Kluk radził trzymane w niewoli ptaki karmić maczanymi w mleku kaszą jaglaną lub białym chlebem oraz sercem bydlęcym i nerkami baranimi.
Znaczenie dla człowieka.
Wierzenia ludowe.
Z powodu swojego kojarzonego z żałobą koloru oraz samotnego życia w lesie wiązano często kosy w symbolice chrześcijańskiej z pobożnymi pustelnikami. Przykładem może być tu legenda o świętym Kewinie, któremu kos uwił gniazdo w złożonych do modlitwy dłoniach. Dzięki długości modlitwy pustelnika kos mógł wyprowadzić lęg.
Przesądy od dawna przypisywały kosom magiczne moce. Wzmogło się to jeszcze po synurbizacji tych ptaków. Na przykład wierzono, że piorun nie uderza w dom, w którym przebywa kos. Jeśli w domu zawiesi się na nitce pióro z prawego skrzydła kosa, mieszkańcy nie zaznają snu. Jeśli serce kosa położy się pod poduszkę śpiącego, będzie on później musiał na zadane pytania odpowiadać zgodnie z prawdą. W północnych Włoszech trzy ostatnie dni stycznia, zwykle zimne, nazywane są „dniami kosa” ("I giorni della merla"). Odnosi się to do legendy, według której dawniej kosy były białe, ale w zimie schroniły się w kominie i sczerniały od sadzy. Według angielskiego przesądu, gdy młoda dziewczyna w dzień świętego Walentego zobaczy kosa, wyjdzie za mąż za pastora lub osobę zaangażowaną w pomoc humanitarną. Irlandzkie przysłowie mówi, że "Prędzej kosy będą białe, niż nieprzychylna kobieta zdecyduje się na zamążpójście" (ang. "There’ll be white blackbirds before an unwilling woman ties the knot"; "tie the knot" to idiom oznaczający "poślubić").
Literatura i muzyka.
Kosy jako powszechnie znane ptaki o melodyjnym śpiewie zwracały uwagę poetów i pisarzy. Jan Brzechwa stworzył żartobliwy wierszyk pod tytułem „Kos”. O ptakach tych pisali: Alfred de Musset w "Histoire d’un merle blanc", Robert Musil w "Die Amsel" i Walter Kappacher w "Die Amseln von Parsch". Zespół The Beatles nagrał piosenkę "Blackbird" wykorzystując śpiew kosa. Ptak ten symbolizował tam czarną dziewczynę (ang. "blackbird" = kos, "black" = czarna, "bird" w slangu = dziewczyna). Utwór znalazł się w albumie White Album (1968). Wcześniej w 1926 Gene Austin nagrał bluesowy utwór "Bye bye blackbird", którzy spopularyzowali inni twórcy, m.in. Eddie Cantor, Frank Sinatra i Peggy Lee.
Ludzie wiele razy zwracali uwagę, że śpiew kosa jest bardzo bliski człowieczemu rozumieniu muzyki. W przeciwieństwie do wielu innych odgłosów ptaków daje się on całkiem dobrze przedstawić w notacji muzycznej. Niemiecki kompozytor i dyrygent Heinz Tiessen (1887–1971) prowadził szczególnie intensywne rozważania na temat śpiewu kosa. W jego opinii kos był „muzycznie najwyżej stojącym ptakiem śpiewającym Europy Środkowej”. Zakres głosu znacznie przekracza oktawę. Często chwalony za swój śpiew słowik rdzawy wykorzystuje w mniejszym stopniu swoje możliwości. Kos jest bardziej utalentowanym kompozytorem: „Zakres tonalnej wypowiedzi rozciąga się od najprostszego do najbardziej zróżnicowanego, od czystych trójdźwięków i diatonicznych interwałów w wyrazistej tonacji aż do chromatyki i poza nią, w tonalnie i harmonicznie niepojęte obszary”. Podobną miłością darzył śpiew kosa francuski kompozytor Olivier Messiaen (1908–1992). Poświęcił mu "Le Merle noir", utwór kameralny na flet i fortepian. Kosy zainspirowały również Richarda Straussa, który wiernie oddał ich śpiew w "Kawalerze srebrnej róży". Na początku pierwszego aktu, gdy kurtyna idzie w górę, motyw śpiewu kosa jest odgrywany przez pierwszy klarnet.
Inne przykłady.
Pierwsi europejscy osadnicy w Australii nazywali w slangu rdzenną ludność tego kontynentu kosami ("blackbird"). Rekreacyjne polowania na Aborygenów określano mianem "blackbird shooting". Termin "blackbird catching", skrócony następnie do "blackbirding", odnosił się do porywania mieszkańców wysp Południowego Pacyfiku do pracy na plantacjach w drugiej połowie XIX wieku.
Nazwę Kosowo wywodzi się według legendy od serbskich bohaterów, którzy po śmierci w bitwie na Kosowym Polu zostali zamienieni w kosy i w tej postaci swym śpiewem opowiadają o dawnej klęsce. Etymologia wywodząca nazwę krainy od ptaków służyła za argument uzasadniający serbskie prawa do tych ziem. Powstaniu legendy nie przeszkodził fakt, że jeszcze do niedawna Kosowo pozostawało niezasiedlone przez kosy. Według innej interpretacji nazwa Kosowa pochodzi nie od ptaków, lecz od słowa "kosić", które zarówno w języku serbskim, jak i albańskim brzmi podobnie "kosit/kositi".
Jeden z amerykańskich samolotów zwiadowczych nazwany został Lockheed SR-71 Blackbird.

</doc>
<doc id="106885" url="https://pl.wikipedia.org/wiki?curid=106885" title="Stan Tymiński">
Stan Tymiński



</doc>
<doc id="106887" url="https://pl.wikipedia.org/wiki?curid=106887" title="Lothar Herbst">
Lothar Herbst

Lothar Helmut Herbst (ur. 27 lipca 1940 we Wrocławiu, zm. 27 kwietnia 2000 tamże) – polski poeta, działacz opozycji demokratycznej w okresie PRL, w latach 1990–2000 redaktor naczelny, a następnie prezes zarządu Polskiego Radia Wrocław.
Życiorys.
Młodość, działalność zawodowa i kulturalna.
Urodził się w rodzinie niemieckiej, jego ojciec zaginął w czasie II wojny światowej jako żołnierz Wehrmachtu, on sam pozostał z matką w Polsce i zamieszkał w Wałbrzychu. W latach 1962–1967 studiował filologię polską na Wydziale Filologicznym Uniwersytetu Wrocławskiego, po studiach podjął pracę na macierzystej uczelni, w Instytucie Filologii Polskiej. W drugiej połowie lat 60. był związany z grupą literacką Agora. W 1975 obronił pracę doktorską. W latach 1968–1985 był opiekunem koła młodych polonistów (jego studentami byli m.in. Leszek Budrewicz, Mariusz Wilk i Jarosław Broda). W swoich badaniach zajmował się przede wszystkim awangardą krakowską i kulturą studencką.
Od 1964 związany był z prasą kulturalną, w latach 1964–1969 był członkiem redakcji dwutygodnika (od 1965 miesięcznika) "Agora", w latach 1972–1977 kierownikiem działu literackiego wrocławskiego pisma studenckiego "Konfrontacje", współpracował także z warszawską "Młodą sztuką" i krakowską "Nową kulturą". Od 1977 do 1987 był członkiem redakcji "Literatury ludowej".
W latach 1977–1981 wydawał w II obiegu serię poetycką Biblioteka "Agory", współpracował z Studenckim Komitet Solidarności we Wrocławiu, od 1978 publikował w pismach "Zapis" i "Puls". Od 1970 należał do Związku Literatów Polskich, w latach 1981–1983 kierował Oddziałem Wrocławskim ZLP.
Działalność opozycyjna.
Jesienią 1980 został członkiem NSZZ „Solidarność”, od grudnia 1980 do grudnia 1981 był członkiem redakcji "Solidarności Dolnośląskiej". Po ogłoszeniu stanu wojennego uczestniczył w strajku okupacyjnym w Państwowej Fabryce Wagonów Pafawag i Dolnośląskich Zakładach Wytwórczych Maszyn Elektrycznych Dolmel. Został zatrzymany już po upadku strajku, w dniu 4 stycznia 1982, a następnie internowany, został zwolniony w kwietniu 1982 z uwagi na pogarszający się stan zdrowia (chorobę oczu). Od 1983 współpracował z wrocławskim pismem literackim „Obecność”, w latach 1984–1985 był jego redaktorem, w latach 1984–1986 redagował pismo "Walka", współpracował z wydawnictwem podziemnym Inicjatywa Wydawnicza Aspekt (1983–1986) oraz Solidarnością Walczącą (1983–1985), wielokrotnie zatrzymywany, karany grzywnami, w październiku 1985 został aresztowany w związku z kolportażem wydawnictw niezależnych, zwolniony w styczniu 1986, ostatecznie jego sprawę umorzono na mocy amnestii w październiku 1986. Od 1985 był członkiem wrocławskiego Komitetu Kultury Niezależnej. W 1987 wyjechał na leczenie do Niemiec. W lutym 1989 powrócił do Polski, zaangażował się w przygotowania do wyborów parlamentarnych w czerwcu 1989, m.in. w kwietniu 1989 został członkiem wrocławskiego Komitetu Obywatelskiego „Solidarności” i redaktorem wydawanej przez Komitet "Gazety Wyborczej".
Działalność w III RP.
Po wyborach został członkiem Wrocławskiego Klubu Obywatelskiego (od grudnia 1989 pod nazwą Wrocławski KO „S”), na początku 1990 był krótko rzecznikiem prasowym Komitetu, od stycznia do czerwca 1990 był redaktorem pisma Komitetu "Gazeta Obywatelska". W marcu 1990 został redaktorem naczelnym Polskiego Radia Wrocław, od 1993 był prezesem zarządu Polskiego Radia Wrocław SA. W 1989 został członkiem Stowarzyszenia Pisarzy Polskich, w latach 1990-1993 był prezesem Oddziału Wrocławskiego SPP, od 1989 należał również do Stowarzyszenia Dziennikarzy Polskich.
Twórczość poetycka.
Jako poeta debiutował tomem "Pejzaże" (1970), następnie wydał "Przypisy do człowieka" (1971), a w II obiegu "Listy w sprawie wiary i nadziei" oraz "Rdza na trąbce" (1977 i 1979 – w serii Biblioteki "Agory"), "Wyznania" (1981), "Polska więzienna. Dziennik liryczny pisany od 16 lutego do 6 czerwca 1982 r. w Strzelcach Opolskich, Nysie, Wrocławiu. Internowanym i skazanym" (1983), "Listy z podróży" (1986). W 2008 wydano pośmiertnie zbiór jego poezji "Wiersze zebrane".
Odznaczenia i nagrody.
1 lutego 1989 został przez Prezydenta RP na uchodźstwie odznaczony Krzyżem Kawalerskim Orderu Odrodzenia Polski, w 1997 otrzymał śląską nagrodę kulturalną rządu Dolnej Saksonii. W 2006 został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="106892" url="https://pl.wikipedia.org/wiki?curid=106892" title="Związek partnerski">
Związek partnerski



</doc>
<doc id="106894" url="https://pl.wikipedia.org/wiki?curid=106894" title="Sztynort">
Sztynort

Sztynort (niem. "(Groß) Steinort") – osada w Polsce, w województwie warmińsko-mazurskim, w powiecie węgorzewskim, w gminie Węgorzewo, położona nad Jeziorem Sztynorckim, na półwyspie między trzema jeziorami Dargin, Kirsajty i Mamry.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Sztynort, określając drugi przypadek jako Sztynortu, a przymiotnik – sztynorcki.
Historia.
Miejscowość powstała najpewniej w początkach XIV wieku.
Od 1420 r. aż do 1944 r. historia Sztynortu łączy się nierozerwalnie z rodem Lehndorffów, pochodzących ze wsi Mgowo (Legendorf) w ziemi chełmińskiej. Wywodzili się oni prawdopodobnie z autochtonicznego rodu Stango, zamieszkującego ziemię chełmińską jeszcze przed przybyciem Krzyżaków, chociaż niektórzy badacze uważają, iż Stangowie przybyli do ziemi chełmińskiej w XIII w. z Turyngii. Używali początkowo nazwiska von Legendorf (Paweł Legendorf i Fabian Legendorf zapisali się w historii Polski), czasem polskiej wersji Mgowski, później von Lehendorf, aż wreszcie zaczęli pisać się von Lehndorff.
Pierwszy pałac, usytuowany w innym miejscu niż obecna rezydencja, uległ zniszczeniu w XVI wieku.
XVI wiek.
Istniał tu prawdopodobnie zamek, który spłonął w XVI wieku.
Drugą budowlę wzniesiono w latach 1554–1572; spłonęła ona podczas szwedzkiego potopu, podobno za sprawą Tatarów, którzy jako sprzymierzeńcy Polski plądrowali w 1656 r. Prusy. Przy okazji w ręce Tatarów dostała się Marianna von Lehndorff ze Szlichtyngów, sprzedana później w Konstantynopolu Turkom. Zubożała w tym czasie rodzina nie miała środków na jej wykupienie.
XVII–XVIII wiek.
Do czasu wybudowania nowego pałacu w Sztynorcie siedziba rodu von Lehndorff przejściowo znajdowała się w Tarławkach. Pałac odbudowała Maria Eleonora von Dönhoff (córka Gerarda), trzecia żona najwybitniejszego w XVII w. przedstawiciela rodu Lehndorffów, Ahasvera von Lehndorffa (1637–1688). Był on dyplomatą w służbie króla Jana II Kazimierza Wazy, elektora brandenburskiego i króla Danii. Gościł w Sztynorcie Zbigniewa Morsztyna zbiegłego z Polski z powodu prześladowania braci polskich. Od cesarza Leopolda I uzyskał w 1683 r. dziedziczny tytuł hrabiego. Z jego czasów pochodzi istniejąca do dziś aleja dębów. Na fundamentach poprzedniej budowli (pozostałościami poprzedniego pałacu są piwnice o sklepieniach krzyżowych i kolebkowych, a także trójtraktowy układ budynku), w latach 1689–1691 hrabina wzniosła dwukondygnacyjny pałac przykryty czterospadowym stromym dachem. Niewielki ryzalit zwieńczony jest wysokim spłaszczonym naczółkiem. W sieni znalazły się reprezentacyjne dwubiegowe dębowe schody. Hrabina urządziła również osiemnastohektarowy park, okalający pałac od północy. W pobliżu pałacu znajdowały się partery kwiatowe, dalej regularne aleje dębowe. Park ozdobiony był licznymi rzeźbami. Na polanie, na osi głównej, znajdował się zegar słoneczny z 1741 roku (obecnie znajdujący się na dziedzińcu muzeum w Morągu).
XIX wiek.
Wnuk Ahasvera, Ernst Ahasver Henryk von Lehndorff (1727–1811), był długoletnim przyjacielem Ignacego Krasickiego. Biskup często gościł w sztynorckim pałacu. Oprócz zabaw organizowane były tu przedstawienia teatralne. Zachwyt pięknym pałacem, ogrodami oraz atmosferą wyrażał książę poetów w korespondencji z właścicielem dóbr, której zachowane fragmenty są przykładem sztuki epistolarnej.
W czasach trzech kolejnych Lehndorffów, wszystkich o imieniu Karol, dobra sztynorckie zaczęły podupadać. Liczący siedemnaście majątków o łącznym areale 5800 hektarów klucz sztynorcki finansował ich rozrzutne zabawy. Majątek przed roztrwonieniem uchroniła żona Karola II, Anna z domu Hohn. Pomimo choroby i niezbyt udanego małżeństwa sprawnie zarządzała posiadłościami, prowadziła również szeroką działalność filantropijną, a nawet wspierała działalność naukową. W 1870 r. udało jej się doprowadzić do powstania fideikomisu (majoratu, czyli instytucji podobnej do polskiej ordynacji), aby zachować jedność dużego jeszcze majątku i uchronić go przed podziałami spadkowymi. Mąż zajmował się głównie sztynorcką stadniną koni wyścigowych. Z osobą Anny wiąże się również znaczną przebudowę i rozbudowę pałacu (rozpoczętą w 1829 a zakończoną w 1880).
Rozebrano flankujące pałac zabudowania gospodarcze i dobudowano boczne skrzydła. Zachodnie skrzydło zamknęła wieża kryta czterospadowym dachem. Ryzalit fasady przebudowano w stylu neogotyckim. Od strony elewacji ogrodowej dobudowano do obu naroży alkierzowe wieże. W XIX w. wzniesiono również szereg budowli w parku:
Początek XX wieku.
Hrabina nie odniosła sukcesu wychowawczego wobec własnego syna Karola III Meinharda, który po jej śmierci w 1894 r. przejął majątek. Uwolniony z rodzicielskiej kurateli, w ciągu kilku lat narobił takich długów, że w 1896 r. rząd wprowadził zarząd przymusowy wyznaczając hrabiemu pensję i zostawiając do zamieszkania pałac. Część długów wynikała prawdopodobnie z numizmatycznej pasji Karola Meinharda. Zgromadził on liczący 280 000 monet zbiór numizmatów. Umarł bezdzietnie w 1936 r. Ostatnim Lehndorffem w Sztynorcie był pochodzący z bocznej linii rodu Heinrich. Okazał się on dobrym gospodarzem, unowocześniając majątek i prowadząc go wzorowo.
Czasy II wojny światowej.
Od 1941 r. pałac zajęło ministerstwo spraw zagranicznych III Rzeszy. Częstym gościem był tu minister Joachim von Ribbentrop. Na kwaterę służb Ribbentropa wykorzystano także „Waldhaus” (4 km od Węgorzewa, obecnie w tym miejscu znajduje się restauracja Ośrodka Wypoczynkowego „Rusałka”). „Waldhaus” położony był na prawo od drogi Węgorzewo – Pozezdrze nad jeziorem Święcajty. W 1935 r. odbyły się tam mistrzostwa Europy w bojerach. Do kompletu kwatery Ribbentropa należał jego pociąg specjalny „Westfalen”, stojący na odległej o 4 km od Sztynortu stacji kolejowej w Kamionku Wielkim. Na dzień przed wizytą Musoliniego w Wilczym Szańcu dnia 25 sierpnia 1941 r. Ribbentropa odwiedził hrabia Galeazzo Ciano. Z "Dziennika" Ciano wynika, że podwładni Ribbentropa w Sztynorcie korzystali także z baraków.
Rodzinie właścicieli pozostawiono jedno skrzydło pałacu. Korzystała z niego tylko żona i dzieci Heinricha von Lehndorff, gdyż on sam walczył w tym czasie jako porucznik Wehrmachtu na froncie wschodnim. Zachowała się informacja o jego udziale, wspólnie z generałem Henningiem von Tresckow, w proteście przeciwko masakrze Żydów i pozostałej ludności Borysowa nad Berezyną, dokonanej w 1941 r. przez łotewskie oddziały SS.
W 1944 r. porucznik Lehndorff brał udział w antyhitlerowskim spisku zakończonym nieudanym zamachem Stauffenberga. Został stracony, a rodzina trafiła do obozu koncentracyjnego. Jedna z córek porucznika, Vera Von Lehndorff, była znaną modelką w latach 60. XX wieku, używającą pseudonimu Verushka. Była prekursorką mody na mocną opaleniznę i pomysłodawczynią brązującego żelu do ciała. Wystąpiła w filmie "Powiększenie" Antonioniego.
Podczas działań wojennych w 1945 r. Sztynort uniknął zniszczenia. Do 1947 r. w pałacu miała siedzibę kwatera wojsk radzieckich, a potężne zabudowania folwarczne były miejscem postoju dla spędzanego tu z terenu Mazur inwentarza żywego przeznaczonego do wywózki do Związku Radzieckiego. Gromadzono tu również inne mienie, w tym dzieła sztuki.
Po odejściu Sowietów niewiele zostało z bogatego wyposażenia pałacu. Według opisu jednego z gości, w latach trzydziestych XX w. były tam niezliczone ilości obrazów, portrety rodowe, flamandzkie gobeliny, zbiory miniatur, porcelany, pasteli, cenne meble m.in. gdańskie. Pozostałe resztki zabezpieczono w olsztyńskim muzeum. Zachowało się też rodowe archiwum obejmujące lata 1715–1929.
Przełom XX/XXI w..
Pałac położony jest w centralnym miejscu szlaku Wielkich Jezior, w niewielkiej odległości do Wilczego Szańca i dużo lepiej zachowanych bunkrów Kwatery Naczelnego Dowództwa Wojsk Lądowych leżących w sąsiedztwie Sztynortu. Cały majątek sztynorcki do roku 2009 był własnością firmy Tiga Yacht &amp; Marina prowadzącej tam port jachtowy oraz największą w Polsce wypożyczalnię jachtów.
Sam pałac nie został wyremontowany.
30 listopada 2009 firma Tiga Yacht &amp; Marina podarowała budynek Polsko-Niemieckiej Fundacji Ochrony Zabytków Kultury. Dzięki funduszom od niemieckiego rządu rozpoczęły się pierwsze prace zabezpieczające. Został m.in. wyremontowany dach i wzmocnione stropy chroniąc budynek przed zawaleniem. W pałacu wykonywane są m.in. prace odwodnieniowe i izolacyjne.
Do przywrócenia pełnej świetności potrzeba kilku milionów euro.
Pod koniec pierwszej dekady XXI w. firma Tiga odsprzedała port i przyległe do niego 50 ha gruntów w transakcji wiązanej w zamian za akcje firmy deweloperskiej Alterco. Nowy właściciel planuje zagospodarować grunty poprzez budowę domów jedno- i wielorodzinnych.

</doc>
<doc id="106897" url="https://pl.wikipedia.org/wiki?curid=106897" title="Pałac w Sztynorcie">
Pałac w Sztynorcie



</doc>
<doc id="106903" url="https://pl.wikipedia.org/wiki?curid=106903" title="Piotr Aleksandrowicz (dziennikarz)">
Piotr Aleksandrowicz (dziennikarz)

Piotr Aleksander Aleksandrowicz (ur. 4 października 1953 w Warszawie, zm. 4 kwietnia 2016) – polski dziennikarz.
Życiorys.
Absolwent Wydziału Chemicznego Politechniki Warszawskiej oraz Wydziału Zarządzania Uniwersytetu Warszawskiego. Ukończył także studia University of Illinois at Chicago (MBA).
W latach 1981-1982 reporter Polskiej Agencji Prasowej później (1982-86) dziennikarz w tygodniku „itd”. W latach 1986-1988 redaktor w „Przeglądzie Tygodniowym”. W latach 1988-1989 był redaktorem w „Gazecie Bankowej”.
Związany z „Rzeczpospolitą” w latach 1989-1996; zastępca redaktora naczelnego i od 1996 do 2001 redaktor naczelny tego dziennika. Był też wiceprezesem Wydawnictwa Presspublica. Od 2002 redaktor naczelny Business Week, od 2006 szef działu biznes w tygodniku Newsweek Polska. Na początku 2012, po przejściu do tygodnika zespołu redakcyjnego związanego z Tomaszem Lisem, rozstał się z tym tytułem. Zmarł 4 kwietnia 2016.
W 2014 został odznaczony Krzyżem Kawalerskiem Orderu Odrodzenia Polski.

</doc>
<doc id="106904" url="https://pl.wikipedia.org/wiki?curid=106904" title="Aleksandrowicz Piotr">
Aleksandrowicz Piotr



</doc>
<doc id="106906" url="https://pl.wikipedia.org/wiki?curid=106906" title="Wsiowy Potok">
Wsiowy Potok



</doc>
<doc id="106909" url="https://pl.wikipedia.org/wiki?curid=106909" title="Bedrich Hrozny">
Bedrich Hrozny



</doc>
<doc id="106912" url="https://pl.wikipedia.org/wiki?curid=106912" title="Obwód połtawski">
Obwód połtawski

Obwód połtawski () – jeden z 24 obwodów Ukrainy. Leży w środkowej części Ukrainy, nad Dnieprem. Stolicą obwodu jest Połtawa.
Na północy graniczy z obwodem czernihowskim i sumskim, na wschodzie z charkowskim, na południu z dniepropietrowskim i kirowohradzkim, na zachodzie z kijowskim i czerkaskim.
Obwód w całości leży w obrębie historycznej Ukrainy.
Demografia.
Skład narodowościowy obwodu w 2001 roku:
Historia.
Historyczna przynależność administracyjna obszaru:

</doc>
<doc id="106913" url="https://pl.wikipedia.org/wiki?curid=106913" title="Op-art">
Op-art

Op-art (, od "optical art" ‘sztuka optyczna’), in. wizualizm – kierunek w grafice, modzie, sztuce użytkowej i malarstwie, którego zadaniem jest oddziaływanie na oko widza, a nie na jego intelekt czy emocje; stosujący abstrakcyjne kombinacje linii dające geometryczne złudzenia optyczne, efekty świetlne, dynamiczne i fakturalne, zmierzające do wywołania wrażenia głębi oraz ruchu rozwibrowaniem pola widzenia. Za okres szczytowy op-artu uznaje się lata 50. i 60. XX wieku.
Op-art jest bardzo specyficzną odmianą abstrakcjonizmu. Typowe dzieło namalowane (lub wydrukowane) w tym stylu składa się z powtarzających się, geometrycznych wzorów, przypominających często figury przesuwające się w kalejdoskopie. Twórcy op-artu chętnie wciągają widza w grę złudzeń, pozorują trójwymiarowość płótna, prowadzą oko wzdłuż przecinających się linii. Op-art, z powodu swej matematycznej natury, często jest tworzony za pomocą komputera, a zadaniem artysty jest zdezorientowanie lub zaskoczenie ludzkiego oka.
Pionierem tego kierunku jest Węgier Victor Vasarely (1908–1997), który pierwsze eksperymenty z geometryczną abstrakcją poczynił już w latach 30. Charakterystyczne dla Vasarelego są składające się z rombów hipnotyzujące obrazy, dające pozór naprzemiennej wklęsłości i wypukłości. Częste są u niego fosforyzujące barwy, które dodatkowo tworzą efekt migotania. Korzeni takiego właśnie geometrycznego malarstwa można dopatrywać się w futuryzmie lub w eksperymentach kubistów. Ci pierwsi już w początkach XX wieku oszałamiali widzów wyrazistymi, nierzadko zgeometryzowanymi plamami barwnymi. Kubistom zaś zawdzięczamy pomysł na uproszczenie rzeczywistości do postaci brył geometrycznych. 
Podobnie do Vasarelego maluje Bridget Riley. Ulubionym motywem tej malarki są faliste linie, wciągające w obraz. Czarno-białe lub pastelowe okręgi przypominają rysunki z podręczników psychologii, mające pokazać ograniczenia ludzkiego postrzegania. Współśrodkowe okręgi czy zbiegające się w jednym punkcie fale skłaniają odbiorcę do zwątpienia w swój zmysł wzroku. Op-art każe nam zadać sobie pytanie, czy mamy rzeczywiście zaufać temu, co "widzimy" w galerii sztuki.
W Polsce malarzami tworzącymi w kierunku op-artu byli: Jan Ziemski, Wojciech Fangor, Julian Stańczak, oraz Ryszard Winiarski.
W architekturze polskiego funkcjonalizmu styl op-art został zaprezentowany między innymi na dachu dworca kolejowego Warszawa Ochota Arseniusza Romanowicza w formie czarno-białej mozaiki ceramicznej oraz na ścianach i suficie dworca Warszawa Śródmieście w formie kolorowych mozaik ceramicznych na trawertynie Wojciecha Fangora i na dworcu Warszawa Powiśle w formie stalowej konstrukcji nad trakcją elektryczną, która przypomina powtarzające się wielkie litery X, wiszące nad torami kolejowymi (wszystkie dworce powstały w 1963), na fasadzie bloku mieszkalnego Polskiej Akademii Nauk przy ul. Wiejskiej 20 w Warszawie w postaci białych, ceramicznych, pionowych linii i reliefu z płyt piaskowca na ścianach budynku (1964) i na tylnej elewacji kina „Kijów” Witolda Cęckiewicza w Krakowie w postacji barwnej mozaiki ceramicznej (1967) oraz na żelazobetonowych kolumnach (fr. "pilotis") ozdobionych namalowanym tam czarno-białym wzorem w stylu op-art w biurowcu Separator Stanisława Kwaśniewicza w Katowicach (1968) oraz na czarno-białej marmurowej posadzce sprawiającej wrażenie ruchomej animacji w Pałacu Ślubów Mieczysława Króla w Katowicach (1969). Również zaistniał w formie kolorowej emalii na blasze na fasadzie budynku Uniwersytetu Mikołaja Kopernika Stefana Knappa w Toruniu (1972).
Interesujący odłam op-artu wiąże się z nazwiskiem Mauritsa Cornelisa Eschera, którego fascynacją są złudzenia optyczne. Escher, posługując się nieprawdopodobnie cierpliwą i precyzyjną kreską, wprowadza nas w świat metamorfozy i odbić lustrzanych; zaskakuje niezwykłymi rozwiązaniami geometrycznymi. Jego czarno-białe rysunki przedstawiają często świat widziany z kilku perspektyw jednocześnie (znów ukłon w stronę kubizmu), z załamującymi się wymiarami i walczącymi ze sobą poziomem i pionem. Widz nigdy nie wie, co jest ścianą, a co sufitem; co jest wypukłością; czy dany kształt jest skrzydłem ptaka, czy ludzką nogą. Ręka rysuje sama siebie, a z leżącej na stole geometrycznej ryciny wychodzą żywe stworzenia. Op-art Vasarelego jest dla oka szokiem i oszołomieniem; Escher zadaje oczom zagadki.
Bawienie widza zagadkami optycznymi nie jest wynalazkiem XX wieku. Uważany przez niektórych za manierystę, XVI-wieczny malarz Giuseppe Arcimboldo również zaskakuje widza nagłymi przemianami; czysty op-art. Również Salvador Dali lubował się w szydzeniu z ograniczeń ludzkiego narządu wzroku. Na obrazach Dalego słonie przemieniają się w łabędzie, z chaotycznego na pozór układu kolorowych kul wyłania się twarz Gali, a ludzkie sylwetki oglądane z daleka nagle układają się w wysmukłą kobiecą sylwetkę.
Nieco inaczej realizuje się Josef Albers. Nie wciąga już widza w optyczne gierki i nie próbuje okłamać jego oczu. Obrazy jego są dużo prostsze, i składają się najczęściej z różnej wielkości kwadratów o podobnych odcieniach. Jest to krańcowe uproszczenie tematu malarskiego, nawiązujące trochę do doświadczeń suprematyzmu.
Pomyłkowo do wysoko skomercjalizowanej wersji op-artu zaliczana była twórczość amerykańskiej komitywy artystycznej, która powstała w 1960 r. w Cleveland – Anonima Group.

</doc>
<doc id="106914" url="https://pl.wikipedia.org/wiki?curid=106914" title="Żyd">
Żyd



</doc>
<doc id="106915" url="https://pl.wikipedia.org/wiki?curid=106915" title="Reaktor wodny wrzący">
Reaktor wodny wrzący

Reaktor wodny wrzący, w skrócie BWR (ang. "boiling water reactor") – reaktor jądrowy moderowany i chłodzony wodą, cyrkulującą w jednym obiegu (w odróżnieniu od reaktora wodnego ciśnieniowego (PWR), który ma dwa obiegi wodne).
Lekka woda chłodząca reaktor pełni jednocześnie funkcje moderatora i czynnika przenoszącego ciepło, wytworzona w reaktorze para jest kierowana do turbiny.

</doc>
<doc id="106917" url="https://pl.wikipedia.org/wiki?curid=106917" title="Iterator">
Iterator

Iterator – obiekt pozwalający na sekwencyjny dostęp do wszystkich elementów lub części zawartych w innym obiekcie, zwykle kontenerze lub liście. Iterator jest czasem nazywany kursorem, zwłaszcza w zastosowaniach związanych z bazami danych.
Opis.
Iterator można rozumieć jako rodzaj wskaźnika udostępniającego dwie podstawowe operacje: odwołanie się do konkretnego elementu w kolekcji (dostęp do elementu) oraz modyfikację samego iteratora tak, by wskazywał na kolejny element (sekwencyjne przeglądanie elementów). Musi także istnieć sposób utworzenia iteratora tak, by wskazywał na pierwszy element, oraz sposób określenia, kiedy iterator wyczerpał wszystkie elementy w kolekcji. W zależności od języka i zamierzonego zastosowania iteratory mogą dostarczać dodatkowych operacji lub posiadać różne zachowania.
Podstawowym celem iteratora jest pozwolić użytkownikowi przetworzyć każdy element w kolekcji bez konieczności zagłębiania się w jej wewnętrzną strukturę. Pozwala to kolekcji przechowywać elementy w dowolny sposób, podczas gdy użytkownik może traktować ją jak zwykłą sekwencję lub listę. Klasa iteratora jest zwykle projektowana wraz z klasą odpowiadającej mu kolekcji i jest z nią ściśle powiązana. Zwykle to kolekcja dostarcza metod tworzących iteratory.
Porównanie z indeksowaniem.
W językach proceduralnych do iteracji po wszystkich elementach sekwencji, np. tablicy, zwykle używa się indeksowania. Choć podejście to da się zastosować do niektórych kontenerów obiektowych, stosowanie iteratorów może mieć swoje zalety.
Zdolność kontenera do bycia modyfikowanym w trakcie iteracji po jego elementach stało się konieczne w nowoczesnym programowaniu obiektowym, gdzie zależności pomiędzy obiektami i skutkami operacji mogą nie być oczywiste. Użycie iteratora izoluje od tego rodzaju problemów.
Iteratory domyślne.
Niektóre języki obiektowe, np. Perl czy Python posiadają wbudowane mechanizmy iteracji po elementach kontenera bez wprowadzania jawnego obiektu iteratora. Przejawia się to zwykle istnieniem jakiegoś rodzaju operatora "for-each", jak w poniższych przykładach:
foreach $val (@list) {
 print "$val\n";
for Value in List:
 print Value
W języku C++ występuje także szablon funkcji codice_1 pozwalający na podobną iterację, wymaga jednak podania jawnego obiektu iteratora na wejściu.
Generatory.
Generator jest specjalnym rodzajem iteratora, w którym kontener nie jest kompletny. Pozwala to na przetwarzanie element po elemencie kolekcji abstrakcyjnych lub nawet nieskończonych. Generatory są powszechne w językach funkcyjnych oraz w językach, które zapożyczają niektóre idee programowania funkcyjnego. Generatory często implementuje się jako kontynuacje.
Iteratory w różnych językach programowania.
C++.
W C++ iteratory są szeroko wykorzystywane w bibliotece STL. Wszystkie standardowe szablony kontenerów dostarczają bogatego i spójnego zestawu iteratorów. Składnia standardowych iteratorów została zaprojektowana tak, by przypominała składnię zwykłej arytmetyki na wskaźnikach w C, gdzie do wskazania elementu, na który wskazuje iterator używa się operatorów codice_2 i codice_3, a operatory arytmetyki wskaźnikowej takie, jak codice_4 przesuwają iterator do następnego elementu.
Iteratory stosuje się zwykle w parach, gdzie jeden jest używany do właściwej iteracji, zaś drugi oznacza koniec kolekcji. Iteratory tworzone są przez odpowiadający im kontener standardowymi metodami, takimi jak codice_5 i codice_6. Iterator zwrócony przez codice_5 wskazuje na pierwszy element, podczas gdy iterator zwrócony przez codice_6 wskazuje na pozycję za ostatnim elementem kontenera
Gdy iterator przejdzie za ostatni element, jest on z definicji równy specjalnej wartości iteratora końcowego. Poniższy przykład pokazuje typowe użycie iteratora:
ContainerType C; // Dowolny standardowy typ kontenera, np. std::list&lt;sometype&gt;
ContainerType::iterator A = C.begin();
ContainerType::iterator Z = C.end();
while (A != Z) {
 ContainerType::value_type value = *A;
 std::cout « value « std::endl;
 ++A;
Istnieje wiele rodzajów iteratorów o różnych zachowaniach, w tym: przesuwające się do przodu, wstecz oraz dwukierunkowe; iteratory o swobodnym dostępie; iteratory wejściowe i wyjściowe; wreszcie iteratory stałe, zabezpieczające kontener lub jego elementy przed modyfikacją. Nie każdy typ kontenera obsługuje każdy typ iteratora. Użytkownicy mogą tworzyć własne typy iteratorów przez dziedziczenie klas ze standardowego szablonu klasy codice_9.
Bezpieczeństwo iteratorów jest zdefiniowane oddzielnie dla każdego z typów standardowych kontenerów, a w niektórych przypadkach iteratory dopuszczają dużą swobodę w modyfikowaniu kontenera podczas iteracji.
Java.
Od wersji 1.2 interfejs codice_10 umożliwia iterowanie po kolekcjach. Każdy codice_11 posiada metody codice_12 i codice_13, oraz opcjonalnie może implementować metodę codice_14. Iteratory tworzone są metodą codice_15 odpowiedniej klasy kolekcji.
Metoda codice_12 przesuwa iterator i zwraca wartość, na którą wskazuje iterator. Zaraz po utworzeniu iterator wskazuje na specjalną wartość przed pierwszym elementem, tak by pierwszy element był pobrany przy pierwszym wywołaniu codice_12. Do sprawdzenia, czy odwiedzono wszystkie elementy kolekcji stosuje się metodę codice_13. Następujący przykład pokazuje proste użycie iteratorów:
Iterator it = list.iterator();
while (it.hasNext()) {
 Object val = it.next();
 System.out.println(val.toString());
Dla kolekcji, które obsługują tę funkcjonalność, ostatnio odwiedzony element można usunąć z kolekcji metodą codice_14 iteratora. Większość innych rodzajów modyfikacji kolekcji podczas iteracji nie gwarantuje bezpieczeństwa.
Python.
Iteratory są jednym z podstawowych elementów Pythona i często są w ogóle niezauważalne, gdyż są niejawnie wykorzystywane w pętlach codice_20. Wszystkie standardowe typy sekwencyjne w Pythonie, jak również wiele klas w bibliotece standardowej, udostępniają iterację. Poniższy przykład pokazuje typową niejawną iterację po kolekcji:
for value in sequence:
 print value
Możliwa jest również iteracja po kolekcjach niesekwencyjnych, jak np. codice_21 (tablica asocjacyjna):
for key in dictionary:
 print key
for value in dictionary.itervalues():
 print value
for key, value in dictionary.iteritems():
 print key, value
Iteratory można również definiować i używać jawnie. Do pobrania iteratora z kolekcji typu sekwencyjnego wykorzystuje się funkcję wbudowaną codice_22. Tak utworzony iterator posiada metodę codice_12, która przy każdym wywołaniu zwraca kolejny element kolekcji. Gdy nie ma więcej elementów, metoda ta rzuca wyjątek codice_24. Poniższy przykład pokazuje iterację po sekwencji z jawnym iteratorem, równoważną przedstawionej powyżej:
it = iter(sequence)
try:
 while True:
 val = it.next()
 print val
except StopIteration:
 pass
Dowolna zdefiniowana przez użytkownika klasa może udostępniać standardową iterację (niejawną lub jawną), jeśli posiada metodę codice_25 zwracającą iterator. Z kolei zwrócony iterator musi posiadać również metodę codice_25 oraz metodę codice_12.
W Pythonie możliwe jest również użycie generatorów - specjalnego rodzaju iteratorów po niezrealizowanej kolekcji. Generatora używa się tak, jak iteratora, tyle, że sama iterowana kolekcja nie istnieje. Zamiast tego elementy obliczane są na bieżąco.
JavaScript.
W wersji ES6 (ES2015) języka JavaScript, gdy wprowadzono pętlę "for..of" wprowadzono także protokół iteratorów oraz generatory do języka. Iteratorami zostały tablice oraz ciągi znaków.
Przykład użycia protokołu iteratora: 
const text = "tekst";
const iterator = text[Symbol.iterator]();
console.log(iterator + "); // "[object String Iterator]"
Dzięki iteratorom możliwe jest użycie pętli "for..of":
for (let ch of text) {
 console.log(ch);
// "t"
// "e"
// "k"
// "s"
// "t"
Generatory jest to szybki sposób tworzenia iteratorów, jest to tzw. cukier syntaktyczny.
function* counter(n) {
 while (n &gt;= 0) {
 yield n--;
for (let c of counter(10)) {
 console.log(c);
// 10
// 9
// 8
// 7
// 6
// 5
// 4
// 3
// 2
// 1
// 0
Sather.
W języku Sather iteratory są specjalnym typem obiektu, który jest uogólnieniem iteratora z innych języków programowania. W szczególności w pętli loop tego języka można wykorzystywać jednocześnie wiele iteratorów.

</doc>
<doc id="106921" url="https://pl.wikipedia.org/wiki?curid=106921" title="Trójka (województwo wielkopolskie)">
Trójka (województwo wielkopolskie)

Trójka – wieś w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="106923" url="https://pl.wikipedia.org/wiki?curid=106923" title="Katynon">
Katynon

Katynon – organiczny związek chemiczny, alkaloid wytwarzany przez czuwaliczkę jadalną. Wykazuje strukturalne podobieństwo do efedryny, katyny i innych pochodnych amfetaminy. Ma działanie stymulujące, prawdopodobnie jest główną substancją odpowiedzialną za psychoaktywne działanie czuwaliczki jadalnej.

</doc>
<doc id="106924" url="https://pl.wikipedia.org/wiki?curid=106924" title="Drobnonogi">
Drobnonogi

Drobnonogi (Symphyla) – niewielka gromada żyjących w ziemi wijów. Osiągają rozmiar ok. 2-10 mm.
Przedstawiciele tej gromady rodzą się z ok. 6 parami odnóży, podczas gdy dorosły drobnonóg ma ich 12 par. Ciało bezbarwne. Drobnonogi żyją w ziemi i są detrytofagami - czyli organizmami żywiącymi się martwą materią organiczną. Są to organizmy o szczątkowych narządach zmysłów, kompletnie ślepe. Chętnie grupują się, a w metrze kwadratowym gleby można odnaleźć do pięciu tysięcy drobnonogów.
Systematyka.
Około 160 znanych gatunków grupuje się w dwóch rodzinach:

</doc>
<doc id="106926" url="https://pl.wikipedia.org/wiki?curid=106926" title="Metylokatynon">
Metylokatynon

Metylokatynon (efedron) – organiczny związek chemiczny, aminoketon o działaniu stymulującym na ośrodkowy układ nerwowy. Powoduje uwalnianie (ang. "releasing") katecholamin: dopaminy i noradrenaliny. Używany zwykle jako rekreacyjny psychostymulant, popularny w środowisku narkomanów. Podawany jest doustnie lub dożylnie. W Polsce znany jako "metkat", "kot" i "jeff", "marcepan" (z powodu łagodnego zapachu pochodzącego od benzaldehydu, który w niewielkich ilościach powstaje podczas reakcji wytwarzania tego aminoketonu, wskutek rozerwania wiązania węgiel-węgiel między komponentą benzylową a komponentą pochodnej aminowej przez agresywny utleniacz użyty do reakcji).
Historia.
Metylokatynon został otrzymany po raz pierwszy w 1909 r. na Uniwersytecie w Marburgu przez A. Goehringa. W latach trzydziestych i czterdziestych XX wieku w Związku Radzieckim używany był jako stosunkowo efektywny, choć podnoszący puls i ciśnienie lek przeciwdepresyjny pod nazwą "Efedron" (ros. "Эфедрон"). Później został jednak wycofany z obrotu w całym ZSRR. Jest substancją psychostymulującą używaną na całym świecie, głównie na obszarze dawnego ZSRR (gdzie odnotowano przypadki śmiertelne w związku z jego nadużywaniem), lecz również w Polsce i Ameryce Północnej.
Właściwości chemiczne.
Metylokatynon jest bardzo podobny strukturalnie do etkatynonu i katynonu (jest "N"-metylową pochodną katynonu) – stymulującego alkaloidu występującego w czuwaliczce jadalnej. Ma w strukturze szkielet fenyloetyloaminy, podobnie jak pokrewne stymulanty: pseudoefedryna i bupropion. Jest bardzo nietrwały w stanie wolnym; w roztworze o lekko kwaśnym pH pod postacią soli jest trwalszy, lecz także rozkłada się w ciągu kilkunastu godzin.
Może zostać otrzymany poprzez utlenianie efedryny bądź pseudoefedryny za pomocą np. nadmanganianu potasu lub podchlorynu sodu.
Działanie.
Istnieją dwa izomery optyczne metylokatynonu, oba są biologicznie czynne. Wykazano, że metylokatynon ma wysokie powinowactwo do transporterów dopaminy i noradrenaliny, znacznie niższe zaś do transportera serotoniny (działanie serotoninergiczne jest zaniedbywalne w porównaniu z dopaminergicznym i noradrenergicznym). Wyjaśnia to efekty obserwowane u ssaków po podaniu tego aminoketonu – lekką euforię i pobudzenie psychoruchowe.
Działanie jest w wielkim przybliżeniu podobne do innych stymulantów dopaminergiczno-noradrenergicznych, przy czym wydaje się znacznie mniej szkodliwy (nie ma działania neurotoksycznego jak metamfetamina czy kokaina po nałogowym stosowaniu), a potencjalne działania niepożądane są w pełni odwracalne. Podobnie jak wspomniane substancje, chociaż znacznie słabiej, powoduje pobudzenie, zwiększenie ciśnienia krwi, szybsze bicie serca, pewną euforię oraz nieznaczne podniesienie samooceny. Po podaniu doustnym działanie metylokatynonu rozpoczyna się po ok. 20 minutach i trwa zwykle cztery do maksymalnie sześciu godzin. Po podaniu dożylnym, bardzo zresztą ryzykownym, działanie zaczyna się w ciągu kilku sekund i trwa tylko ok. 30 minut. Po tym czasie następuje tzw. „zjazd” podczas którego może pojawić się obniżony nastrój, zmęczenie, zniesienie apetytu, senność, poczucie bezsilności wobec problemów, brak motywacji, kołatanie serca, niekiedy ból głowy. Te nieprzyjemne objawy, związane z pobudzeniem układu współczulnego, powoduje pseudoefedryna, która jest głównym metabolitem metylokatynonu u ludzi. Objawy te są bardziej nasilone przy wyższych dawkach, przy niższych są słabsze lub nie pojawiają się wcale.Wydalanie pseudoefedryny, która w ciele człowieka podlega metabolizmowi zaledwie w ok. 1% i jest wydalana niemal w całości w postaci niezmienionej z moczem, można przyspieszyć stosując substancje zakwaszające mocz.
Efekty:
Zagrożenia.
Przeciwwskazania.
Ze względu na relatywnie silny pozytywny wpływ noradrenergiczny, metylokatynonu nie wolno stosować osobom:
Przeciwwskazaniem względnym są również występujące zaburzenia psychotyczne typu schizofrenicznego.
Ryzyko zatrucia.
Metylokatynon jest stosunkowo mało szkodliwy jak na stymulant; nie jest metabolizowany do neurotoksycznych metabolitów jak metamfetamina, ani też nie powoduje tak silnej chęci ponownego zażycia jak kokaina. Jednak pojawia się inne ryzyko: roztwór metylokatynonu uzyskany po nieudolnym przeprowadzeniu reakcji (i użyciu nadmiaru utleniacza w stosunku do niedomiaru pseudoefedryny) może zawierać szkodliwe pozostałości po utleniaczach, np. związki manganu, co może prowadzić do zatrucia manganem (manganizmu) i toksycznego parkinsonizmu. Istnieje pojęcie „encefalopatii efedronowej” związanej z nagromadzeniem się manganu w OUN.
Nadużywanie.
Codzienne przyjmowanie metylokatynonu, podobnie jak i innych stymulantów noradrenergicznych, jest obciążeniem dla organizmu podobnym jak chroniczny stres. Ponadto częste podawanie dożylne, zwłaszcza przy braku higieny i umiejętności skutecznego wkłucia, może doprowadzić do zapalenia żył powierzchniowych i głębokich oraz do zakażenia.
Uzależnienie.
Podobnie jak inne pochodne fenyloetyloaminy, metylokatynon nie uzależnia fizycznie, jednak jego zażywanie może prowadzić do uzależnienia psychicznego (przy podaniu dożylnym – już od pierwszego użycia, natomiast jest wysoce nieprawdopodobnym, żeby nawet kilkukrotne przyjęcie rekreacyjnej dawki tego stymulantu doprowadziło do uzależnienia). Dużą rolę odgrywa tu podatność osobnicza. Zniechęcająco może działać perspektywa tzw. „zjazdu”. Zależne jest to także od metody podania. Jako że po podaniu dożylnym efekty są bardzo intensywne, ale nie trwają długo, może to doprowadzić nawet do zażywania go kilka razy dziennie w patologicznych przypadkach. Po kilkukrotnym użyciu, zwłaszcza w przeciągu krótkiego czasu, pojawia się zjawisko tolerancji.

</doc>
<doc id="106927" url="https://pl.wikipedia.org/wiki?curid=106927" title="Jazygowie">
Jazygowie

Jazygowie ("Jaxamatae", "Ixibatai", "Iazyges") – lud scyto-sarmacki, zamieszkujący po 20 roku n.e. tereny dzisiejszych Węgier i południowej i wschodniej Słowacji.
Starożytność.
Od Donu do Dunaju.
Jazygowie byli ludem koczowniczym, który początkowo zamieszkiwał obszar położony na północny zachód od Morza Azowskiego między Dnieprem i Donem.
Należeli do pierwszych Sarmatów, którzy przekroczyli Don i zainicjowali wędrówkę ze stepów nad dolną Wołgą – na początku II wieku p.n.e. pod naciskiem sąsiednich plemion, głównie Roksolanów ustępujących przed Aorsami ze swoich siedzib na wschód od Dniepru, Jazygowie przenieśli swoje siedziby bardziej na zachód, na stepy nad dolnym Dniestrem.
Na nowych terenach ich najbliższymi sąsiadami zostali Bastarnowie i Tyrageci. Niektóre plemiona jazygockie dotarły aż do delty Dunaju, wchodząc w kontakt z Rzymianami oraz Dakami.
W latach 78–76 p.n.e. odbyła się rzymska wyprawa karna przeciwko Jazygom zamieszkałym na północ od Dunaju. Była to pierwsza z wielu zanotowanych potyczek między Sarmatami a Rzymianami.
W wojnie Pontu z Rzymem Jazygowie stanęli po stronie Mitrydatesa VI Eupatora.
Po ustanowieniu przez Rzymian limesu na Dunaju, Jazygowie próbowali kilkakrotnie najazdów na rzymską prowincję Mezję Dolną. Świadkiem najazdu w 16 roku n.e. był Owidiusz, który przebywał w tym czasie na zesłaniu w Tomi (dzisiejsza Konstanca), mieście greckim w rzymskiej Mezji Dolnej, i pozostawił kilka relacji o Jazygach.
Nad Dunajem i Cisą.
Po rozgromieniu Bastarnów przez Daków pod wodzą Burebisty, Jazygowie przekroczyli Karpaty (po 20 n.e.) i osiedlili się w północnej części Kotliny Panońskiej oraz na terenach dzisiejszej południowej i wschodniej Słowacji, mając za sąsiadów plemiona germańskie, m.in. Markomanów i Kwadów.
Jazygowie częściowo wyparli, głównie jednak podporządkowali sobie celto-dackich mieszkańców nowo zajętych terenów. Tacyt wymienia Kotynów i Orsów, miejscowe plemiona żyjące na północny wschód od dzisiejszego Budapesztu, które płaciły Jazygom daninę. Miejscowa ludność utrzymała jednak swoją odrębność przynajmniej do III wieku n.e., przy tym wywierając na nich istotny wpływ, potwierdzony badaniami archeologicznymi wczesnych grobów sarmackich.
Jazygowie, których Rzymianie zawsze nazywali „Sarmatami”, przebywali na Nizinie Węgierskiej ponad 450 lat, a ponieważ byli odcięci od swych krewniaków z obszaru północnoczarnomorskiego, ich dzieje mają niewiele wspólnego z historią innych ludów sarmackich, które pozostały na wschodzie. Główne ogniwo wiążące stanowiły grupy Roksolanów i Alanów, które wycofując się na zachód, po różnych zaburzeniach na stepach północnego Nadczarnomorza, przekraczały Karpaty i przyłączały się do Jazygów. Przybysze zazwyczaj zakłócali zastany porządek rzeczy, pogarszali stosunki z sąsiednimi ludami, a zwłaszcza z Imperium Rzymskim, co powodowało dla nich i dla miejscowych sarmackich Jazygów groźne w skutkach następstwa.
Dzieje Jazygów na Węgrzech można podzielić na trzy okresy: wczesny (około 20–160 n.e.), środkowy (160–260 n.e.) i późny (260–430 n.e.).
Okres wczesny.
We wczesnym okresie Jazygowie pozostawali wyraźnie w dobrych stosunkach z Rzymianami – zawarli widocznie z nimi układ, że będą służyć jako wojsko pomocnicze („auxiliare”). W latach 48–54 n.e. Jazygowie pojawiają się jako sprzymierzeńcy Wanniusza, wasala Imperium Rzymskiego, panującego nad "Regnum Vannianum" leżącym nad Dunajem. Po rozpadzie tego tworu zostali zaatakowani przez Lugiów i Hermundurów. Mimo że Jazygowie graniczyli z rzymską prowincją Panonią, w tym okresie do niej nie wkraczali – ich główna siła była skierowana przeciw Dakom, z którymi walczyli jako sprzymierzeńcy Rzymu w dackich wojnach Trajana w latach 85–88 i 101 n.e. Jednakże w 92 sarmaccy i germańscy wojownicy w 89 roku n.e. napadli na Panonię, z której jednak zostali wyparci. Najazdy powtórzyły się w 93, kiedy po pokonaniu Daków Jazygowie wtargnęli na obszar na południe od Dunaju i spustoszyli rzymską Mezję, lecz od tego czasu koalicja sarmacko-germańska przez kilkadziesiąt lat nie przekroczyła, umocnionego przez cesarza Domicjana, rzymskiego limesu w rejonie Dunaju. Natomiast w latach 117–119 cesarz Hadrian odbył ciężką kampanię w obronie rzymskiej Dacji, zaatakowanej od wschodu przez Roksolanów, a od zachodu właśnie przez Jazygów. Sarmaci zostali odparci i zawarto układ, który legł u podstawy pokoju trwającego 50 lat.
Okres środkowy.
W 167 roku Markomanowie, Kwadowie i mniejsze plemiona germańskie przedarły się przez Dunaj, rozpoczynając w ten sposób tzw. wojny markomańskie. Jazygowie, na wieść o wtargnięciu dawnych sojuszników do rzymskich prowincji, skierowali swoje uderzenie na zachód na rzymską Panonię oraz w 167 zajęli Dację. W 169 Sarmaci znowu przekroczyli Dunaj i najechali Panonię. W roku 175 Jazygowie zostali pokonani przez Marka Aureliusza w potyczce na zamarzniętym Dunaju, barwnie opisanej przez Kasjusza Diona. Zawarty wtedy pokój między Markiem Aureliuszem, który przyjął tytuł "Sarmaticus", a Sarmatami, uczczony został wybiciem odpowiednich monet cesarskich, a Sarmaci musieli przyjąć ciężkie warunki: nakazano im trzymać się z dala od Dunaju i dostarczać armii rzymskiej rekrutów. Jednak wkrótce walki zostały wznowione i wojna Jazygów i Germanów z Rzymianami trwały aż do śmierci Marka Aureliusza. Jego następca, Kommodus zawarł z nimi pokój, w myśl którego barbarzyńcy zobowiązali się dostarczać rekrutów do rzymskiej armii i trzymać się w odległości 15 km od granicy.
Wojska rzymskie zasilone zostały kontyngentem 8000 jeźdźców jazygockich, z czego około 5500 musiało udać się na służbę wojskową do Brytanii. Stacjonowali oni na północnej granicy w oddziałach po 500 żołnierzy, m.in. w rzymskiej twierdzy w Chester, stanowiącej jeden z punktów obronnych Wału Hadriana, oraz w twierdzach w Bremetennacum (w Ribchester koło Lancasteru) i Morbium. Większość z nich nie powróciła już do ojczyzny. W Bremetennacum założono osadę weteranów, która istniała jeszcze na początku V wieku n.e.
W 2 lata później, w 177 wybuchła II wojna markomańska i Jazygowie uzyskali pewne złagodzenie poprzednich warunków. Pozwolono im pływać po Dunaju we własnych łodziach, aby mogli kontaktować się z Roksolanami, którzy mieszkali na Nizinie Wołoskiej na wschód od Dacji i zaopatrywali ich w paciorki oraz inne towary pochodzenia wschodniego, wchodzące w skład typowego wyposażenia grobowego Jazygów.
Zmagania wojenne z Rzymem ciągnęły się z niewielkimi przerwami. Cesarz Maksymin Trak prowadził kampanię przeciwko Jazygom w latach 236–238, odpierając ich i sprzymierzonych z nim Daków znad Dunaju, a po kampanii przybierając tytuł „Sarmaticus Maximus”. Jazygowie dokonywali napadów na Dację w latach 248–250 oraz wspólnie z Kwadami na Panonię w roku 254.
Okres późny.
Upadek węgierskich Sarmatów w połowie III wieku wyznacza początek okresu późnosarmackiego. Na północ od nich osiedlili się Gepidzi, wojowniczy lud germański, a w roku 260 Goci wkroczyli do Dacji, której Rzymianie nie mogli już dłużej obronić, w związku z czym w 271 powstało tam potężne królestwo Wizygotów. Pomimo tego niebezpieczeństwa na wschodniej granicy, sarmaccy Jazygowie wspólnie z Kwadami kontynuowali najazdy na rzymską Panonię (najbardziej niszczycielski był najazd w latach 282–283) aż do czasu ośmiu kolejnych wypraw rzymskich w latach 290 i 313, kiedy Rzymianie najechali i spustoszyli terytorium Jazygów. W związku z tym cesarz Galeriusz oraz jego następcy, Konstantyn i Licyniusz, przybrali tytuł „Sarmaticus”.
Rzymskie ekspedycje karne osłabiły Sarmatów, ale ich nie złamały. Ożywione działania wojenne Sarmatów, na które Rzymianie tak gwałtownie zareagowali, były – jak się wydaje – związane z wewnętrznymi zmianami, najprawdopodobniej spowodowanymi przybyciem nowej fali ludności ze wschodu (Roksolanowie, Alanowie).
W czasach panowania Konstantyna Jazygowie, broniący swojej ziemi przed germańskimi Gotami, stali się nawet, przez pewien okres (w latach 321–322), sojusznikami cesarza. Nazwa „Jazygowie” wyszła powoli w tym okresie z użycia, ponieważ przewagę osiągnęli przybysze należący do innego plemienia. Byli to prawdopodobnie Alanowie ze stepów leżących na zachód od Dniestru, uciekający pod naporem Gotów w kierunku zachodnim.
Końcowe stadium okresu późnosarmackiego na terenie dzisiejszych Węgier rozpoczęło się około roku 332, gdy wybuchła wyniszczająca wojna domowa. Podległe plemię „Sarmatae Limigantes" powstało przeciwko swym panom, „Sarmatae Ardagarantes", zwanym także „Sarmatae Libri". W walce tej miało uczestniczyć ponad 100 000 wojowników. Wojna potoczyła się niekorzystnie dla „Ardagarantes". Niektórzy z nich uciekli do Kwadów i Gotów, lecz większość w liczbie 300 000 szukała schronienia na rzymskim terytorium, gdzie dano im ziemie w Mezji i Panonii.
W latach 355 i 357 Sarmaci „Limigantes” podbili i splądrowali górną Mezję i dolną Panonię, lecz pokonał ich cesarz Konstancjusz w 358. „Ardagarantes” zostali wówczas osadzeni przez Rzymian w swoim dawnym kraju, a ich rodzimy książę Zizais został wyniesiony na tron. W następnym jednak roku, niezadowoleni z nowego miejsca zamieszkania, poprosili oni o zezwolenie na osiedlenie się w granicach Cesarstwa, później zaś usiłowali pomścić utratę terytorium w zdradzieckiej napaści na cesarza. Cesarzowi udało się zbiec, a Rzymianie wybili całe plemię.
Sarmackie najazdy na Panonię notowano znów w latach 364, 374 i 378; odparł je cesarz Teodozjusz. W roku 384 Teodozjusz, razem z synem Arkadiuszem i współregentem Walentynianem II, odniósł zwycięstwo nad Sarmatami.
Za koniec tego okresu uważa się zwykle mniej więcej rok 430, to jest rok zajęcia terenów dzisiejszych Węgier przez Hunów, lecz w źródłach pisanych Sarmaci na Węgrzech wspominani byli jeszcze prawie 50 lat później. W okresie schyłku starożytności i wczesnego średniowiecza Jazygowie znikają z areny dziejów – brak jest jakichkolwiek źródeł o ich losach w tym czasie.
Średniowiecze i czasy nowożytne.
W średniowieczu mianem Jazygów określano niekiedy Jasów (Jazonów), lud pochodzenia alańskiego, który w okresie najazdów mongolskich przywędrował na Węgry wraz z Kumanami. Podobnie jak właściwi Jazygowie posługiwali się oni dialektem północnoirańskim, pokrewnym językowi osetyńskiemu.

</doc>
<doc id="106929" url="https://pl.wikipedia.org/wiki?curid=106929" title="Dżuma (powieść)">
Dżuma (powieść)

Dżuma () – powieść paraboliczna Alberta Camusa wydana w 1947 w Paryżu przez Éditions Gallimard; w języku polskim ukazała się w 1957 w tłumaczeniu Joanny Guze.
Zaliczana do dzieł XX-wiecznej literatury egzystencjalistycznej, realistycznie opowiada o epidemii dżumy w algierskim Oranie, znajdującym się wówczas w kolonii francuskiej. Wydarzenia opisane są z punktu widzenia neutralnego narratora. Głównym bohaterem jest miejscowy lekarz-idealista Bernard Rieux.
Struktura i znaczenie powieści.
Powstała po II wojnie światowej i wydana w 1947 roku, powieść Camusa jest utworem o charakterze uniwersalnym. Lokalne dramatyczne wydarzenia w Oranie stanowią płaszczyznę i nośnik do przekazania szerszych treści. Jest to bowiem dzieło o ekspansji zła i o kształtowaniu różnorodnych postaw ludzkich w jego obliczu. "Dżuma" jako powieść paraboliczna posługuje się uogólnieniem, schematyczną fabułą do przedstawienia zagadnień szerszych, doniosłych i aktualnych w każdej epoce. Temu celowi podporządkowane są opisy miejsca, akcji i stylu życia ludzi – zwyczajność, przeciętność, szara codzienność z elementami radości i smutku, a następnie skutki epidemii w mieście i sercach ludzkich. Paraboliczną konstrukcję powieści podkreśla także zasygnalizowany, ale niedookreślony czas akcji.
Utwór powstał na tle osobistych doświadczeń autora, na podstawie przeżyć związanych z wojną, rozstaniami, śmiercią, zjawiskiem masowej zagłady, brakiem środków do życia i stałym poczuciem zagrożenia. Jednak jako dzieło uniwersalne pozwala dostrzec w ukazanych zdarzeniach i postawach ich odpowiedniki nie tylko związane z wojną. Czytelnik może dostrzec w dżumie jakieś inne zło, wobec którego też należy przyjąć określoną postawę. Refleksje narratora, dialogi postaci, wątpliwości, poglądy, spostrzeżenia – stanowią wyraz zmagań ze złem, które trzeba wyjaśnić, zinterpretować, zakwalifikować. Jest to więc dzieło o podstawowych dylematach człowieka, sprawach sumienia, kontaktów międzyludzkich i honoru. Ale również o dojrzewaniu w człowieku dobra i wyzwalaniu go dla potrzeb innych w warunkach powszechnego i ekstremalnego zagrożenia.
Adaptacje.
Powieść stała się inspiracją dla powstałego w 1963 poematu symfonicznego Roberto Gerharda zatytułowanego "The Plague". W 1992 argentyński reżyser Luis Puenzo ekranizował powieść Camusa pod tym samym tytułem.

</doc>
<doc id="106930" url="https://pl.wikipedia.org/wiki?curid=106930" title="Hiperrealizm">
Hiperrealizm

Hiperrealizm, superrealizm lub fotorealizm – kierunek w malarstwie XX wieku, którego celem jest przedstawianie rzeczywistości z jak największą precyzją. Termin ten po raz pierwszy zastosował Daniel Abadie w odniesieniu do twórców amerykańskich odtwarzających na płótnach fotografię.
Nurt ten zrodził się około 1965 roku w Stanach Zjednoczonych. Momentem triumfu hiperrealistów była wystawa sztuki "documenta" w Kassel w Niemczech (1972). Wśród wystawianych tam prac fotorealizm cieszył się największym zainteresowaniem. Po kilku latach zainteresowanie tym kierunkiem osłabło.
Malarze fotorealistyczni, korzystając z założeń pop-artu, gloryfikują nieprzekłamaną rzeczywistość. Tematami malarskimi stają się wystawy sklepowe, samochody lub ich fragmenty, zdjęcia paszportowe itp. Wielu artystów rzutuje z pomocą epidiaskopu wykonane przez siebie fotografie na płótno, i maluje stricte według wyświetlanego zdjęcia. Do tego typu celów niezbędne jest absolutne mistrzostwo techniczne, choć z drugiej strony hiperrealiści byli oskarżani o wykonywanie „mechanicznej pracy” i odtwórczość.
Hiperrealizm wiąże się z nazwiskiem Richarda Estesa, który w 1967 roku przedstawił światu "Foodshop" – namalowany przy pomocy maleńkich plam. Był to „uszczegółowiony neoimpresjonizm”, nawiązanie do doświadczeń Seurata i Signaca, którzy z taką samą precyzją budowali świat malarski z drobnych dotknięć pędzla. Hiperrealiści porzucili jednak fascynację kolorem na rzecz absolutnego oddania prawdy. W niedługim czasie wielu z artystów zrezygnowało z malarstwa olejnego na rzecz farb akrylowych, lepiej nadających się do wielokrotnego modelowania detali.
Często pojawiającym się u superrealistów motywem są samochody i motocykle. Don Eddy pod koniec lat 70. XX wieku pracował nad cyklem grafik przedstawiających karoserie i zderzaki samochodów. Podobne obrazy malował David Parrish. Te dzieła są już nie do odróżnienia od fotografii, twórcy pozostali nawet wierni fotografii w jednolitym rozmywaniu drugiego planu.
Trochę więcej indywidualizmu widać na obrazach Chucka Close, który przedstawia na swoich obrazach silnie powiększone czarno-białe zdjęcia paszportowe. Close eksperymentuje ze zdjęciami trochę jak Andy Warhol – dokonuje deformacji, rozmywa je i wielokrotnie je kopiuje, wciąż jednak w stylu hiperrealizmu.
Hiperrealizm jest kontrpropozycją dla minimal art, suprematyzmu i wszystkich kierunków w sztuce, które sprowadzają treść obrazu do absolutnego minimum, a od malarza nie wymagają praktycznie żadnych umiejętności technicznych. Jak jednak wszystkie zamysły artystyczne, których istotą jest sprzeciw, skończył się z przycichnięciem idei opozycyjnej. Obecnie obrazy hiperrealistyczne wciąż pojawiają się sporadycznie w galeriach, zwykle jednak nie jako cel, lecz jako środek do innego zamysłu artystycznego.
Hiperrealizm to przede wszystkim malarstwo, ale pojawiło się też kilka rzeźb w tym właśnie stylu. Do hiperrealizmu rzeźbiarskiego zalicza się m.in. Duane Hanson i Ron Mueck.
J. Ch. Amman, krytyk i teoretyk sztuki, wyróżnił 6 kryteriów hiperrealizmu :

</doc>
<doc id="106943" url="https://pl.wikipedia.org/wiki?curid=106943" title="Antanas Baranauskas">
Antanas Baranauskas

Antanas Baranauskas, Antoni Baranowski (ur. 17 stycznia 1835 w Oniksztach, zm. 26 listopada 1902 w Sejnach) – litewski duchowny rzymskokatolicki, poeta, językoznawca, biskup pomocniczy żmudzki w latach 1884–1897, biskup diecezjalny sejneński w latach 1897–1902.
Życiorys.
Urodził się 17 stycznia 1835 w Oniksztach. W latach 1851–1853 kształcił się w szkole kancelistów gminnych w Rumyszyszkach i wtedy napisał swoje pierwsze wiersze. Równocześnie zgłębiał wiedzę z zakresu folkloru litewskiego, zbierając utwory ludowe zwane dainami, traktujące o różnej tematyce, opisujące zajęcia gospodarcze, zwyczaje i obyczaje ludowe, obrzędy i wierzenia religijne.
Następnie pracował jako pisarz gminny w Wojnucie, Rosieniach, Surwiliszkach i Sadach. W międzyczasie napisał około 90 utworów w języku polskim, a niektóre z nich opublikował w „Tece Wileńskiej”. Wpływ na jego dalsze życie miało poznanie poetki Karoliny Proniewskiej, która pobudziła w nim świadomość narodową oraz zachęciła do pisania w języku litewskim i prowadzenia badań nad ludowymi pieśniami litewskimi, a dzięki pomocy jej brata księdza Ottona Proniewskiego opublikował swoje wiersze i wstąpił do seminarium duchownego.
Studia seminaryjne odbył w Worniach, po czym wstąpił do Akademii Duchownej w Petersburgu. Tamże w 1862 uzyskał magisterium ze świętej teologii. 22 kwietnia 1861 został wyświęcony na diakona, a 24 marca 1862 przyjął święcenia prezbiteratu. Dalsze studia odbył w Monachium, Rzymie i Louvain. Po powrocie z nich był bibliotekarzem oraz profesorem teologii pastoralnej, liturgii i śpiewu w Akademii Duchownej w Petersburgu. Następnie został profesorem seminarium duchownego w Kownie, gdzie od 1874 pełnił funkcję inspektora. W 1879 objął godność kanonika katedralnego żmudzkiego, a w 1883 prałata scholastyka.
24 marca 1884 został mianowany biskupem pomocniczym diecezji żmudzkiej ze stolicą tytularną Thespiae. Święcenia biskupie otrzymał 24 czerwca 1884 w Petersburgu. Udzielił mu ich Szymon Marcin Kozłowski, biskup diecezjalny łucki i żytomierski, któremu asystowali Cyryl Lubowidzki, biskup pomocniczy łucki i żytomierski, i Anton Zerr, biskup pomocniczy Tyraspola. 21 lipca 1897 został przeniesiony na urząd biskupa diecezjalnego diecezji sejneńskiej. Ingres odbył 28 grudnia 1897. Zabiegał o pojednanie wiernych narodowości polskiej i litewskiej.
Był współkonsekratorem podczas sakry 12 biskupów.
Zmarł 26 listopada 1902 w Sejnach. Pochowany został w kaplicy Matki Bożej w katedrze sejneńskiej.
Działalność literacka i naukowa.
Uznawany jest za pierwszego litewskiego poetę romantycznego i pierwszego litewskiego poetę, który sprzeciwiał się władzy cara i przedstawiał sposoby realizacji programu odrodzenia Litwy. W wierszach opisywał piękno ojczystej ziemi, historię Litwy oraz uczucia religijne i treści narodowe. Za najważniejszy utwór w jego dorobku uznawany jest poemat "Borek Oniksztyński" (1860–1861), inspirowany "Panem Tadeuszem" Adama Mickiewicza.
W pracy naukowej zajmował się badaniem języka litewskiego oraz żmudzkich i litewskich dialektów. W 1857 wydał pracę "O żmudzkim i litewskim języku". Specjalizował się w lingwistyce porównawczej, opracował zasady ortografii i stworzył gramatykę języka litewskiego. W 1875 opublikował pozycję "Nauka języka litewskiego". Przygotował katechizm w języku litewskim, tłumaczył na ten język "Pismo Święte" i okazjonalnie tworzył litewskie pieśni religijne. Naukowo interesował się również filozofią i matematyką.

</doc>
<doc id="106944" url="https://pl.wikipedia.org/wiki?curid=106944" title="Łożysko (botanika)">
Łożysko (botanika)

Łożysko ("placenta") – miejsce wykształcenia się i rozwoju zalążków w zalążni słupka. Zalążki przymocowują się do niego za pomocą sznureczka ("funiculus"), przez który wnikają do zalążka wiązki przewodzące.
Łożysko może powstawać w miejscu zrośnięcia się brzegów lub powierzchni owocolistków synkarpicznych (brzeżnie – marginalnie) lub na wewnętrznej powierzchni owocolistków apokarpicznych (powierzchniowo – laminarnie).
W słupkowiu synkarpicznym łożyska dzielą się na:

</doc>
<doc id="106947" url="https://pl.wikipedia.org/wiki?curid=106947" title="Glenn Danzig">
Glenn Danzig

Glenn Danzig właśc. Glenn Allen Anzalone (ur. 23 czerwca 1955 w Lodi, New Jersey) – amerykański wokalista, muzyk i kompozytor, multiinstrumentalista.
Działalność artystyczną rozpoczął w 1977 roku w zespole The Misfits. Po odejściu z grupy w 1983 roku założył formację pod nazwą Samhain. W 1987 roku grupa została przekształcona w zespół Danzig, wraz z którym odniósł największy sukces komercyjny. W latach późniejszych kilkukrotnie wznawiał działalność z grupą Samhain na rzecz jednorazowych występów scenicznych. Wydał ponadto dwa albumy solowe. W 2016 roku po zażegnaniu wieloletnich nieporozumień z basistą The Misfits, Jerrym Only, powrócił do składu tejże formacji.
Jego twórczość charakteryzuje się mrocznymi tekstami, bogatą melodyką oraz zahaczającym często o bluesa brzmieniem. Znany jest z charakterystycznego, potężnie brzmiącego głosu. Jako swój największy wokalny wzór Danzig wymienia Elvisa Presleya. Prawie zawsze sam odpowiada za teksty, produkcję, muzykę i wydawanie swych albumów, bardzo często też reżyseruje swoje teledyski. Jest zamiłowanym fanem komiksów, horrorów, filmów pornograficznych i hentai, sam posiada cenione wydawnictwo komiksowe "Verotik", w którym też często udziela się jako rysownik lub scenarzysta.
W 2009 roku wokalista został sklasyfikowany na 25. miejscu listy 50 najlepszych heavymetalowych frontmanów wszech czasów według Roadrunner Records.
Dyskografia.
 

</doc>
<doc id="106956" url="https://pl.wikipedia.org/wiki?curid=106956" title="Łąki Kozielskie">
Łąki Kozielskie

Łąki Kozielskie (dodatkowa nazwa w j. niem. Lenkau) – wieś w Polsce położona w województwie opolskim, w powiecie strzeleckim, w gminie Leśnica.
W latach 1975–1998 miejscowość położona była w województwie opolskim.
Historia.
Łąki Kozielskie są po raz pierwszy wzmiankowanie w dokumencie z 1336 roku. Wieś należała do katolickiej parafii Rokicze – obecnie Raszowa. W protokołach powizytacyjnych tej parafii w XVII wieku wymieniono Łąki Kozielskie jako „Łęki” oraz „Lenky”. Dzieje tej miejscowości są związane z przeszłością Koźla.
W 1783 roku Łąki Kozielskie należały do latyfundium kozielskiego stanowiącego własność hrabiego Plettenberga. W 1817 roku na terenie wioski znajdowały się dwa zabudowania szlacheckie, które należały do rodziny Stwolinsky. W 1843 roku w Łąkach Kozielskich wymienia się następujące obiekty: zamek, folwark, trzy wodne młyny i 79 domów prywatnych. Należała do niej także kolonia Kuszówka. Do 1936 roku miejscowość nosiła urzędową nazwę Lenkau, natomiast w latach 1936–1945 Wolfswiesen.
W latach 1983–1987 zbudowano we wsi kościół pod wezwaniem błogosławionej Bronisławy.
Plebiscyt i powstanie.
W 1910 roku 638 mieszkańców mówiło w języku polskim, 102 w językach polskim i niemieckim, natomiast 45 osób posługiwało się jedynie językiem niemieckim. W wyborach komunalnych w listopadzie 1919 roku 34 głosy oddano na kandydatów z listy kompromisowej, co dało kandydatom polskim łącznie 3 z 9 mandatów. Podczas plebiscytu w 1921 roku we wsi uprawnionych do głosowania było 453 mieszkańców (w tym 61 emigrantów). Za Polską głosowało 216 osób, za Niemcami 224 osoby.
W Łąkach Kozielskich toczyły się walki w ramach III powstania śląskiego. Pod koniec maja 1921 roku bronił się tam pułk zabrski Pawła Cymsa. Przez kilka dni miejscowość przechodziła z rąk do rąk. Ze strony wojsk powstańczych udział w walkach brały oddziały Feliksa Michalskiego i Karola Gajdzika. Ostatecznie 5 czerwca wojska niemieckie zajęły wieś.
Przy wyjeździe z miejscowości, w kierunku na Cisową znajduje się mogiła powstańcza.

</doc>
<doc id="106957" url="https://pl.wikipedia.org/wiki?curid=106957" title="Hans-Rudolf Merz">
Hans-Rudolf Merz

Hans-Rudolf Merz (ur. 10 listopada 1942) – szwajcarski polityk, członek Rady Kantonów w latach 1997–2003, członek Szwajcarskiej Rady Związkowej od 2004 do 2010, prezydent Szwajcarii na rok 2009.
Życiorys.
Studiował na Uniwersytecie w St. Gallen. Został członkiem Radykalno-Demokratycznej Partii Szwajcarii, w latach 1969–1974 był sekretarzem organizacji partyjnej w Sankt Gallen.
W 1997 został członkiem wyższej izby parlamentu, Rady Kantonów jako reprezentant kantonu Appenzell Ausserrhoden. 10 grudnia 2003 został wybrany członkiem Szwajcarskiej Rady Związkowej (rządu) w miejsce Kaspara Villigera. Urząd objął 1 stycznia 2004, będąc odpowiedzialnym za departament finansów. Był wiceprezydentem Szwajcarii na rok 2008, a następnie prezydentem w roku 2009. Przed wyborem do składu rządu pracował jako menedżer w szeregu przedsiębiorstw.
6 sierpnia 2010 ogłosił rezygnację ze stanowiska w Szwajcarskiej Radzie Związkowej, w której 1 listopada 2010 zastąpił go Johann Schneider-Ammann.

</doc>
<doc id="106959" url="https://pl.wikipedia.org/wiki?curid=106959" title="Elisabeth Kopp">
Elisabeth Kopp

Elisabeth Kopp (ur. 16 grudnia 1936 w Zurychu) – szwajcarska działaczka polityczna.
Ukończyła studia prawnicze. Z ramienia Partii Wolnych Demokratów została pierwszą kobietą – członkiem szwajcarskiej Rady Związkowej (rządu). Zasiadła w rządzie w październiku 1984 (w miejsce Rudolfa Friedricha) jako przedstawicielka kantonu Zurych i stanęła na czele departamentu sprawiedliwości i policji. 1 stycznia 1989 objęła funkcję wiceprzewodniczącej Rady Związkowej (wiceprezydenta Szwajcarii) i zgodnie z tradycją polityczną Szwajcarii miała szanse zostać pierwszą kobietą-prezydentem w kolejnym roku. Nie doczekała się jednak wyboru, wskutek zarzutów o nieprzestrzeganie tajemnicy państwowej (zarzuty nie zostały później potwierdzone) ustąpiła już 12 stycznia 1989. Jej miejsce w Radzie Związkowej zajął Kaspar Villiger.

</doc>
<doc id="106961" url="https://pl.wikipedia.org/wiki?curid=106961" title="Rudolf Friedrich">
Rudolf Friedrich

Rudolf Friedrich (ur. 4 lipca 1923, zm. 15 października 2013 w Winterthur), polityk szwajcarski.
8 grudnia 1982 został wybrany na członka szwajcarskiej Rady Związkowej (rządu) z ramienia Partii Wolnych Demokratów. Zastąpił Fritza Honeggera i objął od stycznia 1983 resort sprawiedliwości i policji. Ze względu na stan zdrowia zrezygnował z funkcji w Radzie Związkowej już w październiku 1984, a jego następczynią została Elisabeth Kopp, pierwsza kobieta w rządzie szwajcarskim.

</doc>
<doc id="106962" url="https://pl.wikipedia.org/wiki?curid=106962" title="Tudorowie">
Tudorowie

Tudorowie, dynastia Tudorów – dynastia rządząca w Anglii (wraz z Walią) w latach 1485–1603.
Protoplastami tej dynastii byli Owen Tudor (Walijczyk – jego właściwe imię brzmiało: "Owain ap Maredudd ap Tudur") – potomek Ednyfeda Fychana, oraz Katarzyna de Valois (córka króla Francji – Karola VI Szalonego), królowa Anglii – wdowa po Henryku V. Po śmierci Henryka V zawarli oni sekretne małżeństwo i mieli trzech synów – Edmunda, Jaspera i Owena oraz córki (źródła różnią się co do ich liczby).
Edmund pojął za żonę Małgorzatę Beaufort – ich synem był Henryk VII Tudor. Henryk VII podczas wojny Dwóch Róż, w bitwie pod Bosworth pokonał Ryszarda III z dynastii Yorków i koronował się na króla.

</doc>
<doc id="106963" url="https://pl.wikipedia.org/wiki?curid=106963" title="KFOR">
KFOR

Kosovo Force (KFOR) – międzynarodowe siły pokojowe NATO, działające na terenie Kosowa w ramach operacji wsparcia pokoju Joint Guardian. Trwająca do dziś rozpoczęła się 11 czerwca 1999 roku na mocy mandatu ONZ, po przyjęciu w dniu 10 czerwca 1999 roku przez Radę Bezpieczeństwa ONZ rezolucji numer 1244. Wprowadzenie do Kosowa pierwszych oddziałów KFOR stało się możliwe dzięki pomyślnemu zakończeniu operacji lotniczej Sojuszu Północnoatlantyckiego Allied Force nad Federalną Republiką Jugosławii, która wymusiła na prezydencie Slobodanie Miloševiciu m.in. zgodę na wprowadzenie do Kosowa międzynarodowych sił pokojowych.
Historia misji.
Decyzja o wysłaniu wojsk KFOR do Kosowa została podjęta po fiasku „misji ostatniej szansy” specjalnego wysłannika ze Stanów Zjednoczonych, Richarda Holbrooke'a. W obliczu kryzysu humanitarnego, który zaistniał w efekcie ciągłych walk pomiędzy Armią Wyzwolenia Kosowa i wojskowo-policyjnymi oddziałami Serbii i Czarnogóry. W marcu 1999 w obliczu groźby rozszerzenia konfliktu na cały region NATO podjęło decyzję o rozpoczęciu kampanii powietrznej przeciw armii oraz oddziałom paramilitarnym rządu Jugosławii, który oskarżany był o poważne represje wobec cywilnej ludności kosowskich Albańczyków. Efektem trwającej 78 dni operacji było podpisanie Wojskowego Porozumienia Technicznego między NATO oraz dowództwem jugosłowiańskim i utworzenia Sił Pokojowych w Kosowie (Kosovo Force). Uprawnienia tych sił zostały określone we wspomnianym porozumieniu oraz rezolucji Rady Bezpieczeństwa ONZ nr 1244. W momencie rozpoczęcia misji w skład KFOR wchodziło 50 000 żołnierzy z 30 państw, zarówno członków NATO, jak i niezrzeszonych. Wśród krajów, które wysłały do Kosowa najwięcej żołnierzy znajdują się m.in. Wielka Brytania (19 000 żołnierzy), Stany Zjednoczone (7 000), Francja (7 000), Niemcy (6 000), Włochy (5 000), Rosja (ok. 3 000), Holandia (2 000), Ukraina (1 300) i Hiszpania (1 200) . Swoje wojska wysłały również państwa członkowskie NATO: Belgia, Bułgaria, Czechy, Dania, Estonia, Grecja, Islandia, Kanada, Litwa, Luksemburg, Norwegia, Polska, Portugalia, Rumunia, Słowacja, Słowenia, Turcja i Węgry. Udział w KFOR biorą również wojska z państw niebędących członkami NATO, w tym Argentyna, Armenia, Austria, Azerbejdżan, Finlandia, Gruzja, Irlandia, Maroko, Malezja, Szwecja, Szwajcaria oraz Zjednoczone Emiraty Arabskie.
KFOR podzielony jest na cztery wielonarodowe brygady. Każda z nich odpowiada za określony rejon prowincji, ale wszystkie podlegają dowódcy KFOR.
Cele.
Celami wojsk KFOR są m.in.:
Polska w KFOR.
Polski Kontyngent Wojskowy (PKW) KFOR wchodzi w skład Międzynarodowej Grupy Bojowej "Wschód" (Multinational Battle Group – East MNBG-E) pod dowództwem amerykańskim. Polscy żołnierze (230) stacjonowali w bazie amerykańskiej Camp Bondsteel. Obecnie główne siły PKW stacjonują w bazie Camp Maréchal de Lattre de Tassigny w Novo Selo, a siły dodatkowe w Camp Film City w Pristinie, Camp Bondsteel i Camp Prizren.

</doc>
<doc id="106964" url="https://pl.wikipedia.org/wiki?curid=106964" title="Nomografia">
Nomografia

Nomografia – dział matematyki stosowanej zajmujący się teorią i konstruowaniem nomogramów dla poszczególnych równań lub układów równań algebraicznych.
Rozwój elektronicznej techniki obliczeniowej (kalkulatory, komputery) spowodował, że nomografia jest obecnie rzadko wykorzystywana.

</doc>
<doc id="106965" url="https://pl.wikipedia.org/wiki?curid=106965" title="Nomogram">
Nomogram

Nomogram – wykres umożliwiający szybkie, proste i przybliżone wyznaczenie (bez obliczania) wartości dowolnej zmiennej z równania:
gdy znane są wartości pozostałych zmiennych.
Na nomogramie znajdują się najczęściej dwie osie liczbowe, na których zaznaczono dane wejściowe. Wartość wyjściową odczytuje się z nomogramu.
Opracowaniem i wykorzystaniem nomogramów zajmuje się nomografia. Stosowano je między innymi w statystyce, geodezji i ekonomii. Rozwój elektronicznej techniki obliczeniowej (kalkulatory, komputery) spowodował, że nomogramy (podobnie jak liczydła i suwaki logarytmiczne) są obecnie rzadko używane.

</doc>
<doc id="106966" url="https://pl.wikipedia.org/wiki?curid=106966" title="Edward VI Tudor">
Edward VI Tudor

Edward VI (ur. 12 października 1537 w Hampton Court, zm. 6 lipca 1553 w Greenwich) – król Anglii w latach 1547–1553, jedyny syn Henryka VIII Tudora, króla Anglii, i jego trzeciej żony, Jane Seymour, córki Johna Seymoura, szlachcica z Wiltshire. Edward nigdy nie rządził samodzielnie (rządy w jego imieniu sprawowała Rada Regencyjna).
Książę Walii.
Brak męskiego następcy tronu doprowadził do unieważnienia małżeństwa Henryka z dwiema poprzednimi żonami: Katarzyną Aragońską i Anną Boleyn. Ta ostatnia została później ścięta. Matka Edwarda zmarła niedługo po jego narodzinach w wyniku gorączki poporodowej.
Już od dnia swoich narodzin Edward był tytułowany księciem Kornwalii. Parę dni później uzyskał tytuł księcia Walii. Do 6 roku życia Edward znajdował się pod opieką pielęgniarki, zwanej Mother Jack i licznych służących. Potem opiekę nad następcą tronu przejęła szósta żona Henryka, Katarzyna Parr.
Edward był bardzo chorowitym dzieckiem. Niektórzy naukowcy uważają, że cierpiał na kiłę wrodzoną, inni, że na gruźlicę. Pierwszą poważną gorączkę książę Walii przeżył w wieku 4 lat. Jeden syn wątłego zdrowia to kiepskie zabezpieczenie dla dynastii. To skłoniło Henryka to do kolejnych małżeństw w celu narodzin kolejnego. Jednakże trzy kolejne małżeństwa Henryka VIII nie przyniosły mu potomstwa. W późniejszych latach zdrowie Edwarda uległo poprawie, dopiero w 1552 zachorował na odrę, zaś rok później prawdopodobnie na gruźlicę, która stała się przyczyną jego śmierci.
Choroby Edwarda nie miały wpływu na jego edukację. Książę był bardzo bystrym dzieckiem i łatwo przyswajał sobie nowe wiadomości. Jego najważniejszymi nauczycielami byli Richard Cox (biskup Ely), John Cheke i Jean Belmain. Książę biegle władał łaciną, greką i francuskim. Żył w dobrych relacjach ze swoją macochą, Katarzyną Parr. Silna więź łączyła go również ze starszą siostrą Marią, córką Henryka VIII z pierwszego małżeństwa, i to pomimo różnic wyznaniowych, gdyż Maria była gorliwą katoliczką, a Henryk VIII zadbał, by Edward został wychowany na gorliwego protestanta.
W lipcu 1543 roku Henryk VIII podpisał pokój między Anglią a Szkocją. Ukoronowaniem tego pokoju były zaręczyny jego syna z młodą królową Szkocji, Marią Stuart. Niestety, mimo starań z obu stron do ich ślubu nie doszło, ponieważ Edward był gorliwym protestantem, a Maria gorliwą katoliczką. Wkrótce pokój upadł, gdyż Maria zerwała zaręczyny z Edwardem i wyszła za mąż za delfina Francji, Franciszka Walezjusza.
Król Anglii. Regencja Somerseta.
Henryk VIII zmarł 28 stycznia 1547 i książę Walii wstąpił na tron jako Edward VI. Miał wtedy 9 lat. Do ukończenia przezeń 18 roku życia władzę miała sprawować Rada Regencyjna w liczbie 16 osób (13 marca powiększona do 26 członków). Realna władza spoczęła w rękach Edwarda Seymoura, 1. hrabiego Hertford, brata matki Edwarda, mianowanego w 1547 roku 1. księciem Somerset, lordem wielkim skarbnikiem ("Lord High Treasurer") i lordem marszałkiem ("Earl Marshal"), który przyjął tytuł lorda protektora królestwa i opiekuna osoby króla ("Lord Protector of Realm and of the King's Person"). Edward VI został koronowany w Westminsterze 20 lutego 1547.
Głównym celem Somerseta był podbój Szkocji. W 1547 udało się opanować szkockie niziny, ale w roku następnym Anglia znalazła się w obliczu sojuszu szkocko-francuskiego, dzięki małżeństwu małej królowej Szkocji, Marii i delfina Franciszka de Valois. Powstałą sytuację próbował wykorzystać młodszy brat lorda protektora, Thomas Seymour, 1. baron Seymour of Sudeley, lord wielki admirał ("Lord High Admiral"), który zawiązał spisek mający na celu obalenie Somerseta. W 1549 spisek wyszedł na jaw i Somerset skazał brata na ścięcie. Wyrok wykonano, co zraziło do lorda protektora króla Edwarda, gdyż Thomas Seymour był jego ulubionym wujkiem.
Umocnienie kościoła anglikańskiego.
Drugą osobą po Somersecie wywierającą wielki wpływ na króla był arcybiskup Canterbury, Thomas Cranmer, który podobnie jak lord protektor był gorliwym zwolennikiem umocnienia angielskiego kościoła protestanckiego. Henryk VIII mimo zerwania z Rzymem w głębi duszy pozostał katolikiem i sprzeciwiał się zbyt gwałtownym reformom. Nowy król, szczery protestant, nie miał już takich oporów.
Ukoronowaniem działań protestantów był Modlitewnik powszechny (Book of Common Prayer), opublikowany w 1549, zawierający podstawowe założenia anglikanizmu. Oficjalne edycje Biblii w języku angielskim opatrzono antykatolickimi adnotacjami. Katolickie symbole w kościołach były usuwane i niszczone.
Modlitewnik nie zadowolił ani angielskich katolików, ani ortodoksyjnych protestantów. W Kornwalii wywołał on ludową rebelię, krwawo stłumioną przez Somerseta. Zadowolony z siebie lord protektor nie zauważył zbierającej się nad jego głową burzy.
Upadek Somerseta. Regencja Northumberlanda.
Początkiem końca wszechwładnego protektora była okupacja części Szkocji. Związany z nią sojuszem król Francji Henryk II 8 sierpnia 1549 wypowiedział Anglii wojnę. To sprawiło, że Somerset całkowicie utracił poparcie, nawet wśród oddanych mu dotąd członków Rady. W październiku 1549 Somerset został aresztowany i osadzony w Tower przez Johna Dudleya, hrabiego Warwick. Warwick (który w 1551 uzyskał tytuł 1. księcia Northumberland) nie przyjął tytułu lorda protektora.
Dudley był zwolennikiem protestantyzmu i na czas jego regencji przypadają pierwsze poważne prześladowania katolików, którzy za sprzeciw wobec reformacji kończyli na stosie. Katoliccy biskupi zostali pozbawieni swoich godności, a na ich miejsce mianowano zwolenników anglikanizmu.
Tymczasem hrabia Warwick umacniał swoją pozycję. Cieszył się zaufaniem króla, który w 1551 mianował go księciem Northumberland. W grudniu 1551 Northumberland wytoczył Somersetowi proces o zdradę zakończony wyrokiem skazującym i egzekucją byłego lorda protektora 22 stycznia 1552.
Gdy Dudley usunął Somerseta, zapowiedział, że ustąpi po osiągnięciu przez króla pełnoletniości (w wieku 16 lat). Tymczasem król nie zajmował się rządzeniem. Edward uwielbiał sport, wiele czasu spędzał grając w tenisa, co było jego ulubioną rozrywką.
Pierwsze objawy choroby pojawiły się zimą 1552/1553. Król dostał wysokiej gorączki. Działania lekarzy przynosiły skutek odwrotny od zamierzonego. W styczniu 1553 pojawiły się pierwsze objawy gruźlicy. W maju nie było już żadnej wątpliwości – król umierał.
Testament i śmierć.
Na wieść o chorobie króla Northumberland postanowił wykorzystać swoją pozycję w celu umocnienia pozycji własnej rodziny. Jego młodszy syn Guildford Dudley poślubił 15 maja lady Joannę Grey, wnuczkę Marii Tudor, siostry Henryka VIII. Northumberland postanowił osadzić swojego syna i jego żonę na tronie. Na drodze stał akt sukcesyjny Henryka VIII, który w wypadku bezpotomnej śmierci Edwarda VI wyznaczał jako następne w sukcesji siostry króla – Marię i Elżbietę – a później potomkinie Marii Tudor: Frances Brandon, księżnę Suffolk i jej potomstwo (lady Joanna była córką księżnej Suffolk).
Ulegając presji Northumberlanda, Edward w swoim testamencie wykluczył z linii sukcesyjnej swoje siostry oraz księżnę Suffolk i lady Joannę. Korona miała przejść na męskich potomków tej ostatniej. Nie spodobało się to Northumberlandowi, gdyż lady Joanna była zamężna ledwie od miesiąca, a miała dopiero 16 lat. Narodziny męskiego potomka wydawały się sprawą dość odległej przyszłości. Northumberland ponownie użył swego wpływu na króla i ten zmienił testament – korona przechodziła na Joannę i jej męskich potomków. Maria i Elżbieta zostały uznane za dzieci nieślubne, natomiast księżna Suffolk zrezygnowała ze swoich praw do tronu. Według legendy, gdy król Edward umierał, Northumberland ukradł mu koronę i oddał ją swojej synowej.
Edward VI zmarł w Greenwich 6 lipca 1553 wskutek gruźlicy, kiły lub otrucia arszenikiem. Jego ostatnie słowa brzmiały: "Oh my Lord God, defend this realm from papisty and maintain their true religion" („O Boże, ochroń to królestwo przed papizmem i wspomóż prawdziwą wiarę”). 9 sierpnia król został pochowany w Henry VII Lady Chapel w opactwie westminsterskim. Nabożeństwo żałobne celebrował Thomas Cranmer; jednocześnie w Tower siostra króla, Maria, uczestniczyła w katolickiej mszy za duszę Edwarda.
Śmierć króla była utrzymywana w tajemnicy przez kilka dni, by ułatwić lady Joannie wstąpienie na tron. Nowa królowa utrzymała się tam przez 9 dni (zwana jest dlatego „dziewięciodniową królową”). Tron objęła siostra Edwarda, Maria, która kazała stracić królową Joannę, jej męża i ojca oraz księcia Northumberland. Rządziła do 1558 i jej panowanie było ostatnią próbą przywrócenia katolicyzmu w Anglii. Po jej śmierci tron objęła Elżbieta I, która umocniła angielski kościół protestancki.
Edward VI w kulturze.
Postać Edwarda VI została spopularyzowana dzięki powieści Marka Twaina pt. "Książę i żebrak" oraz jej licznym ekranizacjom, jednak wydarzenia opisane w tej książce nie mają związku z rzeczywistością.

</doc>
<doc id="106967" url="https://pl.wikipedia.org/wiki?curid=106967" title="AUN">
AUN



</doc>
<doc id="106969" url="https://pl.wikipedia.org/wiki?curid=106969" title="Edward Seymour (1. książę Somersetu)">
Edward Seymour (1. książę Somersetu)

Edward Seymour (ur. ok. 1500 - zm. 22 stycznia 1552) – angielski arystokrata, książę Somerset od 1547, Lord Protektor w imieniu swego małoletniego siostrzeńca Edwarda VI w latach 1547-1549, brat królowej Jane Seymour.
Życiorys.
Pochodzenie.
Edward urodził się około 1500. Był najstarszym synem Johna Seymoura i Margery Wentworth, który przeżył dzieciństwo.
Początki kariery na dworze.
Edward oznaczał się wielkim talentem wojskowym; już w 1522 otrzymał tytuł rycerski. Był protegowanym kardynała Wolseya. W 1532 był członkiem świty, która udała się wraz z królem Henrykiem VIII i jego ówczesną kochanką Anną Boleyn do Calais.
Małżeństwa.
Około 1527 poślubił Catherine Fillol. Z tego małżeństwa pochodziło dwóch synów:
Catherine prawdopodobnie miała romans z ojcem Edwarda, Johnem Seymourem. Sprawa wyszła na jaw około 1530. Nie ma pewnych informacji na temat jej dalszych losów, jednak przypuszcza się, że trafiła do klasztoru, gdzie przebywała wraz z synami. Catherine zmarła najprawdopodobniej przed marcem 1535 a jej synowie powrócili pod opiekę ojca.
W marcu 1535 Edward poślubił Anne Stanhope. Tuż po ślubie na jej prośbę Edward odesłał swoich synów.
Ze związku Anne i Edwarda narodziło się 10 dzieci:
W 1540 Edward przyznał pierwszeństwo dziedziczenia swoim dzieciom z drugiego małżeństwa.
Szwagier króla.
Prawdopodobnie na początku 1536 król Henryk VIII, żonaty od prawie 3 lat z Anną Boleyn, zaczął interesować się siostrą Edwarda, Jane, która była dwórką królowej. Edward ujrzał w tym szansę na awans swój i swojej rodziny. W marcu 1536 został powołany do służby w prywatnej komnacie króla. Rodzina Seymourów była przeciwna Annie Boleyn i popierała córkę Henryka z pierwszego małżeństwa, Marię. Flirt króla z Jane trwał, więc Edward i jego najbliżsi dostrzegli w tym szansę na obalenie nielubianej królowej. Jane za radą rodziny odmówiła królowi zostania jego kochanką sugerując Henrykowi, że zależy jej na małżeństwie.
Anna Boleyn została ścięta 19 maja 1536. 11 dni później odbył się ślub Henryka z siostrą Edwarda, który dzięki temu został wyniesiony do godności para i otrzymał tytuł wicehrabiego Beauchamp.
12 października 1537 Jane urodziła długo wyczekiwanego następcę tronu, Edwarda. Z uwagi na płeć i fakt, że pochodził bezsprzecznie z prawego łoża (dwie poprzednie małżonki króla już nie żyły) chłopiec wyprzedził swoje siostry Marię i Elżbietę w kolejce do tronu. Kilka dni po narodzinach siostrzeńca Edward uzyskał tytuł hrabiego Hertford. Król został wdowcem 24 października 1537 - Jane zmarła na gorączkę połogową.
Lord Protektor.
28 stycznia 1547 zmarł Henryk VIII. Mimo sześciu małżeństw miał tylko jednego syna zrodzonego ze związku z siostrą Edwarda, Jane. Edward kilka godzin po śmierci monarchy pojechał do zamku Hertford, by przejąć opiekę nad niespełna 10-letnim siostrzeńcem. Edward przez trzy dni utrzymywał w tajemnicy fakt o śmierci króla. 1 lutego 1547 Rada Regencyjna ogłosiła Edwarda jako najstarszego wuja nowego króla Lordem Protektorem, czyli regentem. Henryka VIII pochowano zgodnie z jego życzeniem obok Jane. Wybór miejsca pochówku miał znaczenie symboliczne - odtąd władza w kraju miała należeć do Edwarda i Thomasa Seymourów jako wujów Edwarda VI.
Jeszcze w lutym 1547 Edward otrzymał tytuł księcia Somerset.
Zarówno Edward jak i jego żona mieli dobre relacje ze starszą siostrą króla, Marią.
Edward był skonfliktowany z Thomasem, który zazdrościł mu władzy i wpływu na króla. Thomas został oskarżony o zdradę i skazany na śmierć. Wyrok wykonano 20 marca 1549.
Edward swoje rządy sprawował w sposób autorytarny; stał się arogancki i wybuchowy. Jeden z jego doradców, William Paget, zaczął przestrzegać księcia przed takim stylem rządzenia. Edward nie posłuchał jego rad. W drugiej połowie 1549 wysłał Johna Dudleya aby stłumił rebelię w Norfolk, czego efektem była śmierć 2000 buntowników.
Aresztowanie i śmierć.
Pod koniec września 1549 John Dudley wraz z innymi członkami Rady Regencyjnej zadecydowali o wycofaniu Edwarda Seymoura ze stanowiska lorda protektora. 14 października 1549 został osadzony w Tower.
W kwietniu 1550 zawarł ugodę z Johnem Dudleyem, do którego po upadku Edwarda należała rzeczywista władza w państwie. Rozejm przypieczętował ślub syna Johna z najstarszą córką Edwarda, Anne. Edward odzyskał wolność, jednak w październiku 1551 ponownie został osadzony w Tower. Został oskarżony o zdradę i skazany na śmierć. Wyrok wykonano 22 stycznia 1552.
Po bezpotomnej śmierci Edwarda VI w 1553 władzę w kraju objęła Maria I Tudor, która uwolniła wdowę po Edwardzie Anne Stanhope. John Dudley próbował zmienić linię sukcesji i wyniósł na tron swoją synową Jane Grey, za co z rozkazu królowej Marii został ścięty w sierpniu 1553. 
Wdowa po Edwardzie wyszła ponownie za mąż i zmarła dopiero w 1587.

</doc>
<doc id="106970" url="https://pl.wikipedia.org/wiki?curid=106970" title="Mezja">
Mezja

Mezja () – prowincja rzymska istniejąca w latach 12–86 n.e., położona na południe od dolnego Dunaju, na terytorium współczesnej Bułgarii i Serbii; północno-wschodni fragment Mezji (Delta Dunaju) znajduje się na obszarze Rumunii.
Mezja graniczyła z Macedonią, Ilirią, Tracją, Dacją i Morzem Czarnym. Prowincję zamieszkiwali głównie Trakowie, Dardanowie oraz Grecy. Do głównych miast prowincji należały m.in.: "Singidunum" (Belgrad) i "Odessos" (Warna). 
W Mezji stacjonowały .
Jesienią 86 cesarz Domicjan podzielił prowincję na dwie części z granicą na rzece Cibricy (rzymskie Ciabrus): 

</doc>
<doc id="106971" url="https://pl.wikipedia.org/wiki?curid=106971" title="Nastrój">
Nastrój

Nastrój – utrzymujące się przez dłuższy okres zabarwienie emocjonalne wszystkich przeżyć, zarówno doświadczane subiektywnie i relacjonowane, jak również możliwe do obserwacji przez otoczenie.
Nastrój () jest składową temperamentu i wykazuje stałe i zindywidualizowane cechy; u osoby zdrowej psychicznie waha się zależnie od wpływu rozmaitych czynników zewnętrznych i wewnętrznych, nie przekraczając granic płytkiej subdepresji i słabo nasilonej hipomanii.
Elementy neurobiologii nastroju.
W regulacji nastroju i napędu psychoruchowego uczestniczą liczne obszary kory (przede wszystkim kora przedczołowa) i ośrodki podkorowe, m.in. należące do międzymózgowia i śródmózgowia (ciało migdałowate, prążkowie, wzgórze, hipokamp i wiele innych). Neurony mózgu łączą te obszary w pętle korowo-korowe, korowo-prążkowiowo-wzgórzowo-korowe (CSTC) i inne. W utworzonych sieciach neuronów zachodzi analiza zbiorów informacji o otoczeniu (środowisku przyrodniczym i społecznym), docierających do mózgu za pośrednictwem zmysłów (zob. bodziec w fizjologii i w psychologii) oraz sygnałów endogennych, pochodzących z wnętrza organizmu (np. o bólu, zmęczeniu, głodzie; zob. też oś jelitowo-mózgowa). Od wyniku tej analizy zależą dalsze zachowania (zob. np. układ nagrody). 
Działanie sieci jest zależne od neuroprzekaźników, docierających do poszczególnych jej węzłów. Za główne regulatory nastroju uważane są dopamina i noradrenalina (również serotonina, acetylocholina i histamina). 
W zmiennych warunkach życia człowieka dochodzi do naturalnych krótkookresowych zmian nastroju, zgodnych z sytuacją. W niektórych przypadkach wahania nastroju są znacznie większe i pojawiają się bez usprawiedliwiających je czynników zewnętrznych (zmiany egzogenne). W przypadkach wystąpienia takich endogennych wahań nastroju (tj. zaburzenia afektywne dwubiegunowe) jest potrzebna terapia (m.in. psychofarmakoterapia zaburzeń psychicznych).

</doc>
<doc id="106973" url="https://pl.wikipedia.org/wiki?curid=106973" title="Maria I (królowa Anglii i Szkocji)">
Maria I (królowa Anglii i Szkocji)



</doc>
<doc id="106977" url="https://pl.wikipedia.org/wiki?curid=106977" title="Hiszpańska Socjalistyczna Partia Robotnicza">
Hiszpańska Socjalistyczna Partia Robotnicza

Hiszpańska Socjalistyczna Partia Robotnicza ("Partido Socialista Obrero Español" – PSOE) – hiszpańska socjaldemokratyczna partia polityczna i zarazem jedna z największych w kraju oraz najstarsza (po Partido Carlista, założonej w 1833), założona w 1879 roku, a w latach 1939–1977 nielegalna.
Po przywróceniu demokracji PSOE stanowi jedną z głównych sił politycznych Hiszpanii - w latach 1982–1996, 2004–2011 i od 2018 jest partią rządzącą.
Partia jest silnie związana Unión General de Trabajadores, unią hiszpańskich związków zawodowych. Przez dekady członkostwo w UGT było równoznaczne z członkostwem w PSOE, jednak w latach 80. związki zaczęły krytykować politykę partii, nawołując nawet do strajku generalnego, do którego doszło 14 grudnia 1988. Od czasu wyborów parlamentarnych w 2004 roku, PSOE była największą partią polityczną w rządzie Hiszpanii. Współtworzy Partię Europejskich Socjalistów w Parlamencie Europejskim i jest członkiem Międzynarodówki Socjalistycznej.
Ideologia.
PSOE została utworzona w celu reprezentowania interesów klasy pracującej. Jej powołanie do życia związane było z rewolucją przemysłową, a miało na celu doprowadzenie do powstania systemu socjalistycznego, a inspirowane było rewolucyjnymi przesłankami filozofii marksistowskiej. Dzisiaj jest typową partią socjaldemokratyczną.
Wczesna historia.
PSOE została założona 2 maja 1879 roku w Madrycie przez przywódcę ruchu robotniczego, Pablo Iglesiasa, oraz działaczy Hiszpańskiej Federacji Regionalnej I Międzynarodówki którzy odłączyli się od organizacji z powodu występowaniu w niej silnych tendencji anarchistycznych. 20 sierpnia tego samego roku zgromadzenie 40 osób przyjęło program nowego ugrupowania. Do 1881 roku PSOE działała nielegalnie. Partia wchodziła w skład II Międzynarodówki.
Pierwszy zjazd PSOE odbył się w 1888 roku, partia postawiła sobie wówczas trzy cele – budowa społeczności bezklasowej, uspołecznienie środków produkcji i dojście do władzy klasy robotniczej. W tym samym roku powstała centrala związkowa, Powszechny Związek Pracujących (UGT). W partii dominowały tendencje reformistycznej stąd też partia realizować miała te cele na drodze parlamentaryzmu. Od początku istnienia partii, PSOE starała się łączyć ze sobą interesy burżuazji i klasy robotniczej.
Pomimo raczej niewielkiej siły w późnych latach XIX wieku, PSOE brała aktywny udział w strajkach 1899 i 1902 roku. W wyborach z 1910 roku, będąc w sojuszu z partiami republikańskimi, Iglesias został pierwszym socjalistycznym członkiem hiszpańskich Kortezów. Dużym zagrożeniem dla partii była działalność popularnego w kraju ruchu anarchistycznego.
W czasie lat I wojny światowej w partii wyłoniły się frakcje reformistyczne i rewolucyjne. Rewolucjoniści wywodzący się głównie z Federacji Młodzieży Socjalistycznej opowiedzieli się za włączeniem PSOE w skład III Międzynarodówki.
W kwietniu 1920 roku rozłamowcy będący zwolennikami III Międzynarodówki założyli oddzielną partię, Komunistyczną Partię Hiszpanii. Od czasu rozłamu część szeregowych działaczy PSOE chciała aby również partia socjalistyczna dołączyła do Międzynarodówki Komunistycznej. W lipcu 1920 roku specjalny zjazd partii potwierdził przewagę tendencji reformistycznych a działacze prokominterowscy odeszli z szeregów partii i w kwietniu 1921 roku utworzyli Hiszpańską Robotniczą Partię Komunistyczną. W listopadzie obydwie grupy komunistów zjednoczyły się w jedną partię.
Mimo tendencji reformistycznych, PSOE w 1919 roku protestowała przeciwko interwencji zachodu w Rosji Radzieckiej. Przed tymi wydarzeniami w Hiszpanii doszło do wystąpień proletariatu i chłopów wyrażających poparcie dla rewolucji rosyjskiej. Decyzja o poparciu rewolucji była więc spowodowana głównie chęcią utrzymania wpływów społecznych wśród tych klas.
Partia na początku XX wieku skupiała głównie klasę średnią, robotników i inteligencję. Jej zwolennicy mieszkali głównie w Asturii, Baskonii i Madrycie, duże wpływy PSOE zyskała w społecznościach chłopskich Andaluzji, Kastylii oraz Estremadury. Partia działała głównie przez domy ludowe, czyli domy robotnicze kontrolowane przez centralę Powszechny Związek Pracujących.
Lata 20. i początek 30..
W latach 20. partia liczyła około 40 tysięcy działaczy. Od 1923 roku aż do chwili jej rozwiązania w 1940 roku, partia należała do Socjalistycznej Międzynarodówki Robotniczej.
W efekcie niepokojów społecznych we wrześniu 1923 roku, generał Miguel Primo de Rivera dokonał zamachu stanu i przejął władzę, tworząc rząd wojskowy. PSOE i UGT podjęły się współpracy z nowym rządem, tym samym odrzuciły one postulat komunistów, aby utworzyć opozycyjny jednolity front. Pod koniec lat 20., PSOE przeszła na pozycje bardziej krytyczne wobec Primery, aż w końcu socjaliści wycofali poparcie dla rządu. Junta wojskowa upadła w kwietniu 1931 roku, a pod wpływem presji społeczeństwa zastąpiono ustrój monarchistyczny systemem republikańsko-demokratycznym. PSOE wpłynęła na rozwój II Republiki, a w czasie jej istnienia zdobyła jeszcze większe poparcie społeczne.
W okresie do 1936 roku w PSOE działały trzy nurty; prawicowo-reformistyczny z Julianem Bestiro na czele; centrowy z Indalecio Prieto oraz trzeci – lewicowy z Francisco Largo Caballero. Przewagę w okresie Drugiej Republiki uzyskał nurt prawicowo-reformistyczny, który opowiadał się za współpracą z partiami prawicowymi. Pod koniec istnienia republiki, PSOE przeszła na pozycje bliższe lewicy, a wewnątrz partii pojawiły się głosy nawołujące do współdziałania z innymi nurtami lewicowymi, głównie z Komunistyczną Partią Hiszpanii.
Proces jednoczenia lewicy poparła lewica socjalistyczna, która uważała, że dzięki sojuszowi z KPH uda się zapobiec odchodzeniu od PSOE tradycyjnego elektoratu robotniczego, który stopniowo przechodził do komunistów. W ramach bloku antyfaszystowskiego w grudniu 1934 roku powołano Krajowy Komitet Łączności zrzeszający działaczy ruchów socjalistycznych, komunistycznych czy związkowych – UGT i Zjednoczonej Powszechnej Konfederacji Pracy (CGTU). Komitet nie spełnił jednak większej roli na skutek polityki socjalistów, którzy blokowali wszystkie propozycje komunistów w sprawie stworzenia jednego manifestu programowego.
Kolejnym krokiem w łączeniu lewicy było przyłączenie do socjalistycznej UGT w grudniu 1935 roku, związków zrzeszonych w Zjednoczonej Powszechnej Konfederacji Pracy sympatyzującej z ruchem komunistycznym. Wchłonięcie przez UGT mniejszych związków nastąpiło głównie na skutek nacisków organizacji młodzieżowej reprezentującej wewnątrz partii nurt lewicowy. Nieudolne rządy prawicowych republikanów mające miejsce przed 1936 rokiem doprowadziły do przedterminowych wyborów w lutym 1936. 15 stycznia 1936 roku PSOE, republikanie i komuniści podpisali pakt koalicyjny, powołali oni antyfaszystowską koalicję Front Ludowy. Front obiecał amnestię dla więźniów politycznych, wprowadzenie swobód demokratycznych oraz norm konstytucyjnych i wdrożenie reformy rolnej.
Wybory okazały się sukcesem Frontu Ludowego. Partie skupione w bloku antyfaszystowskim zdobyły 268 miejsc w parlamencie, podczas gdy partie prawicowe zdobyły 205 mandatów. Spośród wszystkich mandatów zdobytych przez Front, 158 należało do republikanów, 88 do socjalistów a zaledwie 17 do komunistów, którzy nie weszli w skład rządu.
Okres wojny domowej.
Partia weszła w skład rządu w czasie Drugiej Republiki Hiszpańskiej, jako część Hiszpańskiego Frontu Ludowego, w 1936 roku. Nowy rząd przystąpił do realizacji przedwyborczych obietnic. Po wyborach doszło do kolejnej erozji frakcyjnej wewnątrz partii socjaldemokratycznej. Działacze partii z Largo Caballero na czele opowiedzieli się za jednością PSOE i komunistów na forum parlamentarnym. Przeciwko termu protestowała frakcja prawicowa. 1 kwietnia 1936 roku doszło do zwycięstwa frakcji lewicowej gdy udało się zjednoczyć organizacje młodzieżowe socjalistów i komunistów w Zjednoczoną Młodzież Socjalistyczną. 23 lipca tego samego roku z szeregów katalońskiej sekcji partii socjalistycznej i tamtejszych komunistów wyłoniła się Socjalistyczna Partia Katalonii.
Mimo początkowych sukcesów w jednoczeniu lewicy, kierownictwo PSOE nie zrealizowało dalszych propozycji zjednoczeniowych, to właśnie m.in. podział lewicy, doprowadził do przewrotu prawicowych generałów z 18 lipca 1936 roku. Rebelia wojskowa doprowadziła do wybuchu wojny domowej między siłami nacjonalistycznymi a republikańskimi. Nacjonaliści zyskali pomoc Włoch faszystowskich i Niemiec nazistowskich.
W czasie wojny domowej, partia podzieliła się na trzy skrzydła: lewicowe pod przywództwem Francisco Largo Caballero, centrowe, ale opowiadające się za walką przewodzone przez Indalecio Prieto i prawicowo-reformistyczne z Julianem Besteiro na czele.
Po porażkach militarnych wojsk republikanów, 4 września 1936 roku utworzono nowy rząd z Largo Caballero na czele. W obliczu działań wojennych do rządu dołączyli też przedstawiciele komunistów, którzy wcześniej nie dołączyli do rządu. Rząd z udziałem wszystkich trzech najważniejszych stronnictw centrowych i lewicowych (PSOE, republikanie, komuniści) utrzymał się do końca wojny. 16 kwietnia 1937 roku powołano nowy Krajowy Komitet Łączności na linii PSOE-KPH, miał on dążyć do zjednoczenia obu partii w jedną partię zjednoczonego ruchu robotniczego. Przeciwko zjednoczeniu wypowiedzieli się jednak działacze frakcji lewicowej skupionej wokół Largo Caballero i prawicowych socjalistów. Caballero w czasie trwania działań wojennych poparł współpracę PSOE z grupami anarchistycznymi, a w listopadzie 1936 roku anarchiści weszli w skład rządu. Po odejściu z rządu Caballero, 18 maja 1937 roku zastąpił go Jan Negrin, który w odróżnieniu od poprzednika nie szukał pogłębienia antyfrankistowskiego sojuszu we współpracy z anarchistami, lecz z komunistami.
W ostatnim okresie wojny domowej wśród części działaczy partii socjalistycznej dochodziły głosu zaprzestania wojny. Za końcem wojny opowiedział się lider frakcji prawicy, Besteiro który uważał, że wygrana Frontu Ludowego doprowadzi do utworzenia w państwie „dyktatury komunistycznej”. Po ostatecznym pokonaniu wojsk republikańskich, Francisco Franco utworzył w Hiszpanii dyktaturę opartą na wzorach faszystowskich.
W 1939 roku, Franco rozwiązał wszystkie partie (a więc PSOE którą reżim uznał za partię komunistyczną) poza faszystami z Falangi. W czasie jego rządów wielu działaczy partii zostało aresztowanych, uwięzionych lub wygnanych z kraju. Liderzy frakcji – Caballero, Negrin i Prieto udali się na przymusową emigrację. Lider nurtu prawicowego, Besteiro, został w Hiszpanii gdzie tworzył pierwsze komórki podziemne. Po śmierci Besteiro, liderem podziemnego PSOE w kraju został Socrates Gomez. Działacze którzy udali się na emigrację wyjechali do Francji. W Tuluzie powstała komórka PSOE na czele z Prieto oraz Rodolfem Llopisem.
W czasie lat II wojny światowej działanie partii było mocno ograniczone ze względu na masowy terror frankistowski. Działacze PSOE utworzyli własne grupy partyzanckie, głównie w Asturii. Liczyli oni, że po pokonaniu pozostałych państw faszystowskich, alianci zdecydują się na obalenie w Hiszpanii generała Franco. W warunkach wybuchu zimnej wojny, alianci zachodni nie byli już zainteresowani eliminacją reżimu hiszpańskiego. W początkowym okresie zimnej wojny przy bierności byłych aliantów zachodnich do więzienia trafili Eduarco Villegas, Vicente Orche i Tomas Orche – działacze wchodzący w skład Komisji Wykonawczej partii.
Działalność w podziemiu.
Pod koniec dekady lat 50. wzrosły w kraju siły opozycji. Najaktywniejsza pozostała partia komunistyczna, lecz na popularności zyskała też PSOE. W kierownictwie socjalistów na emigracji dominował antykomunizm i tendencje współpracy z partiami opozycyjnej prawicy. Tym samym odcinano się od współdziałania z komunistami. Tendencja ta utrzymana została także przez całe lata 60. a jej głównym reprezentantem był Llopis.
Główną rolę odgrywał nurt socjaldemokratyczny wzorujący się na partiach socjalistycznych Europy zachodniej. Krajowi działacze PSOE zwani byli „nowymi socjalistami”. popierali oni przenikanie do środowisk robotniczych, pozostawali w opozycji do kierownictwa na emigracji i popierali współpracę z komunistami oraz nielegalnymi związkami zawodowymi; Komisjami Robotniczymi (CO). Jednym z powodów niezadowolenia ze strony krajowych socjalistów był brak nowego programu, dotychczasowy program sprowadzał się jedynie do postulatu obalenia dyktatury generała Franco i zbudowania nowego, demokratycznego rządu tymczasowego który przygotuje nowe wybory parlamentarne.
W kraju, szczególnie środowiska inteligenckie, domagały się utworzenia nowej, bardziej postępowej organizacji socjalistów która byłaby gotowa do sojuszu ze wszystkimi grupami opozycji. Wokół profesora Enrique Tierro Galvana usuniętego z PSOE za dążenie do sojuszu z partią komunistyczną czy innymi grupami opozycji, skupiła się grupa „nowych socjalistów”. W 1967 roku grupa ta powołała krajową, nielegalną, Socjalistyczną Partię Ludową (PSP).
PSP ogłosiła swój manifest programowy, 12 lutego 1968 roku. W manifeście odcięto się od postulatu PSOE aby podporządkować ruch związkowy kilku centralom, PSP opowiedziało się za współpracą z ruchem komunistycznymi Hiszpanii na łamach Komisji Robotniczych oraz za jednością ruchu związkowego. „Nowi socjaliści” na XI Kongresie UGT w 1971 roku zdominowali kierownictwo związku. Z emigracji do kraju powróciło grono socjalistycznych uchodźców, część z nich sympatyzowała z poglądami „nowych socjalistów”. UGT na kongresie z 1971 roku wprowadziła rezolucję która wezwała wszystkie grupy demokratycznej opozycji w tym konkurencyjną dla socjalistów, partię komunistyczną do utworzenia wspólnego frontu demokratycznego. Uchwała ta okazała się porażką dla kierownictwa emigracyjnego z Lopisem na czele którzy prezentowali pozycje antykomunistyczne.
Duże znaczenie w jednoczeniu opozycji miał grudniowy kongres PSOE z 1972 roku, odbył się on we francuskiej Tuluzie. Wreszcie do kierownictwa partii weszli działacze z organizacji podziemnych w kraju, w liczącym 16 osób Komitecie Wykonawczym znalazło się 9 zwolenników tendencji „nowych socjalistów” i 7 reprezentantów emigracyjnego PSOE. Kongres okazał się porażką zwolenników Llopisa. Nowe władze partii ogłosiły, że są gotowe zjednoczyć się ze wszystkimi siłami demokratycznymi w celu obalenia dyktatury frankistowskiej. Zjazd ten mimo kompromisu między emigracją a nowymi socjalistami doprowadził do rozłamu. W tym samym roku powstały dwie frakcje; PSOE-historyczna z Llopisem mająca struktury na emigracji i PSOE-odrodzenie z Pablo Castellanosem, mająca nielegalna struktury w Hiszpanii. Spór pomiędzy zwolennikami PSOE-historycznej i PSOE-odrodzenie dotyczył w głównej mierze spraw taktycznych i stosunku do Komunistycznej Partii Hiszpanii.
W 1974 roku PSOE została przyjęta do Międzynarodówki Socjalistycznej. Nowym liderem partii został Felipe González, który zastąpił Castellanose. W lecie 1974 roku powstała Rada Demokratyczna, front opozycji w skład którego weszli przedstawiciele PSP i partii komunistycznej. W czerwcu 1975 roku powstała Platforma Zbliżenia Demokratycznego, w skład koalicji weszła PSOE-odrodzenie, Hiszpański Związek Socjaldemokratyczny, partie chrześcijańsko demokratyczne oraz baskijskie i katalońskie.
Rada Demokratyczna, jak i Platforma Zbliżenia Demokratycznego domagała się restauracji demokracji, autonomii dla domagających się jej regionów oraz przywrócenia praw i swobód mieszkańców kraju. W listopadzie 1975 roku zawarto porozumienie między Radą Demokratyczną oraz Platformą Zbliżenia Demokratycznego. W grudniu 1975 utworzony został front Koordynacja Demokratyczna. W skład bloku weszli m.in. komuniści, monarchiści czy chadecy. Każda z partii która przystąpiła do frontu zachowała pełną niezależność.
W grudniu 1976 w Hiszpanii zorganizowano XXVII Zjazd partii. Był to pierwszy kongres zorganizowany na obszarze kraju od 1932 roku. Partia wciąż oficjalnie była nielegalna jednak rząd na skutek presji opozycji i zachodnioeuropejskich socjalistów zgodził się na zorganizowanie kongresu w Madrycie. W kongresie hiszpańskiej socjaldemokraci udział wzięli politycy socjalistyczni z innych państw zachodnich; Bruno Kreisky z Austrii, Olof Palme ze Szwecji, Willy Brandt z Niemiec i Mario Soares z Portugalii. Zjazd za główny cel wybrał walkę o budowę systemu demokratycznego, sojusz ze wszystkimi grupami postępowymi. Uchwała zjazdu określiła ugrupowanie jako partię marksistowską, demokratyczną i klasową, która dąży do likwidacji kapitalistycznych stosunków produkcji. Definicja ta uległa jednak dużym zmianom.
Socjaliści opowiedzieli się za utworzeniem hiszpańskiej federacyjnej republiki robotniczej która reprezentować miała wszystkich obywateli. Partia opowiedziała się przeciwko monarchii i za systemem republikańskim. PSOE zadeklarowało, że jeśli nastąpi referendum w którym obywatele opowiedzą się za podtrzymaniem monarchii to socjaliści zaakceptują ten wybór. PSOE poparła swobodę zrzeszania związkowego, sekularyzacją edukacji, likwidacją kary śmierci oraz samostanowieniu narodów i regionów Hiszpanii które miały wstąpić do federacji hiszpańskiej na równych prawach. W ekonomii poparto interwencjonizm w głównych gałęziach gospodarki oraz za ścisłą kontrolą wydatków publicznych, zaproponowano reformę systemu podatkowego. Hasła ze zjazdu stały się podstawą haseł kampanii wyborczej mającej miejsce po upadku dyktatury frankistowskiej.
Współczesna historia.
Do prawnej legalizacji PSOE doszło 18 lutego 1977 roku. Po upadku reżimu Franco partia liczyła 200 tysięcy członków, a liczba jej działaczy stale się zwiększała.
Transformacja ustrojowa.
W wyborach z 15 czerwca 1977 roku socjaliści zdobyli 31,2%, a więc 116 miejsc w Kongresie Deputowanym i 60 miejsc w Senacie. PSOE udział w wyborach wzięła razem z Socjalistyczną Partią Katalonii. PSOE stała się największą siłą w parlamencie po koalicji centroprawicy, Unii Centrum Demokratycznej. Jako że Unia Centrum Demokratycznego była w tym okresie koalicją partii chadeckich, socjaldemokratycznych czy monarchistycznych, to PSOE okazała się partią polityczną o najszerszych wpływach w społeczeństwie. Liczba miejsc PSOE w parlamencie zwiększyła się jeszcze w 1978 roku, kiedy to sześciu deputowanych z Ludowej Partii Socjalistycznej zgodziło się wstąpić do PSOE.
Po wyborach lider partii, Felipe González, ogłosił, że nie jest zainteresowany utworzeniem koalicji z Unią Centrum Demokratycznego. Argumentował to tym, że będąc w koalicji z ugrupowaniami centroprawicowymi, PSOE nie będzie mogła realizować postulatów natury socjalistycznej. PSOE ogłosiła też, że opozycja z jej strony będzie miała charakter konstruktywny.
Na jesieni 1977 roku socjaliści poparli tzw. pakt z Moncloa; pakt regulujący współpracę pomiędzy rządem a partiami opozycyjnymi mający pomóc w poprawie sytuacji gospodarczej Hiszpanii. W okresie po wyborach PSOE reprezentowała niekiedy bardziej radykalne stanowisko od Komunistycznej Partii Hiszpanii; PSOE prezentowała tendencje republikańskie podczas gdy komuniści zaakceptowali monarchię parlamentarną ze względu na dokonania króla Juana Carlosa w transformacji demokratycznej.
Pod koniec kwietnia 1978 roku doszło do zjednoczenia PSOE i PSP (rozłam trwał od 1967 roku), proces jednoczenia partii trwał już od 1976 roku. PSP nie była tak popularna jak PSOE i w wyborach uzyskała tylko 1,7% głosów, jednak posiadała kadry popularne w środowiskach inteligenckich. Od czasu zjednoczenia partii socjalistycznych PSOE reprezentowała 32,98% elektoratu, a konkurencyjna centroprawicowa koalicja – 34,4%. Na kongresie zjednoczeniowym partii udział wzięli Bruno Kreisky, François Mitterrand, Bernt Carlsson i Bettino Craxi. Zjednoczona partia socjalistów zachowała dotychczasową nazwę, PSOE, sekretarzem generalnym został Gonzalez, a honorowym przewodniczącym – Tierno Galvan. Zjednoczona PSOE określiła się w dokumencie programowym jako partia klasowa, masowa, marksistowska i demokratyczna, odrzucająca kompromis z kapitalizmem i postulująca samorządowy system ekonomiczny (przy czym nie zamierza likwidować gospodarki wolnorynkowej).
W maju 1978 roku odbyły się wybory związkowe. Sympatyzująca z socjalistami UGT (wówczas dwa miliony związkowców, określała się jako demokratyczna, autonomiczna, internacjonalistyczna, wolna i rewolucyjna) i komunistyczne Komisje Robotnicze razem zdobyły ponad 70% poparcie (w tym 47% na Komisje Robotnicze). PSOE wygrała senackie wybory uzupełniające w Alicante i Asturii w maju 1978, socjaliści znacznie pokonali koalicję centroprawicy, jednak stracili nieco poparcia kosztem komunistów. W referendum z 1978 roku, PSOE wspierało uchwalenie nowej konstytucji hiszpańskiej, do której uchwalenia wkrótce doszło.
Po zjednoczeniu hiszpańskiego ruchu socjalistycznego ponownie zarysował się podział frakcyjny na lewicę i prawicę. Na czele prawicy stał Gonzalez, a na czele lewicy Alfonso Guerra. Lewicowcy krytycznie ocenili typowo socjaldemokratyczny kurs partii. Gonzalez uważał, że ukłon w stronę socjaldemokracji przyciągnie działaczy socjaldemokratycznych i chadeckich ze Zjednoczenia Centrum Demokratycznego. Przejście na prawo objawiało się też wzmożoną krytyką komunistów, których PSOE oskarżało o zbytnią uległość wobec centroprawicowego rządu. Jak się okazało nowy, bardziej centrowy kurs nie przyniósł powodzenia, w wyborach z marca 1979 roku socjaliści zdobyli 29,5% głosów, rządząca centroprawica z UCD zdobyła natomiast 35,2%. Oznaczało to więc spadek poparcia dla socjalistów w porównaniu z poprzednimi wyborami – na PSOE zagłosowało o 800 tysięcy osób mniej. Socjaliści zajęli 121 miejsc w niższej izbie parlamentu i 67 w wyższej. Przed kampanią wyborczą socjaliści deklarowali, że głównym celem rządu powinna być walka z terroryzmem, partia postulowała zrównanie praw kobiet i mężczyzn, bezpłatne i obowiązkowe szkolnictwo (nie kwestionując istnienia szkół kościelnych czy prywatnych), likwidacji przywilejów Kościoła katolickiego, sekularyzacje, likwidację bezrobocia poprzez prowadzenie polityki pełnego zatrudnienia. Partia wypowiedziała się za nacjonalizacją elektrowni i centralnym sterowaniem w dziedzinie systemu energetycznego. Socjaliści porzucili wcześniejsze hasła o budowie republiki robotniczej i o charakterze marksistowskim, zamiast tego przyjęli kurs typowy dla socjaldemokracji zachodnioeuropejskiej.
Wybory samorządowe z wiosny 1979 roku okazały się sukcesem PSOE i komunistów oraz porażką koalicji centroprawicy. Komuniści w porównaniu z wyborami parlamentarnymi zwiększyli poparcie o 3% które odebrali centroprawicy. W ramach taktyki na czas kampanii samorządowej PSOE i KPH zawarły ze sobą tymczasowy sojusz. Mimo tymczasowego aliansu, PSOE pozostała na stanowisku reformistycznymi i prezentującym antykomunizm.
Na zjeździe XXVIII z maja 1979, na łamach partii wystąpił dwie silne frakcje; „marksistowska” i „socjaldemokratyczna”. Marksiści domagali się rewizji polityki względem Komunistycznej Partii Hiszpanii, krytykowali koncepcje socjaldemokratyzmu postulowane przez kierownictwo. Zdaniem frakcji marksistów zmiany w stronę centryzmu mogą spowodować utratę tożsamości socjalistów jako partii lewicy. Na 27. Zjeździe, González prezentujący stanowisko socjaldemokratyczne zrezygnował z przywództwa i podał się do dymisji. Zjazd zakończył się powołaniem kolejnego nadzwyczajnego zjazdu partii. Zjazd odbył się pod koniec września tego samego roku. Na zjeździe przyjęto dokument według którego PSOE przyjęło marksizm jako instrument teoretyczny i krytyczny do dokonywania analizy stosunków społecznych i ich przeobrażeń, odrzucono natomiast marksistowski dogmatyzm. Odrzucono współpracę z Komunistyczną Partią Hiszpanii uznając, że może być ona prowadzona tylko na szczeblu lokalnym. Wybory na sekretarza generalnego okazały się zwycięstwem socjaldemokratów – 86% głosujących poparło kandydaturę Gonzaleza. Także europejskie partie socjaldemokratyczne wspierały Gonzáleza, a niemieckie SPD przekazało PSOE nawet fundusze pieniężne. Symbol partii został zmieniony na różę w dłoni.
Obecnie.
W wyborach 1979 roku, partia uzyskała 30.5% głosów i 121 miejsc w parlamencie, pozostając największym ugrupowaniem opozycyjnym. 28 października 1982 roku PSOE zwyciężyła w wyborach, uzyskując 48.3% głosów (ok. 10 mln). Felipe González został premierem Hiszpanii 2 grudnia i pozostał nim do 1996 roku. W tym czasie w kwestiach gospodarczych partia łączyła reformy socjalne z liberalną i kapitalistyczną ekonomiką. Niezadowolenie lewicowych frakcji wewnątrz partii wywoływało bratanie się premiera z przedstawicielami wielkiego biznesu (dotyczyło to także członków jego rządu – minister finansów Migel Boyer ożenił się z gwiazdą plotkarskich czasopism, Isabel Preysler).
Pomimo tego, iż PSOE opowiadało się pierwotnie przeciw NATO, po dojściu do władzy większość jego liderów wsparło członkostwo Hiszpanii w tej organizacji. Rząd Gonzáleza zorganizował referendum na ten temat w 1982 roku, w którym Hiszpanie opowiedzieli się za członkostwem w Sojuszu. Został skrytykowany za niezastosowanie w formularzu oficjalnej nazwy "Sojusz Północnoatlantycki", zamiast tego pojawił się termin "Atlantyckie Alianse". Symbolem tego zwrotu jest osoba Javiera Solany, który prowadził kampanię przeciwko NATO, a lata później został jego sekretarzem generalnym. W 1986 roku w okresie rządów PSOE, Hiszpania przystąpiła do Europejskiej Wspólnoty Gospodarczej.
PSOE poparło USA podczas pierwszej wojny w Zatoce Perskiej w 1991 roku. Partii udało się odnieść zwycięstwa w wyborach 1986, 1989 i 1993 roku.
Kryzys ekonomiczny, skandale korupcyjne i terroryzm państwowy stosowany przeciwko nielegalnej baskijskiej uzbrojonej grupie ETA spowodowały erozję popularności Gonzáleza i w efekcie tego w wyborach 1996 roku PSOE przegrało na rzecz prawicowej Partii Ludowej (PP). Lata najcięższego kryzysu to okres 1996-2001, w 1997 roku González zrezygnował z przywództwa w partii. W 2000 roku partia poniosła klęskę wyborczą (34.7% głosów). Pomimo tego wciąż pozostawała rządzącą partią we wspólnotach autonomicznych Andaluzji, Extremadury, Castilla-La Mancha i Asturii.
W 2001 roku został wybrany nowy sekretarz generalny, José Luis Rodríguez Zapatero, który postanowił odnowić partię. W 2003 roku PSOE wygrała wybory samorządowe. 13 listopada 2003 roku PSOE zwyciężyła w regionalne wybory w Katalonii, zawiązując sojusz z ugrupowaniami "Esquerra Republicana de Catalunya" (ERC) i "Iniciativa per Catalunya" (ICV).
W wyniku ostatnich wyborów parlamentarnych socjaliści znaleźli się u sterów rządu. Na wynik mógł mieć wpływ zamach terrorystyczny w Madrycie z 11 marca 2004 roku, pod wpływem którego niektórzy hiszpańscy wyborcy mogli zmienić swoje preferencje polityczne. Hiszpanie zdezorientowani głoszonymi przez rząd prawicowy informacjami jakoby za zamachami stała ETA, opowiedzieli się za socjalistami, głoszącymi sprzeciw wobec wojny w Iraku i uczestnictwie w niej Hiszpanii.
W wyniku działań PSOE w Hiszpanii zalegalizowano małżeństwa homoseksualne. Planuje wycofanie nauczania religii ze szkół. 
W 2005 roku wezwała Hiszpanów do głosowania za przyjęciem Konstytucji Europejskiej
9 marca 2008 roku PSOE ponownie wygrała wybory parlamentarne zdobywając 43,7% głosów co po przeliczeniu dało 169 miejsc w 350-osobowym Kongresie Deputowanych (o 5 więcej niż w poprzednich wyborach).
Polityka zagraniczna.
Według PSOE głównymi kierunkami polityki zagranicznej Hiszpanii powinny być; Europa, Ameryka Łacińska i tereny śródziemnomorskie. PSOE analogicznie do pozostałych partii hiszpańskich reprezentowanych w parlamencie popierała pełne członkostwo Hiszpanii w Europejskiej Wspólnocie Gospodarczej. Inaczej wyglądała sytuacja z NATO, w 1978 roku działacz partii Luis Yanes, wypowiedział się przeciwko przystąpieniu kraju do NATO. Socjaliści argumentowali to tym, że przystąpienie do NATO mogłoby ograniczyć niezależność i suwerenność kraju i nie przyniosłoby Hiszpanii żadnych korzyści. PSOE zamiast tego opowiedziała się za neutralnością i dalszym podkreślaniem powiązań z Zachodem. W przeciągu kilku lat stanowisko to uległo rewizji, a w czasie rządów PSOE w 1982 roku, Hiszpania przystąpiła do NATO. PSOE stoi na stanowisku według którego wraz z wygaśnięciem układu hiszpańsko-amerykańskiego, bazy wojsk amerykańskich w Hiszpanii powinny zostać przejęte przez Hiszpanów.
PSOE uważa, że Gibraltar jest integralną częścią Hiszpanii, a Wielka Brytania powinna zwrócić ten region w ręce hiszpańskie, według stanowiska partii na terenie tym powinno zostać przeprowadzone referendum w sprawie przynależności terenu do Wielkiej Brytanii bądź Hiszpanii.
Opowiada się za kompleksową polityką zagraniczną z państwami Ameryki Latynoamerykańskiej. Hiszpania w okresie zimnej wojny w zamyśle partii powinna pomagać tym krajom w ustanowieniu systemów demokratycznych i w obronie praw człowieka. PSOE w okresie zimnej wojny uważała, że Hiszpania i jej transformacja demokratyczna powinna być wzorem dla państw Ameryki Łacińskiej w których występowały rządy dyktatorskie. PSOE występowała przeciwko umacnianiu się wpływów Stanów Zjednoczonych w rejonie Ameryki Łacińskiej.
Należy do Międzynarodówki Socjalistycznej. Lider partii, Gonzales, przedstawił stanowisko PSOE ws. Międzynarodówki, 2 lipca 1978 roku w czasie posiedzenia ideologicznego partii. Gonzalez opowiedział się za rewizją deklaracji frankfurckiej z 1961 roku. Partia należy też do Sojuszu Postępowego, Partii Europejskich Socjalistów, a w Europarlamencie zasiada we frakcji Postępowy Sojusz Socjalistów i Demokratów w Parlamencie Europejskim.
Struktury.
Obecnie do partii należy około 460,000 osób. Większość działaczy partii pochodzi głównie spośród klasy średniej, robotniczej i inteligencji. Większość wyborców stanowią robotnicy z wielkich ośrodków przemysłowych, intelektualiści, studenci i przedstawiciele wolnych zawodów. PSOE współpracuje z centralą związkową UGT.
PSOE jest kierowana przez Kongres, organem wykonawczym jest liczący 36 osób Komitet Federalny, wyłania się z niego licząca 23 osób Federalna Egzekutywa. Dawniej działalnością partii kierowała licząca 16 osób Rada Wykonawcza.
Od roku 1972 wewnątrz partii działają dwie tendencje; PSOE właściwa (określana też jako PSOE-odrodzona) i notująca coraz mniejsze wpływy, PSOE-historyczna, wywodząca się z „grupy Llopisa”.
Organem prasowym partii jest dwutygodnik (niegdyś tygodnik) „El Socialista”. założony w roku 1886.

</doc>
<doc id="106978" url="https://pl.wikipedia.org/wiki?curid=106978" title="Schron">
Schron

Schron – rodzaj budowli obronnej lub ochronnej o przeznaczeniu wojskowym bądź cywilnym.
Schrony zbudowane na potrzeby wojskowe.
Powszechnie błędnie zwane w języku potocznym bunkrami. Są to zakryte obiekty fortyfikacyjne przeznaczone do prowadzenia ognia, obserwacji, kierowania walką, ochrony żołnierzy oraz bojowego sprzętu technicznego przed oddziaływaniem środków rażenia przeciwnika. Budowane zazwyczaj z żelbetu, a w razie konieczności także z innych dostępnych materiałów takich jak cegły, ziemia, kamienie.
Rodzaje:
Budowle ochronne zbudowane na potrzeby cywilne.
Budowle te stanowią jeden ze zbiorowych środków ochrony ludności przed działaniem broni masowego rażenia, broni klasycznej, a także niebezpiecznych środków chemicznych.
W szczególności stanowią zabezpieczenie przed:
Współczesne budowle tego typu są z reguły całkowicie zagłębione w ziemi, co zapewnia znacznie większą odporność na działanie fali uderzeniowej niż w przypadku budowli naziemnych. Ze względu na wymóg wypełnienia ludźmi w krótkim czasie, są lokalizowane w piwnicach budynków mieszkalnych i zakładów pracy. W Polsce brakuje obecnie jednolitej klasyfikacji budowli ochronnych. Na potrzeby obrony cywilnej najczęściej przyjmuje się klasyfikację według rodzaju budowli, wytrzymałości stropu, odporności na nadciśnienie oraz stanu przygotowania.
Stałe budowle ochronne i ich rodzaje.
Są to budowle od początku projektowane pod kątem ochrony ludności, oraz wyposażone w odpowiednią infrastrukturę schronową (pomieszczenia i urządzenia). Wyróżnia się następujące rodzaje stałych budowli ochronnych:
Schrony odporne na pośrednie działanie bomb burzących i dalekich wybuchów jądrowych.
Skutkami pośrednimi wybuchu bomb burzących są: podmuch, działanie odłamków, pożary, zawalenie się budynków i powstałe stąd zawaliska gruzowe. Ukrycia te zabezpieczają również przed odłamkami pocisków artylerii przeciwlotniczej i polowej, pociskami broni pokładowej samolotów, lżejszymi zapalającymi bombami lotniczymi, oraz środkami trującymi. Chronią także przed skutkami wybuchu bomby jądrowej (ale tylko w pewnym promieniu od ogniska wybuchu). Budowle te zazwyczaj znajdują się w piwnicach i podziemiach budynków. O ile konstrukcja takiego schronu oraz znajdującego się nad nim budynku jest wystarczająco wytrzymała, może ochronić również przed bezpośrednim trafieniem konwencjonalną bombą burzącą, lecz jedynie o niewielkim wagomiarze (do około 100 kg). W przypadku lekkich bomb z zapalnikiem natychmiastowym, wybuch następuje w momencie uderzenia w budynek znajdujący się nad schronem. Zlokalizowane w podziemnej części budynku ukrycie schronowe, dzięki żelbetowemu stropowi o odpowiedniej wytrzymałości na obciążenia wyjątkowe, jest w stanie wytrzymać ciężar gruzu budynku. Schrony w zasadzie powinny być zawsze całkowicie zagłębione w ziemię tak, aby górny poziom płyty stropowej leżał poniżej poziomu terenu. W wyjątkowych przypadkach, np. przy wysokim poziomie wód gruntowych, mogą one wystawać częściowo poza teren, jednak są wtedy przeważnie mocniejszej konstrukcji. Jeżeli ukrycia wystają ponad teren, muszą być obsypane wałem ziemi. W nomenklaturze Obrony Cywilnej schrony odporne na pośrednie działanie bomb burzących są niekiedy nazywane mianem ukryć schronowych. Przed II wojną światową były określane jako „schrony wytrzymałe 1-go stopnia”, w odróżnieniu od „schronów wytrzymałych 2-go stopnia”, które miały wytrzymać bezpośrednie trafienie bombą. Po wojnie przyjęto podobną klasyfikację.
Schrony odporne na bezpośrednie działanie bomb burzących i bliskich wybuchów jądrowych.
Muszą wytrzymać bezpośrednie uderzenie bomb, oraz przeciwstawić się skutkom wybuchu, dlatego w porównaniu do ukryć schronowych mają znacznie większą wytrzymałość stropu (a także ścian zewnętrznych i płyty dennej). Są również odporne na wielkie siły podmuchu występujące w chwili wybuchu bomby tuż przy schronie lub bliskiego wybuchu bomby jądrowej. Do zapewnienia ochrony przed konwencjonalnymi bombami burzącymi wystarcza żelbetowy strop o grubości od 1 do 3,5 metrów (w zależności od wagomiaru bomby). W schronach mających wytrzymać bezpośrednie trafienie nowoczesnym pociskiem rakietowym stosuje się wytrzymalsze stropy. Istnieją także schrony znacznie zagłębione w ziemi, posiadające płytę ochronną (detonacyjną) nad schronem. Konstrukcja tych schronów jest przeważnie żelbetowa. Ściany, strop i płyta denna na ogół nie przekracza grubości 50 cm. Ponieważ schrony takie bez dodatkowych wzmocnień byłby zbyt słabe, aby wytrzymać bezpośrednie trafienie, posiadają one tuż pod powierzchnią ziemi tzw. płytę detonacyjną, której zadaniem jest zatrzymanie na sobie uderzenia bomby. Aby nie dopuścić do wybuchu bomby w ziemi w pobliżu schronu, płyta ta jest znacznie większa od zewnętrznego zarysu schronu. W terenach suchych, a zwłaszcza górzystych, można wykonywać tzw. schrony tunelowe. Większość współczesnych pocisków rakietowych nie jest bowiem w stanie przebić warstwy ziemi większej niż 30 metrów. Zaletą schronów tunelowych jest stosunkowo niewielki koszt budowy. Wymagają one małej ilości materiałów takich jak stal czy cement. Gruba warstwa ziemi znajdująca się nad tunelem w dostateczny sposób zabezpiecza przed bezpośrednimi skutkami działania bomby burzącej lub pocisku rakietowego. Decyzja, jakiego rodzaju schron należy budować, jest zależna od miejscowych warunków, głównie od położenia zwierciadła wód gruntowych. W czasie II wojny światowej powszechnie budowano naziemne schrony obrony przeciwlotniczej, zwłaszcza tam, gdzie zbudowanie budowli podziemnych byłoby utrudnione (np. na terenach portowych).
Schrony przeciwatomowe.
Są to budowle przeznaczone do ochrony ludzi, względnie sprzętu technicznego, przed bezpośrednimi oraz pośrednimi czynnikami rażenia broni jądrowej. Bezpośrednimi czynnikami rażenia są przede wszystkim podmuch fali uderzeniowej, promieniowanie cieplne i przenikliwe oraz impuls elektromagnetyczny. Z tego względu schrony przeciwatomowe są zawsze lokalizowane głęboko pod ziemią, nigdy zaś w piwnicach budynków lub innych płytko zagłębionych miejscach. Pośrednim czynnikiem rażenia jest natomiast skażenie promieniotwórcze, które utrzymuje się jeszcze długo po użyciu broni jądrowej. Dlatego też schrony przeciwatomowe muszą posiadać instalację filtrowentylacyjną, oczyszczającą powietrze z opadu promieniotwórczego. Budowle te wyposaża się w odpowiednią infrastrukturę techniczną oraz zapas wody pitnej, żywności oraz leków, które umożliwią w razie potrzeby przebywanie ludności w schronie przez dłuższy czas. W Polsce istnieje niewiele typowych schronów przeciwatomowych. Niektóre z nich zostały zbudowane w czasie II wojny światowej jako schrony przeciwlotnicze, zaś dopiero po wojnie przystosowane do roli schronów przeciwatomowych. Przykładem takiej budowli jest schron pod Dworcem Głównym w Szczecinie, zbudowany jeszcze przez Niemców.
Pomieszczenia i urządzenia w stałych budowlach ochronnych.
Przedsionek.
Pomieszczenie, którego zadaniem jest uzyskanie gazoszczelności schronu. Umożliwia on wchodzenie lub wychodzenie ze schronu w czasie, gdy powietrze znajdujące się na zewnątrz schronu jest skażone. Przedsionki znajdują się przy wyjściach głównych. Drzwi zewnętrzne przedsionka są gazoszczelne i wykonane z materiału odpornego na działanie odłamków oraz podmuchu od bomby. Są to drzwi typu ciężkiego o wysokiej wytrzymałości, wykonane z żelbetu lub grubej blachy stalowej. Drzwi wewnętrzne między przedsionkiem a schronem, również gazoszczelne, mogą być typu lekkiego.
Komora filtrowentylacyjna.
Powietrze dostarczane do pomieszczeń schronowych, a czerpane z zewnątrz musi być oczyszczone ze znajdujących się w nim wszelkich zanieczyszczeń, jak np. kurz i pył, a przede wszystkim od środków trujących i pyłu radioaktywnego. Dlatego też przed wprowadzeniem do poszczególnych pomieszczeń schronowych powietrze musi przejść przez szereg filtrów, które w pewnej kolejności są zamontowane w przewodzie ssącym czerpiącym powietrze z zewnątrz. Pierwszym takim filtrem jest filtr oczyszczający powietrze z kurzu i pyłu (odpylnica); drugim jest filtropochłaniacz, który oczyszcza powietrze z nietrwałych środków chemicznych i pyłu radioaktywnego. Powietrze z otoczenia jest zasysane przez pompę o działaniu ssącym i tłoczącym, poruszaną silnikiem elektrycznym. Czerpnia powietrza jest na ogół umieszczona w ścianie zewnętrznej, a czasem również dodatkowo w tunelu ewakuacyjnym (lub osobnym kanale). Po przejściu przez filtry, powietrze jest tłoczone do przewodów blaszanych, które rozprowadzają je do poszczególnych komór schronowych. Powietrze dostarczane do schronu wytwarza w pomieszczeniach schronowych nadciśnienie w granicach 5 do 8 milimetrów słupa wody. Dzięki temu zużyte przez ludzi powietrze zostaje usunięte na zewnątrz schronu. Odprowadzanie zużytego powietrza dokonuje się poprzez otwory w ścianach umieszczone nieco powyżej podłogi, którymi przechodzi ono do wywiewnego kanału zaopatrzonego w klapę regulacyjną. Klapa taka otwiera się samoczynnie przy ciśnieniu większym niż 5 – 8 milimetrów słupa wody i pozwala na ujście zużytego powietrza. Po wyjściu części zużytego powietrza (co powoduje spadek ciśnienia), klapa samoczynnie zamyka się.
Komora dekontaminacyjna.
Spotykane w niektórych schronach pomieszczenie z zamontowanym natryskiem lub szlauchem, który służy do spłukiwania substancji chemicznych lub pyłu radioaktywnego z wchodzących do schronu osób. Po przygotowaniu schronu powinno być wyposażone również w kosz na skażoną odzież.
Ubikacje i umywalki.
Ich liczba jest zależna od wielkości schronu. Pomieszczenia klozetowe są oddzielone od reszty pomieszczeń dodatkowymi przedsionkami, których zadaniem jest niedopuszczenie wyziewów do reszty pomieszczeń schronowych. W przedsionkach tych są zainstalowane umywalki.
Komory schronowe.
W zależności od wielkości, każdy schron ma pewną liczbę komór schronowych, czyli pomieszczeń w których ukrywają się ludzie. Komory schronowe mogą być wyposażone w ławki z oparciami.
Inne pomieszczenia schronowe.
Zaliczamy do nich wszystkie pozostałe pomieszczenia, jakie są konieczne ze względu na przeznaczenie schronu. I tak np. schron przeznaczony na szpital, poza wyżej wymienionymi pomieszczeniami będzie posiadać sale operacyjne i opatrunkowe, pomieszczenie dla personelu lekarskiego, a w pomieszczeniach komór schronowych będą urządzone sale dla chorych. Wysokość pomieszczeń schronowych zależy od przeznaczenia schronu. W schronie przeznaczonym do użytku publicznego wynosi 2-2,20 m.
Wyjście zapasowe.
Jeżeli schron znajduje się pod budynkiem, to musi posiadać tunel ewakuacyjny, który w razie zawalenia się budynku zagwarantuje przebywającym w schronie ludziom ewakuację na zewnątrz. Wyjście to wykonuje się z jednej z komór schronowych w kształcie zygzakowatego tunelu, którego wyjście (tzw. wyłaz) musi leżeć poza strefą ewentualnego zasypania gruzami (1/2 wysokości budynku + 3 m). Od strony schronu tunel ma drzwi hermetycznie zamykane, typu ciężkiego, którymi wchodzi się do tunelu. Na końcu tunelu znajduje się pionowy szyb, którym po klamrach (drabince) wchodzi się do góry na powierzchnię ziemi, podniósłszy uprzednio stalową lub betonową klapę albo kraty.
Prowizoryczne budowle ochronne (ukrycia).
Są to budowle, które doprowadza do gotowości technicznej dopiero w okresie zagrożenia. Wcześniej nie posiadają one specjalistycznych instalacji oraz wyposażenia. Rolę ukryć mogą pełnić odpowiednio wzmocnione piwnice, stacje metra, a współcześnie także parkingi podziemne, które są projektowane w taki sposób, aby w razie zagrożenia mogły służyć za prowizoryczne ukrycie ludności.
Specyfikacja budowli ochronnych.
Grubość żelbetowego stropu zabezpieczającego przed bombami burzącymi
Grubość żelbetowego stropu zabezpieczającego przed pociskami rakietowymi (wartości szacunkowe)
Projektując budowlę ochronną, oprócz grubości stropu trzeba uwzględnić również promień zburzenia od wybuchu gazów, oraz skutki wstrząsu. Grubość stropu może być odpowiednio mniejsza, jeżeli schron znajduje się pod ziemią.
Głębokość przenikania bomb burzących w grunt o średniej spoistości
Głębokość przenikania pocisków rakietowych w grunt o średniej spoistości (wartości szacunkowe)
Umieszczenie schronu pod wielopiętrowym budynkiem zapewnia dodatkową ochronę, gdyż podczas wnikania bomby w przegrody konstrukcyjne budynek spełnia rolę warstwy absorpcyjnej i pochłania energię pocisku.
Rodzaje zniszczeń przy bezpośrednim trafieniu bomby z zapalnikiem natychmiastowym
Wytrzymałość stropu
Jest zależna głównie od grubości stropu, rodzaju i jakości betonu oraz zbrojenia. Określana najczęściej w atmosferach technicznych (symbol: at) oraz tonach na m². W schronach odpornych na pośrednie działanie bomb burzących strop projektuje się w taki sposób, aby wytrzymał ciężar gruzu budynku. Jeśli schron ma wytrzymać także bezpośrednie trafienie bomby lub bliski wybuch jądrowy, strop musi być odpowiednio wytrzymalszy.
Przykładowa wytrzymałość stropu w zależności od rodzaju budowli ochronnej
Odporność na nadciśnienie spowodowane podmuchem fali uderzeniowej
Określana najczęściej w megapaskalach (symbol: MPa) lub tonach na m². O odporności na nadciśnienie decyduje nie tylko wytrzymałość stropu, ale również konstrukcja całej budowli, rodzaj użytych materiałów oraz wyposażenie. Najwyższą odporność na nadciśnienie posiadają schrony całkowicie zagłębione, będące monolitycznymi, żelbetowymi konstrukcjami, nie posiadające otworów okiennych, wyposażone m.in. w drzwi gazoszczelne, zastawki przeciwuderzeniowe oraz przelotnię. W 1955 r. wprowadzono nowe wymogi dla nowo budowanych schronów: wytrzymałość ścian zewnętrznych na ciśnienie – 8 ton na m², obciążenie awaryjne stropu 6 ton na m². Miało to zapewnić ochronę przed podmuchem fali uderzeniowej w pewnej odległości od wybuchu jądrowego.
Stan przygotowania
Budowle ochronne dzieli się na przygotowane oraz częściowo przygotowane. O tym, do której kategorii zostanie zakwalifikowany dany obiekt decyduje głównie stan techniczny. W teorii, budowle częściowo przygotowane w razie potrzeby powinny być w przeciągu 48 godzin przygotowane do przyjęcia ludności.
Przygotowanie schronów i ukryć do ochrony ludności.
Przygotowanie schronów i ukryć do gotowości bojowej polega na:

</doc>
<doc id="106981" url="https://pl.wikipedia.org/wiki?curid=106981" title="Bunkier (żegluga)">
Bunkier (żegluga)

Bunkier (zasobnia) – na dawnych parowcach: położone blisko kotłowni pomieszczenie na węgiel używany do palenia pod kotłami okrętowymi. Węgiel z bunkra zsypywał się do kotłowni przez małe otwory początkowo pod własnym ciężarem, a następnie był przerzucany przez trymera przed palenisko. Węgiel do paleniska wrzucał palacz.
Na dawnych większych okrętach wojennych, zasobnie węglowe, rozmieszczone między kotłowniami a burtami, stanowiły dodatkową osłonę przeciw pociskom oraz wybuchom podwodnym (np. na krążownikach pancernopokładowych).
Współcześnie określa się tym terminem paliwo statkowe (stałe lub ciekłe) przeznaczone na użytek własny statku. Od słowa tego powstało też pojęcie bunkrowanie oznaczające pobieranie paliwa do zbiorników jednostki pływającej.

</doc>
<doc id="106982" url="https://pl.wikipedia.org/wiki?curid=106982" title="Parowiec">
Parowiec

Parowiec – statek lub okręt o napędzie parowym, napędzany tłokową maszyną parową (SS) lub turbiną parową (TSS).
Historia.
W 1783 roku francuski arystokrata, markiz (1751–1832), zbudował łódź z napędem kołowym (bocznokołowiec), napędzaną maszyną parową. Wynalazca nazwał łódź "" (ognisty statek) i pomyślnie przeprowadził na rzece Saona próby pierwszego parowca.
Pierwszy parowiec wypłynął w rejs w 1807 roku. Początkowo parowce były dość niebezpieczne, gdyż często zdarzały się eksplozje niewystarczająco wytrzymałych kotłów. Udoskonalono je w drugiej połowie XIX wieku i wówczas rejsy parowcami stały się powszechne.
Jednym z pionierów w dziedzinie wykorzystania pary do poruszania m.in. jednostek pływających był polski konstruktor Józef Bożek, który w 1817 r. przeprowadził w Pradze na Wełtawie próby łodzi z parowym silnikiem, napędzającym koła łopatkowe.
Paliwa.
Początkowo, gdy parowce wchodziły do użytku, kotły wytwarzające parę ogrzewane były przez palenie najpopularniejszego opału, czyli węgla lub drewna. Po skonstruowaniu palników zasilanych paliwem ciekłym zaczęto budować parowce z kotłami na różne frakcje ropy naftowej (olej opałowy). Pozwoliło to na lepsze wykorzystanie przestrzeni na statkach, ponieważ ciekłe paliwo można umieścić w zbiornikach dennych, a miejsce wcześniej zajmowane przez zasobnie węgla (tendry) przeznaczyć na ładunek. Kolejną zmianę przyniosło wprowadzenie energii jądrowej. Jednostki pływające, na których źródłem ciepła jest reaktor atomowy, mają niespotykaną w innych rozwiązaniach autonomiczność (mogą nie uzupełniać paliwa przez kilka lat) – ale są bardzo drogie w budowie i eksploatacji, więc napęd ten jest stosowany na okrętach i lodołamaczach.
Współcześnie.
W drugiej połowie XX wieku liczba parowców zaczęła się zmniejszać, gdyż lepszy okazał się napęd spalinowy. Obecnie, poza jednostkami o napędzie jądrowym, napęd turbiną parową stosuje się sporadycznie na tankowcach transportujących ropę naftową, ze względu na dostępność taniego paliwa w portach załadunkowych, oraz na statkach pasażerskich, gdyż turbiny pracują ciszej i powodują mniej wibracji niż silniki spalinowe.

</doc>
<doc id="106984" url="https://pl.wikipedia.org/wiki?curid=106984" title="Palacz">
Palacz

Palacz – pracownik obsługujący palenisko pieca lub kotła. Tradycyjne określenie pracownika obsługującego parowóz na kolei oraz palacza w kotłowniach miejskich i na statkach lub okrętach.

</doc>
<doc id="106986" url="https://pl.wikipedia.org/wiki?curid=106986" title="Front Wyzwolenia Quebecu">
Front Wyzwolenia Quebecu

Front Wyzwolenia Quebecu (franc. "Front de Libération du Québec", FLQ) – separatystyczna grupa działająca w kanadyjskiej, francuskojęzycznej prowincji Quebec.
Historia.
Założony w 1963 roku. Liczył zaledwie kilkudziesięciu członków. Jego głównym ideologiem był Pierre Vallières. Grupa stosowała metody terrorystyczne, przeprowadziła łącznie około 200 zamachów. W 1966 roku FLQ przystąpił do wyborów w Quebec: kandydaci związani z Frontem zdobyli około 5% głosów, największe poparcie dla FLQ odnotowano w Montrealu. W tym samym roku bojówki FLQ przeprowadziły motywowane antykapitalizmem ataki bombowe w pobliżu fabryk. W 1970 roku działacze FLQ porwali brytyjskiego komisarza handlowego Jamesa Crossa i ministra pracy Quebecu Pierre’a Laporte (minister został następnie zabity). W odpowiedzi rząd federalny wprowadził w Quebec stan wyjątkowy. Większość członków grupy została aresztowana co położyło kres działalności Frontu. W grudniu 1971 roku FLQ ogłosiła zaprzestanie działalności.
Ideologia.
Był ruchem separatystycznym i lewicowym. Celem FLQ była niepodległość Quebec.

</doc>
<doc id="106989" url="https://pl.wikipedia.org/wiki?curid=106989" title="Tetrahydrokannabiwarin">
Tetrahydrokannabiwarin

Tetrahydrokannabiwarin ("THCV") – organiczny związek chemiczny z grupy kannabinoidów występujący w konopiach; homolog tetrahydrokannabinolu (THC). Jest antagonistą receptorów CB1, przez co blokuje działanie THC. Może jednak posiadać właściwości psychoaktywne, ponieważ w większych dawkach działa jako agonista receptorów CB2.

</doc>
<doc id="106992" url="https://pl.wikipedia.org/wiki?curid=106992" title="Trymer">
Trymer



</doc>
<doc id="106994" url="https://pl.wikipedia.org/wiki?curid=106994" title="Anandamid">
Anandamid

Anandamid ("AEA") – organiczny związek chemiczny z grupy psychoaktywnych kannabinoidów występujący w organizmach żywych. Wchodzi w skład układu endokannabinoidowego. Jest neuroprzekaźnikiem wydzielającym się podczas snu i relaksu. Działa zarówno ośrodkowo jak i obwodowo. Anandamid jest alkaloidem kakaowca.
Związek ten sprzyja – w niskich stężeniach – podtrzymaniu ciąży, natomiast w wysokich powoduje poronienia – zaobserwowali badacze z USA. Do takich wniosków doszli naukowcy z zespołu Sudhansu Dey z Vanderbilt University Medical Center w Nashville, którzy prowadzili badania nad rolą anandamidu na proces zagnieżdżania (tzw. implantacji) zarodków mysich w macicy.
Anandamid oddziałuje też na receptory CB1 znajdujące się na komórkach zarodka. Naukowcy obserwowali już wcześniej, że jego produkcja rośnie w organizmie samic tuż przed implantacją zarodka i spada w czasie tego procesu. Nie potrafili jednak ocenić wpływu anandamidu na przebieg samej implantacji.
Okazało się, że w niskich stężeniach anandamid aktywuje enzym zwany kinazą i w ten sposób ułatwia implantację zarodka w macicy. Jednak już przy czterokrotnie wyższym stężeniu, zamiast aktywować ERK, anandamid blokuje procesy prowadzące do implantacji zarodka.
Badania opublikowane w 2003 roku wykazały, że u biegaczy i rowerzystów, którzy ćwiczyli z umiarkowaną intensywnością w długim okresie, następuje duży wzrost poziomu anandamidu. Skłania to badaczy do poglądu, że wydzielający się podczas wysiłku anandamid może wywoływać odurzenie kannabinoidowe i wystąpienie fenomenu euforii biegacza, objawiającego się poprawą nastroju oraz zwiększeniem wytrzymałości i odporności organizmu na ból. .

</doc>
<doc id="106996" url="https://pl.wikipedia.org/wiki?curid=106996" title="Ts/s">
Ts/s



</doc>
<doc id="106999" url="https://pl.wikipedia.org/wiki?curid=106999" title="Zaburzenia schizotypowe">
Zaburzenia schizotypowe

Zaburzenia schizotypowe (zaburzenia typu schizofrenii, ) – kategoria diagnostyczna obejmująca zaburzenia cechowane długotrwałym przebiegiem o trudnym do uchwycenia początku (co zbliża je do zaburzeń osobowości) oraz obrazem klinicznym charakteryzującym się uderzającą niezwykłością (np. ekscentrycznością, czasami dziwacznością) przeżyć i zachowań, przypominających typowe objawy schizofrenii. U osób z tym zaburzeniem występuje ograniczona zdolność do zawierania bliskich znajomości i utrzymywania związków z innymi, skłonność do społecznego wycofywania się. Występuje u około 3% populacji. Jako nowa kategoria diagnostyczna została wprowadzona w ICD-10. W klasyfikacji DSM-5 odpowiada im kategoria schizotypowych zaburzeń osobowości ().
Epidemiologia.
Badania populacyjne wykazały, że kryteria DSM-IV dla schizotypowego zaburzenia osobowości spełniało 3,9% populacji, znacząco częściej mężczyźni (4,2%) niż kobiety (3,7%), częściej u osób czarnoskórych.
Etiologia.
Zaburzenia schizotypowe zaliczane są do spektrum schizofrenii; osoby te często mają wśród krewnych pierwszego stopnia osoby chore na schizofrenię, co sugeruje udział czynników genetycznych w rozwoju tego zaburzenia. U osób z tym rozpoznaniem częściej występują cechy uważane za endofenotypy schizofrenii: dysfunkcja hamowania przedsygnałowego fali P50 słuchowych potencjałów wywołanych, upośledzenie pamięci wzrokowo-przestrzennej, zaburzenia płynnych ruchów gałek ocznych. W MRI u osób z rozpoznaniem schizotypowych zaburzeń osobowości stwierdzono nieprawidłowości kształtu jądra ogoniastego.
Objawy i przebieg.
Zaburzenie schizotypowe nie ma określonego początku objawów, przebiegiem przypomina zaburzenia osobowości. Osoby z tym rozpoznaniem przejawiają często dziwaczne zachowania lub wygląd, odznaczają się pustym, rozwlekłym lub magicznym myśleniem; miewają dziwaczne doznania percepcyjne (iluzje, depersonalizację, derealizację); częste gubienie wątku i kwieciste wypowiedzi; przy dużej wewnętrznej wrażliwości wyrażanie uczuć jest ograniczone, co powoduje pozorny chłód emocjonalny i dystans uczuciowy. Lęk powoduje wycofanie się z kontaktów społecznych. Przejściowo mogą występować objawy psychotyczne.
Objawy podobne do pozytywnych (podejrzliwość, nastawienia ksobne, dziwaczne poglądy lub doznania) są u tych osób bardziej stabilne, mają charakter bardziej stały, podczas gdy zaburzenia afektu, niedostosowane zachowania, w większym stopniu poddają się zmianom. Objawy schizotypii pozwalają na wyodrębnienie trzech wymiarów tego zaburzenia: pozytywnego (cechy poznawczo-recepcyjne), negatywnego (deficyty interpersonalne) i dezorganizacji, co upodabnia strukturę schizotypii do struktury schizofrenii.
Zaburzenia funkcji poznawczych w zaburzeniach schizotypowych mają podobny charakter jak w schizofrenii, ale mniejsze nasilenie.
Istnieją analogie między osobowością schizotypową i schizoidalną. Obie charakteryzują się brakiem chęci przebywania z ludźmi, lecz w przypadku osobowości schizoidalnej jest to spowodowane preferencją samotnictwa, natomiast w przypadku osobowości schizotypowej lękiem.
Zaburzenia schizotypowe wiążą się z ryzykiem przejścia w pełnoobjawową psychozę, dlatego zaliczane są do stanów ryzyka rozwoju psychozy. W 15-letnim badaniu dotyczyło to 40% osób z tym rozpoznaniem.
Do oceny klinicznej zaburzeń wykorzystywane są kryteria diagnostyczne, przede wszystkim DSM-5. Opracowano również standaryzowane wywiady i kwestionariusze oceny.
Rozpoznanie.
Kryteria DSM-5.
W klasyfikacji DSM-5 zaburzenie schizotypowe (osobowość schizotypowa) znajduje się w rozdziale Zaburzenia należące do spektrum schizofrenii i inne zaburzenie psychotyczne, a także w rozdziale Zaburzenia osobowości. Aby rozpoznać zaburzenie muszą być spełnione ogólne kryteria zaburzeń osobowości i oba kryteria tego zaburzenia:
A. Wzorzec zachowań charakteryzujący się deficytem umiejętności społecznych i w kontaktach międzyludzkich, zniekształceniami poznawczymi i w zakresie spostrzegania oraz ekscentrycznymi zachowaniami, rozpoczynający się u młodych dorosłych w różnych warunkach. Obecnych jest przynajmniej pięć objawów z listy:
B. Objawy nie występują wyłącznie w przebiegu schizofrenii, epizodu zaburzenia afektywnego dwubiegunowego lub epizodu depresyjnego z objawami psychotycznymi lub innego zaburzenia psychotycznego, nie są spowodowane innym stanem ogólnomedycznym.
Kryteria ICD-10.
Aby rozpoznać zaburzenie schizotypowe, co najmniej 3–4 cechy z listy powinny być obecne przez co najmniej dwa lata.
Przy diagnozowaniu należy zwrócić szczególną uwagę na wykluczenie schizofrenii oraz innych zaburzeń, np. łagodniejszych form całościowych zaburzeń rozwoju. Klasyfikacja podporządkowuje jednak pojęciu zaburzeń schizotypowych historyczne, niezdefiniowane w innych miejscach klasyfikacji pojęcia: „ ("schizophrenia latens s. mitis"), schizofrenię z pogranicza (), schizofrenię prepsychotyczną, schizofrenię rzekomonerwicową, schizofrenię rzekomopsychopatyczną, schizofrenię zwiastunową ("schizophrenia incipiens"). Podkreśla się jednak, że w obu ujęciach klasyfikacyjnych (ICD i DSM) schizotypia jest zaburzeniem odrębnym od schizofrenii, nie będąc jej poronną czy prodromalną postacią.
Leczenie.
Większość osób z zaburzeniami schizotypowymi nie wymaga lub nie odczuwa potrzeby leczenia. W sytuacjach kontaktu tych osób z instytucjami medycznymi zaleca się podejście zindywidualizowane, obejmujące oddziaływania psychoterapeutyczne i ewentualnie farmakologiczne.
Wykazywano skuteczność leków przeciwpsychotycznych (haloperidol, tiotiksen, olanzapina, risperidon, arypiprazol) i przeciwdepresyjnych (amoksapina, fluoksetyna) w leczeniu niektórych objawów zaburzenia. W jednym badaniu wykazano skuteczność pergolidu w leczeniu zaburzeń neuropoznawczych u osób z zaburzeniami schizotypowymi.
W rekomendacjach Światowej federacji Towarzystw Psychiatrii Biologicznej ("World Federation of Societies of Biological Psychiatry, WFSBP") stwierdzono, że są dowody na pewne korzyści ze stosowania neuroleptyków atypowych w redukcji objawów tego zaburzenia (stopień C wiarygodności badań), a także neuroleptyków klasycznych w małych dawkach (stopień D), oraz że nie ma wiarygodnych dowodów na skuteczność leków przeciwdepresyjnych.
Rokowanie.
Osoby ze schizotypowym zaburzeniem osobowości często pozostają na bardzo niskim poziomie funkcjonowania, najniższym w porównaniu z osobami z osobowością chwiejną emocjonalnie, unikającą i obsesyjno-kompulsyjną. Często pracują na stanowiskach poniżej ich kwalifikacji.
Historia pojęcia.
Opisy niezwykłych, dziwacznych cech osobowości krewnych osób chorych na schizofrenię przedstawił już Kraepelin w 1896 roku. Cechy te nazywano schizotymią (Kretschmer) lub schizoidią (Bleuler). Pojęciami schizotypu (schizofrenicznego fenotypu) i zaburzeń schizotypowych posłużył się w 1953 roku Sándor Radó w swojej psychodynamicznej klasyfikacji zaburzeń zachowania. Dla Rado schizotyp był „psychodynamiczną ekspresją genotypu schizofrenicznego”. Zbliżoną koncepcją była koncepcja schizotaksji Paula E. Meehla, zakładająca istnienie predyspozycji genetycznej do deficytu integracji neuronalnej (schizotaksji), która skompensowana daje obraz schizotypii, a zdekompensowana prowadzi do psychozy schizofrenicznej. W 1979 kryteria zaburzenia schizotypowego przedstawili Robert Spitzer i wsp. Autorzy ci uporządkowali niejasną pozycję zaburzeń z pogranicza (borderline), wyodrębniając z tej grupy zaburzenie osobowości typu borderline i zaburzenie schizotypowe (odpowiadające wcześniej używanemu pojęciu schizofrenii borderline). Kryteria Spitzera zostały wykorzystane w klasyfikacji DSM-III.

</doc>
<doc id="107000" url="https://pl.wikipedia.org/wiki?curid=107000" title="Osobowość schizoidalna">
Osobowość schizoidalna

Osobowość schizoidalna – zaburzenie osobowości cechujące się tendencją do izolowania się, niewytwarzania silnych związków oraz wycofywania się z kontaktów emocjonalnych i społecznych, uznawania ich za niepotrzebne. Przy dużej wewnętrznej wrażliwości wyrażanie uczuć jest ograniczone, co powoduje pozorny chłód i dystans uczuciowy. Pacjentów ze schizoidalnym zaburzeniem osobowości nie obchodzą ani pochwały, ani nagany. Osoby cierpiące na to zaburzenie na ogół działają samotnie, często żyją w świecie marzeń i fantazji, posiadają małe rozeznanie w kwestii swoich celów życiowych, potrzeb czy długoterminowych planów, skłonne do introspekcji, ekscentryczne, mogą mieć trudność w odczuwaniu przyjemności.
Osobowość schizoidalna jest słabo zbadanym zaburzeniem. Istnieje niewiele danych klinicznych na temat osobowości schizoidalnej, ponieważ rzadko występuje w warunkach klinicznych. Zaburzenie to jest rzadkie w stosunku do innych zaburzeń osobowości. Obejmuje mniej niż 1% populacji. Częściej występuje u mężczyzn.
Osoby schizoidalne są szczególnie narażone na bycie ofiarami znęcania. Osobowość schizoidalna jest bezwzględnym przeciwwskazaniem do służby wojskowej zarówno w czasie pokoju, jak i wojny.
Objawy.
Objawy zwykle zaczynają się w późnym dzieciństwie lub okresie dojrzewania.
Dzieci oraz młodzież, u których widoczne są pierwsze objawy, mogą być narażone na ostracyzm i nękanie ze strony rówieśników.
Ludzie z osobowością schizoidalną są często wycofani, chłodni i obojętni, co powoduje problemy w kontaktach z innymi ludźmi. Większość osób z tym rozpoznaniem ma kłopot z ustanowieniem relacji lub wyrażaniem swoich uczuć. W trudnych sytuacjach mogą pozostawać bierni. Bywa, że ich komunikacja z innymi ludźmi jest obojętna lub lakoniczna. Z powodu ograniczonej komunikacji
z innymi nie są w stanie stworzyć poprawnego obrazu tego jak funkcjonują oni w odniesieniu do innych osób.
Uważa się, że obraz taki jest istotny dla samoświadomości i możliwości oceny swoich własnych działań w obrębie sytuacji społecznych. R.D. Laing sugeruje, że niedobór rzeczywistych kontaktów z innymi może powodować, że obraz ten staje się pusty, ulotny, co prowadzi osoby schizoidalne do poczucia nierealności (sztuczności świata).
Gdy ich przestrzeń osobista jest naruszona, czują się one przytłoczone, odczuwają potrzebę uwolnienia się i pozostania niezależnym. Ludzie z osobowością schizoidalną preferują relacje, w których partner nie wymaga od nich bliskości emocjonalnej. Nie unikają oni ludzi jako takich, lecz emocji (zarówno pozytywnych, jak i negatywnych) oraz bliskości uczuciowej.
Oznacza to, że osoby schizoidalne są w stanie tworzyć relacje oparte na poziomie intelektualnym, fizycznym, rodzinnym, zawodowym lub wspólnych czynnościach, dopóki nie wymagają one bliskości emocjonalnej. Donald Winnicott wyjaśnia to zachowanie twierdząc, że osoby schizoidalne „preferują relacje oparte na swoich własnych zasadach”. W przypadku gdy nie udaje im się tego osiągnąć, preferują samotność.
Niektórzy autorzy sugerują, że osobowość schizoidalna może być powiązana z kreatywnością.
Ukryte jednostki schizoidalne.
Wiele schizoidalnych osób może posiadać osobowość, która nie uniemożliwia im normalnych kontaktów międzyludzkich, co pozostaje w pozornej sprzeczności z typowymi cechami osobowości schizoidalnej wymienionymi w definicjach DSM-IV i ICD-10. Klein sklasyfikował takie osoby, jako „ukryte jednostki schizoidalne”, które są społecznie aktywne i zaangażowane oraz wchodzą w normalne interakcje międzyludzkie, pozostają jednak emocjonalnie wycofane i preferują bezpieczeństwo swojego wewnętrznego świata.
Takie wycofanie i oderwanie od zewnętrznego świata jest cechą charakterystyczną dla schizoidalnej patologii, może jednak przyjąć zarówno „klasyczną”, jak i „ukrytą” formę. W postaci klasycznej, wycofanie przebiega zgodnie z definicjami zawartymi w DSM-IV. Wydaje się jednak, że równie często występuje ukryta wewnętrzna forma wycofania, w której zewnętrzny obserwator nie dostrzega symptomów wyraźnych w wewnętrznym odczuciu pacjenta. Klein zwrócił uwagę na możliwość nierozpoznania zaburzeń schizoidalnych u pacjenta ze względu na obronne, kompensujące zachowania pacjenta, który w kontakcie z zewnętrznym światem próbuje ukryć swoje wycofanie. W związku z tym Klein zaproponował by przy rozpoznaniu pytać pacjenta o jego wewnętrzne, subiektywne odczucia, by stwierdzić występowanie odrzucenia emocjonalnej bliskości typowej dla jednostek schizoidalnych.
Przypadki osób o schizoidalnych osobowościach, ukrytych za pozorami emocjonalnego zaangażowania były rozpoznane już w 1940 roku, gdy Fairbairn opisał tzw. „schizoidalny ekshibicjonizm”, w którym osoba schizoidalna jest zdolna do prezentowania szerokiej gamy uczuć i do wchodzenia w relacje, które wydają się być normalne ze społecznego punktu widzenia. Jednak ponieważ osoba taka jedynie „gra rolę” jej osobowość nie jest w rzeczywistości zaangażowana emocjonalnie w żadną interakcję. Według Fairbairna osoba schizoidalna wyrzeka się części, którą odgrywa rolę i przez to pozostaje nienaruszona i zabezpieczona przed prawdziwym interakcjami społecznymi. Dalsze nawiązania do ukrytych jednostek schizoidalnych można znaleźć u Masuda Khana, Jeffreya Seinfelda i Philipa Manfielda, którzy opisali przykłady osób charakteryzujących się osobowością schizoidalną, czerpiących satysfakcję z regularnych publicznych wystąpień, wykazujących jednak poważne problemy, gdy osoby z publiczności próbowały odnieść się do ich emocjonalności.
Te przykłady pokazują problem z rozpoznaniem osobowości schizoidalnej na podstawie obserwacji pojedynczych zachowań dokonanych przez zewnętrznych obserwatorów.
Osobowość schizoidalna a unikający styl przywiązania.
Jest kwestią sporną, czy osobowość schizoidalna kwalifikuje się jako pełne zaburzenie osobowości czy jest to jedynie unikający styl przywiązania. Jeśli osobowość schizoidalna jest faktycznie stylem przywiązania wymagającym mniejszej bliskości emocjonalnej, wówczas wiele problemów, doświadczanych przez osoby obdarzone taką osobowością może być częściowo rozwiązanych dzięki stosowaniu względem nich podejścia społecznego takiego, jak do osób o unikającym stylu przywiązania. Wiele źródeł utożsamia schizoidalne zaburzenie osobowości i unikający styl przywiązania, 
Seksualność ludzi z osobowością schizoidalną.
Zdarza się, że osoby schizoidalne wykazują obniżone zainteresowanie seksem, ale na ogół nie dotyczy ich zjawisko anorgazmii. Ich preferencje do bycia samemu i wycofania może powodować, że ich zapotrzebowanie seksualnie może być niższe w porównaniu do ludzi nie wykazujących cech osobowości schizoidalnej.
Osoby schizoidalne często odbierają kontakt seksualny jako intruzję w ich przestrzeń osobistą. Zdarza się, że wybierają masturbację lub abstynencję seksualną, ponieważ nie mogą oni znieść bliskości emocjonalnej z jaką wiązałby się kontakt z drugim człowiekiem. Aby zachować pełność obrazu należy wspomnieć, iż znane są przypadki ludzi z osobowością schizoidalną, którzy sporadycznie lub regularnie podejmują kontakty seksualne z innymi ludźmi.
Harry Guntrip opisał zjawisko polegające na utrzymywaniu przez osoby schizoidalne tajnych znajomości seksualnych w celu ograniczenia bliskości emocjonalnej skumulowanej podczas tkwienia w związku małżeńskim z jedną osobą. Według Karen Horney, dla niektórych ludzi z osobowością schizoidalną seks ze stałym partnerem wymaga zbyt silnej bliskości emocjonalnej, przez co wolą oni zaspokajać swoje potrzeby z przypadkowymi partnerami. Innym opisanym scenariuszem jest utrzymywanie stałej relacji, jednak w mniejszym lub większym stopniu ograniczonej do czynności seksualnych przy zachowaniu ograniczonej intymności. Jeffrey Seinfeld w swojej monografii opisał zjawisko „schizoidalnego głodu” (ang. "schizoid hunger") objawiającego się pod postacią rozwiązłości seksualnej. Seinfeld podał w niej przykład schizoidalnej kobiety, która potajemnie odbywała kontakty seksualne z przypadkowymi mężczyznami poznanymi w barach. Według niego łagodziła ona w ten sposób poczucie wewnętrznej pustki.
Salman Akhtar podał bardziej precyzyjny opis uwzględniający jawne i ukryte przejawy seksualności ludzi z osobowością schizoidalną. Według niego jednoznaczne klasyfikowanie osób schizoidalnych jako aseksualnych lub nie, nie pozwala na poprawny opis. Według niego osoba schizoidalna może przejawiać obie cechy równocześnie, co prowadzi do pozornych sprzeczności. Aby uzyskać pełny obraz seksualności osób schizoidalnych konieczne jest uwzględnienie cech manifestowanych jawnie: „aseksualność, czasami tkwienie w celibacie; brak zainteresowania związkami romantycznymi; wstręt do plotek i insynuacji seksualnych” oraz tych manifestowanych w sposób utajniony: „potajemne zainteresowanie podglądactwem i pornografią; podatność na erotomanię; skłonność do kompulsywnej masturbacji i perwersji.
Przyczyny.
Istnieją przesłanki sugerujące, że ryzyko pojawienia się osobowości schizoidalnej występuje wśród ludzi, którzy są krewnymi osób cierpiących na schizofrenię i zaburzenia schizotypowe.
Sula Wolff, która prowadziła badania naukowe i pracowała z dziećmi i młodzieżą która wykazywała symptomy schizoidalne, stwierdziła, iż "osobowość schizoidalna ma konstytucjonalną, prawdopodobnie genetyczną podstawę".
Inni badacze postawili hipotezę, że może odgrywać rolę wychowanie w rodzinie, w której występuje deficyt miłości rodziców do dziecka, lub dziecko jest przez nich zaniedbane, albo podejście rodziców jest zbyt perfekcjonistyczne.
Badania bliźniąt z osobowością schizoidalną, niskim poziomem towarzyskości, sugerują, że cechy te są dziedziczne, jednak nie ma na to jednoznacznych dowodów.
Według jednego z badań u 6,7% osób, które doświadczyły urazu mózgu, zdiagnozowano osobowość schizoidalną. Badanie przeprowadzono 30 lat po urazie. Nie podaje ono jednak, które obszary mózgu uległy urazowi. Za najbardziej prawdopodobne uważa się zmiany w płatach czołowych, układzie limbicznym oraz płatach ciemieniowych.
Diagnoza.
Kryteria diagnostyczne ICD-10.
A. Spełnione ogólne kryteria zaburzeń osobowości (F60).
B. Występują co najmniej cztery z następujących:
Kryteria diagnostyczne DSM-IV.
Funkcjonalnie osobowość schizoidalna jest zbliżona do osobowości schizotypowej i choć etiologia obu nie jest jasna, to ze względu na nieznaczne różnice w opisie i historyczne pochodzenie pojęcia te są różnicowane. Zdaniem S. Johnsona możliwe jest uszeregowanie według głębokości zaburzeń trzech pojęć: charakter schizoidalny (styl charakteru) – osobowość schizoidalna (zaburzenie osobowości) – schizofrenia (psychoza).
Przy diagnozowaniu należy zwrócić szczególną uwagę na wykluczenie łagodniejszych form całościowych zaburzeń rozwoju, np. spektrum autyzmu.
Podtypy według Millona.
Theodor Millon zidentyfikował cztery podtypy osobowości schizoidalnej. Osoba schizoidalna może wykazać jeden lub żaden z poniższych podtypów:
Diagnoza dynamiczna.
Przez długi czas w podejściu do osób o schizoidalnym typie osobowości skupiano się na niechęci takich osób do relacji międzyludzkich. na podejście do problemu osobowości schizoidalnej.
Szczególnie istotna w tym kontekście jest korelacja między schizoidalnym a narcystycznym typem osobowości. Jeśli w rodzinie funkcjonuje osoba narcystyczna, która przypisuje sobie zbyt duże „uprawnienia” względem otaczającego ją świata, jej bliscy (np. rodzeństwo) o schizoidalnym typie osobowości mogą sobie analogicznych „uprawnień” odmawiać. Wstyd, którego wypiera się narcyz jest często absorbowany i projektowany na siebie samą przez osobę schizoidalną, co powoduje u niej powstawanie wrażenia psychicznej inwazji i poczucia podatności na wszelkich intruzów.
Osoba schizoidalna może być również podatna na wchodzenie w związki oparte na wykorzystywaniu, w których trwa, by doświadczyć własnej istotności i by być uznaną za przydatną przez innych. Ta sama osoba może jednak zarazem wykazywać poza swoim związkiem wysoką ostrożność i podejrzliwość względem wszelkich form wykorzystywania przez innych. W dynamicznym podejściu diagnostycznym diagnoza jest oparta nie na obserwacji zewnętrznych zachowań, ale na dynamice tego pozornie sprzecznego podejścia i jego konsekwencji.
Kryteria Guntripa.
Ralph Klein, dyrektor kliniczny Masterson Institute, wskazał dziewięć cech charakterystycznych osoby schizoidalnej opisanych przez Harriego Guntripa: introwertyzm, wycofanie, narcyzm, samowystarczalność, poczucie wyższości, spłaszczona uczuciowość, samotność, depersonalizacja oraz regresja.
Cechy te, pierwotnie sformułowane przez Guntripa, ukazują różnicę pomiędzy tradycyjnym opisowym portretem DSM, a tym powstałym na bazie psychoanalizy. Wszystkie dziewięć punktów są wewnętrznie spójne. W tym podejściu większość – o ile nie wszystkie – kryteria muszą zostać spełnione, aby zdiagnozować osobowość schizoidalną.
Introwertyzm.
Guntrip opisał wewnętrzny świat osób schizoidalnych w następujący sposób: „Istotą jest emocjonalne odcięcie się schizoida od świata zewnętrznego”. Ich libidalne pragnienia i dążenia skierowane są w stronę obiektów wewnętrznych. Prowadzą intensywne życie wewnętrzne cechujące się często zaskakującym bogactwem fantazji i wyobrażeń. Jednak, życie to jest prowadzone w ukryciu przed światem zewnętrznym. Osoba schizoidalna odcina się od świata zewnętrznego, ponieważ uważa go za niebezpieczny. Jest to naturalna ludzka reakcja polegająca na omijaniu źródeł zagrożenia i dążeniu do osiągnięcia bezpieczeństwa. Zatem osoby schizoidalne są przede wszystkim skoncentrowane na unikaniu zagrożenia i poszukiwaniu bezpieczeństwa.
Wycofanie.
Wycofanie jest oddzieleniem od świata zewnętrznego i stanowi odmienną stronę introwersji. Jedynie niewielka część osób schizoidalnych prezentuje wyraźną i oczywistą nieśmiałość, niechęć czy unikanie zewnętrznego świata i relacji międzyludzkich.
Wiele zasadniczo schizoidalnych osób włącza się w relacje społeczne i uczestniczy w nich. Takie osoby mogą wydawać się dostępne, zainteresowane, zaangażowane i uwikłane w interakcje z innymi, a w rzeczywistości mogą być emocjonalnie wycofane, oddzielone i przebywać w bezpiecznym wewnętrznym świecie. Wycofanie jest cechą charakterystyczną schizoidalności, choć czasami bywa jawne, a czasami ukryte. Wycofanie jawne harmonizuje ze zwyczajowym opisem osobowości schizoidalnej, jednak równie często wycofanie bywa maskowanym, ukrytym, wewnętrznym stanem pacjenta.
Dające się zaobserwować zachowanie pacjenta schizoidalnego może nie odbijać trafnie stanu jego umysłu. Nie powinno się mylić introwersji z obojętnością, jak również nie powinno zostać zaniechane diagnozowanie osobowości schizoidalnej w związku z mylną interpretacją występujących u pacjenta obronnych, kompensacyjnych, zajmujących relacji z otaczającym światem zewnętrznym.
Narcyzm.
Guntrip definiuje narcyzm jako „cechę charakterystyczną, która przeważnie wynika z życia wewnętrznego, którym osoba schizoidalna żyje. Wszelkie obiekty miłości takiej osoby istnieją w jej wnętrzu, a ponadto utożsamia się ona z nimi w znacznym stopniu. Ze względu na to jej libidynalne więzi wydają się skierowane do samej siebie. Kwestią nierozstrzygniętą jest, czy intensywne życie wewnętrzne osoby schizoidalnej pozostaje w związku z pragnieniem pożądliwego przyłączenia zewnętrznych obiektów, czy też jest zgodne z wycofaniem z rzeczywistości do przypuszczalnie bezpieczniejszego świata wewnętrznego”.
Potrzeba więzi jako pierwotna siła motywująca jest tak samo mocna u osób schizoidalnych, jak i u każdej ludzkiej istoty. Z racji tego, że obiekty miłości osób schizoidalnych są wewnętrzne, osoby te odnajdują bezpieczeństwo bez połączeń i więzi z obiektami świata zewnętrznego.
Samowystarczalność.
Guntrip określił samowystarczalność obserwowaną u osób ze schizoidalnym zaburzeniem osobowości jako przejaw narcyzmu, „zabezpieczenie się przed lękiem pojawiającym się podczas kontaktu z rzeczywistymi ludźmi”. Czym bardziej osoba schizoidalna może polegać na samym sobie, tym mniej potrzebuje polegać na innych. Pozwala to uniknąć narażania się na potencjalne niebezpieczeństwo i niepokój wiążący się z poleganiem na innej osobie lub – co jeszcze gorsze – byciem zależnym od niej. Zdecydowana większość osób schizoidalnych wykazuje ogromną zdolność do samodzielnej pracy, działania w pojedynkę, niezależnie od innych.
Poczucie wyższości.
Guntrip zaobserwował, że poczucie wyższości u osób schizoidalnych powiązane jest z samowystarczalnością (oryg. "„One has no need of other people, they can be dispensed with... There often goes with it a feeling of being different from other people.”"). Jednak ma ono zupełnie odmienny sens niż pretensjonalne poczucie własnego znaczenia (poczucie bycia lepszym od innych) obserwowane w osobowości narcystycznej. Nie znaczy to również, że osoby schizoidalne dewaluują lub dążą do unicestwienia innych w obawie przed krytyką, zawstydzeniem lub upokorzeniem. Młody mężczyzna ze zdiagnozowaną osobowością schizoidalną opisał to zjawisko następująco:
„Jeśli jestem ponad innymi, to nie potrzebuję innych ludzi. Jednak w żadnym wypadku nie znaczy to, że czuje się lepszy od innych. Oznacza to, że jestem wtedy od nich odseparowany, mogę zachować bezpieczny dystans między mną, a innymi ludźmi.”
Taki sposób myślenia powiązany jest raczej z poczuciem bezpiecznej izolacji niż realnym poczuciem wyższości względem innych osób.
Spłaszczenie uczuciowości.
Guntrip postrzegał spłaszczenie uczuciowości (ang. "Loss of affect") w zewnętrznych sytuacjach jako nieuniknioną kolej rzeczy. Ma ona miejsce gdy ogromny nakład sił osoby schizoidalnej włożony w budowanie własnej autonomii, samowystarczalności i niezależności koliduje z pragnieniem i umiejętnością okazywania wrażliwości oraz empatii w stosunku do innych ludzi. Kwestie te często wydają się drugorzędne wobec strzeżenia własnej obronnej, bezpiecznej pozycji. Spłaszczeniu ulegają subiektywne odczucia osób schizoidalnych.
Niektórzy pacjenci doświadczają spłaszczenia uczuciowości do tego stopnia, że ich niewrażliwość objawia się skrajnie: w postaci cynizmu, znieczulicy czy nawet okrucieństwa. Wydają się nieświadomi faktu, że ich zachowanie rani innych ludzi.
Częściej spłaszczenie uczuciowości objawia się wewnętrznym poczuciem dezorientacji oraz niesprecyzowanej straty w życiu emocjonalnym.
Zwiększone zaangażowanie w konstruowanie własnej ochrony i obrony odbywa się kosztem zdolności osób schizoidalnych do tworzenia więzi emocjonalnych z innymi ludźmi.
Samotność.
Zgodnie ze spostrzeżeniami Guntripa, „Samotność jest nieuniknionym skutkiem schizoidalnej introwersji i zniesienia relacji zewnętrznych. Objawia się ona dochodzącą niejednokrotnie do głosu intensywną tęsknotą za przyjaźnią i miłością. Samotność pośród tłumu jest odczuciem schizoida oddzielonego od relacji afektywnych”.
Samotność jest głównym doznaniem osoby schizoidalnej, często niezauważanym przez obserwatora. W przeciwieństwie do popularnej karykatury osoby schizoidalnej jako nieczułej i oziębłej, zdecydowana większość schizoidalnych pacjentów wyraża w którymś momencie terapii tęsknotę za przyjaźnią i miłością. Jest to niezgodne z kryteriami opisywanymi w kolejnych wersjach DSM i zaprzecza wizerunkowi schizoida jako osoby cechującej się obojętnością. Niemniej jednak wspomniane pragnienie przyjaźni i miłości może nie wychodzić poza wewnętrzny, fikcyjny świat pacjenta, do którego terapeuta przez całkiem długi okres leczenia może nie uzyskiwać dostępu.
Istnieje bardzo ograniczony zbiór osób schizoidalnych – zdiagnozowanych zgodnie z kryteriami DSM – u których pragnienie nawiązania relacji jest minimalne, prawie wygasłe, zatem osoby te praktycznie nie identyfikują u siebie tęsknoty za bliskością i więzią uczuciową oraz nie zgłaszają się z własnej woli na terapię. Wśród osób schizoidalnych zgłaszających się na terapię często występuje podwójna motywacja: samotność i tęsknota. Pacjenci ci wierzą, że z pomocą psychoterapii możliwe będzie nawiązanie komunikacji i stworzenie więzi. Wszelako psychoterapeuta, kierowany kryteriami DSM, może podchodzić do pacjenta z poczuciem terapeutycznego pesymizmu (jeśli nie nihilizmu) i błędnie odczytywać nieufność pacjenta jako obojętność, wierząc, że jego ostrożność to oziębłość.
Depersonalizacja.
Guntrip opisał depersonalizację jako utratę poczucia własnej tożsamości oraz indywidualności. Depersonalizacja jest dysocjacyjnym mechanizmem obronnym. Często schizoidalni pacjenci określają ją jako „dostrajanie”, „wyłączanie” lub „odlatywanie”. Stan ten szczególnie pogłębia się w okresie przytłaczającego niepokoju i może być uznany za graniczną formę ograniczenia odczuwania (afektu). O ile spłaszczona emocjonalność występuje u osób schizoidalnych stale, tak depersonalizacja pojawia się okresowo, jako mechanizm obronny przed poczuciem niepokoju i zagrożenia.
Regresja.
Guntrip opisał regresję osób schizoidalnych w następujący sposób "Ponieważ schizoid w środku czuje się mały i kruchy wobec wielkiego, przytłaczającego i niebezpiecznego świata wycofuje się z niego powracając do bezpiecznej, metaforycznej kolebki".
Taki proces regresji obejmuje dwa mechanizmy skierowane odpowiednio „do wewnątrz” oraz „wstecz”. Regresja skierowana do wewnątrz wiąże się z niezwykle wysokim stopniem w jakim osoby schizoidalne polegają na prymitywnych formach fantazji i samowystarczalności, często o charakterze autoerotycznym lub nawet bezosobowym.
Regresja skierowana wstecz, związana z powrotem do metaforycznej, bezpiecznej kolebki jest unikalną cechą ludzi schizoidalnych. Można uważać ją za graniczną formę wycofania stosowanego po to, aby osiągnąć poczucie bezpieczeństwa i uniknąć zagrożenia ze strony rzeczywistego świata. Regresyjna fantazja na temat powrotu do metaforycznej kolebki, to wizja powrotu do miejsca nieograniczonego, bezwarunkowego bezpieczeństwa.
Profil fenomenologiczny według Salmana Akhtara.
Salman Akhtar opracował obszerny fenomenologiczny profil osobowości schizoidalnej, w którym zestawiono klasyczne i współczesne charakterystyki opisowe z obserwacjami psychoanalitycznymi. Profil ten przedstawiono poniżej w formie tabeli zawierającej szereg objawów klinicznych należących do sześciu obszarów funkcjonowania psychospołecznego – objawy zostały podzielone na „jawne” i „ukryte”. Ów podział, według Akhtara, nie oznacza, że objawy te przejawiają się w sposób świadomy lub nieświadomy. Podział ten wprowadzono dla podkreślenia, że niektóre fenomenologicznie aspekty osobowości schizoidalnej mogą być mniej lub bardziej dostrzegalne. Jednocześnie Akhtar podkreśla, że współwystępowanie części z nich może wzbudzać wrażenie sprzeczności – sprzeczność ta jest jednak tylko pozorna. Zdaniem Akhtara „ten sposób zestawienia objawów uwydatnia obecność rozszczepień i złożoność struktury osobowości schizoidalnej”.
Dla osobowości schizoidalnej typowe są również pewne odczucia, które obrazuje przykład pacjenta twierdzącego, że „nie może w pełni cieszyć się życiem, ponieważ czuje się jakby żył zamknięty w skorupie”. Ponadto uważał on, że jego niezdolność w tym zakresie czyni jego żonę nieszczęśliwą. Według Becka i Freemana, „Pacjenci z osobowością schizoidalną uważają się raczej za obserwatorów świata aniżeli jego uczestników”.
Diagnoza różnicująca.
Osobowość schizoidalna wykazuje szereg cech wspólnych z innymi zaburzeniami psychologicznymi, istnieją jednak pewne istotne cechy pozwalające je rozróżnić:
Niektóre osoby schizoidalne mogą w warunkach silnego stresu wykazywać ostre i przemijające zaburzenia psychotyczne. Często wycofanie się osób schizoidalnych ze świata zewnętrznego odbywa się poprzez patologiczne poleganie na własnych fantazjach, które stają się podstawą do tworzenia „ja” na „wewnętrznym wygnaniu”. Aczkolwiek fantazjowanie u osób z osobowością schizoidalną nie jest jedynie środkiem emocjonalnej ucieczki, pełni również inne, bardziej skomplikowane funkcje.
Fantazja stanowi formę pośrednictwa ze światem zewnętrznym i w kontaktach z innymi. Jest substytutem relacji, aczkolwiek silnie wyidealizowanym, z natury obronnym i kompensującym. Stanowi idealny wyraz „ja” na „wewnętrznym wygnaniu”, ponieważ zawiera się sama w sobie, jest wolna od wszelkich niebezpieczeństw i lęków związanych z emocjonalnymi związkami z zewnętrzną rzeczywistością.
Klein wyjaśniał ten fenomen w następujący sposób: „jest to wyrażenie siebie samego, starającego się odnieść do obiektów, jednak obiektów o charakterze wewnętrznym. Fantazja pozwala osobie schizoidalnej poczuć więź, lecz wciąż pozostać wolnym od zaangażowania w jakiekolwiek relacje międzyludzkie. Krótko rzecz ujmując, w fantazjach pacjent może czuć się przywiązany do [wewnętrznych] obiektów, jednocześnie wciąż pozostając wolnym od relacji.” Ten aspekt schizoidalnych patologii był szerzej dyskutowany w pracach Lainga, Winnicotta i Klein.
Niektórzy psycholodzy twierdzą, że definicja schizoidalnych zaburzeń osobowości jest wadliwa ze względu na konotacje kulturowe.
Zaburzenia współwystępujące.
Osobowość schizoidalna często współwystępuje z przynajmniej jednym innym zaburzeniem. Zdarza się, że osoba schizoidalna spełnia dodatkowo kryteria innego zaburzenia osobowości. W takim przypadku najczęściej jest to osobowość unikająca, schizotypowa lub paranoiczna. Często współwystępuje aleksytymia (niezdolność do rozpoznawania i opisywania emocji). Niektóre osoby schizoidalne mogą w warunkach silnego stresu wykazywać ostre i przemijające zaburzenia psychotyczne.
Zaburzenia używania substancji.
Istnieje niewiele danych o nadużywaniu substancji wśród osób schizoidalnych, ale te, które istnieją sugerują, że osoby takie rzadziej popadają w uzależnienia od substancji w porównaniu do populacji ogólnej. Jedno z badań wykazało, że chłopcy z osobowością schizoidalną wyraźnie rzadziej mieli problemy z alkoholem w porównaniu do grupy kontrolnej. Inne badanie przeprowadzone na grupie osób uzależnionych pokazało, że osoby schizoidalne częściej były uzależnione tylko od jednej substancji, podczas gdy osoby z innymi zaburzeniami osobowości takimi jak osobowość typu borderline, antysocjalna lub histroniczna, częściej były uzależnione od wielu substancji równocześnie.
Niska masa ciała.
Badanie przeprowadzone na nastolatkach z osobowością schizoidalną oraz zespołem Aspergera wykazało wskaźnik masy ciała (BMI) wyraźnie poniżej normy wśród wszystkich badanych.
Myśli samobójcze.
Myśli samobójcze mogą być częstym motywem występującym u osób schizoidalnych, aczkolwiek rzadko są one realizowane. Osoby schizoidalne mogą pogrążać się w depresji, gdy wszystkie ich kontakty z wewnętrznymi obiektami zostaną przerwane, ale tak długo jak długo istnieje jakaś relacja lub cień jej szansy, ryzyko samobójstwa pozostaje niewysokie. Sama idea samobójstwa stoi w głębokiej sprzeczności ze schizoidalnymi mechanizmami obronnymi. Jak zauważył Klein: „Dla niektórych pacjentów schizoidalnych myśli samobójcze przyjmują formę ledwo zauważanego, nikłego szmeru, szumu tła i rzadko kiedy przebijają się do poziomu świadomości. Dla innych są wiecznie obecne, stanowiąc swego rodzaju emocjonalny miecz Damoklesa. W obu przypadkach odczuwają oni przejmującą grozę związaną z takimi myślami.”
Leczenie.
Osoby ze schizoidalnym typem osobowości rzadko poddają się leczeniu swoich zaburzeń. Jest to problem spotykany w wypadku wielu zaburzeń osobowości, ponieważ osoby o takich zaburzeniach rzadko postrzegają swoje przypadłości jako uniemożliwiające im normalne funkcjonowanie a swoją nietypową percepcję i zachowania traktują jako racjonalne i uzasadnione, co powstrzymuje je od podjęcia leczenia. Istnieje więc niewiele danych pozwalających ocenić skuteczność poszczególnych typów terapii w przypadku leczenia schizoidalnych zaburzeń osobowości, ze względu na rzadkie badanie takich osób w warunkach klinicznych Osoby, które zdecydują się na leczenie są zazwyczaj poddawane kuracji farmakologicznej i/lub psychoterapii.
W procesie leczenia często używana jest wspomagająca psychoterapia, skupiająca się na takich aspektach jak umiejętność radzenia sobie z własnymi problemami, poprawa zdolności i interakcji społecznych, komunikacja międzyludzka, czy też . Osoby schizoidalne wykazują tendencję do niezauważania pewnych zaburzeń ich osobowości, które uniemożliwiają im odbieranie bodźców ze środowiska i poprawne kształtowanie doświadczenia życiowego 
Farmakoterapia.
Leczenie farmakologiczne stosuje się jedynie w krótkich okresach współwystępowania zaburzeń psychicznych, np. depresji.
Brak leków, które byłyby skierowane bezpośrednio przeciw schizoidalnym zaburzeniom osobowości, stosuje się jednak substancje farmakologiczne, które mogą zredukować niektóre symptomy zaburzeń, jak również pomagają zwalczyć współwystępujące zaburzenia psychiczne. Niektóre objawy schizoidalnych zaburzeń osobowości mogą przypominać negatywne symptomy schizofrenii, takie jak anhedonia, obniżone odczuwanie emocji, czy , a zaburzenia schizoidalne są traktowane jako część „schizofrenicznego spektrum” zaburzeń, wraz z schizotypowymi i paranoicznymi zaburzeniami osobowości, i jako takie mogą być leczone niektórymi lekami stosowanymi w leczeniu schizofrenii. Dawniej, niskie dawki atypowych leków przeciwpsychotycznych, takich jak rysperydon lub olanzapina były stosowane by znieść społeczne niedostosowanie i obniżone odczuwanie emocjonalne. Z kolei należący do grupy podstawionych amfetamin, bupropion może być z sukcesem używany do leczenia anhedonii Podobnie modafinil może być efektywnie używany w leczeniu niektórych objawów schizofrenii, które również występują w przypadku osób o schizoidalnym typie osobowości. Lamotrygina, SSRI, TCA, inhibitory MAO i hydroksyzyna mogą pomóc zwalczać niektóre lęki społeczne występujące niekiedy u pacjentów ze schizoidalnym typem osobowości, aczkolwiek przeważnie osoby schizoidalne nie przywiązują większej wagi do lęków społecznych.
Terapia psychodynamiczna.
Terapia krótkoterminowa.
Idea „bliższego kompromisu” zakłada, że pacjent schizoidalny jest zachęcany do odczuwania stanu pośredniego między ekstremami emocjonalnej bliskości a permanentnego wycofania. Brak wpływów międzyludzkiej rzeczywistości na świat wewnętrzny osoby schizoidalnej prowadzi do wzrastającego poczucia wewnętrznej pustki i nierealności pacjenta 
Klein sugeruje, że pacjent musi sam wziąć odpowiedzialność postawienia się przed ryzykiem i podjąć inicjatywę wykorzystywania rad terapeutycznych w codziennym życiu. Z początku terapeuta powinien kłaść nacisk, na fakt iż rady są jedynie jego własnymi odczuciami oraz że nie czyta on w mózgu pacjenta, ani nie narzuca żadnych schematycznych rozwiązań, a jedynie przedstawia opinie, które mogą pomóc w spełnieniu oczekiwań pacjenta względem terapii. Dopiero z czasem terapeuta kieruje uwagę pacjenta na potrzebę stosowania tych rad na co dzień.
Terapia długoterminowa.
Klein sugeruje, że „uporanie się” jest drugim, bardziej długoterminowym poziomem pracy psychoterapeutycznej z osobami schizoidalnymi. Celem tego podejścia jest fundamentalna zmiana dawnych sposobów myślenia i odczuwania oraz pozbycie się słabości wynikających z dawnych uczuć i myśli. W terapeutycznym zabiegu „przypominania uczuć” wykorzystywana jest koncepcja fałszywego i prawdziwego „ja” wprowadzona przez D.W. Winnicotta. Pacjent musi przypomnieć sobie emocje, które w dzieciństwie towarzyszyły powstawaniu jego fałszywego „ja” i przypomnieć sobie warunki i okoliczności, które doprowadziły do ograniczenia jego indywidualnej wolności do odczuwania siebie w towarzystwie innych ludzi.
Ostatecznie “przypominanie uczuć” prowadzi pacjenta do zrozumienia, że w przeszłości nie miał on, lub ona, możliwości wyboru wyrażania i odczuwania siebie w kontakcie z innymi i w rzeczywistości był skazany na rozwinięcie schizoidalnego stosunku do pozostałych ludzi i świata zewnętrznego. Fałszywe „ja” było najlepszym sposobem na osiągnięcie uznania i aprobaty przez innych, niezbędnym do uniknięcia depresji towarzyszącej poczuciu odrzucenia.
Demontaż fałszywego “ja” „pozostawia słabe prawdziwe “ja” z możliwością rozwinięcia jego rzeczywistego potencjału”. Uporanie się przynosi unikalne efekty, spośród których najistotniejszym elementem jest rosnące poczucie, że jednostka ma fundamentalną, wewnętrzną potrzebę powinowactwa ze światem, którą można wyrażać na wiele różnych sposobów. „Jedynie pacjenci schizoidalni,” sugeruje Klein „którzy uporali się z depresją wynikłą z odrzucenia, zdają sobie ostatecznie sprawę, że potrzeba powinowactwa z rzeczywistością i życzenie takiego powinowactwa są integralną częścią struktury ich jestestwa, że są prawdziwie częścią tego, kim pacjenci są jako istoty ludzkie. To poczucie daje ostatecznie pacjentom schizoidalnym wrażenie najpierwotniejszego sensu istnienia związanego ogólnie z człowieczeństwem, a w szczególności z relacjami poszczególnych ludzi ze sobą. Dla pacjentów schizoidalnych, ten stopień pewności jest najbardziej wynagradzającym objawieniem, jakiego mogą doznać i wydatnym nowym organizatorem doświadczania siebie samego.”
Epidemiologia.
Osobowość schizoidalna jest rzadka w porównaniu do innych zaburzeń osobowości, dotyczy mniej niż 1% populacji ogólnej. Częściej występuje u mężczyzn. Rzadko spotykana w warunkach klinicznych (ok. 2,2% pacjentów).
Badanie z 2008 roku oceniające występowanie zaburzeń osobowości i nastroju wśród osób bezdomnych w nowojorskich ośrodkach typu drop-in wykazało, że 65% badanych spełniało rozpoznanie osobowości schizoidalnej. W badaniu nie oceniano osób bezdomnych, które nie pojawiały się w ośrodkach typu drop-in, a wskaźniki większości innych zaburzeń osobowości i nastroju w ośrodkach typu drop-in były niższe niż w przypadku schizoidalnego zaburzenia osobowości. Autorzy zwrócili uwagę na ograniczenia badania, w tym na wyższy stosunek mężczyzn do kobiet w próbie oraz brak osób poza systemem wsparcia lub otrzymujących wsparcie innego rodzaju (np. w schroniskach). 
Badanie przeprowadzone przez Uniwersytet Colorado Colorado Springs wykazało dodatnią korelację pomiędzy osobowością schizoidalną a wymiarami introwertyka (I) oraz myślenia (T) w kwestionariuszu osobowości Myersa-Briggsa.
Rokowania.
Schizoidalne zaburzenie osobowości, podobnie jak inne zaburzenia tego typu, jest chroniczne i długotrwałe i nie należy spodziewać się poprawy stanu osoby nim dotkniętej bez odpowiedniego leczenia. Schizoidalne zaburzenia osobowości jest stosunkowo słabo zbadane i rzadko spotykane w warunkach klinicznych. Ze względu na nieliczne przypadki leczone klinicznie, efektywność psychoterapii i leczenia farmakologicznego wciąż pozostaje niepewna i wymagane są dalsze badania by empirycznie i systematyczne przetestować skuteczność poszczególnych metod.
Niektóre badania wykazały, że osobowość schizoidalna wiąże się ze znacznie obniżoną jakością życia nawet po 15 latach obserwacji i jednym z najniższych poziomów „sukcesu życiowego” w skali GAF spośród wszystkich zaburzeń osobowości. Niektóre badania pokazują dodatnią korelację pomiędzy chroniczną bezdomnością a schizoidalnym zaburzeniem osobowości.
Historia badań.
Termin „schizoidalny” został wprowadzony w 1908 roku przez Eugena Bleulera by opisać ludzką skłonność do kierowania uwagi bardziej w stronę świata wewnętrznego niż zewnętrznego. Idea ta była bliska pojęciu introwersji, i podobnie początkowo nie była używana do określenia stanu patologiczny. Bleuler nazwał przesadne wyolbrzymienie tej skłonności „osobowością schizoidalną”.
Ujęcie opisowe zostało zapoczątkowane przez pracę Ernsta Kretschmera z 1925 roku, w której wyróżnił on trzy podstawowe grupy cech obserwowanych w zachowaniach schizoidalnych:
1. nietowarzyskość, spokój, zachowywanie rezerwy, powagę, ekscentryczność
2. nieśmiałość, wstydliwość uczuć, wrażliwość, nerwowość, pociąg do przyrody i książek
3. uległość, uprzejmość, szczerość, obojętność, chłód emocjonalny
Ta charakterystyka była prekursorem podziału osobowości schizoidalnych zaproponowanego w DSM-IV, aczkolwiek sam Kretschmer nie wyróżniał trzech osobnych typów osobowości schizoidalnych, uważał raczej, że wszystkie one współwystępują równocześnie, choć nasilone w różnym stopniu, u poszczególnych pacjentów. Według Kretschmera większość osób schizoidalnych nie jest nadwrażliwa lub zimna emocjonalnie, a wykazuje oba te stany „równocześnie” jedynie w różnych proporcjach, z tendencją do zmiany podejścia w zależności od okoliczności
Podejście szkoły psychiatrii dynamicznej sięga obserwacji Eugena Bleulera, który zauważył, że osoba schizoidalna i patologie schizoidalne nie mogą być widziane w oderwaniu od siebie. Nowatorska praca W. R. D. Fairbairna o osobowości schizoidalnej, która stała się podstawą dla współczesnego stanu wiedzy o tym fenomenie, ukazała się w 1940 roku. Fairbairn rozróżnił w niej cztery zasadnicze motywy schizoidalne:
1. potrzebę utrzymywania dystansu w relacjach międzyludzkich za wszelką cenę;
2. zdolność do uaktywniania instynktów samozachowawczych;
3. wszechobecne napięcie między naładowaną lękiem potrzebą przywiązania a obronną potrzebą zachowania dystansu, które objawia się w obserwowanym zobojętnieniu;
4. przedkładanie i przecenianie świata wewnętrznego nad zewnętrzny.
W następstwie pracy Fairbairna powstały liczne studia osobowości schizoidalnych, wśród których do najważniejszych należy zaliczyć prace Nannarello (1953), Lainga (1960), Winnicotta (1965), Guntripa (1969), Khana (1974), Akhtara (1987), Seinfelda (1991), Manfielda (1992) i Kleina (1995).
Przykłady w kulturze.
Postaci z ze schizoidalnymi zaburzeniami osobowości często są bohaterami filmów i książek. Przykładami mogą być Ed Crane (Billy Bob Thornton) z filmu "Człowiek, którego nie było" (2001) lub Bartleby, bohater książki "Kopista Bartleby. Historia z Wall Street" Hermana Melville’a (są również adaptacje filmowe tej powieści).

</doc>
<doc id="107001" url="https://pl.wikipedia.org/wiki?curid=107001" title="Histrioniczne zaburzenie osobowości">
Histrioniczne zaburzenie osobowości

Histrioniczne zaburzenie osobowości (osobowość histrioniczna, zaburzenie osobowości histrionicznej, „aktor”) – zaburzenie osobowości, w którym występuje wzorzec zachowań zdominowany przesadnym wyrazem emocjonalnym, teatralnością zachowań, staraniami o zwrócenie na siebie uwagi i prowokacyjną seksualnością. 
Propozycje etiologii histrionicznych zaburzeń osobowości pozostają bardzo zróżnicowane. Psychoterapeuci zorientowani psychodynamicznie jako podstawowy mechanizm wskazują głównie wykorzystanie naturalnej, wrodzonej, dziecięcej seksualności. Wykorzystanie pozostaje rozumiane w kategoriach kontinuum, począwszy od „uwiedzenia” dziecka („córeczka tatusia”, „synek mamusi”) do skrajnego przypadku, jakim jest wykorzystanie seksualne (rodzina kazirodcza). Istotne znaczenie mają nastawienia rywalizacyjne i moralizatorskie jednego z rodziców, przeciwstawne do postawy uwodzącej drugiego. Bywa, że ten sam rodzic prezentuje sprzeczne czy ambiwalentne postawy wobec naturalnej seksualności i rywalizacji dziecka. Część analityków podkreśla znaczenie relacji z rodzicami, opisując odrzucającą, krytyczną matkę i niedojrzałego, uwodzącego w kontakcie ojca. Inni wskazują na poczucie winy córki wobec matki, generujące trudności w relacjach z mężczyznami (pacjentka wyrzeka się tego, czego nie dostała od męża matka). Nieprawidłowe postawy rodzicielskie generują konflikt w obszarze seksualności dziecka, prowadząc w przyszłości do nadmiernej seksualizacji relacji, z jednoczesnymi mechanizmami obronnymi tłumienia i zaprzeczania temu (osoba jest nieświadoma tego, że w kontaktach z płcią przeciwną pozostaje uwodzicielska). Obraz kliniczny zaburzeń pozostaje zależny od głębokości psychopatologii charakteru. Klinicyści zorientowani psychoanalitycznie i psychodynamicznie wyróżniają dwa typy opisywanego zaburzenia osobowości 
Klasyfikacja ICD-10 nie różnicuje dwóch powyższych typów zaburzeń osobowości, traktując je jako jedno zaburzenie o różnym nasileniu i zakresie.
Kryteria diagnostyczne (objawy).
Kryteria diagnostyczne ICD-10.
Światowa Organizacja Zdrowia umieszcza zaburzenia osobowości w grupie F60.4 klasyfikacji ICD-10.
Do rozpoznania zaburzenia muszą być spełnione co najmniej trzy poniższe kryteria:
Leczenie.
Leczenie polega przede wszystkim na psychoterapii, natomiast leczenie farmakologiczne jest wskazane w przypadku występowania objawów depresji lub objawów zaburzeń lękowych.
Przykłady w kulturze.
Kobiety z histrionicznymi zaburzeniami osobowości często są bohaterkami filmów i książek. Jedną ze słynniejszych bohaterek filmowych, cierpiących na te zaburzenia, jest Scarlett O'Hara z filmu "Przeminęło z wiatrem"; podobne objawy można stwierdzić również u Blanche DuBois z filmu "Tramwaj zwany pożądaniem" i Carolyn Burnham z filmu "American Beauty".

</doc>
<doc id="107002" url="https://pl.wikipedia.org/wiki?curid=107002" title="Narcystyczne zaburzenie osobowości">
Narcystyczne zaburzenie osobowości

Osobowość narcystyczna (narcystyczne zaburzenie osobowości, , NPD) – zaburzenie osobowości, w którym występuje wzorzec zachowań zdominowany nastawieniem wielkościowym (w wyobraźni lub na jawie), potrzebą bycia podziwianym, brakiem empatii i niezdolnością do przyjęcia perspektywy innych osób.
Według teorii zaburzenie to może przyjmować znacząco różne prezentacje i nasilenie. W ocenie Smelkowskiej-Zdziabek niejednorodność historycznych koncepcji nawiązujących do narcyzmu pozostawiła po sobie wiele terminologicznych nieścisłości. Narcystycznymi nazywano m.in. hipotetyczną naturalną fazę rozwojową we wczesnym dzieciństwie, cechę, typ lub zaburzenie osobowości, a nawet zjawiska socjologiczne. Sam konstrukt „zaburzeń osobowości” jest relatywnie abstrakcyjny i trudny do empirycznego opisu, dla którego używano na różne sposoby pojęć „zaburzenie”, „rys”, „struktura”, „typ”, „cecha”, „wymiar”, zamiennie: charakteru lub osobowości. W trakcie prac nad podręcznikiem diagnostycznym DSM-5 przegląd zespołu Alarcón rekomendował, aby nie uwzględniać NPD jako odrębnej diagnozy, dopóki nowe badania i teorie nie pozwolą na większą precyzję. Caligor i in. argumentowali za zachowaniem diagnozy NPD, przyznając że jest ona jednym z najsłabiej zbadanych zaburzeń osobowości, i otacza ją „spore zamieszanie” co do rzetelności i trafności jej kryteriów, oraz efektywności metod terapeutycznych. Narcystyczne zaburzenie osobowości znalazło się w ostatecznie przyjętej wersji DSM-5. Wskutek kompromisów opis zaznacza, że pojedyncze cechy, które można nazwać narcystycznymi, mogą występować zarówno przy innych zaburzeniach osobowości, jak i u wielu dobrze funkcjonujących osób. Tylko w przypadkach gdy cechy te są nieelastyczne, dezadaptacyjne i trwałe, oraz powodują znaczące problemy w funkcjonowaniu i subiektywny dystres, można je nazwać "narcystycznym zaburzeniem osobowości" (analogiczne uwagi towarzyszą innym zaburzeniom osobowości). Podobne kryteria – „dostrzegalnych zaburzeń w funkcjonowaniu” – określa ICD-10.
Terapeuci psychodynamiczni i poznawczy przedstawili propozycje terapii osobowości narcystycznej, jednak jej efektywność nie została dobrze przebadana. Większość pacjentów z diagnozą NPD nie uważa, że cierpi na jakiekolwiek zaburzenie. Szacuje się, że kryteria tej diagnozy spełnia ok. 1% populacji.
Określenie narcystyczny pochodzi od postaci mitologicznego Narcyza.
Objawy i diagnoza nozologiczna.
Nozologiczne klasyfikacje diagnostyczne, które porządkują obserwowalne symptomy w taksonomie, są (np. według Cierpiałkowskiej, czy zespołów Becka i Caligor) czasem arbitralnym, ale praktycznym narzędziem dla systemów opieki zdrowotnej. Standardowe ramy pojęciowe ułatwiają komunikację w pracy klinicznej i badaniach empirycznych. Zaburzenia osobowości uwzględniono w systemach diagnostycznych od wydania DSM-III w 1980; NPD wydzielono jako odrębną etykietę od DSM-IV w 1990. W ICD-10 było włączone do zbiorczej kategorii „inne określone zaburzenia osobowości”.
Trudności w ustaleniu jednoznacznego, empirycznego opisu kryteriów diagnostycznych w takich przypadkach jak NPD prowadziły do napięć między podejściem nozologicznym, a bardziej intuicyjną tradycją kliniczną. Zwolennicy pierwszego powoływali się na naukową obiektywność, a drugiego na złożoność opisywanych konstruktów i potrzebę zindywidualizowanego podejścia do terapii i pacjentów. Zdaniem Cierpiałkowskiej oraz zespołu Becka podejście nozologiczne (in. medyczne) nie stoi w pełnej sprzeczności z podejściem klinicznym (psychologicznym) – w niektórych kontekstach powinny się uzupełniać. DSM jest ponadto wprawdzie przykładem ujęcia taksonomicznego, lecz w kolejnych wydaniach eksponuje coraz bardziej wartość elastycznego podejścia wymiarowego.
DSM-5.
NPD definiuje się w DSM-5, wydanej w 2013 klasyfikacji Amerykańskiego Towarzystwa Psychiatrycznego, skrótowo jako wzorzec zachowań zdominowany nastawieniem wielkościowym (w wyobraźni lub na jawie), potrzebą bycia podziwianym, oraz brakiem empatii. Diagnoza musi spełniać ogólne kryteria zaburzeń osobowości, m.in. długotrwałości i sztywności nietypowych i głęboko zakłócających funkcjonowanie zachowań, oraz niemożności wyjaśnienia ich np. nadużywaniem substancji psychoaktywnych czy innymi chorobami. Musi też spełniać zestaw specyficznych kryteriów.
W diagnozie różnicowej wyróżniające dla NPD na tle innych wybranych zaburzeń osobowości mają być, w porównaniu do:
W rezultacie kompromisu, i jako propozycję kierunku rozwoju systemu w przyszłości, DSM-5 przedstawia także w dodatkowej sekcji alternatywną, elastyczniejszą konceptualizację zaburzeń osobowości. Nowe podejście wylicza, oprócz mniejszej liczby konkretnych kryteriów obserwacyjnych, także ogólne obszary typowych dysfunkcji.
Pracom nad piątym wydaniem DSM-5 towarzyszyły spory o to, czy powinna uwzględniać m.in. NPD, zakończone zachowaniem tej diagnozy w systemie. Część autorów argumentowała, że ta jednostka diagnostyczna jest nozologicznie niespójna, i broniona z powodów heurystycznych, a nie merytorycznych. Towarzysząca jej literatura teoretyczna, empiryczna i psychometryczna jest, zdaniem tych autorów, zbyt niskiej jakości, i w zbyt dużym stopniu nieścisła i metaforyczna. Za zachowaniem NPD opowiedzieli się tacy autorzy, jak Beck, Yeomans, Gabbard, Fonagy, czy Kernberg, zgadzając się, że stan piśmiennictwa dotyczącego zaburzenia nie jest zadowalający. Według propozycji przedstawionej w projektach roboczych DSM ok. 2010, zaburzenia osobowości których usunięcie rozważano miały być rozbite na odrębne wymiary lub „domeny” cech. Głównymi odpowiednikami NPD w takim ujęciu miało być kilka samodzielnych konstruktów, takich jak „antagonizm”, „wielkościowość” i „poszukiwanie uwagi”; typowe miały być dla niej deficyty w dojrzałym poczuciu tożsamości, regulacji emocji i zdolności do nawiązywania bliskich relacji. Ostatecznie podstawowa wersja diagnozy została zachowana w postaci praktycznie niezmienionej od poprzedniego wydania.
ICD-10.
ICD-10, wydana w 1990 klasyfikacja Światowej Organizacji Zdrowia (WHO; dziesiąta wersja obowiązuje w Polsce od 1996; wydanie ICD-11 jest planowane na 2022), wymienia narcystyczne zaburzenia osobowości w zbiorczej grupie F60.8, „inne określone zaburzenia osobowości”, pozostawiając – poza ogólnymi kryteriami zaburzeń osobowości, podobnymi do DSM-5 – szczegóły interpretacyjne diagnostom.
Badania empiryczne.
Etiologia.
Prace teoretyczne sugerowały, że szeroko pojmowany narcyzm może rozwijać się w następstwie albo zbyt chłodnego, krytycznego i surowego stylu wychowania (np. Kernberg), albo stylu zbyt uległego – w odniesieniu do indywidualnych podatności dziecka. W ocenie Parisa, przyjmującego istnienie wielu form tego charakteru, permisywny styl wychowawczy może być czynnikiem ryzyka dla rozwoju narcyzmu wielkościowego, a styl surowy i kontrolujący dla rozwoju narcyzmu nadwrażliwego. Wstępne badania sugerują, że wskaźniki skorelowane z późniejszymi objawami narcyzmu ujawniają się już w wieku przedszkolnym, zarówno w zachowaniach samych dzieci, jak i ich opiekunów. Częstsze występowanie tych cech u mężczyzn prowadziło niektórych autorów do spekulacji o znaczeniu kulturowych ról płciowych, oraz o znaczeniu mechanizmów genetycznych. Badania oparte o różne kryteria i metodologie oszacowywały odziedziczalność NPD na poziomie 40%, 77% lub 79% w badaniu bliźniąt, a narcyzmu w ujęciu wymiarowym na 24%. Nie musi to oznaczać bezpośredniej dziedziczności zaburzenia lub cech – świadczy jednak przynajmniej o istnieniu nieokreślonej konstytutywnej podatności.
Epidemiologia.
Przeglądy literatury szacują występowanie NPD w populacji między 0–5,3% (według zespołu Caligor) lub 0–6.2% ze średnią 1,06%. Wśród osób z taką diagnozą ok. 50–75% jest płci męskiej, częściej są to osoby w młodszym wieku i niepozostające w związkach. W populacji pacjentów klinicznych występowanie NPD szacowano między 1–17% lub 2,3–35,7%.
Według metaanalizy badań obejmujących 470 tys. osób, mężczyźni nieco częściej (d = 0,26) wykazują cechy narcystyczne; efekt ten może wynikać głównie z nieco wyższych wyników w syntetycznych podskalach określonych jako „manipulacyjność/roszczeniowość” ("Exploitative/Entitlement"; d = 0,29) i „przywództwo/władza” (Leadership/Authority; d = 0,20). W tym przeglądzie mężczyźni i kobiety różnili się jedynie minimalnie na podskali „wielkościowość/ekshibicjonizm” (d = 0,04), i pod względem „narcyzmu nadwrażliwego” (d = 0,04, z przedziałem ufności obejmującym zero).
Współzachorowalność.
Według DSM-5 narcystyczne zaburzenie osobowości może współwystępować z zaburzeniami nastroju (np. dystymią lub hipomanią), z nadużywaniem substancji psychoaktywnych, a u młodzieży także z zaburzeniami odżywiania i zaburzeniami adaptacyjnymi. NPD może występować jednocześnie z innymi zaburzeniami osobowości, z których DSM-5 zwraca uwagę na histrioniczne, borderline, antyspołeczne i paranoiczne.
Według badań NPD może towarzyszyć niska ukryta samoocena, oraz podwyższona agresywność i wrogość. Dystymia lub zaburzenia depresyjne występują w ciągu życia, według Ronningstam, u 42–50% tak zdiagnozowanych osób.
Prognoza.
Skuteczność interwencji terapeutycznych i farmakologicznych w łagodzeniu lub zmianie NPD nie została systematycznie przebadana. Pacjenci z tą diagnozą względnie często rezygnują z terapii.
Teorie psychologiczne.
Historia.
Wczesne koncepcje, zbliżone do późniejszych teorii narcyzmu, choć nieużywające tego określenia, rozwijał m.in. Adler („kompleks niższości”; 1891). Pierwsze popularne odwołanie do mitu o Narcyzie w literaturze psychologicznej przypisuje się publikacji Havelocka Ellisa z 1898, poświęconej przypadkowi autoerotycznej obsesji u pacjenta. Podobne nawiązania – także głównie w kontekście seksualności – pojawiły się w kilku tekstach Freuda (m.in. w eseju "Zur Einführung des Narzißmus"), czy u Kraepelina.
Porównania do Narcyza dotyczyły początkowo wyłącznie sytuacyjnych zachowań i stanów. Próby opisania narcyzmu lub „charakteru narcystycznego” (nazywanego też lub łączonego z różnie definiowaną „megalomanią”) podejmowali m.in. w latach 1924–1931 Abraham, Waelder czy Freud. Termin przyjął się w literaturze klinicznej i kulturze, choć według McWilliams, klasyczni psychoanalitycy mieli trudność z rozwinięciem jego teorii, ponieważ posługiwali się głównie teoriami opartymi o ideę konfliktu, a do tego przypadku lepiej pasuje model deficytu. Do otwarcia tego kierunku analiz doprowadziły m.in. koncepcje Sullivana i Eriksona (o podstawowym bezpieczeństwie i tożsamości), Horney i Fairbairna (o kompensacji rozczarowań w zakresie relacji) oraz Biona i Winnicota (o wspierających i odzwierciedlających opiekunach). Jednym z pierwszych autorów używających pojęcia „narcystycznego zaburzenia charakteru” był Nemiah.
Dopiero w drugiej połowie XX wieku psychoterapeuci psychoanalityczni, przede wszystkim zaliczani do nurtu teorii relacji z obiektem Kohut (ok. 1966–1971) i Kernberg (1975), rozwinęli koncepcję narcyzmu jako całościowego typu osobowości, a w skrajnych przypadkach – zaburzenia. Kohut miał być odpowiedzialny za wprowadzenie terminu „narcystyczne zaburzenie osobowości” (kategoria zaburzeń osobowości istniała już w wydanym w 1952 DSM-I). Ci dwaj autorzy przedstawili także pierwsze znaczące koncepcje możliwości psychoanalitycznej terapii NPD. Od strony podejścia poznawczego pierwsze główne propozycje tego rodzaju przedstawili Millon (1985) i Young (1990).
Teorie psychoanalityczne i psychodynamiczne.
Pomimo szczegółowych różnic ich teorii, podejście psychodynamiczne wypracowało dzięki Kohutowi i Kernbergowi ogólną definicję objawów charakteru lub zaburzenia narcystycznego. Definicja ta była podstawą dla pierwszej postaci kryteriów diagnostycznych NPD w systemie DSM, oraz dla konceptualizacji zjawiska w podejściu poznawczym. Jak zaznaczają m.in. Fonagy, Gabbard i Clarkin, osoby z narcystyczną strukturą osobowości w rozumieniu psychodynamicznym nie stanowią jednorodnej grupy klinicznej: należy mówić raczej o wymiarach objawów. Głębokość tej struktury może przejawiać się od pojedynczych aspektów zdrowej osobowości, poprzez „cechy”, „rys” lub „styl narcystyczny” (nie stanowiące jeszcze zaburzeń osobowości w rozumieniu klinicznym) do zespołu złośliwego narcyzmu (głębokiej psychopatologii osobowości).
W ujęciu psychodynamicznym, według opracowania McWilliams, wszystkie osoby narcystyczne łączy zwalczane poczucie słabości, wstydu, niższości i nieodpowiedności (lub strach przed nimi). Zachowania kompensacyjne mogą być różne, ale pozostają zorganizowane wokół pragnienia podtrzymania samooceny i potwierdzania własnej wartości przez źródła zewnętrzne. Zaburzoną osobowość narcystyczną cechuje przesadne zaabsorbowanie sobą, oraz nadzwyczajna wrażliwość na aprobatę i krytykę. Osoby o takich cechach poświęcają dużo uwagi wywoływanemu przez siebie wrażeniu, i jego publicznie widocznych podstawach: wyglądowi, zdrowiu, uznaniu osiągnięć, czy zewnętrznym, materialnym i niematerialnym, przejawom wyjątkowości. Mają tendencję do manipulowania i wykorzystywania innych; próbują rozpoznać, co robi wrażenie na rozmówcy, i postępują tak, aby uzyskać potrzebną uwagę czy podziw. Inni ludzie są dla nich ważni, ale instrumentalnie – osoby narcystyczne mogą w głębi serca pogardzać tymi, którzy je podziwiają, dlatego że „dali się nabrać i wykorzystywać”.
Osoby z zaburzeniem narcystycznym charakteryzują się znaczną nietolerancją dla większości uczuć i silną kontrolą ujawnianych emocji (na tyle, na ile pozwala im siła "ego"). W ich doświadczeniu dominuje poczucie pustki, lęku, wstydu lub zawiści. Typowe dla tego charakteru, w tym ujęciu, mają być "narcystyczna duma", "wstyd" i "wściekłość". W sytuacjach przerastających siłę "ego", stany te ujawniają się jako "acting out" – zaskakująco intensywne wybuchy emocji w odpowiedzi na postrzegane zagrożenia. Motywacja osób narcystycznych – ochrona wielkościowego poczucia ważności i samooceny – prowadzi w takich stanach do pragnienia zniszczenia lub poniżenia innych ludzi.
Z narcystycznym zaburzeniem osobowości wiązano liczne mechanizmy obronne, przede wszystkim idealizację i dewaluację; literatura wymienia także m.in. próby omnipotentnej kontroli, projekcję, racjonalizację, fantazjowanie i wycofanie. Osoby o takim charakterze przerzucają odpowiedzialność na zewnątrz, zaprzeczają własnym błędom i ograniczeniom, i życzeniowo postrzegają przyczyny własnych i cudzych sukcesów czy porażek.
Etiologię narcyzmu jako rysu charakteru, i jako zaburzenia osobowości, przypisuje się w podejściu psychodynamicznym – śladem teorii relacji z obiektem – doświadczeniom wczesnodziecięcym. Wśród hipotetycznych podatności McWilliams wymienia wyższą wrażliwość na emocje, postawy i oczekiwania opiekunów, którym dziecko łatwiej ulega, stając się „narcystycznym przedłużeniem rodziców”. Jego prawdziwe emocje są odrzucane albo upokarzane. Od opiekunów przyswaja komunikat, że w życiu „można być bardzo cenionym, ale tylko z powodu konkretnej roli, jaką się odgrywa”. Dziecko może mieć poczucie, że jest bez przerwy oceniane i akceptowane warunkowo, nawet jeśli werdykt jest stale pozytywny. Nie kształtuje się u niego realistyczne, zniuansowane poczucie bycia „wystarczająco dobrym”, a jedynie rozszczepiony, wielkościowo dobry lub zły obraz „Ja” i innych osób. Ogranicza to rozwój jego zdolności do utrzymywania bliskich relacji, ponieważ „Ja” i inni są rozumiani powierzchownie i przedmiotowo. Niezależnie od tego, czy większą rolę gra indywidualna wrażliwość dziecka, czy zachowania opiekunów, okresem kluczowym dla ukształtowania narcyzmu ma być faza rozwojowej separacji-indywiduacji (podfaza ponownego zbliżenia; za teorią Mahler) – w którym dochodzi do tzw. „zranienia narcystycznego”. Podobny mechanizm ma odpowiadać za rozwój innych zaburzeń osobowości, różniąc się jednak etapem i szczegółowym przebiegiem. McWilliams zaznaczyła, że elementy funkcji narcystycznych (obrony podtrzymujące samoocenę) występują we wszystkich typach struktur osobowości, i być może narcystyczne zaburzenie osobowości jest diagnozowane zbyt często. Także m.in. Kohut zauważał, że wtórny, sytuacyjny narcyzm należy rozróżniać od patologii charakteru.
Koncepcje Kohuta i Kernberga.
Kohut przedstawił pierwszą znaczącą, ogólną koncepcję kilku zaburzeń osobowości, według której każde z nich wywodzi się z niewystarczającego odzwierciedlania przeżyć dziecka przez rodziców, co nie pozwala mu rozwinąć dojrzałego i stabilnego poczucia „Ja”. Zaburzenia osobowości polegają, w tej teorii, na niedojrzałości poczucia „Ja” i sprawnym opanowaniu jedynie najbardziej pierwotnych mechanizmów obronnych – w sposób specyficzny dla każdego zaburzenia. Autor ten rozróżnił dwa podtypy narcystycznych zaburzeń osobowości (podobne propozycje przedstawił m.in. Broucek):
Kernberg, zgadzając się z Kohutem tylko częściowo, przedstawił bardziej szczegółową teorię. Przypisał kształtowanie się zaburzenia narcystycznego nieprawidłowemu przebiegowi fazy integracji, kładąc akcent na mechanizm obronny rozszczepienia, przez którego niedojrzałość nie mogą powstać realistyczne, złożone reprezentacje „Ja” i drugiej osoby („obiektu”).
Gabbard i in. referują tę teorię, z późniejszymi zmianami, jako opis rozwoju zranienia narcystycznego w fazie ponownego zbliżenia. "Rana" lub "zranienie narcystyczne" powstaje, gdy opiekunowie wymagają od dziecka, aby było pod jakimś względem inne niż jest w rzeczywistości. Rodzice nie odzwierciedlają dziecka, nie są empatyczni i nie zachowują zdrowych granic, nie pozwalając na prawidłowy rozwój dopiero wyłaniającej się osobowości – na kształtowanie się prawdziwego self. Przekaz otoczenia brzmi: "Jeśli przestaniesz być sobą i będziesz tym kim ja chcę abyś był, będę cię kochał". Zamiast potrzebnej w tym okresie kateksji narcystycznej rodziców przez dziecko następuje proces odwrotny – rodzice idealizują dziecko, wymuszając na nim stworzenie obronnego, kompensacyjnego, fałszywego "self", które ma zapewnić dziecku bezpieczeństwo związane z zaspokojeniem podstawowych potrzeb. Idealizacja dziecka wiąże się z nieakceptowaniem jego słabości i ograniczeń oraz wyjątkowej w tym okresie podatności na zranienie. Powstałe w wyniku zranienia "fałszywe self" (fałszywe „Ja”) będzie zaprzęgało ogromną część energii organizmu w celu osiągnięcia wielkości, bez której osoba czuje się skrajnie bezwartościowa lub doznaje dojmującej pustki – uczucia pochodzącego z prawdziwego self, towarzyszącego refleksji, że żyło się nie swoim życiem, w iluzji o swojej omnipotencji. Według tego opisu, jeśli dziecko nie było kochane takim jakie jest, jeśli było wykorzystane do realizacji marzeń rodziców lub otrzymało przekaz: „musisz być kimś lepszym” to przez resztę życia będzie mu trudno być sobą lub będzie to w ogóle niemożliwe.
Kernberg wyróżnił następujące kliniczne komponenty narcystycznych zaburzeń osobowości:
Terapia.
Kohut, Kernberg, i późniejsi autorzy dostrzegali możliwość udanej terapii zaburzeń narcystycznych, jednak różne rozumienie normalnego i zaburzonego rozwoju „Ja” ("self") prowadziło ich do różnych zaleceń terapeutycznych. Pierwszy zalecał zapewnianie pacjentom akceptacji i ciągłej empatii, drugi zaś rekomendował umiarkowaną i taktowną, ale stałą konfrontację. W ujęciu McWilliams, spór między Kernbergiem a Kohutem (a wcześniej także Freudem i Adlerem) dotyczył tego, czy pierwsze – zarówno w rozwoju normalnym, jak i zaburzonym – jest „Ja” wielkościowe czy „Ja” poniżone. Celem terapii ma być rozwój zdolności do pełniejszego postrzegania i współżycia z innymi ludźmi: akceptowania ich bez ostrych ocen i eksploatacji, kochania bez pełnego idealizowania, i niesparaliżowanego wstydem wyrażania uczuć.
McWilliams opisuje terapię osób z zaburzeniem narcystycznym jako trudną; powierzchowność ich relacji z innymi ludźmi utrudnia korzystanie z terapeutycznego przeniesienia i przeciwprzeniesienia. Sam klimat relacji terapeutycznej jest inny: pacjenci nie są nią autentycznie zainteresowani. Terapeuta może czuć się niepostrzegany jako realna osoba, ignorowany oraz sfrustrowany nierealistycznie pochwalnymi lub krytycznymi ocenami i brakiem postępu w terapii. Interwencje, według McWilliams, powinny być ostrożne i wrażliwe. Osoby narcystyczne można postrzegać jako w gruncie rzeczy bardzo wstydliwe, skłonne do uciekania przed własnymi błędami i ukrywania się przed ludźmi, którzy mogą je dostrzec. Mają trudność z rozumieniem i wyrażaniem własnych potrzeb.
Teorie poznawczo-behawioralne.
Rozwój poznawczej terapii zaburzeń osobowości czerpał z literatury psychodynamicznej, stąd łączą je podobieństwa. Według relacji Becka i in., autorzy z obu podejść zgadzają się, że zazwyczaj najskuteczniejszym sposobem leczenia takich zaburzeń jest rozpoznanie i zmiana głębokich osobowościowych „problemów kluczowych” – opisywanych przy pomocy różnych terminów. W nurtach powiązanych z psychoanalizą rozumiane są one w kategoriach procesów w dużej mierze nieświadomych; w podejściu poznawczym uważa się, że jego techniki umożliwiają szeroki i uświadomiony dostęp do tego obszaru. Podejście poznawcze w większym stopniu skupia się na błędach w aktualnych atrybucjach i schematach myślenia, a podejście psychodynamiczne na wczesnodziecięcych doświadczeniach oraz dysfunkcjonalnych emocjach i motywacjach.
Typowa dla zaburzeń osobowości jest opisana już w DSM-III z 1980 trwałość: pacjent „zawsze taki był”, nie stosuje się do terapii lub wykazuje jedynie pozorną aktywność, wydaje się stać w miejscu, i uznaje za normalne i akceptowalne (egosyntoniczne) to, co terapeuta i inni postrzegają jako problem. Beck i in. podkreślają, że zaburzenia osobowości nie muszą wynikać tylko ze złej opieki w dzieciństwie, ale są rezultatem interakcji pomiędzy indywidualnymi predyspozycjami a wpływem zewnętrznym. Osoby tak diagnozowane mogły być bardziej wrażliwe na traumy i niepożądany wpływ innych osób, np. w obszarze poczucia własnej wartości; autorzy spekulują o ewolucyjnych podłożach aspektów osobowości. Adaptacyjne w normalnym zakresie cechy mogą w skrajnych postaciach być dysfunkcjonalne.
Zaburzenia osobowości charakteryzują, według tego ujęcia, utrwalone, dysfunkcjonalne przekonania i schematy poznawcze. Niektóre wzorce mogą być słabo, a inne nadmiernie, kompensująco rozwinięte. Ich wpływ można zidentyfikować na każdym etapie pracy umysłu: od percepcji, poprzez systemy poznawcze i emocjonalno-motywacyjne, po zachowanie. Ważną rolę w tym łańcuchu grają systemy kontroli i regulacji wewnętrznej, związane z obrazem własnej osoby i schematami „Ja”.
Podstawowe przekonanie (postawa) osoby narcystycznej to „jestem niezwykła i wyjątkowa”. Nie jest to zwykła wysoka pewność siebie, lecz raczej wynik „pochłonięcia sobą”. Koncepcja własnej osoby w narcyzmie przedstawia ją jako stojącą ponad zwykłymi ludźmi i prawem, zasługującą na specjalne względy i traktowanie. Przekonanie to realizuje się poprzez jawne zachowania (strategię) wyolbrzymiania własnego znaczenia. Słabo rozwinięte wzorce dotyczą bliskich relacji interpersonalnych, nadmiernie – obrony własnej wartości. Inni ludzie postrzegani są jako gorsi, np. wasale lub potencjalni wielbiciele; osoby, które nie są przydatne, i nie mają sukcesów i wyróżnień, są uznawane za nieważne, a nawet bezwartościowe. Tzw. "ukryte przekonania kluczowe" w tym zaburzeniu dotyczą jednak bezradności i niezasługiwania na miłość; ludzie jako zbiorowość mogą być postrzegani jako potężna widownia, której przychylność jest warunkiem szczęścia. Treść "przekonań warunkowych" i "instrumentalnych" dotyczy konieczności rywalizowania, karania, wymuszania uległości, walki o miejsce na szczycie i zaznaczania nadrzędności. Realizują się przez ambicje i dążenie do chwały, bogactwa, wysokiej pozycji, władzy i prestiżu, oraz rywalizację z innymi i manipulacje. Te strategie mogą być w normalnym zakresie adaptacyjne i sprzyjać osiąganiu sukcesów. Przy zaburzeniu stają się jednak kompulsywne, sztywne i przewrażliwione na zagrożenia. Mogą realizować się także w dużej mierze w fantazjach.
Osoby narcystyczne są wyczulone na wizerunkowe wady i błędy innych. Mogą starać się obcować jedynie z ludźmi o wyjątkowo pozytywnym wizerunku. Gromadzą symboliczne, materialne i niematerialne, oznaki statusu, perfekcji i władzy. Porównują się z innymi i oceniają ich; przydatne idealizują, a pozostałe wykorzystują lub odrzucają. Mają skłonność do kontrolowania innych, niebrania ich potrzeb pod uwagę, i do podejmowania jednostronnych decyzji i interpretacji zasad; stosują wobec siebie wyjątki od reguł oczekiwanych wobec „zwykłych” ludzi. Postrzegają się przy tym jako szczodre i szlachetne, robiące innym przysługę nawet gdy wymierzają im kary.
Noszą przekonanie, że nieprzyjemne emocje są zagrożeniem, i że nie powinny ich doświadczać. Typowe dla zaburzenia narcystycznego są wybuchy zadziwiającej złości i destrukcyjności (rozsiewania plotek, zastraszania, gróźb, a nawet napady furii i przemoc) przy "obeldze narcystycznej" – umniejszeniu lub niedocenieniu, a także depresja przy zdemaskowaniu. Osoby narcystyczne nie nauczyły się wystarczającej akceptacji normalnego, chwilowego poczucia słabości lub porażki, i panowania nad nim. Ich impulsywność, ambicje i brawura mogą czasami wręcz przypominać stany maniakalne, ale są bardziej sensowne i zrównoważone. Szczerą wrażliwość i troskę mogą uważać za słabość.
Terapia.
Opracowano kilka kwestionariuszy mogących pomóc w diagnozie narcystycznego zaburzenia osobowości, lub cech narcystycznych, choć według Becka i in. dokładna ocena ich trafności jest niemożliwa ze względu na brak kompletnej definicji tych konstruktów. Zaburzenia osobowości mogą być trudne w diagnozie i terapii, ponieważ są egosyntoniczne i trwałe – osoby, które można byłoby tak zdiagnozować, nie uznają ich za coś złego albo nienormalnego, i rzadko są zmotywowane do terapii. Często nie mają problemów z podstawowymi umiejętnościami potrzebnymi w powierzchownych relacjach. Mogą uważać, że poddanie się czyimkolwiek wpływom – także terapeutów – jest oznaką słabości.
Ogólne zasady pracy nad zaburzeniami osobowości w podejściu poznawczym obejmują wiele elementów typowych dla innych diagnoz. Opiera się, jak inne terapie, na nawiązaniu i zawarciu kontaktu oraz kontraktu terapeutycznego. Praca polega na rozwoju konceptualizacji przypadku i celu terapii wspólnie z pacjentem, rozpoznawaniu i testowaniu prawdziwości i funkcjonalności przekonań i schematów poznawczych, oraz na ćwiczeniu przystosowawczych alternatyw. Podejście poznawcze zakłada użycie technik doświadczeniowych, behawioralnych i poznawczych; w przypadku zaburzeń osobowości relatywnie większą uwagę poświęca się materiałom z dzieciństwa. Podobnie jak w psychodynamicznych terapiach zaburzeń osobowości, i tu szczególną rolę gra relacja terapeutyczna (w psychoanalizie tzw. "przeniesienie" i "przeciwprzeniesienie").
W ujęciu Becka i in., osoby narcystyczne trafiają na terapię często w fazie „antykontemplacji” – gdy są ambiwalentne lub niechętne wobec zmian, terapii i wglądu. Z reguły uzewnętrzniają źródła swoich problemów. W terapii stosują podobne postawy i strategie interpersonalne, co poza nią: dewaluują lub idealizują osobę prowadzącą, oraz oczekują bezproblemowego i bezwysiłkowego osiągnięcia sukcesu. W ambiwalencji do terapii może pomóc zauważenie, że „wielu sławnych, wyjątkowych ludzi ma terapeutów”.
Główne cele poznawczej terapii poznawczej narcystycznego zaburzenia osobowości według Becka i in. uwzględniają na przykład ćwiczenie:
Diagnozę i terapię zaburzeń osobowości Beck i in. określają jako trudną i specjalistyczną; z reguły zmiana wymaga relatywnie długiej pracy, ważną rolę odgrywają w niej także sesje podtrzymujące po zakończeniu leczenia.
Kultura.
W przyczynkowym badaniu z 2005 ośmioro przeszkolonych studentów psychologii oceniających kilka fikcyjnych postaci uznało, że prototypowe kryteria narcyzmu spełnia Suzanne Stone z filmu "Za wszelką cenę".
Część autorów używając takich określeń jak „epidemia narcyzmu” spekuluje, że świat współczesny sprzyja rozwojowi cech narcystycznych. Według ich ocen, w nowożytnym społeczeństwie masowym pierwsze i powierzchowne wrażenia są bardziej cenne, a uczciwość, szczerość i reputacja stały się mniej wartościowe niż w przeszłości. Gospodarka rynkowa ma dodatkowo promować zachłanność, materializm i próżność. Tracić na znaczeniu mają prywatne i zniuansowane aspekty tożsamości; „wizerunek zastępuje istotę człowieka”. Cykl publikacji Twenge argumentował w oparciu o dane empiryczne, że cechy narcystyczne są współcześnie częstsze niż dawniej. Paris ocenił te hipotezy jako przesadzone. W badaniu empirycznym opublikowanym w 2017 Wetzel i in. dowodzili z kolei, że cechy takie stały się w ostatnich dekadach wręcz nieco rzadsze.

</doc>
<doc id="107003" url="https://pl.wikipedia.org/wiki?curid=107003" title="Osobowość zależna">
Osobowość zależna

Osobowość zależna, abulomania (dawniej: asteniczne zaburzenie osobowości) – zaburzenie osobowości typu C (zaburzenie obawowo-lękowe), w którym występuje przesadna potrzeba bycia pod opieką, prowadząca do zachowań nacechowanych uległością oraz strachem przed opuszczeniem. Osoba dotknięta tym problemem zdrowotnym charakteryzuje się unikaniem podejmowania ważnych decyzji dotyczących swojego życia, wykazuje chęć przekazania odpowiedzialności za nie swojemu otoczeniu. Towarzyszy temu ciągła obawa przed popełnieniem błędu i związana z nią bierność.
Zaburzenie osobowości zależnej objawia się też przywiązywaniem przesadnie dużej wagi do relacji interpersonalnych i chęcią podtrzymania ich często za wszelką cenę. Dotyczy to także rezygnacji z własnych pragnień i potrzeb, jeżeli kolidowałyby z potrzebami innych osób. W skrajnych wypadkach osoba dotknięta zaburzeniem jest w stanie tolerować poniżające traktowanie, a nawet przemoc fizyczną otoczenia.
Kryteria diagnostyczne (objawy).
Kryteria diagnostyczne ICD-10.
Światowa Organizacja Zdrowia umieszcza osobowość zależną w grupie F60.7 klasyfikacji ICD-10.
Do rozpoznania zaburzenia spełnione muszą być co najmniej trzy spośród poniższych warunków:

</doc>
<doc id="107004" url="https://pl.wikipedia.org/wiki?curid=107004" title="Osobowość anankastyczna">
Osobowość anankastyczna

Osobowość anankastyczna (osobowość obsesyjno-kompulsywna, z gr. "ἀναγκαστικός anankastikos -" kompulsja, wewnętrzny przymus) – zaburzenie osobowości, w którym występuje wzorzec zachowań zdominowany dbałością o porządek, perfekcjonizmem, kontrolą umysłową i w kontaktach interpersonalnych, kosztem elastyczności, otwartości i efektywności.
Objawy i kryteria diagnostyczne.
Osoba anankastyczna jest stale skoncentrowana i napięta, co przejawia się w jej sposobie poruszania i mówienia. Odczuwa wewnętrzny przymus postępowania wedle ściśle określonych procedur. Ma potrzebę ujęcia wszelkich spraw oraz zjawisk w sztywne ramy, a sprawy interpersonalne są dla niej czarno-białe. Jest mocno przywiązana do norm społecznych, a osoby, które nie są równie sumienne i nie przejmują się normami postępowania w takim samym stopniu, mogą wywołać złość i krytykę. Anankaści odnajdują się w powtarzalnych czynnościach, lecz nie potrafią reagować elastycznie, np. biorąc udział w spontanicznych zabawach. Codzienne relacje osoby anankastycznej mogą mieć charakter formalny i być utrzymywane w poważnym tonie, mogą też nie reagować rozbawieniem w sytuacjach, w których inni tak reagują. 
Typowymi cechami tych zaburzeń jest potrzeba osiągnięcia perfekcjonizmu i kontroli. W przypadku braku możliwości osiągnięcia takiego stanu, osoba taka może popadać w złość i frustrację. 
Do charakterystycznych cech zaliczyć można: 
W przypadku nieleczenia może dojść do rozwoju konfliktowości i stopniowego ograniczania kontaktu z bliskim otoczeniem przez osoby anankastyczne, a także do oskarżania innych o nieprzestrzeganie własnych reguł, które postrzegane są przez nie jako oczywiste. Mają skłonność do niewybaczania doznanych afrontów i trwania w urazie, którą często racjonalizują. Problemy społeczne może wzmagać przesadna wrażliwość na to, jak inni ludzie oceniają działania lub osiągnięcia osoby anankastycznej. Możliwe popadanie w pracoholizm i sztywno określoną rutynę w codziennym funkcjonowaniu. Gdy dochodzi do niespodziewanej zmiany planów (np. przełożenie zaplanowanego spotkania), osoby takie czują się zbite z tropu i mogą reagować agresją. Według Dr. Erica Hollandera, odczuwają wtedy lęk i złość, które można porównać tylko do frustracji osób z zespołem Aspergera – łagodnym zaburzeniem ze spektrum autyzmu. 
Kryteria diagnostyczne ICD-10.
Światowa Organizacja Zdrowia umieszcza anankastyczne zaburzenie osobowości w grupie F60.5 klasyfikacji ICD-10.
Do rozpoznania zaburzenia spełnione muszą być co najmniej trzy spośród poniższych warunków:

</doc>
<doc id="107005" url="https://pl.wikipedia.org/wiki?curid=107005" title="Ptoza">
Ptoza

Ptoza (łac. "ptosis") – opadnięcie powieki, objaw porażenia mięśni powieki oka. Schorzenie to jest wadą rozwojową spotykaną najczęściej u dzieci, występującą często rodzinnie. Objawia się jedno lub obustronnym opadnięciem powiek i częściowym przysłonięciem gałki ocznej. Istnieje również rzadziej spotykana nabyta forma choroby. Ptoza jest także jednym z objawów zespołu Hornera i miastenii (łac. "myasthenia gravis"). 
Wada ta może być całkowicie lub częściowo skorygowana chirurgicznie poprzez wzmocnienie mięśni, bądź przy pomocy specjalnych okularów z przesłoną na zdrowe oko, która zmusza chore oko do większej pracy i wzmocnienia mięśni.
Pseudoptoza (łac. "pseudoptosis") – schorzenie przypominające ptozę jednak o etiologii innej niż porażenie mięśnia unoszącego powiekę górną.
Pseudoptoza statyczna – spowodowana obniżeniem kostnego przyczepu więzadła bocznego powiek do dołu (np. przy złamaniu jarzmowo-oczodołowym) z następowym zwężeniem szpary powiekowej i pogłębieniem fałdu powiekowego.

</doc>
<doc id="107006" url="https://pl.wikipedia.org/wiki?curid=107006" title="Osobowość chwiejna emocjonalnie typu impulsywnego">
Osobowość chwiejna emocjonalnie typu impulsywnego

Osobowość chwiejna emocjonalnie podtypu impulsywnego – zaburzenie osobowości, w którym występuje wzorzec zachowań gwałtownych, przy braku przewidywania ich konsekwencji. 
W ICD-10 występuje pojęcie osobowości chwiejnej emocjonalnie (F60.3), która występuje w dwóch podtypach:
Kryteria diagnostyczne ICD-10.
Muszą wystąpić co najmniej trzy spośród cech wymienionych powyżej, a w tym druga:

</doc>
<doc id="107009" url="https://pl.wikipedia.org/wiki?curid=107009" title="Anhydroza">
Anhydroza

Anhydroza (łac. "anhidrosis") – znacznie zmniejszone lub całkowicie zanikłe wydzielanie potu. Przeciwnym objawem jest hyperhidrosis. Łagodniejsza forma jest określana jako hypohidrosis.
Anhidrosis jest zwykle ograniczona i symptomatyczna (wskazuje na występowanie choroby). Gruczoły potowe posiadają unerwienie sympatyczne. Możliwe przyczyny anhydrozy to:
Ponieważ wydzielanie potu jest kluczowe w ochładzaniu organizmu, rozległa anhydroza może prowadzić do udaru cieplnego.
Anhydroza występuje nie tylko u ludzi, ale także u zwierząt.

</doc>
<doc id="107010" url="https://pl.wikipedia.org/wiki?curid=107010" title="Kontra Lightnera">
Kontra Lightnera

Kontra Lightnera to w brydżu odmiana kontry wistowej, zazwyczaj dawana na szlemika lub szlema i prosząca partnera o nietypowy (w ramach licytacji, która doprowadziła do wylicytowania skontrowanego kontraktu) wist, konwencja ta została opracowana przez Theodore'a Lightnera.
Po "kontrze Lightnera" wistującemu nie wolno wyjść atu, a ogólnie przyjęte zasady, w co należy wistować wyglądają następująco:
Należy też wziąć pod uwagę wszystkie informacje, które można wyciągnąć z licytacji, na przykład czy partner mógł już wcześniej skontrować jakąś sztuczną odzywkę.

</doc>
<doc id="107011" url="https://pl.wikipedia.org/wiki?curid=107011" title="Kontra negatywna">
Kontra negatywna

Kontra negatywna – w brydżu odmiana kontry informacyjnej dawana przez odpowiadającego po otwarciu partnera i interwencji pierwszego obrońcy, jej pierwsza wersja (kontra Sputnik) została opracowana przez Ala Rotha i Tobiasa Stone’a, była częścią ich nowatorskiego systemu Roth-Stone. Ogólna definicja "kontry negatywnej" to pokazanie nielicytowanych do tej pory kolorów. Istnieje wiele odmian i wersji tej kontry, zazwyczaj stosuje się ją do wysokości 3♠. W systemach polskich takich jak Wspólny Język czy Nasz System zazwyczaj używa się następujących ustaleń dotyczących "kontry negatywnej":
SAYC nieco inaczej definiuje niektóre sytuacje, niemniej znaczenie "kontry negatywnej" w większości systemów jest podobne:

</doc>
<doc id="107012" url="https://pl.wikipedia.org/wiki?curid=107012" title="Wzór Picka">
Wzór Picka

Wzór Picka – wzór na obliczanie pola powierzchni wielokąta prostego, którego wierzchołki są punktami kratowymi na płaszczyźnie. Zgodnie z tym wzorem pole wielokąta jest równe: formula_1
gdzie formula_2 oznacza liczbę punktów kratowych leżących wewnątrz wielokąta, a formula_3 oznacza liczbę punktów kratowych leżących na brzegu wielokąta.
Powyższy wzór jest prawdziwy jedynie dla wielokątów prostych (złożonych z jednego kawałka i bez dziur).
Twierdzenie to zostało po raz pierwszy opisane przez Georga Alexandra Picka w 1899. Można je uogólnić na przestrzeń trzy i więcej wymiarową przez wielomiany Ehrharta. Wzór można też uogólnić na powierzchnie wielościanów.
Uogólnienie dla wielokątów złożonych z trójkątów pierwotnych.
Trójkątem pierwotnym jest trójkąt, którego wierzchołki są punktami kratowymi i są to jedyne punkty kratowe. Ze wzoru Picka wynika, że ma on pole formula_4
Rozważmy wielokąt formula_5 który ma triangulację na trójkąty pierwotne. Oznaczmy przez formula_6 liczbę wierzchołków w triangulacji, formula_7 liczbę krawędzi triangulacji, formula_8 liczbę krawędzi brzegowych triangulacji, a formula_9 liczbę ścian triangulacji.
Zliczając krawędzie ścian triangulacji na dwa sposoby, otrzymujemy równość formula_10
gdzie formula_12 oznacza charakterystykę Eulera, a formula_13 brzeg figury formula_14
Wzór ten jest prawidłowy w szczególności dla wielokątów prostych, ponieważ dla nich charakterystyka Eulera jest równa formula_16 a charakterystyka brzegu formula_17

</doc>
<doc id="107016" url="https://pl.wikipedia.org/wiki?curid=107016" title="Obwód kirowohradzki">
Obwód kirowohradzki

Obwód kirowohradzki () – jeden z 24 obwodów Ukrainy. Leży w środkowej części Ukrainy, nad Dnieprem. Stolicą obwodu jest Kropywnycki.
Obwód na północy graniczy z obwodem połtawskim, na wschodzie i południowym wschodzie z dniepropietrowskim, na południu z mikołajowskim i odeskim, na zachodzie z winnickim.
Obwód w większości leży na terenie historycznej Ukrainy Prawobrzeżnej i Zaporoża. Zachodnie krańce leżą w granicach Podola.
Demografia.
Skład narodowościowy obwodu w 2001 roku:
Historia.
Historyczna przynależność administracyjna obszaru:

</doc>
<doc id="107024" url="https://pl.wikipedia.org/wiki?curid=107024" title="Przypustnica">
Przypustnica

Przypustnica (przysuwnica) – krokiewka klinowa o mniejszym spadku, umieszczona w dolnej części krokwi dachowej przy okapie. Zmienia kąt spadku połaci dachowej i oddala okap od ściany. Stosowana była zwłaszcza w więźbach krokwiowych, współcześnie jest rzadko spotykana. Architektonicznie nadaje łagodniejszą formę linii dachu w dolnej jego części i powoduje, że dach nie dominuje tak silnie nad resztą budynku jak w postaci prostych połaci dachowych.

</doc>
<doc id="107025" url="https://pl.wikipedia.org/wiki?curid=107025" title="Poród">
Poród

Poród (również rozwiązanie, narodziny) – u samic ssaków łożyskowych oraz torbaczy wydalenie płodu i łożyska z macicy samicy kończące ciążę.
Poród u ssaków łożyskowych.
Poród jest fizjologicznie spowodowany dojrzałością płodu. Przebieg oraz czas trwania procesu jest różny w zależności od gatunku. Może trwać od kilkunastu minut u klaczy nawet do kilku godzin (u świń fizjologicznie 2-5 godzin). Regulacja odbywa się na drodze hormonalnej za sprawą rozwinięcia osi podwzgórze-przysadka-kora nadnerczy u płodu.
Gdy płód jest dojrzały w jego podwzgórzu zwiększa się wydzielanie kortykoliberyny co stymuluje uwalnianie hormonu adrenokortykotropowego w przedniej części przysadki co z kolei powoduje zwiększone wydzielanie kortykosteroidów w korze nadnerczy.

</doc>
<doc id="107032" url="https://pl.wikipedia.org/wiki?curid=107032" title="Manwantara">
Manwantara

Manwantara (dewanagari मन्वन्तर, ang. Manvantara) – w hinduizmie przedział czasu odpowiadający długości życia Manu, praojca ludzkości.
"Manwantara" trwa 1/14 część dnia Brahmy (czyli kalpy). W czasie obecnej manwantary obowiązki Manu pełni Waiwaswata.

</doc>
<doc id="107033" url="https://pl.wikipedia.org/wiki?curid=107033" title="Skecz">
Skecz

Skecz (ang. "sketch comedy") – kabaretowy lub estradowy krótki utwór sceniczny (literacki), stworzony w celu wywołania śmiechu u widzów. Oparty na żywym dialogu i komicznych sytuacjach. Cechą charakterystyczną skeczu jest zaskakująca puenta, podobnie jak w dowcipie. Niekiedy jednakże puenta staje się zbyteczna, jeżeli treść lub aktorstwo wywołuje zamierzony efekt rozbawienia publiczności.
Sketch show.
W państwach anglosaskich na rynku telewizyjnym, a niekiedy również radiowym, funkcjonuje pojęcie "sketch show". Oznacza ono serial komediowy, który składa się z jedynie luźno powiązanych ze sobą skeczy, zazwyczaj wykonywanych przez tę samą grupę komików. Przykładami takich seriali są "Latający cyrk Monty Pythona" czy "Mała Brytania". W Polsce w tej konwencji realizowany był m.in. "Tygodnik Moralnego Niepokoju". Przeciwieństwem "sketch show" jest sitcom, stanowiący spójną fabularnie opowieść, w której każdy aktor gra stałą postać, zwykle tylko jedną.

</doc>
<doc id="107037" url="https://pl.wikipedia.org/wiki?curid=107037" title="Europejska Rada Resuscytacji">
Europejska Rada Resuscytacji

Europejska Rada Resuscytacji (ERC ang. "European Resuscitation Council") - europejska organizacja zajmująca się opracowywaniem jak najskuteczniejszych i najbardziej praktycznych zasad udzielania pierwszej pomocy oraz zaawansowanych zabiegów reanimacyjnych. Organizacja powstała w 1988 i skupia przedstawicieli różnych gałęzi medycyny. Jej polskim przedstawicielem jest Polska Rada Resuscytacji, która powstała w 2001 roku (zarejestrowana w 2002) z siedzibą w Krakowie. W 1992 ERC była współzałożycielem ILCORu.

</doc>
<doc id="107038" url="https://pl.wikipedia.org/wiki?curid=107038" title="Mendoza (prowincja)">
Mendoza (prowincja)

Mendoza – jedna z 23 prowincji Argentyny, położona w zachodniej części kraju przy granicy z Chile.
Prowincja Mendoza:
Prowincja Mendoza graniczy z następującymi prowincjami:
Prowincja Mendoza składa się z 18 departamentów (departamentos):
Gospodarka regionalna prowincji Mendoza:

</doc>
<doc id="107040" url="https://pl.wikipedia.org/wiki?curid=107040" title="Kurów">
Kurów

 

</doc>
<doc id="107041" url="https://pl.wikipedia.org/wiki?curid=107041" title="ILCOR">
ILCOR

ILCOR (ang. International Liaison Committee on Resuscitation) – międzynarodowy komitet mający na celu ujednolicenie zasad udzielania pierwszej pomocy na całym świecie.
Został on założony w 1992 przez przedstawicieli następujących organizacji skupiających przedstawicieli Europy, obu Ameryk, Australii i Nowej Zelandii oraz RPA:
Celem komitetu jest organizowanie forum, na którym można dyskutować wszelkie problemy dotyczące resuscytacji, wspieranie badań nad resuscytacją, umożliwienie wymiany doświadczeń między poszczególnymi organizacjami członkowskimi, propagowanie wiedzy o udzielaniu pierwszej pomocy, a także ujednolicanie schematów postępowania w stanach zagrożenia życia w oparciu o EBM.

</doc>
<doc id="107042" url="https://pl.wikipedia.org/wiki?curid=107042" title="Kamato Hongō">
Kamato Hongō

 – Japonka, uważana od marca 2002 za najstarszą żyjącą osobę na świecie.
Urodziła się w mieście Isen na południu wyspy Tokunoshima (skąd pochodził także słynny japoński senior Shigechiyo Izumi), mieszkała w późniejszych latach z córką w mieście Kagoshima na wyspie Kiusiu. Od 1999 była najstarszą osobą w Japonii (po śmierci Denzō Ishisaki'ego), a od śmierci Amerykanki Maude Farris-Luse w marcu 2002 "Księga rekordów Guinnessa" uznała ją także za najstarszego żyjącego człowieka na świecie. Cieszyła się w Japonii dużą popularnością - jej wizerunek można było spotkać na pocztówkach, breloczkach, kartach telefonicznych, a także w licznych programach telewizyjnych. W tym okresie Japonia była siedzibą także najstarszego mężczyzny na świecie - Yūkichi Chūganji (również mieszkał na wyspie Kiusiu); ponadto tytuł najstarszej osoby na świecie - po śmierci Kamato Hongō w wieku 116 lat - przeszedł na inną Japonkę, Mitoyo Kawate.
Możliwe, że tytuły najstarszych osób na świecie nie odpowiadają rzeczywistości, wspomniane wyżej osoby są natomiast najstarszymi, których data urodzenia nie budzi wątpliwości badaczy. Wiek Hongō był podważany przez niektórych z nich. Możliwe, że w chwili śmierci była kilka lat młodsza.

</doc>
<doc id="107043" url="https://pl.wikipedia.org/wiki?curid=107043" title="Kurów (województwo zachodniopomorskie)">
Kurów (województwo zachodniopomorskie)

Kurów (do 1945 niem. "Kurow") – wieś w Polsce położona nad Odrą w województwie zachodniopomorskim, w powiecie polickim, w gminie Kołbaskowo.
W latach 1975–1998 miejscowość administracyjnie należała do województwa szczecińskiego.
Historia i geografia.
Wieś położona 2,5 km od pd.-zach. granicy miasta Szczecina na wysokim, zachodnim zboczu doliny Odry. Pierwsze wzmianki o Kurowie pojawiły się w roku 1355.
W roku 1945 toczyły się w okolicach Kurowa ciężkie walki o Międzyodrze. 26 kwietnia 1945 roku gen. Paweł Batow przyjął tutaj burmistrza Szczecina poddającego miasto.
U podnóża wzniesienia znajduje się duży park dworski z okazami m.in. cisów i platanów (największy 305 cm w obwodzie), oraz dąb szypułkowy o obwodzie 450 cm zwany Dębem Zbójników – pomnik przyrody. Z zabudowań folwarcznych ocalał trzypiętrowy magazyn z 1865 roku. W pobliżu wsi, na wyspie Międzyodrza, usytuowany jest rezerwat przyrody Kurowskie Błota o powierzchni 95,60 ha. Został utworzony w 1965 roku dla zachowania miejsc lęgowych kormoranów, czapli siwych i innych ptaków.
Transport.
Kurów połączony jest ze Szczecinem miejską linią autobusową. Znajduje się tutaj również przystanek PKS. Od 10 stycznia 2009 komunikację zapewnia też przewoźnik „Krajan”.

</doc>
<doc id="107044" url="https://pl.wikipedia.org/wiki?curid=107044" title="Tuner">
Tuner

Tuner – urządzenie elektroniczne, które ze złożonego sygnału wejściowego wybiera ten jeden, na podstawie którego konstruowany jest obraz lub dźwięk w telewizorze bądź radio. 
Często poprzez słowo tuner rozumie się kartę telewizyjną albo inne urządzenie, które potrafi przekształcać sygnał analogowy (S-Video, Composite) na sygnał cyfrowy, zrozumiały dla komputera i jego podzespołów.

</doc>
<doc id="107045" url="https://pl.wikipedia.org/wiki?curid=107045" title="Moczyły">
Moczyły

Moczyły (do 1945 niem. "Schillersdorf") – wieś w Polsce położona w województwie zachodniopomorskim, w powiecie polickim, w gminie Kołbaskowo, w mezoregionie Wzniesienia Szczecińskie nad zachodnim, lewym brzegiem Odry.
Historia.
Pierwsze wzmianki o wsi pochodzą z 1325, kiedy to Moczyły należały do posiadłości kościoła Panny Marii w Szczecinie. W 1490 roku parafia w Moczyłach pod patronatem Gryfina. Począwszy od XVII wieku przechodzi w ręce prywatne rodów szlacheckich.
W latach 1975–1998 miejscowość administracyjnie należała do województwa szczecińskiego.
Zabytki.
Na terenie wsi znajdują się ruiny XIII-wiecznego kościoła.
Geografia i turystyka.
Wieś w formie ulicówki.
Przez wieś prowadzi Szlak Kościołów Wiejskich.
Transport.
Od 2012 Moczyły połączone są ze Szczecinem miejską linią autobusową.
Połączenie ze Szczecinem umożliwia również linia PKS.

</doc>
<doc id="107047" url="https://pl.wikipedia.org/wiki?curid=107047" title="10BASE5">
10BASE5

10BASE5 („gruby koncentryk”, z ang. "thicknet") – jeden z modeli kabli Ethernetowych, standard z 1980 używający grubego (9,5 mm) kabla koncentrycznego o impedancji 50 Ω. Umożliwiał budowę segmentów o długości do 500 m. Pracował z szybkością 10 Mb/s. W kabel magistrali wpinało się jednostki klienckie za pomocą „wampirka” z transceiverem (ang. "vampire tap").
Technologia 10BASE5 jest ważna, ponieważ było to pierwsze medium używane przez sieci Ethernet. Technologia ta stanowiła część oryginalnego standardu IEEE 802.3. Podstawową zaletą technologii 10BASE5 był jej zasięg. Obecnie już nie jest stosowana, ale czasami można spotkać jeszcze pracujące instalacje. Dziś już bardzo trudno znaleźć na rynku podstawowe komponenty, jak np. karty sieciowe. 
Systemy zbudowane w technologii 10BASE5 były niedrogie i nie wymagały konfiguracji, ale sama technologia nie jest odporna na odbicia sygnału w kablu. W systemach tych stosowane jest kodowanie typu Manchester. W kablu znajduje się jednolity centralny przewodnik. Każdy z maksymalnie pięciu segmentów grubego kabla koncentrycznego może mieć do 500 metrów długości. Okablowanie jest duże, ciężkie, o stosunkowo dużym promieniu gięcia, trudne w instalacji. Jednak stosunkowo duża dopuszczalna długość segmentu stanowiła zaletę, co przedłużyło korzystanie z tej technologii w pewnych zastosowaniach.
Ponieważ medium jest pojedynczy kabel koncentryczny, w danej chwili tylko jedna stacja może transmitować pakiety, gdyż w przeciwnym wypadku nastąpi kolizja. Z tego powodu sieci 10BASE5 działały tylko w trybie półdupleks, przez co maksymalna prędkość przesyłania danych wynosi 10 Mb/s.

</doc>
<doc id="107048" url="https://pl.wikipedia.org/wiki?curid=107048" title="Bogdan Czabański">
Bogdan Czabański

Bogdan Czabański (ur. 24 kwietnia 1927 w Chojnicach, zm. 11 lipca 2003 we Wrocławiu) – dydaktyk wychowania fizycznego, profesor zwyczajny Akademii Wychowania Fizycznego we Wrocławiu, autor wielu publikacji dotyczących optymalizacji uczenia się i nauczania czynności ruchowych.
Życiorys.
Ukończył liceum pedagogiczne w Katowicach w 1948, a następnie Wyższą Szkołę Wychowania Fizycznego we Wrocławiu, uzyskując w 1951 stopień magistra wychowania fizycznego. Studiował także na Wydziale Pedagogicznym Uniwersytetu Warszawskiego. W 1962 uzyskał w Wyższej Szkole Pedagogicznej w Krakowie doktorat nauk humanistycznych. Jego promotorem pracy doktorskiej był Jan Konopnicki. W 1980 na warszawskiej AWF otrzymał stopień doktora habilitowanego. Od 1989 był profesorem nadzwyczajnym AWF we Wrocławiu, a dwa lata później otrzymał tytuł profesora zwyczajnego.
Od 1951 przez 52 lata był związany z wrocławską uczelnią wychowania fizycznego. Przeszedł kolejne szczeble kariery zawodowej, od asystenta do profesora, pełnił także liczne funkcje – kierownika kilku zakładów i dwóch katedr (Katedry Uczenia się i Nauczania Czynności Ruchowych oraz Katedry Dydaktyki Wychowania Fizycznego), prodziekana i dziekana, prorektora ds. nauki. Był również dyrektorem Instytutu Sportu. Od 1987 był także profesorem na uniwersytecie w Hamburgu, odbył na uczelniach zagranicznych wiele staży naukowych, m.in. w Niemczech i Kanadzie.
W pracy naukowej zajmował się dydaktyką wychowania fizycznego oraz teorią i biomechaniką sportów wodnych. Opublikował ponad 100 artykułów w prasie naukowej polskiej, niemieckiej, belgijskiej i kanadyjskiej, miał w dorobku także 14 książek i skryptów. Był organizatorem jedenastu międzynarodowych konferencji naukowych. Wypromował 17 doktorów, z których dwóch uzyskało habilitacje, a jeden tytuł profesora. Był współorganizatorem (z Tadeuszem Boberem) corocznych międzynarodowych sympozjów biomechaniki w latach 1981–1985. Z zaangażowaniem zajmował się popularyzacją nauki, w 1996 ufundował doroczną nagrodę swojego imienia dla autora najlepszej publikacji naukowej z zakresu dydaktyki wychowania fizycznego. Był założycielem Centrum Historii AWF we Wrocławiu.
Został pochowany na Cmentarzu Osobowickim we Wrocławiu (pole 142, grób 154, rząd 5 od pola 144).

</doc>
<doc id="107050" url="https://pl.wikipedia.org/wiki?curid=107050" title="Tożsamość Lagrange’a">
Tożsamość Lagrange’a

Tożsamość Lagrange’a to następująca równość:
To samo, lecz inaczej:
Nazwa równości pochodzi od znakomitego matematyka francuskiego Lagrange’a.
Jeśli zauważyć, że lewa strona tej równości jest zawsze nieujemna, z tożsamości Lagrange’a natychmiast otrzymujemy klasyczną nierówność Schwarza.
Tożsamość Lagrange’a w algebrze zewnętrznej.
W terminach iloczynu zewnętrznego, tożsamość Lagrange’a można zapisać jako
Można ją więc postrzegać jako wzór wyrażający długość wektora – iloczynu zewnętrznego dwu wektorów (równą polu równoległoboku rozpiętego na tych wektorach) w terminach iloczynu skalarnego tych wektorów:

</doc>
<doc id="107055" url="https://pl.wikipedia.org/wiki?curid=107055" title="Fuga dysocjacyjna">
Fuga dysocjacyjna

Fuga (fuga dysocjacyjna, ucieczka histeryczna) – dysocjacyjne zaburzenie nerwicowe, polegające na ucieczce z dotychczasowej sytuacji, prawie zawsze nieprzyjemnej. Może objawiać się np. zmianą pracy zawodowej albo daleką podróżą. Osoby w stanie fugi mają całkowitą amnezję wsteczną (sprawiają wrażenie nieświadomych własnej przeszłości), a po powrocie do „poprzedniej tożsamości" nie potrafią przypomnieć sobie okresu fugi.
Nie diagnozuje się fugi dysocjacyjnej po napadzie padaczkowym.
Zjawiskiem podobnym jest skłonność do bezcelowych wędrówek – "poriomania."
Nie należy do takich przypadków zaliczać włóczęgostwa czy ucieczki z miejsca przestępstwa.
Problemy ludzi z takim zaburzeniem i ich bliskich są tematem filmu Fuga.

</doc>
<doc id="107060" url="https://pl.wikipedia.org/wiki?curid=107060" title="Sowieck">
Sowieck

Sowieck, Tylża (, "Sowietsk"; hist. ) – miasto w Rosji, w obwodzie kaliningradzkim, w miejskim okręgu Sowieck, położone u ujścia rzeki Tylży do Niemna, przy granicy z Litwą. W 2020 roku liczyło ok. 39 tys. mieszkańców.
Tradycyjna nazwa miejscowości (Tylża) pochodzi z języka pruskiego. W 1807 roku zawarto tam pokój w Tylży.
Historia.
Od przynajmniej 1365 roku u zbiegu rzek Tylży i Niemna istniała warownia krzyżacka. W latach 1406–1409 Krzyżacy wznieśli na jej miejscu zamek. Wokół zamku powstała osada, która z czasem zyskała na znaczeniu i w roku 1552 Albrecht Hohenzollern nadał jej prawa miejskie. Miasto ucierpiało w wyniku zarazy w 1709 r. W czasie wojny siedmioletniej miasto było okupowane przez Rosję.
W 1807 podczas wojen napoleońskich Tylża była miejscem podpisania traktatów pokojowych między Francją, Rosją i Prusami, które m.in. zadecydowały o utworzeniu Księstwa Warszawskiego. W XIX wieku rozpoczął się rozwój gospodarczy miasta, które było ważnym ośrodkiem przemysłu drzewnego, a także zasłynęło z produkcji sera tylżyckiego. W 1832 roku otwarto drogę do Królewca, w 1853 drogę do Kłajpedy, w 1865 linię kolejową do Królewca, a w 1875 do Kłajpedy. Miasto było ośrodkiem kultury litewskiej – mniejszość litewska stanowiła około 50% mieszkańców okolicznych ziem.
W czasie I wojny światowej 26 sierpnia 1914 r. miasto zostało zajęte przez Rosjan, ale w odróżnieniu od innych miast regionu nie poniosło większych szkód. Tylża została odbita 12 września 1914. Podczas drugiej inwazji na Prusy Wschodnie w latach 1914–1915 Rosjanie na północnym brzegu rzeki Niemen zbliżyli się do miasta, które było chronione tylko przez słabe wojska Landwehry.
Po zakończeniu wojny negatywny wpływ na gospodarkę miasta miało przyłączenie (w 1923 roku) okręgu Kłajpedy do Litwy oraz utrata obszaru miejskiego na północnym brzegu Niemna z około 10 000 mieszkańców, wodociągami miejskimi i młynami do cięcia drewna. W latach międzywojennych w mieście znajdowała się celulozownia, która zatrudniała około 1650 pracowników, fabryka drożdży, fabryki skór, kilka fabryk maszyn, sklepy eksportowe, browary piwne, fabryki tytoniu i zakład produkujący korek. Powstał także nowy obszar przemysłowy na zachód od nowej stacji towarowej, został on otwarty dzięki budowie 6 km długości Hindenburg-Chaussee. W 1939 miasto liczyło 59 105 mieszkańców.
W czasie II wojny światowej od października 1944 miasto leżało na linii frontu biegnącego wzdłuż rzeki Niemen. W wyniku działań wojennych miasto zostało zniszczone w około 80% i zdobyte 20 stycznia 1945 przez oddziały 3 Frontu Białoruskiego. Do końca II wojny światowej po Tylży kursowały tramwaje.
Po wojnie miasto weszło w skład obwodu kaliningradzkiego ZSRR. W 1946 nazwę miasta zmieniono na Sowieck. W miejsce wysiedlonych Niemców sprowadzono głównie Rosjan znad Wołgi i Białorusinów. Obecnie Sowieck jest ważnym przejściem granicznym rosyjsko-litewskim, na trasie Kaliningrad–Petersburg. Na uwagę zasługuje secesyjna zabudowa starego miasta, teatr i graniczny most królowej Luizy. Z dawnych kościołów przetrwał tylko w zdeformowanym kształcie dawny kościół ewangelicko-reformowany z lat 1898–1900, gdzie w latach 1919–1936 pastorem był ks. Paul Arndt.
Transport.
Kolej.
Stacja Sowieck jest węzłem kolejowym. W Sowiecku zbiegają się linie kolejowe z Czerniachowska, Polesska i Kaliningradu, Niemna (linia usługowa, używana tylko do transportu produktów fabryki materiałów budowlanych, nie ma ruchu pasażerskiego) i Litwy (tylko ruch towarowy). Prowadzona jest komunikacja pasażerska z miastem Kaliningrad (raz dziennie).
Lotnictwo.
W 1921 uruchomiono usługi lotnicze na trasie Gdańsk-Królewiec-Tylża-Kłajpeda, a w 1926 rozszerzono ją o trasę Berlin-Królewiec–Tylża–Rewel (obecnie Tallinn)–Leningrad i Berlin–Królewiec–Tylża–Moskwa. W 1946 roku zniesiono ruch lotniczy.
Tramwaje.
Tramwaje funkcjonowały w Tylży w latach 1901–1944. Poruszały się po torach o rozstawie szyn 1000 mm i sieci składającej się z czterech tras:
Po sieci tramwajowej pozostała zajezdnia tramwajowa. W sierpniu 2012 r. na placu Lenina zainstalowano zabytkowy tramwaj sprowadzony z Petersburga.
Demografia.
Ludność.
&lt;graph&gt;{
"version": 2,
"width": 555,
"height": 204.183,
"data": [
"name": "table",
"values": [
"x": 1807,
"y": 10000
"x": 1870,
"y": 20000
"x": 1880,
"y": 21400
"x": 1890,
"y": 34539
"x": 1910,
"y": 39013
"x": 1925,
"y": 50834
"x": 1933,
"y": 57286
"x": 1939,
"y": 59105
"x": 1946,
"y": 6500
"x": 1959,
"y": 31941
"x": 1967,
"y": 36000
"x": 1970,
"y": 38456
"x": 1979,
"y": 40181
"x": 1989,
"y": 41881
"x": 1992,
"y": 42500
"x": 1996,
"y": 43100
"x": 1998,
"y": 43400
"x": 2000,
"y": 43300
"x": 2001,
"y": 43100
"x": 2002,
"y": 43224
"x": 2003,
"y": 43200
"x": 2005,
"y": 43400
"x": 2006,
"y": 43000
"x": 2007,
"y": 42700
"x": 2008,
"y": 42500
"x": 2009,
"y": 42619
"x": 2010,
"y": 41705
"x": 2011,
"y": 41700
"x": 2012,
"y": 41941
"x": 2013,
"y": 41802
"x": 2014,
"y": 41639
"x": 2015,
"y": 41212
"x": 2016,
"y": 40984
"x": 2017,
"y": 40486
"x": 2018,
"y": 39752
"x": 2019,
"y": 39150
"x": 2020,
"y": 38963
]
],
"scales": [
"name": "x",
"type": "linear",
"range": "width",
"zero": false,
"domain": {
"data": "table",
"field": "x"
},
"name": "y",
"type": "linear",
"range": "height",
"nice": true,
"domain": {
"data": "table",
"field": "y"
"axes": [
"type": "x",
"scale": "x"
"type": "y",
"scale": "y"
],
"marks": [
"type": "line",
"from": {
"data": "table"
"properties": {
"enter": {
"x": {
"scale": "x",
"field": "x"
"y": {
"scale": "y",
"field": "y"
"y2": {
"scale": "y",
"value": 0
"interpolate": {
"value": "monotone"
"stroke": {
"value": "steelblue"
"strokeWidth": {
"value": 3
}&lt;/graph&gt;
Polacy w Tylży.
W latach 1466–1657 Tylża stanowiła lenno Korony Królestwa Polskiego. Od 1675 prowadził w mieście działalność duchowny ewangelicki, Jan Herbinius. W 1735 w Tylży zmarł pisarz wielki litewski i kasztelan witebski, Jerzy Tyszkiewicz. W latach 1882–1894 w Tylży mieszkał Jan Karol Sembrzycki. Początkowo pracował jako aptekarz i pisywał artykuły do wielkopolskich gazet. Od 1883 redagował polskie pismo "Mazur", drukowane w Ostródzie. W 1914 proboszczem garnizonowym i referentem przy komendanturze pozafrontowej w Tylży został Edward Barkowski. W 1918 koło Tylży urodził się ksiądz i żołnierz Polskich Sił Zbrojnych na Zachodzie, Franciszek Znaniecki. W 1940 Niemcy więzili w mieście m.in. hrabiego Alfreda Tyszkiewicza i Eugeniusza Dobaczewskiego.

</doc>
<doc id="107061" url="https://pl.wikipedia.org/wiki?curid=107061" title="Hans Erich Apostel">
Hans Erich Apostel

Hans Erich Apostel (ur. 22 stycznia 1901 w Karlsruhe, zm. 30 listopada 1972 w Wiedniu) – austriacki kompozytor.
Życiorys.
W latach 1915–1919 studiował grę na fortepianie, teorię muzyki i dyrygenturę u Alfreda Lorenza w Konserwatorium Munz w Karlsruhe. Od 1948 był profesorem tego konserwatorium. W latach 1948–1950 przewodniczył austriackiej sekcji Międzynarodowego Towarzystwa Muzyki Współczesnej.
Twórczość.
Pod wpływem Arnolda Schönberga, a później Albana Berga, zwrócił się ku dodekafonii. Jego muzykę cechuje ogromna ekspresja połączona z dyscypliną klasycystycznych konwencji formalnych i stosowaniem techniki dodekafonicznej.
Komponował utwory na orkiestrę, fortepian oraz na instrumenty dęte: obój, klarnet, fagot, a także utwory wokalno-instrumentalne (requiem) i pieśni.

</doc>
<doc id="107062" url="https://pl.wikipedia.org/wiki?curid=107062" title="Słodycze">
Słodycze

Słodycze – trwałe wyroby cukiernicze, charakteryzujące się głównie słodkim smakiem oraz wysoką zawartością cukrów. 
Są to zwykle produkty o stałej konsystencji, produkowane z cukru (lub słodzików) z dodatkiem mleka, wody, kakao, wiórków kokosowych i bakalii. Słodycze są najczęściej sztucznie aromatyzowane i sztucznie koloryzowane różnymi barwnikami spożywczymi. Słodycze spożywane są zazwyczaj między głównymi posiłkami.
Do słodyczy zalicza się m.in.:

</doc>
<doc id="107065" url="https://pl.wikipedia.org/wiki?curid=107065" title="Krążowniki typu Infanta Maria Teresa">
Krążowniki typu Infanta Maria Teresa

Krążowniki typu Infanta Maria Teresa – seria trzech hiszpańskich krążowników pancernych: "Infanta Maria Teresa", "Vizcaya" i "Almirante Oquendo". Zbudowano je w Hiszpanii w Bilbao, weszły do służby w marynarce hiszpańskiej w 1893 roku. Zostały utracone w wojnie amerykańsko-hiszpańskiej w 1898.
Opis.
Budowę okrętów zamówiono w czerwcu 1889. Były to średniej wielkości krążowniki pancerne, w niektórych publikacjach określane błędnie jako krążowniki pancernopokładowe z uwagi na mało rozległy pancerz burtowy. Ogólnie poziom ochrony okrętów był słaby - burty były chronione jedynie przez gruby, lecz wąski pas pancerny w rejonie linii wodnej, na ok. 2/3 długości kadłuba, obejmujący śródokręcie (większa część dość wysokich burt nie była wobec tego chroniona w żaden sposób). Nad pasem był płaski pokład pancerny, zakrzywiony w dół na dziobie i rufie (poza pasem pancernym). Ponadto opancerzona była artyleria głównego kalibru umieszczona w dwóch zakrytych barbetach oraz wieża dowodzenia. Słabością okrętów była także nie najlepsza jakość artylerii systemu Hontoria. Podczas wojny amerykańsko-hiszpańskiej okręty te miały nieoczyszczone dna z obrastających je organizmów, co spowodowało znaczny spadek ich prędkości.
Zarys służby.
Na początku 1898 roku "Vizcaya" odbył kurtuazyjną wizytę w Nowym Jorku, po czym powrócił do Hiszpanii. Wszystkie trzy okręty weszły następnie w skład eskadry kontradmirał Cervery wysłanej w kwietniu 1898 z Hiszpanii na Kubę w obliczu rysującego się konfliktu Hiszpanii ze Stanami Zjednoczonymi. "Infanta Maria Teresa" była okrętem flagowym eskadry. Dowódcą "Infanta Maria Teresa" był Victor Concas, dowódcą "Vizcaya" -Don Antonio Eulate, a dowódcą "Almirante Oquendo" był kapitan Lagaza. 
29 maja 1898 eskadra została zablokowana przez siły amerykańskie w porcie Santiago de Cuba. Podczas próby przedarcia się przez blokadę 3 lipca 1898, doszło do bitwy pod Santiago de Cuba, w której wszystkie trzy okręty typu "Infanta Maria Teresa" zostały zatopione na płytkiej wodzie u wybrzeży Kuby na skutek ostrzału artyleryjskiego amerykańskich okrętów.
Amerykanie próbowali następnie podnieść okręt "Infanta Maria Teresa" i wcielić do swojej marynarki, lecz zatonął on przy próbie holowania. 
Dane techniczne.
Uzbrojenie:
Opancerzenie:

</doc>
<doc id="107066" url="https://pl.wikipedia.org/wiki?curid=107066" title="Infanta Maria Teresa">
Infanta Maria Teresa



</doc>
<doc id="107067" url="https://pl.wikipedia.org/wiki?curid=107067" title="Barczewo (gmina)">
Barczewo (gmina)

Barczewo – gmina miejsko-wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedzibą gminy jest miasto Barczewo.
Według GUS 31 grudnia 2017 r. gminę zamieszkiwało 17 920 mieszkańców, z czego 7472 w mieście, a 10 448 – na obszarach wiejskich gminy. Natomiast według najnowszych danych z 31 grudnia 2019 roku gminę zamieszkiwało 18 019 osób.
Struktura powierzchni.
Według danych z roku 2002 gmina Barczewo ma obszar 319,85 km², w tym:
Gmina stanowi 11,26% powierzchni powiatu.
Demografia.
Populacja według GUS:
Średni dochód na mieszkańca wynosi 1690,90 zł co stanowi 93,1% średniego dochodu w gminach województwa i 96,3% średniego dochodu dla gmin w kraju.
Ochrona przyrody.
Na terenie gminy znajdują się następujące pomniki przyrody:
Sołectwa.
Barczewko, Bark, Bartołty Wielkie, Biedowo, Bogdany, Jedzbark, Kaplityny, Kierzliny, Kromerowo, Kronowo, Krupoliny, Lamkowo, Leszno, Łapka, Łęgajny, Maruny, Mokiny, Niedźwiedź, Nikielkowo, Odryty, Radosty, Ramsowo, Ramsówko, Ruszajny, Skajboty, Stare Włóki, Szynowo, Tumiany, Wipsowo, Wójtowo, Wrócikowo, Zalesie.
Pozostałe miejscowości.
Barczewski Dwór, Bartołty Małe, Bogdany, Czerwony Bór, Dadaj, Dąbrówka Mała, Dobrąg, Gaj, Kierzbuń, Klimkowo, Klucznik, Kołaki, Koronowo, Kronówko, Lamkówko, Leszno Małe, Orzechówko, Próle, Rejczuchy, Rycybałt, Sapunki, Sapuny, Studzianek, Tęguty, Tumiany, Żarek.
Sąsiednie gminy.
Biskupiec, Dywity, Dźwierzuty, Jeziorany, Olsztyn, Purda.

</doc>
<doc id="107068" url="https://pl.wikipedia.org/wiki?curid=107068" title="Łask">
Łask

Łask – miasto w województwie łódzkim, w powiecie łaskim, siedziba gminy miejsko-wiejskiej Łask i powiatu łaskiego. Jest położone na Wysoczyźnie Łaskiej, nad Grabią.
Według danych GUS z 31 grudnia 2020 r. miasto liczyło 16 925 mieszkańców.
Położenie.
Miasto Łask leży nad Grabią na Wysoczyźnie Łaskiej i w Kotlinie Szczercowskiej. Są one częścią Niziny Południowowielkopolskiej. Miasto leży 35 km od Łodzi i znajduje się w jednym z dwudziestu jeden powiatów ziemskich regionu. Niedaleko Łasku leżą jedne z największych miast województwa łódzkiego: Pabianice, Wieluń, Bełchatów, Zduńska Wola i Sieradz.
Pod względem historycznym Łask położony jest w dawnej ziemi sieradzkiej. W latach 1975–1998 miasto administracyjnie należało do woj. sieradzkiego.
Toponimia.
Nazwa pochodzi od słowa "łaz", czyli miejsca lub uprawnego gruntu powstałego w wyniku wykarczowania i wypalania lasu w pierwotnej gospodarce wypaleniskowo-żarowej. "Łaz-sko" oznacza siedlisko lub osiedle leżące na "łazach". Nazwa miejscowości utworzona została za pomocą przyrostka "-sko". Obecna nazwa Łask w gramatycznym rodzaju męskim powstała w późniejszym okresie, co potwierdzają zapisy w źródłach historycznych. W dokumentach występowały formy zapisu: "Łasko" (1366, 1422, 1510) czy też "Lasko, Laszko, Lassko". W przywileju z 1366 arcybiskupa Jarosława dla kościoła w Łasku, otrzymał on dziesięcinę ze wsi" Łaska i Ogrodzona".
Historia.
Łask był wsią wzmiankowaną już w 1356 r. Prawa miejskie otrzymał 27 września 1422 od polskiego króla Władysława Jagiełły. W 1517 rozpoczęto budowę kościoła w stylu gotyckim. W XVI wieku rozwinął się ośrodek rzemieślniczo-handlowy, lecz w połowie XVII wieku nastąpił upadek miasta, przyspieszony przez Potop szwedzki i epidemię zarazy. W 1666 zbudowano kościół Świętego Ducha. W 1749 Łask bardzo ucierpiał od pożaru. Na przełomie XVIII i XIX w. miasto stało się dużym skupiskiem Żydów. Po przegranej wojnie w obronie Konstytucji 3 maja i II rozbiorze Polski w 1793 Łask znalazł się w zaborze pruskim. Po pokoju w Tylży (1807) Łask włączono do Księstwa Warszawskiego, leżał w departamencie kaliskim, a po 1815 należał do województwa kaliskiego w Królestwie Polskim. W 1903 miasto uzyskało połączenie kolejowe. Na początku XX wieku powstały tu pierwsze zakłady przemysłowe.
W czasie okupacji niemieckiej podczas II wojny światowej, od końca 1940 do sierpnia 1942 w mieście funkcjonowało getto, w którym zgromadzono około 4 tysięcy Żydów z Łasku i okolicy. Podczas jego likwidacji wydzielono grupę 760 wykwalifikowanych robotników, których skierowano do getta łódzkiego, a pozostałych wywieziono do obozu zagłady Kulmhof (Chełmno n. Nerem), gdzie zostali zgładzeni.
Podczas wojny, w ówczesnej wsi Utrata k. Łasku (dziś rejon miasta), funkcjonował obóz Centrali Przesiedleńczej ("Umwandererzentralstelle") dla Baltendeutschów z Litwy, Łotwy i Estonii przesiedlanych w ramach akcji Heim ins Reich na teren okupowanego przez Niemcy nazistowskie Kraju Warty w celu germanizacji tego terytorium.
Po II wojnie światowej rozwinął się przemysł odzieżowy i metalowy, w 1957 r, w pobliżu miasta ulokowano jednostkę wojsk lotniczych.
Administracja.
Od 1999 Łask stał się siedzibą powiatu. Jest też siedzibą gminy.
Podział administracyjny:
Struktura przestrzenna:
Transport.
Transport drogowy.
W okolicy miasta przebiega droga ekspresowa:
Ponadto miasto przecinają drogi wojewódzkie:
Do połowy lat 80. w mieście swój początek miała droga międzynarodowa T12, o relacji: Łask (E12) – Piotrków Trybunalski – Radom – Puławy – Lublin – Chełm – Dorohusk.
Transport kolejowy.
W położonym w północnej części miasta (sąsiedztwo wsi Wiewiórczyn) niewielkim węźle kolejowym Łask krzyżują się linie:
Istnieje możliwość dojazdu pociągiem z Łasku do Sieradza, Łodzi, Zduńskiej Woli, Kalisza, Poznania, Warszawy, Ostrowa Wielkopolskiego, Wrocławia i Szczecina. Dużą rolę odgrywa również komunikacja autobusowa. Linie w mieście i okolicach obsługuje głównie PKS Zduńska Wola, można też spotkać tu autobusy PKS Łódź, PKS Sieradz, PKS Wieluń, PKS Częstochowa i innych przewoźników (w tym prywatnych).
Komunikacja miejska.
W Łasku jest też komunikacja miejska ZKM, autobusy kursują na liniach:
Kultura i sztuka.
Przy Bibliotece Publicznej w Łasku istnieje Muzeum Historii prezentujące historię miasta oraz organizujące wystawy sztuki regionalnej. Działa również Łaski Dom Kultury organizujący przedstawienia teatralne, wystawy oraz zajęcia artystyczne. W klubie garnizonowym „MUZA” odbywają się liczne zajęcia artystyczne w tym próby zespołów jak np. REDRUM.
Ochrona przyrody.
W granicach miasta znajdują się liczne formy ochrony przyrody:
Ponadto w parku miejskim im. Rodu Łaskich znajduje się 10 drzew będących pomnikami przyrody. Najokazalszym jest wiąz szypułkowy o obwodzie 594 cm i wysokości 28 m (2013), rosnący na granicy parku, przy drodze krajowej. Wiek drzewa szacuje się na 250–300 lat.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Sport i rekreacja.
Dostępne ośrodki sportu i rekreacji:
Łask jako garnizon wojskowy.
W mieście znajduje się jednostka wojskowa, a w okolicach 32 baza lotnicza oraz inne obiekty wojskowe.
Jednostki stacjonujące po 1945:
Na bazie tych jednostek powstała 32 Baza Lotnictwa Taktycznego.
Od 2018 roku w mieście istnieje batalion lekkiej piechoty 9. Łódzkiej Brygady Obrony Terytorialnej
Współpraca międzynarodowa.
Miasta i gminy partnerskie:

</doc>
<doc id="107070" url="https://pl.wikipedia.org/wiki?curid=107070" title="Stosunek sygnału do szumu">
Stosunek sygnału do szumu

Stosunek sygnału do szumu (SNR, ang. "signal-to-noise ratio") – miara porównująca poziom sygnału użytecznego (informacja) do poziomu szumu tła (niepożądany sygnał). Jest definiowana jako stosunek mocy sygnału użytecznego do mocy szumu tła i jest często wyrażona w decybelach (dB).
W urządzeniach elektronicznych oraz w telekomunikacji analogowej i cyfrowej określa wyrażoną najczęściej w dB wartość stosunku mocy sygnału użytecznego w zadanym paśmie częstotliwościowym do poziomu szumów w tym samym paśmie częstotliwościowym.
SNR dla różnych systemów modulacji.
Modulacja amplitudowa (AM).
Stosunek sygnału do szumu dla kanału jest dany przez:
gdzie:
Wyjściowy stosunek sygnału do szumu (odbiornika AM) jest dany:
Modulacja częstotliwościowa (FM).
Stosunek sygnału do szumu dla kanału jest dany przez:
Wyjściowy stosunek sygnału do szumu (odbiornika FM) jest dany:
gdzie:

</doc>
<doc id="107071" url="https://pl.wikipedia.org/wiki?curid=107071" title="Ćaturaśrama">
Ćaturaśrama

Ćaturaśrama (dewanagari, trl. caturāśrama) – cztery etapy życia w hinduistycznym systemie społecznym. To "porządki życia duchowego"
osób pochodzących z jednej z trzech wyższych warn (klas, stanów społecznych).
Etymologia.
Sanskryckie słowo "aśrama" wywodzone jest od rdzenia "śram" posiadającego znaczenia "męczyć się, umartwiać".
Podział.
Cztery aśramy to kolejno następujące w życiu hinduisty – szczególnie bramina etapy:
Czterem etapom życia przypisać można
cztery rodzaje pism religijnych hinduizmu. Odpowiednio byłyby to:
sanhity – brahmany – aranjaki – upaniszady.

</doc>
<doc id="107074" url="https://pl.wikipedia.org/wiki?curid=107074" title="University of Nottingham">
University of Nottingham

University of Nottingham – brytyjski uniwersytet w Nottingham.
Główną siedzibą jest zwarty kampus na przedmieściach miasta, mający charakter parku, o powierzchni 130 hektarów. Na jego terenie leży większość budynków uczelnianych oraz akademiki dla kilku tysięcy studentów, ponadto biblioteki, nowoczesne centrum sportu i centrum konferencyjne. Uczelnia posiada futurystyczny Jubilee Campus na terenie miasta, mniejszy kampus w pobliskiej miejscowości Sutton Bonnington oraz dwa nowo powstałe w Chinach i Malezji. Łącznie na uniwersytecie studiuje około 30 tysięcy studentów.
Według QS World University Rankings w 2012 Uniwersytet znajdował się na 72. miejscu na świecie.
Życie studenckie.
W ramach samorządu studenckiego – "Students’ Union" – działa ok. 150 klubów i towarzystw studenckich, ok. 70 klubów sportowych, studencki bar Mooch oraz rozgłośnia radiowa URN, która uznana została przez BBC za najlepszą studencką rozgłośnię w kraju.

</doc>
<doc id="107076" url="https://pl.wikipedia.org/wiki?curid=107076" title="Jackass">
Jackass

Jackass – amerykański program rozrywkowy, emitowany przez stację MTV w latach 2000−2002, pokazujący ludzi wykonujących różne niebezpieczne, brutalne i szokujące wyczyny kaskaderskie i dowcipy. Jest to program, który z założenia ma szokować odbiorcę. Twórcami scenariusza i głównymi aktorami są kaskaderzy wywodzący się ze środowiska skate i BMX. Szczegółowo przedstawione kaskaderskie wyczyny powiązane są z niepoprawnym politycznie żartem. Popisy grupy często ocierają się o masochizm (okaleczanie się na różne sposoby, zjeżdżanie z niebezpiecznych stoków, pływanie na różnych nietypowych przedmiotach, czy zabawy z agresywnymi zwierzętami – rekinami czy krokodylami).
Program był przepustką do telewizyjnej i aktorskiej kariery dla Johnny’ego Knoxville’a i Bama Margery. Od 2002 roku powstało pięć pełnometrażowych filmów. "Jackass" to najpopularniejszy program kanału MTV i na fali jego popularności powstało kilka innych programów takich jak: "Viva la Bam", "Wildboyz", "Homewrecker", "Dr. Steve-O" i "Blastazoid".
W 2008 roku, "Entertainment Weekly" ogłosił "Jackass" 68. najlepszym programem od 25 lat.
Pomimo zamieszczanych przed i po emisji programu ostrzeżeń, serial stał się inspiracją dla młodzieży. Do dziś na całym świecie powstało wiele regionalnych grup „jackassów”, których członkowie rejestrują swoje niebezpieczne wyczyny za pomocą kamer, a następnie publikują w internecie.
Historia.
Początki.
Idea programu powstała w 1999 roku, kiedy Johnny Knoxville wpadł na pomysł wytestowania na sobie różnych urządzeń do samoobrony i napisania na tej podstawie artykułu. Wysłał ten pomysł do kilku magazynów, jednak żaden nie był zainteresowany tym tematem, aż do poznania Jeffa Tremaine’a z magazynu "Big Brother". Jeff zatrudnił Knoxville'a jako dziennikarza i przekonał, aby nakręcił swój pomysł oraz inne wyczyny do swoich artykułów. Materiał, w którym Johny został potraktowany paralizatorem, gazem pieprzowym i strzałem z broni palnej w kamizelkę kuloodporną, mając ją na sobie, pojawił się w drugim skateboardowym filmie magazynu. Johnny i jego filmy szybko stały się hitem. Przyszły członek obsady "Jackassa", Wee-Man, pojawił się w tych filmach, natomiast Steve-O wysłał zgłoszenie, aby wziąć w nich udział.
Big Brother wyruszył w podróż, podczas której prawdopodobnie Johnny poznał Bama Margerę i jego przyjaciół. Margera, oprócz bycia skaterem, wydał niedawno film zatytułowany Landspeed presents: CKY, gdzie wraz z tzw. „ekipą CKY” wykonywał różne numery i wyczyny kaskaderskie w West Chester. Ekipa składała się z Ryana Dunna, Brandona DiCamillo, Raaba Himselfa oraz rodziny Margerów - April, Phila, Vincenta i Jessa. Jeff Tremaine obejrzał film i wciągnął Bama wraz z jego ekipą do zespołu, który później przekształcił się w Jackass. Później, ekipa przyszłego Jackassa osobiście przyjęła Steve-O do grupy, który pracował w tym czasie jako klaun na pchlim targu na Florydzie. Dave England zaprosił swojego przyjaciela z Oregonu - Ehrena McGheheya.
Tremaine zaangażował w projekt swojego przyjaciela, reżysera Spike’a Jonze. W trójkę, razem z Knoxvillem, zostali producentami wykonawczymi. "Saturday Night Live" dał ofertę grupie, aby wykonywali swoje numery co tydzień w programie, jednak odrzucili ją. Ostatecznie, walka o program toczyła się pomiędzy Comedy Central i MTV. MTV wygrało i tak powstał program Jackass.
Kontrowersje.
Od pierwszego odcinka, pojawiał się komunikat, że wyczyny wykonywane są przez profesjonalistów i nie należy ich wykonywać w domu, gdyż mogą doprowadzić do kalectwa lub śmierci. Znajdowała się również informacja, aby nie przesyłać do kanału MTV własnych nagrań, gdyż nie zostaną one wyemitowane. Ostrzeżenie pojawiało się przed i po zakończeniu programu, po każdej przerwie na reklamy, a także niekiedy w formie „przewijanego” paska na dole ekranu podczas bardzo niebezpiecznych numerów. Pojawiało się także charakterystyczne logo programu, czaszka ze skrzyżowanymi kulami, które miało symbolizować, że wykonywany wyczyn jest niebezpieczny. Mimo wszystko, program obwiniany był za przypadki śmierci i urazów, wśród dzieci i nastolatków próbujących wykonać wyczyny pokazane w programie.
29 stycznia 2001 roku, amerykański senator Joseph Lieberman publicznie potępił MTV i program "Jackass" w związku z wypadkiem 13-latka z Connecticut, który postanowił odtworzyć niebezpieczny numer pokazany w programie. Nastolatek trafił do szpitala w stanie krytycznym, z licznymi poparzeniami. 7 lutego 2001 roku, Lieberman wysłał list do grupy medialnej Viacom, będącej właścicielem stacji MTV, upominając firmę, aby brała większą odpowiedzialność za swoje programy oraz więcej pomagała rodzicom chronić ich dzieci. W odpowiedzi na krytykę, MTV przestała emitować program przed godziną 22, jednak Lieberman kontynuował kampanię przeciwko „Jackassom”. Doprowadziło to do wstrzymania emisji powtórek programu. Posunięcie to rozzłościło obsadę i ekipę produkcyjną programu, którzy byli wściekli na „uginanie się pod żądaniami Liebermana” przez stację MTV.
Człowiek o imieniu Jack Ass pozwał MTV i żądał 10 milionów dolarów, twierdząc że nazwa programu to przywłaszczenie jego imienia. Jack Ass, dawniej znany jako Matt Burks, zmienił swoje imię w 1997 roku, aby podnieść świadomość na jazdę pod wpływem alkoholu po tym, jak jego brat i przyjaciel zginęli w wypadku samochodowym.
Zakończenie.
Podczas wywiadu dla magazynu "Rolling Stone" w 2001 roku, Johnny Knoxville oświadczył, że program po trzecim sezonie będzie zakończony. Wyraził również swoje niezadowolenia na MTV i cenzorów, którzy od początku drugiego sezonu, zaczęli naciskać na producentów programu, co można pokazać, a co nie. Po zakończeniu trzeciego sezonu w 2002 roku, MTV (które jest właścicielem nazwy „Jackass”), rozważało kontynuowanie programu z nową obsadą. Podczas MTV Video Music Awards w 2002 roku pokazano nawet teaser powracającej serii, jednak ostatecznie pomysł kolejnego sezonu porzucono. Z powodu standardów narzuconych przez MTV oraz nagłego odejścia Bama Margery i ekipy CKY w połowie trzeciej serii, ekipa Jackassa nie stworzyła odpowiedniego finałowego odcinka definitywnie kończącego „Jackass”.
Życie po zakończeniu "Jackass".
Po zakończeniu programu, każdy członek ekipy znalazł nową pracę w telewizji, albo w filmach. Knoxville rozpoczął karierę jako aktor, pojawiając się w takich filmach jak remake filmu "Z podniesionym czołem", "Diukowie Hazzardu", "Faceci w czerni II", "Olimpiada", "Apetyt na seks" i "Wielkie kłopoty".
Margera i CKY Crew otrzymali własny program "Viva la Bam", który śledził poczynania Bama i jego rodziny, będącej ofiarą jego żartów. Bam i jego ekipa prowadzą również audycję "Radio Bam" w radiu Sirius Satellite. Po "Viva la Bam" występował także w programie "Bam’s Unholy Union", który skupiał się na podglądaniu przygotowań do ślubu jego oraz jego narzeczonej Missy. Brandon DiCamillo i Rake Yohn, krótko prowadzili program o grach komputerowych "Blastazoid". Ryan Dunn, otrzymał program "Demolka (Homewrecker)", gdzie pomagał ludziom zemścić się na kimś, poprzez demolowanie pokoju. Program był na antenie tylko jeden sezon.
Pontius i Steve-O również otrzymali swój własny program - "Wildboyz". W przeciwieństwie do "Jackassa" i "Viva la Bam", program "Wildboyz" odrzucił formułę robienia żartów na rzecz podróżowania po świecie w poszukiwaniu dzikich i egzotycznych zwierząt. Program reżyserowany był przez Jeffa Tremaine’a. W programie jako goście wystąpili m.in. Johnny Knoxville, Manny Puig, i Jason „Wee Man” Acuña.
"Jackass: Świry w akcji".
Po zakończeniu programu ekipa nakręciła w 2002 roku pełnometrażowy film zatytułowany " (Jackass: The Movie)", który w ich przekonaniu miał być ostatecznym zakończeniem Jackass. Obsada jasno wyjaśniła, że ten film to „pożegnanie” dla fanów programu, a ponieważ koncesja nie obowiązywała na film, ekipa i obsada mogły sobie pozwolić na ominięcie cenzury i pokazanie bardziej wulgarnych wyczynów niż w programie telewizyjnym. Pomimo wcześniejszych nieporozumień, MTV Films pomogło w dystrybucji filmu.
Budżet wynosił 5 milionów dolarów, a film zarobił w samych Stanach Zjednoczonych ponad 60 milionów dolarów.
"Jackass: Numer dwa".
Po wydaniu "Jackass: Świry w akcji", reżyser Jeff Tremaine i reszta ekipy wierzyła, że Jackass został definitywnie zakończony i już nie powstaną żadne projekty po tą marką. Jednakże, podczas ostatniego sezonu programu "Wildboyz", Johnny Knoxville dołączył do swoich przyjaciół z dawnego programu, Chrisa Pontiusa i Steve-O, i podróżował wraz z nimi. Podczas kręcenia, Tremaine zapytał się dyskretnie Knoxville'a, czy nie chciałby zebrać jeszcze raz wszystkich z ekipy i nakręcić kolejny film. Johnny zgodził się, a po zakończeniu "Viva la Bam" i "Wildboyz" cała dawna ekipa była wolna i mogła się ponownie spotkać i nakręcić drugą część.
"" został wydany 22 września 2006 roku. Został wyprodukowany przez MTV Films, a dystrybucją zajął się Paramount Pictures. Tak jak w przypadku pierwszej części, "Jackass Number Two" był na szczycie najbardziej dochodowych filmów. Podczas pierwszego weekendu wyświetlania film zarobił około 29 milionów dolarów. Materiały w których wystąpił wujek Bama, Vincent „Don Vito” Margera, zostały usunięte z powodu jego aresztowania w sierpniu 2006 roku i rodzaju postawionych mu zarzutów.
"Jackass 2.5".
7 września 2006 roku MTV przedstawiło półgodzinny film dokumentalny o "". Kiedy zapytano, czy ten film oznacza koniec Jackassa, Steve-O żartobliwie skomentował, że ludzie którzy zarabiają pieniądze na marce Jackass "ciągle" chcą pieniędzy. Pod koniec dokumentu, Johnny Knoxville wyjawił, że „ciężko mu było odpuścić”, ponieważ jest „bardzo przywiązany do wykonywania wyczynów”.
5 września 2007 r. w programie "The Howard Stern Show" Margera ogłosił wydanie "Jackass 2.5", który miał być zbiorem numerów, które nie zostały umieszczone w "Jackass Number 2". Jako przykład podał numer, w którym wyrywał ząb Dona Vito używając do tego swojego Lamborghini. Wyczyn ten nie został jednak umieszczony na płycie, ponieważ w grudniu 2007 Don Vito został skazany na 10 lat nadzoru sądowego za przestępstwo seksualne na nieletniej. Zakazano mu odgrywanie postaci „Don Vito” w jakiejkolwiek formie w czasie odbywania kary.
Jackass MTV Takeover.
23 lutego 2008 roku stacja MTV wyemitowała odcinek specjalny pokrywający się z uruchomieniem oficjalnej strony Jackassworld. W tym odcinku, pozwolono głównej obsadzie Jackassa przejąć MTV oraz jej studia i nadawać nowe wyczyny i żarty przez 24 godziny. Podczas przejęcia stacji, Jeff Tremaine został zapytany o trzecią część filmu "Jackass". Stwierdził, że „na razie nie ma planów stworzenia "Jackass 3"”.
Jackass 3D.
We wrześniu 2009 r. Margera wyjawił fińskiej gazecie "Iltalehti", że Jackass 3 będzie filmowany w styczniu 2010 r. w takich miejscach jak Mongolia, Republika Południowej Afryki, Finlandia oraz Stany Zjednoczone. Później potwierdził to 21 września 2009 roku na antenie Radia Bam. Na początku grudnia 2009 roku Knoxville potwierdził, że Jackass 3 jest w trakcie kręcenia, natomiast Paramount Pictures i MTV Films ogłosili datę wydania filmu na 15 października 2010.
"Jackass: The Game".
"" został wydany 2 października 2007 roku. Gra została wydana na podstawie licencji przez Sidhe Interactive z Wellington w Nowej Zelandii na konsole PlayStation 2, Playstation Portable i Nintendo DS. Pierwszy publiczny pokaz gry odbył się na targach E3 za zamkniętymi drzwiami.
Telewizja, filmy i wydania DVD.
Programy telewizyjne
Filmy
DVD
Podobne grupy.
Różne grupy, które utworzyły programy podobne lub bazujące na Jackassie:

</doc>
<doc id="107083" url="https://pl.wikipedia.org/wiki?curid=107083" title="Tożsamość Czebyszewa">
Tożsamość Czebyszewa

Tożsamość Czebyszewa to następująca równość:
Jej nazwa pochodzi od nazwiska rosyjskiego matematyka Czebyszewa.
Jeżeli założyć, że formula_2 to otrzymuje się stąd następującą nierówność, zwaną często nierównością Czebyszewa:
W szczególności, nierówność Czebyszewa zachodzi, gdy formula_4 oraz formula_5

</doc>
<doc id="107084" url="https://pl.wikipedia.org/wiki?curid=107084" title="Kinetoplast">
Kinetoplast

Kinetoplast, blefaroplast – struktura komórkowa występująca u wiciowców zwierzęcych z grupy kinetoplastydów (Kinetoplastida). Kinetoplast jest to pojedyncze ciałko, o budowie podobnej do mitochondriów, ale zwykle większe od nich. Kinetoplast leży zawsze za kinetosomem wici, z jego prawej strony. Jego ultrastruktura jest taka sama, jak mitochondrium: otaczają go dwie błony, z których wewnętrzna tworzy fałdy podobne do grzebieni mitochondrialnych. Wnętrze kinetoplastu wypełnia włóknista substancja, zawierająca koliste DNA oraz te same enzymy, co mitochondria. W czasie podziału wiciowca kinetoplast również dzieli się i przechodzi do obu osobników potomnych.
Zawiera widoczne nawet w mikroskopie świetlnym znaczne ilości DNA o postaci zamkniętego pierścienia, replikujące się niezależnie od DNA jądrowego. Usunięcie kinetoplastu uniemożliwia prawidłowy rozwój wiciowca.

</doc>
<doc id="107091" url="https://pl.wikipedia.org/wiki?curid=107091" title="Paramatma">
Paramatma

Paramatma (lub Paramatman; sanskryt: "parama" „najwyższy, transcendentny”, "atman" „dusza” = „Dusza Najwyższa, Naddusza”) – częściowy, osobowy aspekt Bhagawana. "Paramatma" opisywana jest jako przebywająca w sercu każdej żywej istoty, jak i w każdej części materialnego stworzenia. Dusza Najwyższa znany jest też jako Ksirodakaśaji Wisznu. Źródłem Paramatmy jest Mahawisznu.
Paramatma kieruje żywą istotą (atman) i jest świadkiem jej czynów. To za sprawą paramatmy dusza, znajdująca się pod wpływem trzech gun (jakości materii), może czerpać przyjemność z obcowania z materią. Sprawia, że dźiwa odczuwa inspiracje do działania, że pamięta i zapomina.
W Kathopaniszad znajduje się opis związku "paramatmy" i "dźiwy":
Drogą do poznania i zrozumienia związku z "paramatmą" jest na przykład asztangajoga.
Efektem praktykowania "asztangajogi" (nazywanej też "radźajogą" czy "jogą królewską") jest samadhi – stan całkowitego wyzwolenia umysłu od czynności zmysłowych. Charakterystyczne dla tego mistycznego stanu ma być możliwość „oglądania duszy umysłem” połączone z uczuciem przyjemności i szczęścia. Jogin, który osiągnął "samadhi", widzi wszystkie żywe istoty (w tym i siebie) jako równe ("„Pokorny mędrzec, dzięki cnocie prawdziwej wiedzy, widzi jednakowo uczonego i łagodnego bramina, krowę, psa, słonia i zjadacza psów (tj. człowieka wykluczonego z kast)).”".
Innymi cechami takiego mistyka są: opanowanie, brak pożądania, niewzruszoność wobec szczęścia i nieszczęścia itp.

</doc>
<doc id="107092" url="https://pl.wikipedia.org/wiki?curid=107092" title="Spektroskopia mas">
Spektroskopia mas



</doc>
<doc id="107094" url="https://pl.wikipedia.org/wiki?curid=107094" title="Bhagawan">
Bhagawan

Bhagawan, bhagwan (sanskryt: भगवान् Bhagavān; hindi: भगवान Bhagvān) – w hinduizmie, a szczególnie w wisznuizmie, najwyższy i osobowy aspekt Absolutu. Posiada transcendentalną formę pełną wieczności ("sat"), wiedzy ("cit") i szczęścia ("ananda"). Jest najwyższym Brahmanem ("Parabrahmanem") i źródłem Paramatmy.
Według Paraśary Muniego, autora Wisznpurany, "bhagawan" posiada nieskończone piękno, wiedzę, majętność, siłę, sławę i wyrzeczenie. Majestat "Bhagawana" przejawia się w formie Narajana (Pana Panów i Boga bogów), który kontroluje materialny wszechświat jako jeden z "purusza awaratów" (Karanodakaśaji Wisznu, Garbhodakaśaji Wisznu lub Ksirodakaśaji Wisznu).
"Bhagawan" ma moc stwarzania żywych istot, w których przebywa później jako "paramatma". "Bhagawan" posiada transcendentalne cechy, w odróżnieniu od "Brahmana", który jest tych cech pozbawiony ("nirguna").
Zdaniem wyznawców Boga osobowego doświadczenie "Bhagawana" poprzez wiarę i praktykę, pozwala jednocześnie doświadczyć pozostałych aspektów Absolutu: "Paramatmy" i "Brahmana", które są nierozdzielne z "Bhagawanem".
Kryszna jako bhagawan.
Według krysznaitów pierwotną formą ("swarupa") "Bhagawana" jest Kryszna – chłopiec-pasterz z Vrindavanu. Jego towarzyszka, Radha, jest jego najwyższą energią (nazywaną "paraśakti", "swarupaśakti" lub "antarangaśakti").
W Bhagawadgicie każda wypowiedź Kryszny poprzedzona jest wyrażeniem "śri bhagawan uwaća" („Bhagawan rzekł”), a on sam mówi „nie ma prawdy wyższej ode mnie” (Bg.7.7), o czym mowa jest też w Brahma Sanhicie: „Kryszna, który posiada transcendentną formę uosabiającą wieczność, szczęście i wiedzę, jest najwyższym kontrolerem”. Z kolei Bhagawatam mówi, że wszystkie awatary pochodzą od "Bhagawana".
Imiona "Bhagawana" występują w bardzo dużej liczbie w literaturze hinduistycznej, a wiążą się z jego czynami. Zgodnie z Paraśarą Munim imię Kryszna jest najwyższym i według niego znaczy ono "Wszechatrakcyjny".

</doc>
<doc id="107095" url="https://pl.wikipedia.org/wiki?curid=107095" title="Twierdzenie Eulera">
Twierdzenie Eulera

Zobacz też:

</doc>
<doc id="107096" url="https://pl.wikipedia.org/wiki?curid=107096" title="Brahman">
Brahman

Brahman (sanskryt ब्रह्मन्) – w hinduizmie to absolut, najwyższy, bezosobowy, posiadający cechę wieczności (sat). "Upaniszady" wyjaśniają szerzej pojęcie Brahmana. W "Bhagawadgicie" wspomniany jako najwyższa postać, niezniszczalna. W wedancie określenie wskazujące na Absolutną Rzeczywistość.
Etymologia.
Sanskryckie słowo "brahman" wywodzi się od rdzenia "bṛh" posiadającego znaczenia "zyskiwanie mocy-sił", "tężenie". Z sanskrytu oznacza też wzrastanie, przeobrażanie się, nabieranie siły, rozwój i rozszerzenie.
Terminologia.
Wyróżnia się dwa aspekty Brahmana: nirgunabrahman i sagunabrahman.
Nirguna.
To bezpostaciowa, pozbawiona atrybutów najwyższa substancja przenikająca wszechświat i podtrzymująca go. Absolutna wewnętrzna treść wszechświata.
Saguna.
Sagunabrahman to manifestacja nirgunabrahmana pod dowolną formą. Uważany jest wtedy za symbol nirgunabrahmana i służy kultowi religijnemu. Hinduiści dedykują swe bhakti sagunabrahmanowi – najczęściej Wisznu, Śiwie lub Dewi.
Wedy.
W wedach obrazem mitycznym brahmana jest skambha – centralna oś świata.
Według wisznuitów.
Wisznuici uważają go za bezosobowy, przenikający całe materialne stworzenie blask, zwany "brahmadźjoti", który emanuje Bhagawan, absolutna całość, ostateczne źródło wszystkiego. Z Niego wszystko emanuje i jest utrzymywane. I w końcu wszystko wchodzi w Niego.
Brahman, Paramatma i Bhagavan są jakościowo jednym i tym samym.
Trzy koncepcje Brahmana: Prakryti jest Brahmanem jako pole działania, Brahmanem jest też dźiwa (dusza indywidualna), która próbuje kontrolować naturę materialną, i Brahmanem jest również kontroler ich obu, który jest rzeczywistym kontrolerem. Wyróżnia się pięć stopni realizacji Brahmana, które nazywa się "brahma puccham". Trzy pierwsze spośród nich – "annamaya", "pranamaya" i "gjanamaja" – związane są z polem działania żywej istoty. Transcendentalnym do wszystkich tych pól działania jest Wisznu, który nazywany jest "anandamaja".
Według Śankary.
Śankara uważał, że Brahman to niewidzialna, wieczna i niezmienna rzeczywistość. Według niego doświadczamy jej poprzez czas, wielość oraz zmianę. Wiedzy o nim nie możemy zyskać z doświadczenia. Prawdziwą wiedzę o nim możemy zyskać poprzez zrozumienie, że jesteśmy jego częściami, natomiast "nie" osobnymi jednostkami.
Śankara sądził, że posiadamy w pewnym stopniu jego bezpośrednią intuicję, która jest Brahmanem.

</doc>
<doc id="107101" url="https://pl.wikipedia.org/wiki?curid=107101" title="Twierdzenie Lagrange’a o rozkładach liczb naturalnych">
Twierdzenie Lagrange’a o rozkładach liczb naturalnych

Twierdzenie Lagrange'a – twierdzenie w teorii liczb mówiące, że każda liczba całkowita nieujemna jest sumą kwadratów czterech liczb całkowitych.
Taki rozkład nie jest zawsze jednoznaczny, mamy dla przykładu:
oraz
Nazwa twierdzenia pochodzi od nazwiska Josepha Louisa Lagrange'a.

</doc>
<doc id="107106" url="https://pl.wikipedia.org/wiki?curid=107106" title="Reprodukcja">
Reprodukcja



</doc>
<doc id="107107" url="https://pl.wikipedia.org/wiki?curid=107107" title="NASA World Wind">
NASA World Wind

World Wind – stworzony przez NASA i społeczność otwartego oprogramowania program komputerowy, który wyświetla wysokiej jakości zdjęcia satelitarne i lotnicze, mapy topograficzne oraz publicznie dostępne dane geograficzne na trójwymiarowych modelach Ziemi, Księżyca oraz Marsa (dostępne są również Wenus oraz Jowisz wraz z 4 księżycami, jednak już bez danych 3D, a także mapy gwiazd i galaktyk z projektu Sloan Digital Sky Survey). Użytkownik może dowolnie zmieniać swoje położenie, wysokość i kąt widzenia. Możliwe jest również wyświetlanie granic administracyjnych, nazw geograficznych oraz siatki współrzędnych. Od 3 maja 2019 roku program ten nie jest wspierany.
Zestawy danych.
World Wind umożliwiał korzystanie z następujących zestawów danych:
Dodatki i wtyczki.
Funkcjonalność programu można zwiększyć poprzez zastosowanie jednego z następujących typów dodatków:
World Wind Java SDK.
W maju 2007 ukazała się wczesna wersja specjalnego zestawu narzędzi dla programistów, którzy chcą wykorzystać elementy WW w swoich programach. SDK zostało stworzone w języku Java i korzysta z biblioteki JOGL (Java OpenGL), dzięki czemu można z niego korzystać również na systemach Linux i Mac OS (w przeciwieństwie do samego programu World Wind opartego na bibliotekach DirectX i .NET Framework, dostępnego jedynie dla systemu Windows).
Konkurencja.
Google Earth, znany poprzednio pod nazwą Keyhole, uznawany jest za konkurenta dla NASA World Wind. Wygląd, obsługa oraz podstawowe funkcje obu programów są całkiem podobne. Często uważa się też Google Earth za program lepszy (chodzi tu głównie o wyższą rozdzielczość zdjęć obszarów znajdujących się poza terytorium USA). Porównania te opierają się jednak na nadmiernym uproszczeniu – tak naprawdę obie aplikacje mają odmienne cele i różnych użytkowników.
Google Earth to program komercyjny (o zamkniętym kodzie źródłowym i korzystający z płatnych źródeł danych) skierowany do użytkownika, który poszukuje przede wszystkim rozrywki. Niektóre funkcje są dostępne jedynie w płatnych wersjach programu. Użycie zdjęć do zastosowań profesjonalnych jest ograniczone przez restrykcyjne licencje.
World Wind rozpowszechniany jest na licencji otwartego oprogramowania i korzysta z publicznie dostępnych danych (dzięki czemu można go wykorzystywać w celach komercyjnych bezpłatnie). Pozwala również na znacznie większe dostosowanie do potrzeb użytkownika (swobodny wybór wyświetlanych warstw, zastosowanie różnego rodzaju dodatków – komunikacja z GPS itp.) bez ponoszenia dodatkowych kosztów.

</doc>
<doc id="107108" url="https://pl.wikipedia.org/wiki?curid=107108" title="Krzyż Zasługi z Mieczami">
Krzyż Zasługi z Mieczami

Krzyż Zasługi z Mieczami – polskie wojenne odznaczenie państwowe.
Krzyż Zasługi z Mieczami dzieli się na trzy stopnie:
Historia i zasady nadawania.
Rząd emigracyjny.
Pomysł ustanowienia wojennej wersji Krzyża Zasługi zrodził się już w okresie II RP jednak realizacji doczekał się dopiero 19 października 1942 na mocy dekretu Prezydenta RP na uchodźstwie. Nadawany miał on być "za czyny męstwa i odwagi, dokonane nie bezpośrednio w walce z nieprzyjacielem oraz zasługi położone względem Państwa lub jego obywateli w warunkach szczególnego niebezpieczeństwa". Jego ustanowienie miało na celu ograniczenie liczby nadań Krzyża Walecznych.
Krzyż Zasługi z Mieczami mógł być nadawany tej samej osobie czterokrotnie w każdym stopniu. Prawo nadawania Złotego Krzyża Zasługi z Mieczami dla osób cywilnych należało do kompetencji Prezydenta RP, Srebrny i Brązowy Krzyż osobom cywilnym mógł nadawać prezes Rady Ministrów. Żołnierzom Polskich Siły Zbrojnych, Polakom-bojownikom Ruchów Oporu w Europie Zachodniej oraz żołnierzom armii sprzymierzonych odznaczenia nadawał Wódz Naczelny na wniosek Ministra Obrony Narodowej, Szefa Sztabu Naczelnego Wodza, Inspektora Lotnictwa, Szefa Kierownictwa Marynarki Wojennej oraz dowódców o uprawnieniach co najmniej dowódcy brygady, równorzędnych i wyższych.
Pierwsza dekoracja Krzyżami Zasługi z Mieczami miała miejsce w lutym 1943, Złoty Krzyż Zasługi z Mieczami przysługiwał tylko oficerom i generalicji (żołnierze niższych stopni otrzymywali je sporadycznie za wybitne czyny) zaś Srebrny i Brązowy żołnierzom wszystkich rang.
Do 1949 przyznano 23 218 Krzyży Zasługi z Mieczami, w tym 10008 złotych, 3761 srebrnych i 18 449 brązowych (w kolejnych latach zrealizowano jeszcze kilka tysięcy nadań). Z tej liczby odznaczono 21 403 żołnierzy PSZ, sześciu marynarzy PMH, 1159 Polaków walczących w zachodnioeuropejskich Ruchach Oporu oraz 650 obcokrajowców (w tym 301 Francuzów, 165 Włochów i 90 Amerykanów).
Okupowany kraj.
W okupowanej przez Niemców Polsce kompetencje do nadawania Krzyża Zasługi z Mieczami przysługiwały Komendzie Głównej Armii Krajowej. Po raz pierwszy odznaczono nim 30 grudnia 1942 pracowników PWB/17 "w związku z zakończeniem prac związanych z produkcją banknotów". Przyznawany był bojownikom AK (w tym organizacji scalonych takich jak OW PPS, SOB i NOW) zarówno za pracę konspiracyjną jak i walkę zbrojną o odzyskanie niepodległości. Nadawany był także bojownikom niektórych niescalonych z AK organizacjami min. Batalionów Chłopskich, Polskiej Armii Ludowej i Narodowych Siły Zbrojnych (do czasu ustanowienia Krzyża Narodowego Czynu Zbrojnego).
W Armii Krajowej łącznie przyznano do 1945 16 474 krzyży w tym 1377 złotych, 9258 srebrnych i 5839 brązowych. W czasie okupacji większość kawalerów otrzymywała jedynie zaświadczenia o odznaczeniu Krzyżem Zasługi z Mieczami. Nadawane rzadko egzemplarze stanowiły w większości przedwojenne cywilne Krzyże Zasługi z dołożonymi mieczami albo lokalne kombinacje grawerskie np. niemiecki Krzyż Zasługi Wojennej z umieszczonym w miejscu swastyki monogramem "RP".
III Rzeczpospolita.
Krzyż Zasługi z Mieczami nie był przyjęty do systemu odznaczeń Polski Ludowej, władze uznawały jednak nadania konspiracyjne. Dopiero ustawa z 16 października 1992 przywróciła go do systemu odznaczeń III RP jako odznaczenie wojenne – nagroda za czyny męstwa i odwagi dokonane w czasie wojny nie bezpośrednio w walce z nieprzyjacielem, a także położone w czasie wojny zasługi względem Państwa lub jego obywateli w warunkach szczególnie niebezpiecznych. Przyznawany może być w czasie trwania konfliktu lub do pięciu lat po jego zakończeniu przez Prezydenta RP. W przeciwieństwie do wersji rządu emigracyjnego i AK może być nadany jednej osobie tylko dwukrotnie.
Opis odznaki.
Odznaka Krzyża Zasługi z Mieczami była identyczna jak Krzyża Zasługi ustanowionego przez prezydenta Rzeczypospolitej Polskiej rozporządzeniem z dnia 23 czerwca 1923 roku, z tym że dodatkowo posiadała miecze.
Odznaką Krzyża Zasługi z Mieczami jest równoramienny krzyż typu kawalerskiego o wymiarach 42 × 42 mm (pierwotnie miał wymiary 40 × 40 mm), zakończony na rogach ramion kulkami. Ramiona Złotego i Srebrnego Krzyża pokryte są czerwoną emalią w obramowaniu, nałożoną na fakturowane podłoże; Brązowy Krzyż nie jest emaliowany. Między ramionami znajdują się pęki promieni o kolorze odpowiadającym stopniowi. W środku krzyża znajduje się tarcza z umieszczonymi na niej literami RP, otoczona otokiem, za którym jest ornamentowane obramowanie. Dla Krzyża Złotego i Srebrnego tarcza jest emaliowana na biało a litery są w kolorze stopnia, otok jest emaliowany na czerwono, Krzyż Brązowy nie jest emaliowany i wszystkie elementy są w kolorze brązowym. Ramiona krzyża posiadają obramowanie w kolorze stopnia. Rewers odznaczenia jest gładki. Do górnego ramienia krzyża, na ruchomym kółku, nałożone zostały dwa skrzyżowane miecze zwrócone ostrzami do góry i złączone potrójną listewką. Są one w kolorze odpowiadającym stopniowo krzyża. Do nich dołączono kółko na którym umocowana jest wstążka.
Wstążka Krzyża Zasługi z Mieczami jest pąsowa (pierwotnie była amarantowa) o szerokości 40 mm z niebieskimi paskami po bokach o szerokości 3 mm.
Na baretce w celu odróżnienia jej od baretki Krzyża Zasługi, który ma identyczną wstążkę, umieszczano dodatkowo skrzyżowane miecze w kolorze odpowiadającym stopniowi Krzyża. Okucia oznaczenia z roku 1942 przedstawiają same miecze; okucia według wzoru z 1992 przedstawiają miniaturkę zawieszki, tzn. miecze na pionowej sztabce.
Kolejne nadania Krzyża w tym samym stopniu oznacza się przez nakładane na wstążkę metalowe okucia, w kształcie gładkiej, matowej listewki złoconej, srebrzonej lub patynowanej na brązowo, w zależności od stopnia odznaczenia, szerokości 5 mm z polerowanymi krawędziami.
Na baretkach wzoru 1942 nie nakładano okuć kolejnego nadania. Według przepisów z 1992 r. okucie drugiego nadania nakłada się na baretkę pionowo pod mieczami.
Krzyż Zasługi z Mieczami nosi się na lewej piersi, w kolejności przed Krzyżami Zasługi odpowiadającego mu stopnia.

</doc>
<doc id="107109" url="https://pl.wikipedia.org/wiki?curid=107109" title="Rozmnażanie wegetatywne">
Rozmnażanie wegetatywne



</doc>
<doc id="107110" url="https://pl.wikipedia.org/wiki?curid=107110" title="Rozmnażanie bezpłciowe">
Rozmnażanie bezpłciowe

Rozmnażanie bezpłciowe, wegetatywne, agamiczne – typ rozmnażania "organizmów", który nie jest związany z wytwarzaniem komórek generatywnych, czyli gamet. Organizm potomny powstaje z części organizmu rodzicielskiego. U bakterii może dojść do prostego przewężenia i powstania dwóch komórek potomnych z jednej rodzicielskiej, organizm rozgwiazdy może zostać odtworzony tylko z jednego ramienia oderwanego od organizmu rodzicielskiego, rośliny mogą wytwarzać bulwy, cebule, rozłogi, porosty urwistki itd. (patrz typy rozmnażania bezpłciowego poniżej).
W rozmnażaniu bezpłciowym organizm potomny otrzymuje zestaw genów identyczny z organizmem rodzicielskim. Ewentualne zmiany genotypu odbywają się zazwyczaj na drodze mutacji. Organizmy rozmnażające się bezpłciowo o genotypach mało podatnych na mutacje są gorzej przystosowane do zmieniających się warunków środowiska (w związku z brakiem rekombinacji). Ten typ rozmnażania umożliwia im jednak szybkie zasiedlenie wolnej niszy ekologicznej pojawiającej się efemerycznie.
Rozmnażanie bezpłciowe, nazywane w tym przypadku rozmnażaniem wegetatywnym, wykorzystywane jest do rozmnażania odmian uprawnych wielu gatunków roślin użytkowych. W sadownictwie, w szkółkarstwie sadowniczym i szkółkarstwie ozdobnym jedną z najczęstszych metod jest szczepienie. Ponadto często wykonuje się sadzonkowanie, czyli ukorzenianie fragmentów roślin, a także fizyczny podział roślin.

</doc>
<doc id="107111" url="https://pl.wikipedia.org/wiki?curid=107111" title="Rozmnażanie agamiczne">
Rozmnażanie agamiczne



</doc>
<doc id="107113" url="https://pl.wikipedia.org/wiki?curid=107113" title="Polskie wczesnośredniowieczne emisje monetarne">
Polskie wczesnośredniowieczne emisje monetarne

Polskie wczesnośredniowieczne emisje monetarne
Pierwsze emisje monet w Polsce miały miejsce na przełomie X i XI w., jednakże ze względu na znikomą liczbę egzemplarzy nie odgrywały one większej roli w obrocie pieniężnym. Stan ten uległ zmianie dopiero za panowania Bolesława Szczodrego, kiedy to moneta pochodząca z mennic krajowych uzyskała w kraju pozycję dominującą. Do końca okresu rozbicia dzielnicowego była to wyłącznie srebrna moneta denarowa, której waga, zgodnie z tendencjami europejskimi i polityką „renovatio monetae” (patrz: numizmatyka) systematycznie spadała od średniej ok. 2 g w czasach Mieszka I do niższej niż 0,5 g w okresie rozbicia.
Ikonografia ówczesnych polskich monet jest charakterystyczna dla obszaru zachodnioeuropejskich (łacińskich) wpływów kulturowych. Awers monety przedstawia zwykle wizerunek głowy – zwykle władcy – a w otoku jego imię, czasami również tytuł. W rewersie znajduje się najczęściej krzyż równoramienny, bardzo często wyposażony w punkty między ramionami. Polskie denary z omawianego okresu posiadają często tzw. otoczkę perełkową, wybijaną za pomocą puncy. Treść ideowa monet jest zwykle manifestacją majestatu panującego, uzyskiwaną poprzez przez jego przedstawienie wraz z przynależnymi mu atrybutami i insygniami, względnie tytułami, umieszczanymi w otoku monet. Wizerunki książąt zastępowane były czasami postaciami świętych (święty Wojciech lub święty Jan Chrzciciel; drugi przypadek dotyczył monet wybijanych we Wrocławiu). Za panowania Władysława Hermana pojawiły się w Polsce pierwsze emisje prywatne, realizowane przez palatyna Sieciecha. Pierwsze monety kościelne pojawiły się natomiast na przełomie XII i XIII w.
Emisje monetarne pierwszych Piastów w porównaniu zarówno z zachodem, jak i czerpiącym wzorce z Bizancjum wschodem Europy cechowały się niewysoką wartością artystyczną oraz nieskomplikowaną legendą. Nawiązujące do wzorów zachodnioeuropejskich pierwsze polskie emisje nie miały w związku z powyższym równie wysokiej jakości, co wyroby mennictwa ruskiego. Niemniej również polskie mennictwo miało swój wkład w historię wczesnośredniowiecznych europejskich emisji monetarnych w postaci takich egzemplarzy, jak denar „ruski” Chrobrego, czy brakteaty Bolesława Krzywoustego.
Mieszko I.
W czasie panowania Mieszka I (960-992) w polskim mennictwie wyraźne były wpływy saskie, widoczne m.in. w kompozycji stempli. Monety były bite w niewielkiej liczbie, nie miały zatem istotnego znaczenia w obrocie handlowym. W owym czasie dominowały „saskie krzyżówki”, licznie reprezentowana była również moneta arabska.
Sporna pozostaje przynależność niektórych z najstarszych polskich monet z imieniem „Mieszka”; niektórzy (prof. S. Suchodolski) przyjmują, że wybite zostały one dla Mieszka II jako następcy tronu jeszcze za czasów panowania jego ojca, Bolesława Chrobrego. Dominuje jednak pogląd o biciu tych denarów przez Mieszka I.
Najstarsza polska moneta została wybita między rokiem 970 a 992. Jej awers przedstawia uproszczony wizerunek świątyni, oddany za pomocą półkola zwieńczonego krzyżem (interpretowany dawniej jako mitra książęca), a rewers – krzyżyk. Znajdująca się w otoku awersu inskrypcja to łacińska forma imienia książęcego – MTLZCO, będąca błędną wersją formy MISICO (niewyjaśnione pozostaje, czy taka transkrypcja imienia „Mieszko” wynika z niemieckiego pochodzenia autora stempla, którym mógł być biskup Unger, czy też z ówczesnego brzmienia imienia, wypowiadanego podobno jako „Miszko”. Domysł, jakoby miało to być zepsute MIESCO, został zakwestionowany przez językoznawców). W otoku rewersu znajdują się dwie litery „E”, podzielone w legendzie parą krzyżyków i prawdopodobnie skopiowane ze współczesnych denarów czeskich. Niemniej nieznana pozostaje funkcja tego symbolu, być może jest to skrót wyrazu „Ecclesiae”.
Kolejny denar posiada poprawną legendę MISICO. Litery „E” z otoku rewersu przyjęły swastyk, natomiast świątynia z awersu uzyskała dwie dodatkowe linie wyrastające z dolnych rogów i kierujące się pod skosem w górę. Symbolika ta nie została dotąd wyjaśniona.
Trzeci znany typ denara tego władcy, prawdopodobnie najpóźniejszy, posiada w awersie wyłaniającą się z niebios dłoń Boga, roztaczającego opiekę nad władcą. Imię Mieszka ukryto w formule otokowej MISICA EIVA (lub EIVAV). Drugi człon tego wyrażenia do dziś pozostaje niejasny; dopatrywano się w nim znaku mincerskiego lub czytanego wstecz wyrazu „dux”. Rewers przedstawia, jak na pozostałych monetach władcy, krzyż równoramienny.
Denary Mieszka ważyły średnio (podobnie jak współczesne im monety saskie) blisko 2 gramy (waga ich waha się między 1 a 2 gramami) o stosunkowo wysokiej próbie. Stemple, którymi je wybijano charakteryzował relatywnie niski poziom wykonania i prymitywizm form zawartych w wyobrażeniach.
Bolesław Chrobry.
Za Bolesława Chrobrego (992-1025) używano kilkanaście typów różnorodnych stempli. Pojawiły się też bardziej skomplikowane legendy, wzbogacone o tytuły, nazwy miejscowości, a także inne języki. W mennictwie polskim dominowały wpływy bawarsko-czeskie, ale pojawiły się także emisje nawiązujące do innych wzorów kulturowych. Również i w przypadku tego władcy sporna pozostaje przynależność niektórych monet z imieniem Bolesława do okresu panowania Chrobrego, a nawet polskie pochodzenie emisji. Spory budzą zwłaszcza tzw. adulteryny, wybijane przy użyciu stempli będących kopiami wzorów obcych. Waga denarów Chrobrego utrzymywała się do końca jego panowania na poziomie powyżej 1 grama.
Za najstarszą monetę Chrobrego – o ile jest to w istocie moneta polska, nie czeska – uważa się denar z popiersiem na wprost w awersie i krzyżykiem w rewersie, a także legendą BOLEZLAV. Uwagę zwraca brak końcówki łacińskiej „-us”, a także obca z reguły mennictwu tego władcy metoda transkrypcji imienia Bolesław z literą „e”, zamiast „i” (BOLEZLAV miast BOLIZLAV...). Napis ten uważa się więc za zabytek języka czeskiego.
Monetą Chrobrego, która zyskała największy rozgłos w europejskiej numizmatyce, jest denar z bardzo zniekształconą legendą, której przekaz rekonstruowany jest zwykle jako: BOLEZLAVVS DVX / VENCIELZLAVVS. Według dawniejszych czeskich hipotez miał to być denar bity przez świętego Wacława (byłaby to więc najstarsza moneta czeska). Rozmieszczenie znalezisk (8 z 9 w Polsce) wskazuje jednak na to, że jest to emisja Chrobrego. Denar ten jest więc potwierdzeniem żywotności kultu św. Wacława w Polsce, przy czym zwykło się przyjmować, że powstał przed 997 – rokiem męczeństwa świętego Wojciecha.
Z późniejszych lat znane są emisje adulterynów, oznaczonych stemplem z imieniem Bolesława. W tej grupie znajdują się emisje naśladujące awers monety anglosaskiej z władcą Anglii z profilu otoczonego inskrypcją EDELRED REX ANG(lorum), czeskiego denara VLADIVOI DVX i denarów cesarskich z głowami z profilu opatrzonymi imionami ODDO/OTTO (cesarz Otton) i AREAHLAT (zniekształcona wersja imienia cesarzowej Adelajdy). Wierne skopiowanie wymienionych motywów mogło służyć ułatwieniu recepcji monety polskiej na rynku wewnętrznym.
Kolejną znaną emisją Bolesława była moneta nosząca po obu stronach krzyż w polu i napis KOTIZLAVS (zepsute BOLIZLAVS; Franciszek Piekosiński czytał jako „Asunkot” – rzekome imię palatyna książęcego).
Jedną z najsłynniejszych monet w historii mennictwa polskiego jest denar PRINCES POLONIE Bolesława. Zaważył na tym przede wszystkim rysunek ptaka w awersie. Do dziś toczą się spory między zwolennikami tezy przyjmującej, że rysunek przedstawia orła, a jej przeciwnikami, opowiadającymi się za pawiem, gołębiem lub jeszcze innym gatunkiem ptaka, przy czym za tą drugą ewentualnością opowiada się większość czołowych polskich numizmatyków (m.in. Ryszard Kiersnowski, Stanisław Suchodolski). Wobec istniejących do dziś niejasności wokół wymiaru symbolicznego wymienionych zwierząt we wczesnym średniowieczu, spór pozostaje nierozstrzygnięty. Inskrypcja otokowa tej monety zawiera pierwszy – choć jeszcze w języku łacińskim – zapis nazwy Polski. Legenda ta, pomijająca imię władcy, a operująca określeniem „princepsa”, niemającym analogii we współczesnym zasobie tytułów władców Europy Środkowej, powstała pod wpływem denarów z odległego księstwa Benewentu za sprawą przebywającego czasowo w Rzymie Radzima Gaudentego. Przyjmuje się, że okazją do wypuszczenia tej emisji i użycia na niej tytułu rodem z czasów Imperium Romanum był zjazd gnieźnieński – stąd datowanie monety na rok 1000 (choć możliwe, że pojawienie się tego tytułu wiąże się wyłącznie z recepcją italskiego wzoru). Denar PRINCES POLONIE był najliczniej bitą monetą Chrobrego.
Kolejnym wytworem z czasów zjazdu gnieźnieńskiego jest denar z napisem w rewersie GNEZDVN CIVITAS. Za taką interpretacją przemawiać miałby unikatowy charakter stempla, wykonanego z wielką jak na warunki polskie z XI wieku maestrią artystyczną. Przedstawiona w lewym profilu twarz władcy w awersie, otoczona napisem BOLIZLAVS, miałaby w myśl mało popularnych hipotez być wizerunkiem Chrobrego, jednakże większość badaczy odrzuca ten pogląd.
Kolejny denar Chrobrego przedstawia w awersie głowę władcy otoczoną napisem BOLIZLAVS DVX, a w rewersie głowę świętego Jana Chrzciciela i otokową inskrypcję SCS IOHANNES (Sanctus Iohannes). Moneta jest dowodem działania w tym czasie mennicy wrocławskiej (patronem katedry wrocławskiej jest święty Jan Chrzciciel). Obecnie uważa się, że denar bity był za panowania Bolesława Krzywoustego.
Zapewne następnym w kolejności bicia był denar Bolesława z popiersiem w awersie i krzyżem w rewersie, którego inskrypcja w otokach jest przykładem tzw. legendy ciągłej (napisy po obu stronach łączą się w jedną formułę: BOLIZLAVS DVX INCLITVS). Tytuł „inclitus”, kiedyś uważany za łacińską wersję przydomka „Chrobry”, w rzeczywistości przysługiwał lennikom cesarskim.
Charakterystycznym epizodem politycznych zmagań Chrobrego jest denar opatrzony krzyżami w obu polach i legendą (wsteczną) REX BOLIZLAVS REX. Uważa się powszechnie, że bity był w okresie wojen księcia z cesarzem rzymskim Henrykiem II, być może od 1015 roku. Jest to więc przykład uzurpacji tytułu królewskiego, służący wyrażeniu swej pozycji i dążeń.
Słynną emisją z mennicy Bolesława Chrobrego jest wybijany pod koniec życia władcy tzw. denar ruski Chrobrego. Wzór tej monecie dostarczyło mennictwo świata greckiego. Pole awersu, wzorowane na jednej z monet bizantyjskich, przedstawia władcę do pasa. W rewersie znajduje się tzw. krzyż patriarchalny, także proweniencji wschodniej. W pewnych elementach stempla widać jednak ślady łacińskiej kultury menniczej. Jednym z nich jest treść napisu – ograniczonego według prawideł zachodnich do imienia władcy („Bolesław”). Z kolei forma napisu jest ruska – przybiera postać cyrylicką. Do dziś istnieją kontrowersje wokół celu bicia tej monety. Według części badaczy (Kiersnowski) miał być bity wyłącznie na potrzeby obszaru Grodów Czerwieńskich, inni (Stanisław Suchodolski) opowiadają się jedynie za ruskim pochodzeniem autora stempla.
Mennictwo Bolesława Chrobrego – choć wzbogaciło kulturę polską o kilkanaście nowych typów stempli namonetarnych, w obrocie wewnętrznym nie miało większego znaczenia ze względu na wciąż bardzo znikomą liczbę wybijanych egzemplarzy. W handlu na ziemiach polskich najpowszechniejsze były monety niemieckie i czeskie. Stąd wielu badaczy uważa, iż te polskie emisje miały służyć przede wszystkim celom propagandowym wobec tych, którzy rozumieli treść przekazu namonetarnego.
Półwiekowy zastój w mennictwie polskim?
Badacze zgadzający się ze stwierdzeniem, że najstarsze monety polskie z imieniem Mieszka pochodzą z warsztatów menniczych Mieszka I muszą zaakceptować, iż brak jest jakichkolwiek znanych numizmatów polskich z okresu panowania kolejnych władców piastowskich – Mieszka II, jego krótko panujących braci Bezpryma, Ottona i praw. kuzyna Dytryka, oraz Kazimierza Odnowiciela. Trudno dziś dociec, jakie były główne przyczyny nieprowadzenia działalności menniczej przez powyższych władców i czy większe znaczenie miały tu jakieś trudności w zorganizowaniu mennictwa (np. brak kruszcu), czy też indywidualne podejście tych książąt do bicia własnej monety – może wynikające z jakichś przesłanek ekonomicznych. W każdym razie za panowania syna Kazimierza I, Bolesława, mennictwo polskie odrodziło się w nowej postaci.
Bolesław Szczodry.
Wznowione przez Bolesława Szczodrego mennictwo cechował wysoki stopień zorganizowania. Istnieje teza o sprowadzeniu przez księcia mincerzy z Niemiec. Emisje tego władcy mają już inny charakter niż te z czasów Mieszka I i Bolesława Chrobrego. Doszło do zjawiska immobilizacji stempla monet, co wyraziło się wzrostem liczby egzemplarzy przy jednoczesnym spadku liczby typów monet, które przeznaczone były już z pewnością przede wszystkim do obrotu rynkowego. Polskie emisje wreszcie zaczęły skutecznie konkurować na rynku z monetą obcą. Kolejną rewolucyjną innowacją w polskim mennictwie przypadającą na czasy Bolesława Szczodrego było pierwsze w Polsce przeprowadzenie operacji „renovatio monetae” (która odtąd jest już stałym elementem mennictwa Piastów). Zmniejszyła się waga polskich denarów, które za czasów Szczodrego i jego następcy mają ciężar 0,7 – 0,9 g. Stracił natomiast na tych zmianach (immobilizacja stempla, zmniejszenie rozmiarów monety) przekaz namonetarny.
Wyobrażenia na denarach książęcym i królewskim Szczodrego mają formy geometrycznie uproszczone i brak im szczególnych walorów artystycznych, aczkolwiek przynoszą nowe tematy. Mennictwo tego władcy charakteryzuje się natomiast najbardziej rozwiniętym w polskiej historii systemem znaków menniczych.
Pierwszy denar Szczodrego, zwany książęcym, przedstawia w awersie głowę władcy w profilu otoczoną napisem BOLEZLAVS, a w rewersie całą postać księcia na koniu, z proporcem w ręce. Denar musiał powstać przed 1076, czyli przed koronacją władcy.
Drugi denar, zwany królewskim, bity od 1076 roku, ukazuje w awersie ukoronowaną głowę władcy z profilu, z mieczem w dłoni, a w rewersie bardzo uproszczony, oddany za pomocą puncy, wizerunek zamku. Moneta została wybita z okazji koronacji, a akt ten mógł służyć w tym wypadku jako pretekst dla wzmocnienia królewskiego skarbca za pomocą „renovatio monetae”. Jest to zarazem pierwsza polska moneta pozbawiona legendy. Powodem tego mogła być – wobec szerszej recepcji monety w społeczeństwie – chęć zamanifestowania otrzymanej godności za pomocą bardziej komunikatywnego wyobrażenia, które, wobec braku legendy, mogło przyjąć większe rozmiary.
Kolejny denar Bolesława Szczodrego świadczy o żywotności mennicy wrocławskiej – w polu rewersu widnieje głowa świętego Jana Chrzciciela i napis otokowy IOHANNES. W domniemanym awersie monety legenda (odwrócona) BOLEZLAVVS otacza krzyż równoramienny.
Czwartym typem bitym przez Bolesława, znanym tylko z jednego egzemplarza, jest tzw. denar wiślicki. Jest to moneta o większej wadze od pozostałych emisji księcia i musiała powstać poza mechanizmem „renovatio”. Prawdopodobnie wybita w małej liczbie egzemplarzy, w nieznanym miejscu i celu emisji. W awersie przedstawia władcę na majestacie otoczonego inskrypcją BOLEZLAVVS, w rewersie scenę walki ze smokiem, symbolizującą walkę ze złem.
Władysław Herman i wojewoda Sieciech.
Okres panowania Władysława Hermana cechuje osłabienie władzy książęcej na rzecz możnowładców, wynikające zarówno z sytuacji w kraju po ucieczce Bolesława, jak i osobistych cech władcy. Za jego panowania najpotężniejszym człowiekiem w kraju stał się palatyn Sieciech. Główną siedzibą księcia pozostawał w tym czasie Płock.
Władysław Herman przez cały okres panowania ograniczył się do jednego „renovatio”. Jego efektem był denar przedstawiający w awersie głowę władcy z profilu otoczoną napisem VLADIZLAVS, a w rewersie zamek (rytowany tym samym stylem co zamek z denara królewskiego Bolesława Szczodrego), oddzielony otoczką perełkową od otoku, w którym (na większości odmian) znajduje się napis CRACOV. Inskrypcję tę – pozbawioną końcówki łacińskiej – uważa się za najstarszy zabytek języka polskiego. Napis ten świadczy zarazem, iż denar bity był w Krakowie, mimo przeniesienia siedziby władcy (podczas gdy odmiany tego samego denara pozbawione inskrypcji CRACOV uważa się za wytwór mennicy płockiej).
Za panowania Hermana po raz pierwszy w Polsce wybito monetę prywatną. Jej emitentem był palatyn Sieciech, którego mennice znajdowały się prawdopodobnie pod Kruszwicą i pod Krakowem. Znane są dwa typy monet wojewody (dawniej sądzono, że było ich więcej, niesłusznie przypisując jego działalności menniczej monety obce). Oba noszą w polu awersu znak wojewody i legendę otokową ZETECH (Sieciech), która jest zapewne drugim najstarszym zabytkiem języka polskiego (a pierwszym imieniem oddanym po polsku). Rewers jednego typu zawiera w polu krzyż „kawaleryjski”, a w otoku litery wymieszane z trójkątnymi znaczkami. Znacznie słynniejszy jest denar drugi, którego rewers w całości zajmują zachodzące na siebie linie. Jeszcze przed II wojną światową były one brane za monogram imienia książęcego – VLADISLAVS (według innej, powojennej hipotezy – PALATINVS). Obecnie dominuje pogląd, że rysunek ten przedstawia pastorał i proporzec – motyw zaczerpnięty z „krzyżówek” typu VIII (podobnie jak krzyż „kawaleryjski” z drugiego denara wojewody).
Bolesław Krzywousty.
W czasach Bolesława Krzywoustego moneta polska dominuje już wyraźnie ilościowo na rynku wewnętrznym nad monetą obcą. Cechuje ją też wyższy poziom artystyczny wyobrażeń i szersza ich tematyka. Za panowania tego władcy powstają najstarsze polskie brakteaty.
Pierwsza emisja Krzywoustego znana jest tylko z jednego egzemplarza (była więc najwyraźniej liczebnie niewielka). Przedstawia w awersie postać stojącego rycerza w kolczudze, z proporcem w ręku, a w rewersie wizerunek świątyni. Jest to pierwsza znana polska moneta opatrzona legendą polową – napis BOLEZLAV znajduje się po bokach postaci stojącego rycerza.
Druga emisja Bolesława była zarazem najliczniejszą. W awersie przedstawia władcę na majestacie i napis w otoku BOLEZLAVS, w rewersie krzyż równoramienny i, w zależności od odmiany, inskrypcje BOLEZLAVS, DENARIVS, DVCIS BOLEZLAI, lub jeszcze inne. Odmiany z napisem DENARIVS są pierwszym w Polsce przypadkiem określenia w legendzie nazwy monety, przy czym wyraz ten najprawdopodobniej oznaczał wtedy tyle co dzisiaj „moneta” (nie określał więc parametrów wagowych).
Kolejny denar Krzywoustego przedstawia w awersie dwie postaci – świętego Wojciecha na majestacie unoszącego prawą dłoń i stojącego obok rycerza (księcia) trzymającego włócznię i tarczę. W rewersie wokół krzyża legenda ADALBIBVS (zepsuta wersja imienia „Adalbertus”). Na części odmian krzyż jest otoczony w polu dodatkowym napisem BOLEZLAV. Jest to pierwsza polska moneta ze świętym Wojciechem, którego kult zaczynał właśnie przeżywać w Polsce renesans.
Następny denar Krzywoustego pozbawiony jest legendy. Zyskuje na tym złożoność wyobrażenia z awersu, które przedstawia walkę księcia ze smokiem. Tego rodzaju złożone, „dynamiczne” wyobrażenia, o wydźwięku symbolicznym, upowszechnią się szczególnie w mennictwie najstarszego syna Bolesława – Władysława Wygnańca.
Najsłynniejszym i najdonioślejszym osiągnięciem mennictwa Krzywoustego były dwa pierwsze w Polsce i jedne z najstarszych w Europie średniowiecznej brakteaty. Pierwszy z nich przedstawia postać stojącego świętego Wojciecha, w szacie i z pastorałem. W otoku widnieje unikatowa inskrypcja SCS ADELBIRIAS EPS GNVH (Sanctus Adalbertus Episcopus Gneznensis). Jest to nie tylko najbardziej rozbudowana namonetarna inskrypcja w polskim mennictwie aż do czasów monet hebrajskich Mieszka Starego, ale także jeden z bardzo nielicznych przykładów zastosowania propagandy politycznej w legendzie monety. Święty Wojciech nie pełnił nigdy funkcji biskupa gnieźnieńskiego, a przypisanie mu tej godności miało wzmocnić prestiż metropolii gnieźnieńskiej w sporze z metropolią magdeburską o zwierzchnictwo nad kościołem polskim. Z tego wynika powszechne przyjęcie datacji monety na lata 1133–1134. Pole drugiego typu, zwanego „protekcyjnym”, wypełniają postacie klęczącego księcia i świętego Wojciecha, unoszącego dłoń nad głową Bolesława w geście opieki. Z pomylonej legendy udało się odczytać jedynie imię książęce (co potwierdza przekonanie, że jest to emisja książęca, nie biskupia). Wobec odwołania się księcia do protekcji świętego, zwykło się monetę tę datować na okres osłabienia pozycji Krzywoustego na arenie europejskiej, przypieczętowany hołdem lennym przed cesarzem Lotarem w 1135 roku.
Rozbicie dzielnicowe.
Zachowały się do dzisiaj denary wybijane przez kolejnych synów Bolesława Krzywoustego, tj. Władysława Wygnańca (z wizerunkiem władcy na awersie) i Bolesława Kędzierzawego (na awersie: tronujący książę z mieczem).
Mieszko Stary.
Brakteaty Mieszka III (1173~1202) i jego następców, noszą napisy hebrajskie. Wskazuje na to, iż książęta wydzierżawili wielkopolskie mennice w Gnieźnie, Poznaniu i Kaliszu mincerzom żydowskim, ci zaś umieszczali na brakteatach przedstawienie panującego oraz imię władcy – Mszka król Polski lub Mszka Dukus (książę) – i inne sentencje napisane po hebrajsku.

</doc>
<doc id="107114" url="https://pl.wikipedia.org/wiki?curid=107114" title="Szczepan Twardoch">
Szczepan Twardoch

Szczepan Lech Twardoch (ur. 23 grudnia 1979 w Knurowie) – polskojęzyczny prozaik i publicysta. Okazjonalnie pisze też po śląsku. Identyfikuje się jako przedstawiciel narodowości śląskiej.
Życiorys.
Ukończył socjologię na Międzywydziałowych Indywidualnych Studiach Humanistycznych na Uniwersytecie Śląskim w Katowicach.
Publikował w „Życiu”, „Opcjach”, „Frondzie”, „44/Czterdzieści i Cztery”, „Nowej Gazecie Śląskiej”, „Arcanach”, „Gazecie Wyborczej” i „Rzeczpospolitej” jako niezależny publicysta. Był redaktorem działu literackiego dwumiesięcznika „Christianitas”. Felietonista „Polityki” oraz „Wysokich Obcasów Extra”.
Jego opowiadanie "Obłęd rotmistrza von Egern" nominowane było do nagrody Nautilus za rok 2003 i zajęło w głosowaniu 4. miejsce. Opowiadanie pod tytułem "Rondo" zdobyło Nautilusa za najlepsze opowiadanie roku 2006. Za "Epifanię wikarego Trzaski" otrzymał zaś Srebrne Wyróżnienie Nagrody Literackiej im. Jerzego Żuławskiego w 2008. W 2010 ukazał się francuski przekład jego powieści "Przemienienie" ("Transfiguration"). W 2011 roku otrzymał za powieść "Wieczny Grunwald" Wyróżnienie Nagrody im. Józefa Mackiewicza. Za zbiór opowiadań "Tak jest dobrze" został nominowany do Nagrody Literackiej Gdynia 2012. W 2013 został laureatem Paszportu Polityki za rok 2012 w kategorii literatura. Nagrodę otrzymał za powieść "Morfina" – powieść ta była w finale Nagrody Literackiej Nike 2013 oraz otrzymała nominację do Nagrody Literackiej Gdynia 2013 i nominację do Prix du Livre Européen / European Book Prize 2015. W 2014 wyszła kolejna jego książka – "Drach", która znalazła się w finale Nagrody Literackiej Nike 2015 i zdobyła niemiecką nagrodę literacką Brücke Berlin 2016. W 2015 został laureatem Nagrody Fundacji im. Kościelskich. W kwietniu 2017 otrzymał główną nagrodę w plebiscycie „O!Lśnienia 2016” w kategorii „Literatura”, organizowanym przez Onet.pl. W 2017 był nominowany do Nagrody Literackiej Gdynia w kategorii proza za powieść "Król". W 2019 został laureatem Nagrody im. Samuela Bogumiła Lindego. Zdjęcia do serialu "Król" produkowanego dla Canal+ opartego na powieści Twardocha zostały zakończone w październiku 2019, gdzie pisarz wystąpił gościnnie, wcielając się w postać kierownika sali w restauracji. W lutym 2022 roku Szczepan Twardoch otrzymał Nagrodę im. Kazimierza Kutza. 
Na podstawie twórczości Twardocha powstały spektakle: "Król" (premiera w 2018, reżyseria Monika Strzępka), "Drach" (2018, Robert Talarczyk), "Pokora" (2021, Robert Talarczyk) i "Byk" (2022, Robert Talarczyk i Szczepan Twardoch). 
Szczepan Twardoch jest Ślązakiem, mieszka w Pilchowicach. Jego żoną jest architektka i urbanistka Agata Twardoch.

</doc>
<doc id="107115" url="https://pl.wikipedia.org/wiki?curid=107115" title="Celiakia">
Celiakia

Celiakia, choroba trzewna, enteropatia z nadwrażliwości na gluten – choroba glutenozależna o charakterze autoimmunologicznym, uwarunkowana odpowiedzią immunologiczną organizmu wywołaną przez gluten i związane z nim prolaminy, występująca u osób genetycznie predysponowanych. Charakteryzuje się obecnością objawów klinicznych zależnych od glutenu, obecnością w surowicy przeciwciał specyficznych dla choroby trzewnej, HLA-DQ2 i/lub DQ8.
Nieprawidłowa reakcja immunologiczna polega na nadmiernej odpowiedzi układu odpornościowego na grupę białek zbożowych, zwanych prolaminami, a dokładniej na pochodzące z nich frakcje: gliadynę (w pszenicy), sekalinę (w życie), hordeinę (w jęczmieniu). Istnieją sprzeczne dane co do wyłączania owsa (aweniny) z diety, ponieważ wiele badań wskazuje na jego bezpieczeństwo. Owies jest bezpieczny dla 95% pacjentów z chorobą trzewną, jeśli nie jest skażony domieszką innych niedozwolonych ziaren. Należy zaznaczyć, że gluten nie jest w stanie wywołać tej choroby, a jedynie ujawnić jej obecność.
Epidemiologia.
Choroba trzewna występuje zarówno u dzieci, jak i u dorosłych. Częstość jej występowania jest na zbliżonym poziomie, choć różni się nieco w zależności od kraju. Celiakia jest jedną z najczęstszych chorób przewodu pokarmowego w Europie. Szacuje się, że choroba trzewna występuje z częstością od 1:80 do 1:300.
W Polsce nie prowadzi się krajowego rejestru chorych na celiakię, dlatego dane epidemiologiczne są jedynie szacunkowe. Większość przypadków celiakii pozostaje nierozpoznana. Szacuje się, że na celiakię choruje około 1% populacji, czyli w Polsce około 400 000 osób.
Ryzyko zachorowania u pacjenta, którego krewny pierwszego stopnia choruje na celiakię, jest znacząco wyższe i wynosi 1:22 (podczas gdy dla tego samego badania ryzyko populacyjne oszacowano na 1:133), dla pokrewieństwa drugiego stopnia 1:39. U bliźniąt jednojajowych, gdy jeden z bliźniaków jest chory, ryzyko zachorowania drugiego wynosi aż 75%. Choroba trzewna występuje dwa razy częściej u kobiet.
Uważa się, że klasyczna postać choroby występuje tylko u 30–40% chorych, częściej występuje postać niema i ukryta.
Objawy i postacie kliniczne.
Obraz kliniczny jest uzależniony od wieku pacjenta i od postaci klinicznej choroby. Wyróżnia się cztery postacie celiakii: postać klasyczną, niemą, utajoną oraz potencjalną.
Manifestacja pozajelitowa choroby trzewnej.
Istnieją doniesienia o niewielkim zwiększeniu ryzyka wystąpienia raka jelita grubego.
Patogeneza.
Patogeneza choroby trzewnej jest wieloczynnikowa. Chorobę trzewną można traktować jako chorobę autoimmunologiczną, ponieważ występują przeciwciała przeciwko własnym antygenom. Występuje zdecydowanie częściej u osób genetycznie predysponowanych. Jej odmienność od innych chorób polega na ustępowaniu objawów choroby, zmian w jelicie i zaniku przeciwciał po usunięciu glutenu – czynnika sprawczego.
Chorobę trzewną wywołują składniki popularnych w Polsce zbóż: pszenicy, żyta i jęczmienia. Gluten zawarty w pszenicy, sekalina (składnik żyta) i hordeina (składnik jęczmienia) są przyczyną nieprawidłowej odpowiedzi immunologicznej u predysponowanych osób. W efekcie dochodzi do uszkodzenia, a nawet całkowitego zaniku kosmków jelitowych, których fizjologiczną rolą jest wchłanianie małocząsteczkowych związków będących produktami procesu trawienia. Zmniejsza się również aktywność disacharydaz, a tym samym rośnie ryzyko rozwoju nietolerancji laktozy. Również liczba komórek produkujących hormony jelitowe obniża się, co prowadzi do zaburzeń motoryki, upośledzenia czynności trzustki i nasilenia zaburzeń trawienia i wchłaniania. W efekcie tych procesów dochodzi do upośledzenia wchłaniania składników odżywczych, rozwoju przewlekłej biegunki, zespołów niedoborowych i wyniszczenia organizmu. Przed wprowadzeniem leczenia dietetycznego choroba trzewna wiązała się z 12% śmiertelnością (badanie retrospektywne z 1939 roku).
Rola prolamin.
Prolaminy są to białka zapasowe obecne w nasionach traw, w tym zbóż, bogate w glutaminę i prolinę. Białka te są oporne na działanie proteaz. Do prolamin zaliczane są również gluten, sekalina, hordeina. Jeden z elementów gluteiny (frakcja glutenu rozpuszczalna w wodzie i alkoholu) oddziałuje na enterocyty, prowadząc do zmniejszenia szczelności ciasnych połączeń międzykomórkowych i zwiększenia przepuszczalności bariery jelitowej. Umożliwia to przechodzenie do krążenia makropeptydów, w tym glutenu, gdzie staje się on dostępny dla układu immunologicznego i wywołuje odpowiedź ze strony limfocytów Th.
Rola transglutaminazy tkankowej i autoprzeciwciał.
Transglutaminaza tkankowa (tTG) jest enzymem biorącym udział w wielu procesach biochemicznych. Jednym z jej substratów jest gliadyna. Peptyd jest modyfikowany przez tTg za pomocą dwóch reakcji: deamidowania (usunięcie grupy amidowej z reszty glutaminy) lub transamidacji (trzykrotnie częstsza reakcja, polega na sieciowaniu reszty glutaminowej z gliadyny do lizyny). Powstałe w wyniku tego procesu białka stają się bardziej immunogenne. Transamidacja może również przebiegać poza centrum aktywnym enzymu, jednocześnie tworzy się trwałe wiązanie gliadyny z tTG. Powoduje to powstanie nowych epitopów, które wywołują odpowiedź immunologiczną z powstawaniem przeciwciał przeciw tTG.
W surowicy pacjentów wykrywa się, obok przeciwciał przeciw transglutaminazie tkankowej (tTG), przeciwciała przeciwendomyzjalne (EmA), przeciwretikulinowe (ArA), przeciwgliadynowe (AgA) i przeciwciała przeciwko deaminowanym peptydom gliadyny (DGP). Przeciwciała przeciwendomyzjalne uważa się za rodzaj przeciwciał przeciw transglutaminazie tkankowej znajdującej się na powierzchni komórki. Przeciwciała znajdują zastosowanie w diagnostyce choroby, w klasie IgA oznaczane są przeciwciała przeciwendomyzjalne (EmA), przeciwko tkankowej transglutaminazie (tTG) oraz przeciwciała przeciwko deaminowanym peptydom gliadyny (DGP).
Opisywane są przypadki serokonwersji testu wykrywającego przeciwciała przeciw transglutaminazie tkankowej u dzieci, które przebyły biegunkę rotawirusową.
Genetyka.
Zdecydowana większość pacjentów chorych na celiakię posiada jeden z dwóch typów HLA-DQ: HLA-DQ2 albo DQ8. Gen ten jest częścią MHC klasy II układu receptora prezentującego antygen oraz umożliwia układowi odpornościowemu odróżnienie komórek własnych od obcych. Gen ten jest zlokalizowany na krótkim ramieniu chromosomu szóstego, a ze względu na związek z celiakią locus jest określane jako CELIAC1.
Wyróżniono siedem typów HLA DQ (DQ2 i DQ4–DQ9). Ponad 99% pacjentów z celiakią posiada izoformy DQ2 lub DQ8.
Receptory będące produktem tych genów ze względu na większą zdolność do wiązania ujemnie naładowanych reszt aminokwasowych wiążą mocniej peptydy gliadyny niż inne formy tego receptora. Antygen związany z cząstką MHC klasy II jest następnie prezentowany limfocytom CD4+ i następnie je aktywuje.
Większość pacjentów chorych na celiakię nosi dwugenowe haplotypy HLA-DQ2 zwane jako haplotypy DQ2.5. Haplotyp ten składa się z dwóch sąsiadujących alleli genu, DQA1*0501 i DQB1*0201, które kodują dwie podjednostki, DQ α5 i DQ β2. W większości przypadków izoforma DQ2.5 kodowana jest przez jeden z dwóch chromosomów 6 dziedziczonych od rodziców. Większość chorych na celiakię odziedzicza jedną kopię haplotypu DQ2.5, podczas gdy niektórzy dziedziczą od obu rodziców, będąc wówczas bardziej narażonym na poważne komplikacje. Niektóre osoby dziedziczą DQ2.5 od jednego z rodziców oraz części haplotypu (DQB1*02 lub DQA1*05) od drugiego z rodziców, co zwiększa ryzyko.
Tylko około niecały 1% osób z chorobą trzewną nie posiada HLA DQ2 i/lub DQ8.
Czynniki immunologiczne.
Kluczową rolę w inicjacji nieprawidłowej odpowiedzi immunologicznej pełni nieprawidłowa regulacja przez limfocyty T CD4+ TCRαβ. Cząsteczki HLA-DQ2 i HLA-DQ8 wykazują preferencję do łączenia się z polipeptydami bogatymi w aminokwasy o ładunku ujemnym. Dezaminacja glutenu przez transglutaminazę tkankową powoduje dodatkowe zwiększenie powinowactwa do glutenu, białka bogatego w prolinę i glutaminę. Dezaminacja glutenu zwiększa 50–100 krotnie jego powinowactwo do receptora TCR. Gluten ulega fagocytozie, a następnie prezentacji przez komórki APC. Następnie antygen jest rozpoznawany przez swoiste receptory TCR limfocytów Th, dochodzi do wydzielania cytokin prozapalnych, w tym IFN-α, TNF-α, IL-2 i IL-6. Rozwija się efektorowy etap odpowiedzi. W tym etapie najważniejszą rolę pełnią limfocyty CD8+ – limfocyty T cytotoksyczne, które doprowadzają do zniszczenia enterocytów. Dochodzi do uszkodzenia kosmków jelitowych błony śluzowej jelita cienkiego, w efekcie do zmniejszenia produkcji enzymów trawiennych oraz upośledzenia wydzielania hormonów tkankowych produkowanych w przewodzie pokarmowym. Na skutek tych uszkodzeń dochodzi do zaburzenia motoryki jelit, nieprawidłowego trawienia oraz wchłaniania substancji zawartych w pokarmie i do powstania związanych z tym faktem niedoborów.
Diagnostyka.
W diagnostyce największe znaczenie ma oznaczenie charakterystycznych przeciwciał, stwierdzenie w badaniu histopatologicznym zmian w bioptatach błony śluzowej dwunastnicy oraz stwierdzenie haplotypów HLA DQ2 i/lub DQ8.
Badania serologiczne.
W diagnostyce choroby trzewnej oznaczane są przeciwciała przeciwendomyzjalne (EmA), przeciwko tkankowej transglutaminazie (tTG) oraz przeciwciała przeciwko deaminowanym peptydom gliadyny (DGP) w klasie IgA, po wcześniejszym wykluczeniu niedoboru IgA, dlatego równocześnie należy wykonać ocenę całkowitego stężenia IgA. Jeśli poziom IgA wynosi &lt;0,2 g/L, to przeciwciała są oznaczane w klasie IgG. Przeciwciała przeciwgliadynowe (AGA) zostały uznane za nieswoiste.
W interpretacji wyniku poziomu powinno się uwzględnić całkowity poziom IgA w surowicy, rodzaj spożytego glutenu, sposób konsumpcji glutenu, wiek pacjenta i wpływ leków immunosupresyjnych. Ujemny wynik nie jest wiarygodny w przypadku, gdy gluten był wycofany z diety przez dłuższy okres (kilka tygodni do roku) lub ekspozycja była krótka.
Oznaczenie tTGA jest zalecanym testem przesiewowym, gdyż cechuje się bardzo dużą czułością (ponad 90%) oraz swoistością (prawie 100%). Badania serologiczne mają wartość w badaniach przesiewowych, ale nie można tylko na podstawie ich dodatniego wyniku postawić rozpoznania, jednakże w przypadku ujemnego wyniku można wykluczyć celiakię.
Markery serologiczne celiakii po raz pierwszy na świecie opisał profesor Tadeusz Chorzelski z Kliniki Dermatologii Akademii Medycznej w Warszawie.
Badanie genetyczne.
W diagnostyce choroby trzewnej zaleca się oznaczanie alleli HLA-DQ2 i/lub DQ8. U pacjentów z celiakią częstość występowania HLA-DQ2 szacuje się na 90–95%, a HLA-DQ8 na 5–10%, podczas gdy w populacji ogólnej DQ2 na 25–30%, a HLA-DQ8 na 5–15%. Tylko około niecały 1% osób z chorobą trzewną nie posiada HLA DQ2 i/lub DQ8. Nieobecność antygenów HLA-DQ2 lub HLA-DQ8 praktycznie wyklucza chorobę.
Badanie histopatologiczne.
Badanie histopatologiczne wycinka błony śluzowej jelita cienkiego ma kluczowe znaczenie w rozpoznaniu celiakii, która nie może być rozpoznana bez wykonania biopsji jelita cienkiego. Wycinki są pobierane podczas endoskopowego badania dwunastnicy (gastroduodenoskopia) za pomocą kleszczyków lub biopsji ssącej przy pomocy kapsułki Crosby’ego wprowadzanej podczas endoskopii. Kapsułka może być również połknięta, choć wiąże się to z koniecznością radiologicznej kontroli lokalizacji kapsułki. Konieczne jest pobranie wycinków z opuszki dwunastnicy (&gt;1 miejsca) oraz z dalszych części dwunastnicy (&gt;4 miejsc). Błona śluzowa powinna zostać pobrana poniżej brodawki Vatera. Próbka jest oceniana zgodnie z klasyfikacją Marsha. W zaleceniach przyjmuje się zmiany typu 2 i 3 według Marsha jako patologię charakterystyczną dla choroby trzewnej.
Endoskopia.
Badanie endoskopowe dwunastnicy uwidacznia zmniejszenie liczby, spłaszczenie lub zanik fałdów dwunastnicy, wyżłobienie ich brzegów, mozaikową strukturę powierzchni błony śluzowej oraz prześwitujące naczynia błony śluzowej. W trakcie badanie pobiera się próbki do badania histopatologicznego.
Kryteria rozpoznania.
Poprzednie kryteria rozpoznania celiakii zostały ustalone w 1997 przez ESPGHAN ("European Society for Paediatric Gastroenterology, Hepatology and Nutrition").
Dla rozpoznania choroby konieczne było stwierdzenie:
Aktualne wytyczne ESPGHAN z 2012 r. proponują u dzieci i młodzieży kilka ścieżek diagnostycznych zależnie od występowania objawów wskazujących na celiakię lub występowania obciążenia genetycznego.
Wskazania do wykonania badań przesiewowych.
Ze względu na dużą różnorodność często niecharakterystycznych objawów zaleca się wykonywanie badań przesiewowych w wybranych grupach pacjentów. Według zaleceń ESPGHAN z 1997 r. testy diagnostyczne powinny być zalecane w przypadku 2 grup pacjentów: u pacjentów z objawami klinicznymi mogących budzić podejrzenie celiakii oraz w grupie zwiększonego ryzyka zachorowania na chorobę trzewną.
Leczenie.
Jedyną metodą leczenia jest dieta bezglutenowa, która polega na całkowitej i nieprzerwanej eliminacji z pożywienia pszenicy, żyta i jęczmienia. Dieta bezglutenowa powinna być zalecana u każdego pacjenta z objawową postacią choroby trzewnej ze zmianami w jelicie cienkim oraz u pacjentów bezobjawowych ze zmianami w jelicie cienkim. Lekarz powinien rozważyć leczenie pacjentów z obecnością przeciwciał i prawidłową biopsją dwunastnicy. Zwykle dzienne spożycie glutenu &gt;100 mg/dobę prowadzi do rozwoju objawów. Bezpieczna zawartość glutenu w diecie wynosi &lt;35 mg/dobę, jednak część pacjentów nie toleruje spożycia na poziomie 10 mg/dobę. Ryż i kukurydza są produktami dozwolonymi. Owies jest bezpieczny dla 95% pacjentów z chorobą trzewną, jeśli nie jest skażony domieszką innych, niedozwolonych ziaren. Na początku leczenia stosuje się dietę ubogotłuszczową i ubogolaktozową. Dieta bezglutenowa zawiera zbyt mało błonnika, co może wiązać się ze zwiększonym ryzykiem wystąpienia zaparć. Pacjenci powinni uzupełniać dietę o pełnoziarnisty ryż, kukurydzę, ziemniaki i owoce. Dietę bezglutenową należy również uzupełniać o witaminy z grupy B, witaminę D, wapń, żelazo, cynk i magnez. Konieczna jest obserwacja i wczesne wykrywanie niedoborów składników odżywczych, mikroelementów, elektrolitów, witamin D oraz K, żelaza i w razie ich stwierdzenia – wyrównanie niedoborów. Konieczna jest również obserwacja układu kostnego pod kątem przedwczesnej osteoporozy. Inny problem stanowi zwiększona częstość występowanie otyłości w następstwie stosowania diety bezglutenowej. Opublikowano również badania, w których usiłowano zmniejszyć toksyczność glutenu. Według jednego z nich doustne spożycie enzymu bakteryjnego, prolylendopeptydazy, zmniejsza jego toksyczność, co być może w przyszłości zostanie wykorzystane w terapii.
Należy również pamiętać o produktach, które stanowią tak zwane ukryte źródło glutenu, takie jak konserwy, aromaty np. w herbatach, skrobia modyfikowana znajdująca się w różnych produktach, przyprawy. Piwa, w produkcji którego używana jest pszenica, pacjenci nie powinni spożywać, natomiast mocne alkohole wyprodukowane ze zbóż, będące wysokoprocentowymi destylatami, są dobrze tolerowane przez chorych. Także wędliny, kiełbasy, parówki, śmietana i inne produkty spożywcze mogą zawierać gluten.
Zgodnie z przepisami obowiązującymi w Unii Europejskiej od 1 stycznia 2012 roku określenie słowne „produkt bezglutenowy” wolno stosować na etykietach i w reklamach produktów w przypadkach, gdy zawartość glutenu nie przekracza 20 mg/kg (20 ppm) w żywności sprzedawanej konsumentowi końcowemu, a produkty o zawartości nie więcej niż 100 mg/kg żywności należy określać jako „produkt o bardzo niskiej zawartości glutenu”.
Monitorowanie choroby polega na okresowej kontroli objawów, ocenie rozwoju i okresowym badaniu specyficznych przeciwciał. Po 6 miesiącach od wprowadzenia diety bezglutenowej należy ocenić obecność objawów oraz oznaczyć tTG. Jeśli po 6 miesiącach przeciwciała nadal są obecne, należy ocenić przestrzeganie diety.
Definicja z Oslo.
W 2012 roku podjęto próbę uporządkowania nomenklatury chorób wywoływanych spożyciem glutenu (ang. "gluten-related disorders"). Proponowany podział zaburzeń związanych z glutenem:
Nie zaleca się stosowania terminów: nadwrażliwość na gluten, nietolerancja glutenu.
Nieceliakalna nadwrażliwość na gluten jest zdefiniowana jako stan, w którym występują objawy wywoływane przez gluten przy jednoczesnej nieobecności tTG i EmA oraz zapalenia jelit. Haplotyp HLA DQ2 lub DQ8 nie musi być obecny. Objawy ze strony przewodu pokarmowego mogą być podobne. Podstawową różnicą nieceliakalnej nadwrażliwości na gluten od celiakii jest nieobecność przeciwciał tTg i EmA, prawidłowy obraz histopatologiczny wycinka z dwunastnicy oraz inne towarzyszące choroby autoimmunologiczne.
Rozpoznanie nieceliakalnej nadwrażliwości na gluten jest diagnozą z wykluczenia, która opiera się na różnicowaniu z celiakią oraz z alergią na zboże. Celiakia zostaje wykluczona poprzez stwierdzenie nieobecności przeciwciał tTG, EmA oraz ujemnego wyniku biopsji jelita (również postać potencjalna celiakii zostaje wykluczona przez stwierdzenie nieobecności przeciwciał, dodatkowym potwierdzeniem jest nieobecność typowego haplotypu). Nieceliakalna nadwrażliwość na gluten zostaje potwierdzona przez powtórne wprowadzenie glutenu do diety (tzw. prowokacja glutenem, ang. "gluten challenge") i nawrót objawów. W leczeniu również stosuje się dietę bezglutenową.
Zdarza się, że u jednego pacjenta współistnieją zarówno alergia pokarmowa na gluten, jak i celiakia. Alergia może być przejściowa, więc po jej ustąpieniu przywraca się dietę glutenową, która nadal szkodzi osobom z celiakią. Stąd rozpoznanie alergii na gluten zdaniem specjalistów nie powinno zwalniać z badania pod kątem celiakii.
Proponuje się również następujący podział postaci choroby:
Celiakia oporna (RCD) a celiakia oporna objawowo (nieodpowiadająca).
Istnieje pewna grupa pacjentów, którzy wydają się nie reagować na dietę bezglutenową. U tych pacjentów należy rozważyć diagnozę „opornej celiakii”. Oporna celiakia może być zdefiniowana jako utrzymujące się objawy zespołu złego wchłaniania po wykluczeniu glutenu przez 12 miesięcy z trwającym zanikiem kosmków jelitowych. Rozpoznanie takie postawić można dopiero po 12 miesiącach, co jest spowodowane faktem, że u 40% po roku leczenia dietą bezglutenową wciąż występuje zanik kosmków. Jednak większość celiakii nieodpowiadającej na leczenie nie jest celiakią oporną, w rzeczywistości jest celiakią oporną objawowo, która nie odpowiada definicji histologicznej celiakii opornej.
Może to być spowodowane następującymi sytuacjami:
Rozpoznanie opornej celiakii jest trudne i kontrowersyjne. Uważa się, że w większości przypadków istnieje spożycie glutenu lub wrażliwość na gluten jest tak duża, że jego eliminacja jest trudna albo wręcz niemożliwa. W wyniku analizy limfocytów w śluzówce dwunastnicy pacjentów z celiakią oporną odkryto nieprawidłowe limfocyty, których obecność ułatwia zdefiniowanie RCD. Atypowe limfocyty wykazują podobieństwo do komórek występujących w enteropatycznym chłoniaku T-komórkowym (EATL, ang. "enteropathy-associated T-cell lymphoma"). Cechują się brakiem ekspresji powierzchniowych antygenów CD3 i CD8, ale zachowując wewnątrzkomórkowe CD3, wykazują również obecność klonalnej rearanżacji receptora komórek T (TCR). Zatem oporna celiakia jest definiowana jako utrzymujące się lub nawracające objawy zespołu złego wchłaniania po wykluczeniu glutenu przez 12 miesięcy z trwającym zanikiem kosmków jelitowych. U większości pacjentów nie wykrywa się przeciwciał EMA lub tTG, jednak ich obecność nie wyklucza rozpoznania. Nawracającą celiakię dzieli się na dwie grupy. Typ I charakteryzujący się zwiększoną (&gt; 20 limfocytów na 100 enterocytów) liczbą wewnątrznabłonkowych limfocytów (IEL) bez nieprawidłowości. Typ II cechuje się klonalną proliferacją nieprawidłowych IEL. Limfocyty cechują się utratą powierzchniowych CD3, CD4 i CD8 z zachowaną ekspresją wewnątrzcytoplazmatyczną CD3 (CD3ε) w &gt;50% limfocytów śródnabłonkowych ocenionych immunohistochemią lub &gt;20% w ocenionych w cytometrii przepływowej, wykrywa się w nim też klony z przegrupowaniem łańcuchów receptorów limfocytów T (γ lub δ) w reakcji łańcuchowej polimerazy.
Zarówno typ I jak typ II wiążą się z gorszymi wynikami leczenia celiakii. Progresja do chłoniaka EATL w typie I jest bardzo rzadka. W typie II progresja do EATL może występować od 32 do 67%.
Powikłaniem opornej celiakii może być wrzodziejące zapalenie jelita cienkiego (ang. "ulcerative jejunitis"). Zapalenie jest również spowodowane przez atypowe limfocyty IEL, jednak owrzodzenia pojawiają się bez obecności chłoniaka EATL. Wrzodziejące zapalenie jelita cienkiego znacznie częściej występuje w typie II RCD.
Leczenie celiakii opornej powinno być prowadzone w specjalistycznych ośrodkach. Wymaga wzmożonego nadzoru lekarskiego, ścisłego przestrzegania diety i ponownej oceny wykluczenia glutenu. Obecnie nie ma wystarczających dowodów, aby zalecić konkretną terapię.
Stosowanie kortykosteroidów jest kontrowersyjne. W kilku badaniach za pomocą prednizolonu uzyskano pewną odpowiedź histologiczną (30–40%), jednak terapia prowadziła do istotnych skutków ubocznych. W innych badaniach nie uzyskano żadnej odpowiedzi na tego typu leczenie. Opisywano próby leczenia mniej szkodliwym budezonidem, które miały przynosić subiektywną poprawę. Jednak poprawy histologicznej nie opisywano, a u pięciu z sześciu badanych pacjentów wystąpiła osteoporoza. Dodatkowym problemem jest fakt, że wielu pacjentów powoli reaguje na leczenie dietą bezglutenową, a nie na zastosowane leczenie farmakologiczne.
Do leczenia opornej celiakii wykorzystano również azatioprynę, jednak często zachodziła konieczność przerywania leczenia z powodu efektów ubocznych. Jednocześnie wykazano poprawę histologiczną u 8 z 10 badanych pacjentów. Badano również kladrybinę, która jest lepiej tolerowana i może wywoływać odpowiedź kliniczną i histologiczną.
Na małych grupach pacjentów badano zastosowanie również innych leków. Oceniano zastosowanie alemtuzumabu, infliksymabu, metotreksatu, rekombinowanej IL-10. Wykazywano kliniczną poprawę bez poprawy obrazu histopatologicznego.
Badane nowe metody leczenia.
Mimo wielokierunkowych badań nad nowymi metodami leczenia wciąż podstawową terapią pozostaje ścisła dieta bezglutenowa. Pożądanym efektem nowych terapii mogłoby być umożliwienie spożywania niewielkich ilości glutenu, co znacznie poprawiłoby komfort życia chorych.
Profilaktyka choroby trzewnej.
Wyniki wielu badań dowodzą, że stopniowe wprowadzanie glutenu przy jednoczesnym karmieniu piersią zmniejsza ryzyko rozwoju choroby trzewnej. Wprowadzenie glutenu do diety w pierwszych 3 miesiącach życia pięciokrotnie zwiększa ryzyko zachorowania na celiakię w porównaniu z wprowadzeniem go w wieku 4–6 miesięcy. Należy również unikać wprowadzania glutenu po 7 miesiącu życia. Według nowych schematów żywienia niemowląt gluten należy wprowadzać do diety stopniowo w małych ilościach w 5–6 miesiącu życia w przypadku karmienia piersią, a w przypadku karmienia mlekiem modyfikowanym najwcześniej w 5 i najpóźniej do końca 6 miesiąca życia. Dawka ekspozycyjna powinna wynosić 2–3 gramy (np. kaszy manny) na 100 ml posiłku, w kolejnych 2 miesiącach zwiększa się ją do 4–6 gramów.
Konsekwencje społeczne.
Celiakia, podobnie jak inne zaburzenia związane z glutenem, może utrudniać wypełnianie niektórych praktyk religijnych, jak przyjmowanie komunikantów, które zgodnie z doktryną Kościoła katolickiego muszą być pszenne. Dla wiernych chorych na celiakię przewidziane są specjalne hostie niskoglutenowe (dopuszczone jest również przyjmowanie Komunii jedynie pod postacią wina).
Historia.
Celiakia została odkryta i po raz pierwszy opisana poprzez Wilhelma-Karela Dickego w 1950 roku. Ten holenderski pediatra zauważył przypadki, że niektóre dzieci mają niespecyficzne objawy po tym jak nakarmiono je chlebem, którego nie jadły przez 4 lub 5 miesięcy. Było to związane z dostawą mąki na chleb zorganizowanym przez Szwedzki Czerwony Krzyż w lutym 1945 roku dla głodujących w Holandii w czasie tak zwanej głodowej zimy. W 1952 wykazano, że przyczyną objawów jest gluten. Zanik kosmków jelitowych w chorobie trzewnej został opisany przez brytyjskiego lekarza Johna W. Paulleya w 1954 roku. Charakter dziedziczny choroby udowodniono w 1965 roku. W 1966 roku z nadwrażliwością na gluten połączono opryszczkowate zapalenie skóry. W 1983 polski uczony Tadeusz Chorzelski jako pierwszy opisał markery immunologiczne choroby, udowadniając autoimmunologiczne podłoże celiakii.
Przed odkryciem celiakii, w 1950 roku, istniały wzmianki o objawach chorobowych zbliżonych do objawów tej choroby. Na przełomie I i II wieku n.e. grecki lekarz Areteusz z Kapadocji pod nazwą „koiliakos” (od greckiego słowa "koilia" – brzuch) opisał zespół niedożywienia z przewlekłą biegunką, choć objawy są zbieżne z chorobą trzewną, to ich występowanie powszechnie towarzyszyło głodowaniu. W 1888 roku angielski pediatra, Samuel Gee, w pracy „On the coeliac affection” opisał przypadki zespołu chorobowego, którego objawami były biegunka tłuszczowa, wodobrzusze, wyniszczeniem i zahamowaniem wzrostu. Gee leczył swoich pacjentów za pomocą diety, z której wyeliminował wiele produktów i ograniczył spożywanie pieczywa. Dieta przyniosła poprawę jedynie u części pacjentów ponieważ przyczyny opisanych objawów mogły być różne (w tym celiakia, nowotwór trzustki lub mukowiscydoza). W latach dwudziestych popularność zyskała tzw. dieta bananowa. W 1924 roku Sidney Haas opisał skuteczne leczenie ośmiu dzieci z nieznaną wówczas chorobą układu pokarmowego za pomocą diety opartej na bananach.

</doc>
<doc id="107116" url="https://pl.wikipedia.org/wiki?curid=107116" title="Openoffice.org">
Openoffice.org



</doc>
<doc id="107119" url="https://pl.wikipedia.org/wiki?curid=107119" title="Krautrock">
Krautrock

Krautrock – odmiana eksperymentalnego rocka powstała w drugiej połowie lat 60. XX wieku na terenie Niemiec.
Wśród jej cech charakterystycznych wymieniane są (oprócz miejsca powstania) inspiracje muzyką awangardową i psychodeliczną, nowatorskie w tamtym okresie użycie technik elektronicznych, mechaniczne brzmienie, rozbudowane kompozycje i improwizacje.
Nazwa "krautrock" jest wtórna w stosunku do całego ruchu i rozpowszechniła się dopiero w latach 70. XX wieku, początkowo głównie w prasie anglojęzycznej. Obecnie jednak wydaje się powszechnie przyjęta.
Wielu twórców muzyki punkrockowej, postpunkowej, indie i rocka alternatywnego (w szczególności post-rocka), m.in. John Lydon z Sex Pistols i Public Image Ltd, przyznawało bądź przyznaje się do silnej inspiracji krautrockiem.

</doc>
<doc id="107120" url="https://pl.wikipedia.org/wiki?curid=107120" title="Krzyż Partyzancki">
Krzyż Partyzancki

Krzyż Partyzancki – polskie wojskowe odznaczenie państwowe nadawane w latach 1945–1999.
Historia.
Krzyż Partyzancki został ustanowiony dekretem Rady Ministrów z dnia 26 października 1945 roku, zatwierdzonym przez Prezydium Krajowej Rady Narodowej. Odznaczenie to zostało ustanowione „w celu upamiętnienia bohaterskiej walki zbrojnej żołnierzy oddziałów partyzanckich z hitlerowskim okupantem o Niepodległość, Wolność i Demokrację oraz celem nagrodzenia bojowych zasług w tej walce”.
W ustawie z 1960 roku uznano Krzyż Partyzancki jako odznaczenie wojenne stanowiące nagrodę za udział w walkach partyzanckich z hitlerowskim okupantem.
W latach 1944–1960 kolejność noszenia polskich odznaczeń była regulowana przepisami o poszczególnych odznaczeniach, lecz zasady i okoliczności noszenia odznaczeń nie były unormowane. W praktyce częściowo stosowano przepisy i zwyczaje przedwojenne, a częściowo korzystano z wzorów sowieckich. Od 1960 Krzyż Partyzancki zajmował miejsce za Złotym Medalem Zasłużonym na Polu Chwały, a przed Medalem „Za waszą wolność i naszą”, a od 1992 roku – po obecnie obowiązujących odznaczeniach państwowych.
Z dniem 8 maja 1999 nadawanie Krzyża Partyzanckiego uznano za zakończone.
Zasady nadawania.
Krzyż Partyzancki był nadawany jednorazowo organizatorom, dowódcom i członkom oddziałów partyzanckich walczących z Niemcami na terenie Polski, a także Polakom walczącym w oddziałach partyzanckich na terenie ZSRR, Jugosławii i Francji oraz cudzoziemcom walczącym w oddziałach partyzanckich na terenie Polski. Odznaczenie nadawało Prezydium Krajowej Rady Narodowej w drodze uchwały, od 1952 roku Rada Państwa, a od 1989 Prezydent RP. Nadawane było także miejscowościom.
Opis odznaki.
Odznaką Krzyża Partyzanckiego jest równoramienny krzyż, złocony o wymiarach 38 × 38 mm, brzegi krzyża są zakończone ornamentowanym obramowaniem. Na awersie pośrodku krzyża znajduje się orzeł, a na ramionach napis ZA – POLSKĘ – WOLNOŚĆ – i LUD (dewiza Armii Ludowej). Na rewersie na poziomych ramionach napis PARTYZANTOM, na górnym pionowym ramieniu data 1939, a na dolnym data 1945.
Krzyże wykonywano ze złoconego mosiądzu. Projektant odznaczenia jest nieznany.
Wstążka odznaczenia jest ciemnozielona o szerokości 35 mm, z czarnymi paskami szerokości 7 mm po bokach, umieszczonymi 2 mm od jej brzegu.
Odznaczeni.
Po raz pierwszy odznaczenia zostały nadane uchwałą Prezydium Krajowej Rady Narodowej "„powziętą na posiedzeniu w dniu 12 czerwca 1946, w uznaniu dla wielkich zasług, położonych w czasie najazdu niemieckiego lat 1939–1945 przy organizowaniu oddziałów partyzanckich i prowadzeniu nieprzerwanej walki z najeźdźcą odznaczeni zostali: KRZYŻEM PARTYZANCKIM"
Miejscowości odznaczone Krzyżem Partyzanckim:
Wg Stefana Oberleitnera sumie w latach 1945–1989 nadano 76 664 Krzyży Partyzanckich, a w latach 1990–1999 odznaczono jeszcze wielu żołnierzy świadomie pomijanych przez komunistyczne władze, m.in. partyzantów związanych z ruchem narodowym i NSZ. W kolejnych latach odznaczono:
razem – 17 386 osoby.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano 75 374 krzyże do 1987 r., a później jeszcze dodatkowo 18 651 krzyży; łącznie – 94 025 krzyży.

</doc>
<doc id="107124" url="https://pl.wikipedia.org/wiki?curid=107124" title="Warszawski Krzyż Powstańczy">
Warszawski Krzyż Powstańczy

Warszawski Krzyż Powstańczy – polskie pamiątkowe odznaczenie państwowe ustanowione ustawą z dnia 3 lipca 1981 roku jako wyraz hołdu dla uczestników powstania warszawskiego w 1944 roku.
Historia.
Powstał jako próba pozyskania przychylności społeczeństwa dopominającego się prawdy po 1980 roku. Podobnie jak ustanowiony w tym samym czasie w podobnym celu Medal „Za udział w wojnie obronnej 1939”, mógł być nadawany pośmiertnie i obywatelom innych państw mającym obywatelstwo polskie w chwili wydarzeń upamiętnianych.
Zasady nadawania.
Odznaczenie to było nadawane osobom, które brały czynny udział w powstaniu warszawskim, a w szczególności:
Krzyż nadawany był obywatelom polskim, a także osobom, które uczestnicząc w powstaniu jako obywatele polscy w chwili nadania posiadali inne obywatelstwo. Krzyż mógł być nadawany również cudzoziemcom, którzy brali udział w powstaniu lub wnieśli istotny wkład do czynu powstańczego. Warszawski Krzyż Powstańczy mógł być nadawany pośmiertnie. Nadawano go z okazji rocznicy powstania warszawskiego lub Dnia Zwycięstwa (9 maja, następnie 8 maja).
Warszawski Krzyż Powstańczy nadawała do 1989 Rada Państwa, następnie Prezydent PRL/RP na wniosek:
Pierwsze Warszawskie Krzyże Powstańcze nadano w dniu 1 sierpnia 1981 roku i otrzymało je 100 byłych powstańców warszawskich, m.in. gen. bryg. Jan Mazurkiewicz „Radosław” – dowódca zgrupowania Armii Krajowej, gen. bryg. Franciszek Kamiński – dowódca Batalionów Chłopskich, płk Maria Wittek – dowódca Wojskowej Służby Kobiet, Mieczysław Fogg, Lesław Bartelski.
W 1998 roku ustawę zmieniono umożliwiając nadanie odznaczenia miastu Warszawa
Ustawą z 16 października 1992 roku nadawanie medalu uznano za zakończone z dniem 8 maja 1999.
Opis odznaki.
Odznaką Warszawskiego Krzyża Powstańczego jest równoramienny prosty krzyż o wymiarach 42 × 42 mm, posrebrzany i oksydowany. Na awersie krzyża pośrodku jest emaliowana biało-czerwona opaska, na tle której umieszczony jest znak Polski Walczącej – stylizowana kotwica z literą P, a na poziomych ramionach data 1.VIII – 1944. Na rewersie na ramionach poziomych jest napis POWSTAŃCOM WARSZAWY, a pośrodku krzyża wieniec laurowy.
Wstążka odznaczenia jest szerokości 40 mm, pośrodku pasek biało-czerwony (barwy narodowe) o szerokości 12 mm, z boków na granatowym tle o szerokości 14 mm po dwa paski czarne (barwy wstążki nawiązujące do barw wstążki Orderu Virtuti Militari).
Warszawski Krzyż Powstańczy nosiło się na lewej stronie piersi, w kolejności po Wielkopolskim Krzyżu Powstańczym, od 1992 nosi się w kolejności po aktualnych odznaczeniach państwowych.
Projektantem odznaki jest rzeźbiarz, medalier Edward Gorol.
Odznaczeni.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano łącznie 24 691 krzyży

</doc>
<doc id="107125" url="https://pl.wikipedia.org/wiki?curid=107125" title="Godspeed You! Black Emperor">
Godspeed You! Black Emperor

Godspeed You! Black Emperor – kanadyjska grupa post-rockowa powstała w 1994 roku w Montrealu. Publikuje swoją muzykę poprzez niezależną wytwórnię Constellation Records.
Po wydaniu debiutanckiego albumu "F♯A♯∞" w 1997 zespół koncertował regularnie od 1998 do 2002. W 2003 członkowie zapowiedzieli przerwę w działalności na czas nieokreślony, by móc poświęcić się innym projektom. Mimo pojawiających się plotek o definitywnym rozpadzie, Godspeed You! Black Emperor powrócili w końcówce 2010 trasą koncertową. W październiku 2012 grupa wydała swój czwarty album, "’Allelujah! Don’t Bend! Ascend!", a w marcu 2015 piąty – "Asunder, Sweet and Other Distress".
Grupa jest znana ze swoich wielominutowych, bogato zaaranżowanych kompozycji. Według niektórych źródeł podczas nagrywania swych płyt wykorzystywała jednocześnie trzy gitary, dwie gitary basowe, róg, skrzypce, altówkę, kontrabas oraz perkusję. Mimo że zespół nigdy nie przebił się do mainstreamu, wywarł istotny wpływ na muzykę post-rockową i stał się pośród niektórych przedmiotem kultu.
Historia.
Założycielami zespołu byli następujący muzycy: Roger Tellier-Craig (gitara), Norsola Johnson (wiolonczela), Efrim Menuck (gitara), Mauro Pezzente (gitara basowa), David Bryant (gitara), Thierry Amar (gitara basowa), Sophie Trudeau (skrzypce), Aidan Girt (instrumenty perkusyjne), oraz Bruce Cawdron (instrumenty perkusyjne).

</doc>
<doc id="107131" url="https://pl.wikipedia.org/wiki?curid=107131" title="Tom Bombadil">
Tom Bombadil



</doc>
<doc id="107132" url="https://pl.wikipedia.org/wiki?curid=107132" title="Kość łonowa">
Kość łonowa

Kość łonowa (łac. "os pubis") – parzysta kość wchodząca w skład miednicy. U człowieka ma trzon i 2 gałęzie: górną i dolną. Gałąź górna łączy się z kością biodrową, a gałąź dolna łączy się z kością kulszową.

</doc>
<doc id="107133" url="https://pl.wikipedia.org/wiki?curid=107133" title="Kość kulszowa człowieka">
Kość kulszowa człowieka

Kość kulszowa () – w anatomii człowieka, parzysta kość będąca częścią obręczy miednicznej, składająca się z trzonu (biorącego udział w tworzeniu tylnej części panewki) i gałęzi kości kulszowej.
Składowa kości miednicznej.
Kość kulszowa jest jednym z trzech elementów tworzących kość miedniczną (), skierowanym ku dołowi i do tyłu. Pozostałe składowe to: kość biodrowa, skierowana ku górze i do tyłu, oraz kość łonowa, skierowana ku dołowi i do przodu. Wszystkie trzy kości łączą się mniej więcej pośrodku kości miednicznej tworząc po stronie zewnętrznej doł panewki. Kość kulszowa wraz z kością łonową ograniczają w dolnej części miednicy otwór zasłoniony (). W dzieciństwie składowe kości miednicznej są wyraźnie oddzielone tkanką chrzęstną, zrastają się w jednolitą całość dopiero w okresie pokwitania.
Trzon kości kulszowej.
Trzon kości kulszowej () to główna, centralnie położona w kości miednicznej część kości kulszowej, tworząca mniej więcej dwie piąte (tylno-dolne) panewki (). Od części tworzącej panewkę odchodzi niemal pionowo do dołu, do tyłu i nieco przyśrodkowo słupowaty, gruby odcinek kształtu trójściennego ostrosłupa. Powierzchnie wewnętrzna i zewnętrzna tego odcinka są gładkie, a powierzchnia tylna jest chropowata, wyniosła, i tworzy guz kulszowy (). Do powierzchni wewnętrznej tego odcinka przyczepia się zasłaniacz wewnętrzny (). W okolicy guzów kulszowych zgromadzona jest obfita tkanka tłuszczowa podskórna, na której opiera się miednica w pozycji siedzącej ciała. Do guza kulszowego przyczepia się więzadło krzyżowo-guzowe i szereg mięśni (bocznie – półścięgnisty, półbłoniasty, dwugłowy uda, czworoboczny uda i przywodziciel wielki, a przyśrodkowo – bliźniaczy dolny).
Trzon kości kulszowej na swym brzegu przednio-dolnym, pod wcięciem panewki, na górnym brzegu otworu zasłonionego posiada często mały guzek zasłonowy tylny (). Z brzegu tylnego trzonu wystaje wyraźny kolec kulszowy (). Powyżej kolca znajduje się wcięcie kulszowe większe (), poniżej kolca zaś, między nim a guzem kulszowym, wcięcie kulszowe mniejsze (). 
Do powierzchni zewnętrznej kolca kulszowego przyczepia się mięsień bliźniaczy górny (), do powierzchni wewnętrznej mięsień guziczny (), natomiast do wierzchołka kolca przytwierdzone jest więzadło krzyżowo-kolcowe (). Więzadło to, zmierzając do kolca biodrowego tylnego górnego (), zamyka wcięcie kulszowe większe tworząc otwór kulszowy większy (). Przez ten otwór przechodzi mięsień gruszkowaty, tętnice, żyły i nerwy pośladkowe górne i dolne, nerw kulszowy, nerw skórny tylny uda, tętnica i żyły sromowe wewnętrzne oraz nerw sromowy. W otworze kulszowym większym, mięsień gruszkowaty rozdziela nerw i naczynia pośladkowe górne (biegnące do góry od mięśnia) od pozostałych struktur. Wzdłuż tylno-dolnego obwodu brzegu otworu zasłonionego na trzonie kości kulszowej przyczepia się zasłaniacz zewnętrzny. 
Wcięcie kulszowe mniejsze zamknięte jest natomiast więzadłem krzyżowo-kolcowym (tak jak i wcięcie większe) i krzyżowo-guzowym co tworzy otwór kulszowy mniejszy (). Przez ten otwór biegnie ścięgno zasłaniacza wewnętrznego, nerw sromowy i naczynia sromowe wewnętrzne.
Gałąź kości kulszowej.
Gałąź kości kulszowej () to cienka, spłaszczona część odchodząca od dolnej części trzonu prawie pod kątem prostym, biegnie przyśrodkowo i do przodu. Następnie płynnie łączy się z gałęzią dolną kości łonowej. Powierzchnia zewnętrzna gałęzi jest nierówna, przyczepia się tam część zasłaniacza zewnętrznego i część przywodziciela wielkiego oraz niewielkie fragmenty mięśnia smukłego i przywodziciela krótkiego. Powierzchnia wewnętrzna gałęzi jest miejscem przyczepu mięśnia poprzecznego głębokiego krocza oraz części zasłaniacza wewnętrznego, a także mięśnia kulszowo-jamistego.

</doc>
<doc id="107134" url="https://pl.wikipedia.org/wiki?curid=107134" title="Kość biodrowa">
Kość biodrowa

Kość biodrowa (łac. "os ilium") – u człowieka składa się z talerza i trzonu, które na powierzchni wewnętrznej oddzielone są przez kresę łukowatą ("linea arcuata"). Trzon posiada powierzchnię zewnętrzną i wewnętrzną. Talerz posiada powierzchnię pośladkową (leżącą na zewnątrz) oraz krzyżowo-miedniczną (po stronie wewnętrznej). Na powierzchni pośladkowej znajdują się 3 kresy pośladkowe: przednia, tylna i dolna. Ograniczają one miejsca przyczepu 3 mięśni pośladkowych: wielkiego, średniego i małego. Powierzchnia krzyżowo-biodrowa wytwarza dół biodrowy, ku tyłowi od którego znajduje się powierzchnia uchowata i guzowatość biodrowa. Dół biodrowy stanowi miejsce przyczepu mięśnia biodrowego. Powierzchnia uchowata pokryta jest chrząstką włóknistą i łączy się za pomocą stawu krzyżowo-biodrowego (staw płaski z kością krzyżową). Ruchomość tego połączenia jest bardzo ograniczona.
Guzowatość biodrowa zaś stanowi miejsce przyczepu mięśni.
Talerz biodrowy ograniczony jest przez grzebień biodrowy, który rozpoczyna się kolcem biodrowym przednim górnym, a kończy kolcem biodrowym tylnym górnym. Na grzebieniu tym wyróżnia się wargę zewnętrzną, wargę wewnętrzną i będącą pomiędzy nimi kresę pośrodkową. Na brzegu przednim talerza wyróżnia się kolec biodrowy przedni górny (ang. "anterior superior iliac spine", ASIS) i kolec biodrowy przedni dolny (ang. "anterior inferior iliac spine", AIIS). Na brzegu tylnym znajduje się kolec biodrowy tylny górny (ang. "posterior superior iliac spine", PSIS) i kolec biodrowy tylny dolny (ang. "posterior inferior iliac spine", PIIS) oraz wcięcie kulszowe.

</doc>
<doc id="107139" url="https://pl.wikipedia.org/wiki?curid=107139" title="Rada gminy">
Rada gminy

Rada gminy (w gminach miejskich: rada miejska, rada miasta; w gminach miejsko-wiejskich: rada miasta i gminy) – organ stanowiący i kontrolny gminy. W Polsce do właściwości rady gminy należą wszystkie sprawy pozostające w zakresie działania gminy, o ile ustawy nie stanowią inaczej (domniemanie kompetencji rady).
W gminach mających do 20 000 mieszkańców rada gminy jest wybierana w jednomandatowych okręgach wyborczych, a w pozostałych (w tym miastach na prawach powiatu) stosuje się ordynację proporcjonalną.
Kadencja rady gminy trwa 5 lat, licząc od dnia wyboru (w latach 1990–2017 trwała 4 lata).
Na czele rady stoi przewodniczący oraz, w liczbie od 1 do 3, wiceprzewodniczący. Istnieje możliwość odwołania rady gminy przez wyborców.
Rozpatrywaniem skarg dotyczących zadań lub działalności danej rady gminy zajmuje się wojewoda.
Właściwości.
Do właściwości rady gminy należą wszystkie sprawy pozostające w zakresie działania gminy, o ile ustawy nie stanowią inaczej. Rada gminy ze swojego grona może powoływać stałe i doraźne komisje do określonych zadań, ustalając przedmiot działania oraz skład osobowy.
Do wyłącznej właściwości rady gminy należy:
W miastach na prawach powiatu rada miasta pełni ponadto funkcje rady powiatu. Należy zauważyć, że komisja bezpieczeństwa i porządku nie jest jej komisją.
Rada gminy wybiera wójta bezwzględną większością głosów w obecności przynajmniej połowy radnych, jeżeli w wyborach zgłoszono jednego kandydata i ten nie zdobył więcej niż połowy głosów albo jeśli nie zgłoszono kandydatów na ten urząd.
Liczba radnych.
W skład rady wchodzą radni w liczbie:
oraz po trzech na każde dalsze rozpoczęte 100 000 mieszkańców, nie więcej jednak niż czterdziestu pięciu radnych. Wyjątkowo w Warszawie radnych jest 60.
Nazewnictwo.
Ustawa mówi, że jeżeli siedziba rady gminy znajduje się w mieście położonym na terytorium tej gminy, rada nosi nazwę rady miejskiej – przykłady: Rada Miejska w Łodzi, Rada Miejska w Kłodzku.
W obowiązującej do końca 2010 "Instrukcji kancelaryjnej dla organów gmin i związków międzygminnych" Prezes Rady Ministrów przyjął, że w odniesieniu do gmin wiejskich używany będzie zwrot "rada gminy", w gminach miejsko-wiejskich "rada miejska" (z użyciem „w”), a w gminach miejskich "rada miasta" – przykłady: Rada Gminy Kłodzko, Rada Miejska w Krotoszynie, Rada Miasta Krakowa.
Odwołanie.
Zgodnie z ustawą z dnia 15 września 2000 roku o referendum lokalnym dopuszcza się odwołanie organu stanowiącego gminy na wniosek co najmniej 10% uprawnionych mieszkańców gminy w drodze referendum lokalnego. 
Aby referendum w sprawie odwołania rady gminy było ważne, należy w nim wziąć udział nie mniej niż 3/5 liczby biorących udział w wyborze rady gminy.
Możliwe jest odwołanie rady gminy przez Sejm, na wniosek Prezesa Rady Ministrów, jeżeli rada dopuści się powtarzającego się naruszenia Konstytucji lub ustaw. W przypadku rozwiązania rady gminy, Prezes Rady Ministrów na wniosek ministra właściwego do spraw administracji publicznej wyznacza osobę, która będzie pełniła jej funkcję do czasu jej ponownego wyboru.
Podstawa prawna.
Status rady gminy reguluje ustawa z dnia 8 marca 1990 o samorządzie gminnym.

</doc>
<doc id="107142" url="https://pl.wikipedia.org/wiki?curid=107142" title="Prezydent miasta">
Prezydent miasta

Prezydent miasta – w Rzeczypospolitej Polskiej organ wykonawczy samorządu terytorialnego wybierany w wyborach bezpośrednich w gminach miejskich o liczebności powyżej 100 tys. mieszkańców (obecnie 37) lub o statusie miasta na prawach powiatu (obecnie 66), przy czym w stanie na rok 2022 wszystkie miasta spełniające warunek pierwszy spełniają również drugi (w przeszłości wyjątkiem był Wałbrzych), a także w tych spośród pozostałych gmin miejskich, w których organ ten utworzony został przed 1990 r., do których należą wszystkie stolice ówczesnych województw oraz wszystkie gminy miejskie o liczebności w 1990 r. równej lub przekraczającej 50 000, w tym wszystkie spełniające ten warunek również obecnie, za wyjątkiem Tarnowskich Gór. 
Od 2002 r. prezydenta miasta wybiera się w 107 polskich miastach (tzw. miastach prezydenckich).
Opis funkcji.
Prezydent miasta.
Według obecnego stanu prawnego, prezydent miasta to organ wykonawczy gminy i zarazem organ administracji publicznej wyposażony we władztwo administracyjne oraz posiadający własne, wyróżniające go kompetencje administracyjne. W pozostałych gminach miejskich i we wszystkich gminach miejsko-wiejskich odpowiednikiem prezydenta miasta jest burmistrz, a w gminach wiejskich – wójt. 
Do wszystkich prezydentów miasta stosuje się przepisy o wójcie i jego wyborze, a do niektórych spośród nich – także przepisy o staroście i o zarządzie powiatu, z wyłączeniem przepisów o wyborze tych organów (patrz niżej). Podobnie jak w przypadku wójta lub burmistrza, istnieje możliwość odwołania prezydenta miasta przez wyborców w referendum lokalnym zorganizowanym na wniosek 1/10 uprawnionych wyborców, przy czym dla jego ważności bezwzględna frekwencja musi wynosić co najmniej 3/5 frekwencji w pierwotnych wyborach.
Prezydent miasta na prawach powiatu.
W miastach na prawach powiatu prezydent pełni ponadto funkcje zarządu powiatu i wykonuje zadania starosty (ale nie podlega przepisom o wyborze tych organów), m.in. przewodniczy komisji bezpieczeństwa i porządku. Podlega mu administracja zespolona w mieście na prawach powiatu, którą stanowi urząd miasta, a także:
Za wyjątkiem urzędu miasta, ww. jednostki mogą być prowadzone na podstawie odpowiedniego porozumienia również wspólnie z powiatem sąsiednim.
Prezydent miasta na prawach powiatu jest również z mocy prawa zarządcą wszystkich dróg publicznych w granicach miasta, z wyjątkiem autostrad i dróg ekspresowych, s także z wyjątkiem dróg krajowych zapewniających dostęp drogowy w standardzie wymaganym dla transeuropejskiej sieci transportowej (TEN-T) do polskich portów wymienionych w załączniku II do rozporządzenia Parlamentu Europejskiego i Rady (UE) nr 1315/2013.
Przepisy prawa.
Stan prawny obowiązujący współcześnie.
Ustawa o samorządzie gminnym.
Ustawa z dnia 8 marca 1990 r. o samorządzie gminnym () stanowi, iż:
Art. 26.
Ustawa o samorządzie powiatowym.
Ustawa z dnia 5 czerwca 1998 r. o samorządzie powiatowym ( wraz z późn. zm.) stanowi, iż:
Art.92. 
Ustawa o ustroju miasta stołecznego Warszawy.
Ustawa z dnia 15 marca 2002 r. o ustroju miasta stołecznego Warszawy ( wraz z późn. zm.) stanowi, iż:
Art. 22.
Ustawa o drogach publicznych.
Ustawa z dnia 21 marca 1985 r. o drogach publicznych ( wraz z późn. zm.) stanowi, iż:
Art.5.
Art.6.
Art.6a.
Art.19.
Przepisy historyczne.
1975.
Ustawa z dnia 28 maja 1975 r. o dwustopniowym podziale administracyjnym Państwa oraz o zmianie ustawy o radach narodowych () weszła w życie w dniu 1 czerwca 1975 r. (z wyjątkiem kilku przepisów przejściowych, które weszły w życie z dniem ogłoszenia). Poza zniesieniem powiatów, utworzeniem 49 województw (w tym województwa stołecznego warszawskiego, województwa miejskiego krakowskiego i województwa miejskiego łódzkiego), umocowaniem rad narodowych jako terenowych organów władzy państwowej postanowiono, iż:
1983.
Ustawa z dnia 20 lipca 1983 r. o systemie rad narodowych i samorządu terytorialnego () nadała radom narodowym (fasadową) rangę przedstawicielskich organów władzy państwowej, organów samorządu społecznego oraz organów samorządu terytorialnego.
Realną władzę sprawować miały „terenowe organy administracji państwowej”, które były „organami wykonawczymi i zarządzającymi rad narodowych”, działającymi „w ramach ich właściwości terytorialnej”.
Art. 125 ustawy stanowił, że:
Inne kraje.
Urząd prezydenta miasta występuje również w Niemczech i w Szwajcarii, przy czym w Niemczech funkcji tej odpowiada: 
natomiast nazwą prezydenta miasta ("Stadtpräsident") określa się niekiedy przewodniczącego rady miasta. 
W krajach anglojęzycznych odpowiednikiem funkcji jest "city mayor", podczas gdy burmistrza – "town mayor".

</doc>
<doc id="107143" url="https://pl.wikipedia.org/wiki?curid=107143" title="Saratów">
Saratów

Saratów (, "Saratow") – miasto w Rosji, port rzeczny nad Wołgą. Liczy 838 tys. mieszkańców (2020). Zespół miejski obejmuje 1,115 mln mieszkańców. Stolica obwodu saratowskiego. W latach 1797–1928 stolica guberni saratowskiej Imperium Rosyjskiego i Rosyjskiej FSRR.
Nazwa miasta pochodzi od tatarskich słów "sary tau", oznaczających żółtą górę.
Demografia.
Skład narodowościowy i etniczny miasta w oparciu o dane z rosyjskich spisów powszechnych:
Gospodarka.
W mieście rozwinął się przemysł maszynowy, elektrotechniczny, chemiczny, rafineryjny, metalowy, lotniczy, materiałów budowlanych, szklarski, drzewny, skórzany oraz spożywczy
Nauka i oświata.
W mieście ma swoją siedzibę Saratowska Państwowa Akademia Prawnicza i Saratowskie Konserwatorium Państwowe (Akademia) im. L.W. Sobinowa.
W latach 1944–1960 w Saratowie mieściła się Saratowska Suworowska Szkoła Wojskowa.

</doc>
<doc id="107146" url="https://pl.wikipedia.org/wiki?curid=107146" title="Medal Wojska">
Medal Wojska

Medal Wojska – polskie odznaczenie wojskowe. Medal Wojska został ustanowiony dekretem Prezydenta RP na Uchodźstwie w Londynie dnia 3 lipca 1945. Nadawany był żołnierzom wojsk lądowych Polskich Sił Zbrojnych na Zachodzie za czyny dokonane w czasie II wojny światowej.
Zasady nadawania.
Medal mógł być nadany:
W przypadku nadania medalu za szczególnie sumienną służbę warunkiem jego nadania było odbycie służby:
Okres służby liczony był od dnia 1 września 1939.
Medal mógł być nadany tej samej osobie czterokrotnie. Nadawany był przez Prezydenta RP na Uchodźstwie, który we wrześniu 1945 upoważnił do nadawania medalu:
Medal ten nie został przyjęty do systemu odznaczeń PRL. Dopiero ustawą Sejmu RP z dnia 16 października 1992 Medal Wojska uznano za odznaczenie o charakterze wojskowym w polskim systemie odznaczeń, jednocześnie uznając jego nadawanie za zakończone.
Opis odznaki.
Odznaką Medalu Wojska jest medal okrągły wykonany z jasnego brązu o średnicy 35 mm. Na awersie znajduje się wizerunek orła państwowego z koroną, trzymającego w szponach poziomo miecz. Na rewersie jest napis w trzech wierszach: POLSKA / SWEMU / OBROŃCY. Ponad napisem i pod nim umieszczono liście dębowe. Zdarzają się medale o nieco większych rozmiarach (37 mm) i różniące się niewielkimi zmianami rysunku orła.
Wstążka medalu ma szerokość 36 mm i jest koloru ciemnoczerwonego z dwoma białymi paskami o szerokości 2 mm wzdłuż brzegów oraz dwoma takimi samymi paskami w odstępie 9 mm od brzegu. Kolejne nadania medalu oznaczano umieszczeniem na wstążce medalu metalowego okucia o szerokości 5 mm w kształcie listewki z brązu z liśćmi dębowymi.
Medal Wojska noszono po Krzyżu Zasługi z Mieczami, był równorzędny z Medalem Lotniczym i Medalem Morskim.

</doc>
<doc id="107147" url="https://pl.wikipedia.org/wiki?curid=107147" title="Medal Lotniczy">
Medal Lotniczy

Medal Lotniczy – polskie odznaczenie wojskowe.
Medal Lotniczy został ustanowiony dekretem Prezydenta RP na Uchodźstwie w Londynie w dniu 3 lipca 1945 roku. Był nadawany wyłącznie żołnierzom Polskich Sił Powietrznych na Zachodzie za czyny dokonane w II wojnie światowej.
Historia.
Medal Lotniczy mógł być nadany:
Warunkiem nadania medalu za szczególnie sumienne pełnienie służby były:
Medal mógł być nadany czterokrotnie, przy czym liczył się okres służby od 1 września 1939 roku. Medal był nadawany przez Prezydenta RP na Uchodźstwie oraz upoważnionego przez niego Naczelnego Wodza – po wysłuchaniu opinii Dowódcy Sił Powietrznych.
Przyznany został łącznie 4434 razy.
Medal ten nie został przyjęty do systemu odznaczeń PRL. Dopiero ustawą z dnia 16 października 1992 Medal Lotniczy uznano za odznaczenie o charakterze wojskowym w polskim systemie odznaczeń, jednocześnie uznając jego nadawanie za zakończone z dniem 23 grudnia 1992.
Medal Lotniczy noszono po Krzyżu Zasługi z Mieczami, był równorzędny z Medalem Wojska i Medalem Morskim.
Wygląd odznaczenia stał się inspiracją dla wyglądu Lotniczego Krzyża Zasługi i Lotniczego Krzyża Zasługi z Mieczami.
Opis odznaki.
Odznaką Medalu Lotniczego jest okrągły medal o średnicy 36 mm wykonany z białego metalu. Na awersie znajduje się znak Sił Powietrznych – szachownica lotnicza, pola odpowiadające kolorowi czerwonemu (lewe górne i prawe dolne oraz odpowiednie obrzeża) są zakreskowane. Szachownica była otoczona wieńcem z liści wawrzynu. Na rewersie jest napis w trzech wierszach: POLSKA / SWEMU / OBROŃCY. Podobnie jak na awersie, napis był otoczony wieńcem z liści wawrzynu.
Wstążka medalu o szerokości 37 mm była koloru jasnoniebieskiego z dwoma białymi paskami o szerokości 7 mm w odległości 2 mm od brzegu wstążki (inne dane: wstążka – 38 mm, paski 8 mm). Kolejne nadania medalu oznaczano przez nałożenie na wstążkę okucia wykonanego z białego metalu, ozdobionego splotem liści dębowych w postaci listewki o szerokości 5 mm.

</doc>
<doc id="107149" url="https://pl.wikipedia.org/wiki?curid=107149" title="Medal Morski">
Medal Morski

Medal Morski lub Medal Morski Polskiej Marynarki Wojennej – polskie odznaczenie wojskowe, ustanowione dekretem Prezydenta RP na Obczyźnie w Londynie w dniu 3 lipca 1945 roku. Był nadawany marynarzom Marynarki Wojennej za rzetelną służbę i nienaganne sprawowanie się na morzu w czasie II wojny światowej.
Historia.
Mógł być nadany po raz pierwszy marynarzowi, który przez okres 6 miesięcy był faktycznie zaokrętowany na biorących udział w operacjach bojowych okrętach Rzeczypospolitej, uzbrojonych statkach wcielonych do Marynarki Wojennej lub okrętach i statkach państw sprzymierzonych albo przez okres 1 roku na takich okrętach i statkach nie przebywających stale w warunkach operacyjno – bojowych. Przy następnych nadaniach okres ten wynosił 1 rok. Okres służby liczono od dnia 1 września 1939 roku. Medal mógł być nadawany czterokrotnie.
Medal był nadawany przez Prezydenta RP na Uchodźstwie i z jego upoważnienia – przez Naczelnego Wodza, który z kolei we wrześniu 1945 roku upoważnił do nadawania medalu Szefa Kierownictwa Marynarki Wojennej.
Łącznie został przyznany 1150 razy.
Medal ten nie został przejęty do systemu odznaczeń PRL. Dopiero ustawą z dnia 16 października 1992 roku Medal Morski uznano za polskie odznaczenie państwowe o charakterze wojskowym, jednocześnie uznając jego nadawanie za zakończone z dniem 23 grudnia 1992.
Opis odznaki.
Odznaką medalu był krążek wykonany z białego metalu o średnicy 36 mm. Na awersie jest umieszczony znak Polskiej Marynarki Wojennej – prawa ręka z bułatem w otoku wieńca z liści wawrzynu. Na rewersie jest napis w trzech wierszach: POLSKA / SWEMU / OBROŃCY. Ponad napisem i pod nim są liście dębu.
Wstążka medalu ma szerokość 37 mm i jest koloru ciemnoniebieskiego z dwoma białymi paskami o szerokości 2 mm w odległości 5 mm od brzegu. Kolejne nadania medalu zaznaczano poprzez umieszczenie okucia w postaci listewki wykonanej z białego metalu o szerokości 5 mm ozdobionej splotem liści dębowych.
Medal Morski noszono w kolejności po Krzyżu Zasługi z Mieczami, był równorzędny z Medalem Lotniczym i Medalem Wojska.
Wygląd odznaczenia stał się inspiracją dla wyglądu Morskiego Krzyża Zasługi i Morskiego Krzyża Zasługi z Mieczami.

</doc>
<doc id="107153" url="https://pl.wikipedia.org/wiki?curid=107153" title="Medal Morski Polskiej Marynarki Handlowej">
Medal Morski Polskiej Marynarki Handlowej

Medal Morski Polskiej Marynarki Handlowej – polskie odznaczenie wojenne.
Medal Morski Polskiej Marynarki Handlowej został ustanowiony dekretem Prezydenta RP na Uchodźstwie w Londynie w dniu 3 lipca 1945 roku. Nadawany był wyłącznie członkom załóg polskich statków handlowych za szczególnie rzetelną służbę na morzu w czasie II wojny światowej.
Nadawany został 1050 razy.
Zasady nadawania.
Medal mógł być nadany osobie, która przez okres 6 miesięcy była zaokrętowana na statkach Polskiej Marynarki Handlowej, biorących bezpośrednio udział w operacjach wojenno-morskich albo przez okres 1 roku na innych statkach handlowych Polskiej Marynarki Handlowej.
Medal mógł być nadany czterokrotnie, przy kolejnych nadaniach wymagane było faktyczne zaokrętowanie na określonych statkach powyżej 12 miesięcy.
Medal nadawał Prezydent RP na Uchodźstwie na wniosek Ministra Przemysłu, Handlu i Żeglugi polskiego rządu emigracyjnego w Londynie.
Medal ten nie został przyjęty do systemu odznaczeń PRL. Dopiero ustawą z dnia 16 października 1992 Medal Morski Polskiej Marynarki Handlowej uznano za polskie odznaczenie o charakterze wojskowym, jednocześnie uznając jego nadawanie za zakończone z dniem 23 grudnia 1992.
Opis odznaki.
Odznaką Medalu Morskiego Polskiej Marynarki Handlowej jest krążek wykonany z białego metalu o średnicy 36 mm. Na awersie medalu znajduje się godło Polskiej Marynarki Handlowej – tarcza z godłem państwowym (orłem w koronie) na tle kotwicy w otoku półwieńca z liści wawrzynowych. Na rewersie napis w trzech wierszach: POLSKA / SWEMU / MARYNARZOWI. Poniżej napisu liście wawrzynu przewiązane wstążką.
Wstążka medalu jest szerokości 37 mm koloru ciemnoniebieskiego z czterema białymi paskami o szerokości 2 mm każdy w odległości 2 mm od siebie i w odstępie 5 mm od brzegu wstążki. Kolejne nadania medalu oznaczano przez nałożenie na wstążkę okucia w postaci listewki o szerokości 5 mm wykonanej z białego metalu ozdobionej splotem liści dębowych.

</doc>
<doc id="107154" url="https://pl.wikipedia.org/wiki?curid=107154" title="Historia alternatywna">
Historia alternatywna

Historia alternatywna – gatunek literacki lub filmowy zaliczany zazwyczaj do fantastyki naukowej, którego akcja dzieje się w świecie, gdzie historia potoczyła się innym torem niż w rzeczywistości; pod tym względem alternatywna historia odpowiada na pytanie „co by było, gdyby...?”.
Opis.
Charakterystyczną cechą historii alternatywnej jest występowanie tzw. "punktu dywergencji" (ang. "point of divergence"), czyli momentu, w którym dochodzi do rozejścia się historii prawdziwej i fikcjonalnej. Do najczęściej występujących punktów dywergencji należą m.in. wygrana III Rzeszy w II drugiej wojnie światowej czy przedwczesna śmierć Hitlera dzięki której nie dochodzi do wybuchu II wojny światowej. W literaturze polskiej często pojawiającym się punktem dywergencji są powstanie styczniowe (np. "Gambit Wielopolskiego" Adama Przechrzty czy "Orzeł bielszy niż gołębica" Konrada T. Lewandowskiego), wojna polsko-bolszewicka (np. "Xavras Wyżryn" Jacka Dukaja, "Jedna przegrana bitwa" Marcina Wolskiego), czy sojusz Polski i III Rzeszy ("Pakt Ribbentrop-Beck" Piotra Zychowicza, "Wallenrod" Marcina Wolskiego, "Kryptonim Posen" i "Rache znaczy zemsta" Piotra Bojarskiego).
Utwory dziejące się w czasach, które dla ich autora były przyszłością, ale które już minęły (np. "Rok 1984" George’a Orwella) nie są zaliczane do historii alternatywnej, chyba że opisywany obraz przyszłości wynika z odmiennego przebiegu wydarzeń w przeszłości w stosunku do daty powstania utworu (Cyril M. Kornbluth, "Dwa przeznaczenia"; Isaac Asimov, "Koniec wieczności," Adam Przechrzta "Gambit Wielopolskiego"). Historie alternatywne zawierają często również elementy charakterystyczne dla science fiction lub fantasy, takie jak podróż w czasie, interwencja sił nadprzyrodzonych w bieg historii, czy inwazja z kosmosu. Przykładem powieści zaliczanych do historii alternatywnej są "Człowiek z Wysokiego Zamku" Philipa K. Dicka, "Vaterland" Roberta Harrisa, "Spisek przeciwko Ameryce" Philipa Rotha, "Opowieści o Alvinie Stwórcy" Orsona Scotta Carda, "Lód" Jacka Dukaja, "Burza. Ucieczka z Warszawy '40" Macieja Parowskiego czy "Wallenrod" Marcina Wolskiego.
Historia alternatywna pojawia się również w filmach i serialach, np. "Bękarty wojny" Quentina Tarantino, "Ambassada" Juliusza Machulskiego, "Człowiek z wysokiego zamku" (Amazon, na podstawie powieści Philipa K. Dicka), "1983" (Netflix), "Spisek przeciwko Ameryce" (HBO, na podstawie powieści Philipa Rotha).
Istnieje też wiele projektów opracowujących alternatywną historię poprzez – nieraz bardzo rozbudowane – paranaukowe zbiory materiałów poglądowych (artykuły, mapy, słowniki). Przykładem jest świat Ill Bethisad – projekt stale rozbudowywany przez grupę kilkudziesięciu internetowych entuzjastów.
Od 1996 w USA przyznawana jest Nagroda Sidewise za Historię Alternatywną za najlepszą długą i krótką formę w historii alternatywnej.
Zjawisko historii alternatywnej stało się również przedmiotem badań. Naukowo historią alternatywną zajmują się m.in. Gavriel D. Rosenfeld (Fairfield University), Catherine Gallagher (Uniwersytet Kalifornijski w Berkeley), Karen L. Hellekson, Natalia Lemann (Uniwersytet Łódzki), Magdalena Wąsowicz (Uniwersytet Jagielloński), Magdalena Górecka (Uniwersytet Marii Curie-Skłodowskiej).

</doc>
<doc id="107155" url="https://pl.wikipedia.org/wiki?curid=107155" title="Medal „Za udział w wojnie obronnej 1939”">
Medal „Za udział w wojnie obronnej 1939”

Medal „Za udział w wojnie obronnej 1939” – polskie pamiątkowe odznaczenie państwowe ustanowione ustawą z dnia 3 lipca 1981 roku jako wyraz uznania dla osób, które brały czynny udział w wojnie obronnej toczonej przez Polskę z niemieckim najeźdźcą w dniach od 1 września do 6 października 1939 roku.
Powstał jako próba pozyskania przychylności społeczeństwa dopominającego się prawdy po 1980. Podobnie jak ustanowiony w tym samym czasie w podobnym celu Warszawski Krzyż Powstańczy, mógł być nadawany pośmiertnie, a także obywatelom innych państw mającym obywatelstwo polskie w chwili wydarzeń nim upamiętnianych. Medal ten był też pierwszym peerelowskim odznaczeniem z wizerunkiem ukoronowanego orła wojskowego.
Zasady nadawania.
Medal zgodnie z ustawą nadawany był jednorazowo:
Medal nadawany był obywatelom polskim, ale mógł być również nadawany osobom, które uczestnicząc w wojnie obronnej jako obywatele polscy, w chwili nadania posiadali inne obywatelstwo. W wyjątkowych przypadkach może być również nadawany cudzoziemcom, który wnieśli istotny wkład do wojny obronnej. Medal mógł być nadawany pośmiertnie. Medal nadawano z okazji rocznicy wybuchu II wojny światowej i Dnia Zwycięstwa.
Medal nadawała Rada Państwa na wniosek:
Pierwsze nadania medalu miało miejsce w dniu 31 sierpnia 1981.
Ustawą z 16 października 1992 roku nadawanie medalu uznano za zakończone z dniem 8 maja 1995, a następnie przedłużono ten okres do 8 maja 1999.
Wygląd.
Odznaka medalu „Za udział w Wojnie Obronnej 1939” została zaprojektowana przez artystę rzeźbiarza Edwarda Gorola. Odznakę stanowił krążek o średnicy 40 mm, wykonany ze stopu posrebrzanego i oksydowanego. Na awersie znajduje się orzeł według wzoru obowiązującego w Wojsku Polskim w 1939 roku oraz pod nim data 1939. Na rewersie znajdował się napis ZA UDZIAŁ W WOJNIE OBRONNEJ – OJCZYZNA. Pomiędzy dwoma ostatnimi wyrazami znajdują się dwa skrzyżowane miecze.
Wstążka medalu była szara o szerokości 40 mm, a przez środek wstążki przechodzi pas w kolorach białym i amarantowym (kolory wstążki Krzyża Walecznych).
Medal „Za udział w wojnie obronnej 1939” noszono na lewej stronie piersi po Medalu „Za waszą wolność i naszą”.

</doc>
<doc id="107156" url="https://pl.wikipedia.org/wiki?curid=107156" title="Roman Jakobson">
Roman Jakobson

Roman Osipowicz Jakobson (; ur. w Moskwie, zm. 18 lipca 1982 w Bostonie) – rosyjski językoznawca, teoretyk literatury, slawista oraz teoretyk języka. Współtwórca metody strukturalnej, w swojej pracy łączył kompetencje literaturoznawcy i językoznawcy.
Studiował na uniwersytetach w Moskwie, następnie w Pradze. W latach 1933–1938 wykładał na uniwersytecie w Brnie. W latach 1946–1949 był kierownikiem katedry slawistyki Columbia University w Nowym Jorku, następnie profesor w Harvard University; od 1958 w Massachusetts Institute of Technology. Był członkiem wielu akademii nauk, w tym PAN od 1959.
W okresie międzywojennym był twórcą i jednym z czołowych teoretyków praskiej szkoły strukturalistycznej. Stworzył tzw. metodę dychotomiczną, a także rozwinął typologię systemów fonologicznych.
W rozprawie "Poetyka w świetle językoznawstwa" (polski przekład w: "W poszukiwaniu istoty języka", t. 2) przedstawił jeden z najbardziej dziś rozpowszechnionych modeli komunikacji językowej i wywiódł z niej typologię funkcji języka (będącą rozszerzeniem typologii Karla Bühlera). Jako konstytutywne dla każdego aktu mowy Jakobson wymienia sześć czynników:
W zależności od tego, który z tych elementów jest najbardziej wyeksponowany, można mówić o sześciu różnych funkcjach języka:
Jakobson był też autorem kilku tekstów dotyczących literatury polskiej (między innymi analizy wierszy Norwida i Wierzyńskiego).
Wkład do badań nad przekładem.
Roman Jakobson twierdził, że każde doświadczenie kognitywne (poznawcze) jest możliwe do przekazania w każdym z istniejących języków. Wprowadził pojęcie „ekwiwalencji w różnicy” ("equivalence in difference") oraz, opierając się na podejściu semiotycznym do języka, zaproponował trzy typy przekładów. W swoim eseju "„On Linguistic Aspects of Translation”" wyróżnił tłumaczenie:
Ekwiwalencja w różnicy.
Zdaniem Jakobsona „tłumaczenie zawiera dwie ekwiwalentne informacje w dwóch różnych kodach”. Zadanie tłumacza polega więc na odkodowaniu treści tekstu źródłowego i przeniesieniu jej w ekwiwalentnej informacji do tekstu docelowego. W przypadku tłumaczenia międzyjęzykowego, pełna ekwiwalencja jest niemożliwa. Tłumacz korzysta wtedy z określeń synonimicznych, aby oddać treść tekstu źródłowego (source text). Jakobson twierdzi, że dwa języki mogą różnić się od siebie w mniejszym lub większym stopniu; może się także zdarzyć, że dosłowny ekwiwalent dla danego słowa lub zdania nie będzie istniał. Wtedy do tłumacza należy wybór metody, która umożliwi oddanie znaczenia w tekście docelowym (target text). Według Jakobsona tłumaczenie zawsze jest możliwe, ponieważ istnieje wiele metod tłumaczeniowych, między którymi tłumacz może wybierać. Doświadczenia epistemologiczne mogą być przełożone na inny język, zaznacza jednak, że niektóre aspekty doświadczenia (np.: magia/ symbolizm/ poezja) mogą zostać przekazane tylko dzięki „twórczej zamianie” (creative transposition). Terminologia może być modyfikowana m.in. poprzez zapożyczenia, kalki (z innych języków), neologizmy lub omówienia. Jak mówi Jakobson: „poezja z definicji jest nieprzetłumaczalna”. Tak więc wiersz przetłumaczony, jest w zasadzie zupełnie nowym utworem literackim.
„On Linguistic Aspects of Translation”.
Najważniejsze myśli, jakie przekazuje Jakobson w swoim eseju :

</doc>
<doc id="107157" url="https://pl.wikipedia.org/wiki?curid=107157" title="Sosna taeda">
Sosna taeda

Sosna taeda ("Pinus taeda" L.) – gatunek drzewa iglastego należącego do rodziny sosnowatych ("Pinaceae"). Sosna taeda występuje w Ameryce Północnej na terenie USA (stany: New Jersey, Delaware, Maryland, Wirginia, Karolina Północna i Południowa, Tennessee, Georgia, Floryda, Alabama, Missisipi, Luizjana, Arkansas, Oklahoma, Teksas). 
Biologia i ekologia.
Drzewo wiecznie zielone. Rośnie szybko. Igły pozostają na drzewie przez 3 lata. 
Drzewo jednopienne. Pylenie szyszek męskich następuje między 15 lutego a 10 kwietnia, zależnie od temperatur i wysokości n.p.m. Szyszki męskie zazwyczaj pylą wcześniej zanim w pełni wykształcą się szyszki żeńskie i są zdolne do zapylenia. Dzięki temu w dużej mierze udaje się zapobiec samozapyleniu. Do zapłodnienia dochodzi na wiosnę następnego roku po zapyleniu. Szyszki nasienne dojrzewają w ciągu dwóch lat, od września do października. Nasiona uwalniane są wkrótce potem. Sosny taeda wytwarzają nasiona co roku, co 3–6 lat obficie.
Sosna ta rośnie na terenach nizinnych, na granicach mokradeł, ale także na suchych wyżynach (wysokości 0–700 m n.p.m.). Lubi stanowiska nasłonecznione i półcień. Toleruje ubogie gleby. Tworzy stanowiska jednogatunkowe lub mieszane z sosnami i innymi gatunkami drzew. Na glebach dobrze przepuszczalnych często występuje razem z "Pinus palustris", "P. echinata" i "P. virginiana" w obrębie ich zasięgów, oraz z dębami ("Quercus falcata", "Q. alba", "Q. stellata", "Q. marilandica"), sasafrasem lekarskim ("Sassafras albidum"), persymoną ("Diospyros virginiana"). Na glebach średnio i słabo przepuszczalnych towarzyszą jej "Pinus serotina", "P. glabra", "Nyssa sylvatica", "Acer rubrum", "Quercus nigra", "Q. phellos", "Q. falcata" var. "pagodifolia". Na południu zasięgu sosna taeda licznie występuje z "Pinus eliottii" i "Quercus laurifolia".
Systematyka i zmienność.
Pozycja gatunku w obrębie rodzaju "Pinus":
Sosna taeda krzyżuje się z "Pinus echinata" i "Pinus palustris" ("Pinus ×sondereggeri" H.H. Chapman).
Zastosowanie.
Sosna taeda jest jedną z najbardziej znaczących sosen w południowych stanach USA. Stanowi około 50% drzewostanu sosnowego tamtych obszarów. Łatwo adaptuje się do nowych warunków, dzięki czemu wprowadzona została do uprawy także na innych kontynentach.

</doc>
<doc id="107158" url="https://pl.wikipedia.org/wiki?curid=107158" title="Medal za Warszawę 1939–1945">
Medal za Warszawę 1939–1945

Medal za Warszawę 1939–1945 – polskie państwowe odznaczenie wojskowe.
Historia.
Medal za Warszawę 1939–1945 został ustanowiony dekretem Rady Ministrów z dnia 21 listopada 1945 roku: „"w celu upamiętnienia bohaterskiej historii Warszawy w wojnie z hitlerowskim najeźdźcą, historii żołnierza, który bronił Stolicy we wrześniu 1939 roku, walczył nieugięcie w okresie okupacji i ginął ofiarnie w tragicznym powstaniu, a także celem upamiętnienia zwycięskiego wyzwolenia Warszawy przez Odrodzone Wojsko Polskie w sojuszu z Armią Czerwoną oraz celem nagrodzenia uczestników tych walk o Stolicę"”
Medal był nadawany jednorazowo osobom biorącym czynny udział w obronie Warszawy w 1939 roku, uczestnikom walk ruchu oporu w latach 1939-1945, uczestnikom powstania warszawskiego i żołnierzom biorącym udział w wyzwoleniu Warszawy w styczniu 1945 roku. Nadawał go Minister Obrony Narodowej w imieniu Krajowej Rady Narodowej.
Zgodnie z dekretem, Minister Obrony Narodowej powołał komisję, która stwierdzała prawo do odznaczenia. W 1946 roku minister na mocy zarządzenia przekazał prawo do nadawania medalu dowódcom okręgów wojskowych, dowódcom 1., 2., 3., 4. i 6. Dywizji Piechoty, dowódcy 1. Warszawskiej Dywizji Kawalerii oraz Zarządowi Głównemu Związku Bojowników o Wolność i Demokrację.
Medal został następnie ujęty w polskim systemie odznaczeń ustawą z dnia 17 lutego 1960 o orderach i odznaczeniach. Od 1958 roku prawo do nadawania medalu otrzymała Rada Państwa, a po 1989 roku Prezydent RP.
Łącznie do 1989 roku odznaczono 131 361 osób, a w latach 1993-1999 jeszcze 4 476 osób. Łącznie 135 837 osób.
Ustawą z 16 października 1992 roku nadawanie medalu uznano za zakończone z dniem 8 maja 1999.
Opis oznaki.
Oznaką Medalu za Warszawę 1939–1945 zgodnie z dekretem był krążek o średnicy 33 mm, patynowany na jasny brąz. Na awersie medalu w środku wytłoczony jest wizerunek syreny z tarczą i mieczem (z herbu Warszawy), w dolnej części znajdowały się trzy ażurowe fale. Wizerunek Syreny jest otoczony pierścieniem, na którym w dolnej części jest umieszczony napis ZA WARSZAWĘ, a w górnej części oddzielonej od dolnej zniczami umieszczone są daty: 1939 – 1945, pomiędzy którymi znajduje się miecz Syreny. Rewers medalu był gładki, bez rysunku i napisów. W 1946 roku zmieniono tę odznakę, gdyż już w 1947 roku nadawano medal w zmienionej formie, różniła się ona od opisanej w dekrecie w ten sposób, że na awersie nie ma już ażurowych fal, a jedynie jest ich rysunek. Natomiast na rewersie medalu umieszczono napis w czterech wierszach oddzielonych poziomymi liniami: RP / OBROŃCOM / BOJOWNIKOM / OSWOBODZICIELOM, a pod nim dwa liście dębowe. W takiej formie medal został opisany następnie w uchwale Rady Państwa z 29 lutego 1960. Odznaka została zaprojektowana przez Stanisława Łozę i Stanisława Gepnera.
Wstążka medalu była szerokości 35 mm, koloru czerwonego z dwoma żółtymi paskami o szerokości 4 mm, umieszczonych w odległości 2 mm od brzegu.
Medal za Warszawę 1939–1945 w kolejności polskich odznaczeń noszono po Brązowym Medalu „Zasłużonym na Polu Chwały”, następnie także po ustanowionych później Medalu 30-lecia Polski Ludowej oraz Medalu 40-lecia Polski Ludowej.

</doc>
<doc id="107160" url="https://pl.wikipedia.org/wiki?curid=107160" title="Pole Mokotowskie">
Pole Mokotowskie

Pole Mokotowskie, park Józefa Piłsudskiego – kompleks parkowy w Warszawie, położony na terenie trzech dzielnic: Mokotowa, Ochoty i Śródmieścia. Pierwotnie, w XIX w., był poligonem wojskowym leżącym między ówczesną Warszawą a Mokotowem. Następnie był wykorzystywany jako lotnisko i miejsce imprez sportowych oraz sukcesywnie zabudowywany, zwłaszcza na obrzeżach, co zmniejszyło otwartą powierzchnię z ok. 200 ha do ok. 70 ha. Ostatecznie włączony do Warszawy w 1916, podczas okupacji niemieckiej. W drugiej połowie XX w. utrwalił się jego charakter jako parku miejskiego. Rozdzielony jest na dwie nierówne części biegnącą południkowo aleją Niepodległości. Od 1988 park na obszarze Pola Mokotowskiego formalnie nosi nazwę parku im. Józefa Piłsudskiego.
Nazwa tego obszaru brzmi w liczbie pojedynczej. Forma „Pola Mokotowskie” jest niepoprawna.
Położenie.
Wbrew nazwie tylko niewielka część współczesnego Pola Mokotowskiego leży na obszarze dzielnicy Mokotów (jest to część przylegająca do ul. Rostafińskich). Większość Pola (48,61 ha, prawie 71%) leży na terenie Ochoty, a teren na wschód od al. Niepodległości na terenie Śródmieścia. Od nazwy parku pochodzi nazwa stacji metra Pole Mokotowskie.
Jego granice wyznaczają ulice: Żwirki i Wigury, Rokitnicka, Ondraszka, Trasa Łazienkowska (Wawelska i al. Armii Ludowej), Waryńskiego, Batorego, Boboli i Rostafińskich. W jego obrębie znajdują się ulice Czubatki, Fińska, Leszowa i Rychlińskiego. Aleją Niepodległości biegnie linia tramwajowa. Kolejna linia ma być wybudowana w trzeciej dekadzie XXI w., biegnąc ulicą Rostafińskich i Andrzeja Boboli. Na początku XXI w. większość obszarów otwartych parku należała do miasta i była zarządzania przez Zarząd Oczyszczania Miasta. W dokumentach planistycznych obszar parku jest ponaddwukrotnie większy niż przestrzeń ściśle parkowa, obejmując zabudowę i drogi, i wynosi 152,8 ha. W związku z likwidacją części zabudowy przewidywana powierzchnia parku ma wynosić 85 ha.
Współcześnie kompleks jest utrzymany w stylu parku krajobrazowego z alejkami spacerowymi, stawami i fontannami. Część wschodnia (śródmiejska) ma kompozycję koncentryczną z basenem fontanny w centrum, podczas gdy część zachodnia (ochocka) ma bardziej luźną i zróżnicowaną kompozycję. W jej obręb weszły też obszary niegdyś zabudowane (osiedle domków fińskich, baza Miejskiego Przedsiębiorstwa Oczyszczania – MPO), co wyraża się w układzie nasadzeń.
Pole Mokotowskie jest uznawane za park o znaczeniu ogólnomiejskim. Ma, podobnie jak park Skaryszewski i Łazienki Królewskie, najwyżej oceniony w Warszawie potencjał rekreacyjny. Było przez warszawiaków najczęściej wskazywanym obszarem zieleni i aktywnego wypoczynku oraz trzecim w kolejności ulubionym miejscem w przeprowadzonej na przełomie lat 2018/2019 ankiecie do Studium uwarunkowań i kierunków zagospodarowania przestrzennego m. st. Warszawy. W porównaniu z innymi parkami, wśród osób odwiedzających Pole Mokotowskie jest stosunkowo dużo osób w wieku studenckim, co wiąże się z bliskością kampusów kilku uczelni, jako że Pole w dwudziestowiecznych planach miało stać się centrum miasteczka akademickiego. Aktywność skupia się głównie w okolicach głównej promenady biegnącej równoleżnikowo w ochockiej części i łączącej Ochotę ze Śródmieściem oraz zbiorników wodnych, a w części śródmiejskiej w okolicach fontanny. Użytkowanie Pola Mokotowskiego w celach sportowych jest częstsze niż innych parków, co wynika z braku ograniczeń podobnych do wprowadzanych w parkach o charakterze historycznym i bogatszą infrastrukturą oraz samą większą powierzchnią niż w wielu innych parkach. W parku organizowane są różne imprezy. W 2015 odbyło się ich 48 (nie licząc imprez w lokalach), z czego kilkanaście wymagało instalacji plenerowej sceny, a jedna była tygodniowym festiwalem. Jedną z cyklicznie odbywających się na Polu Mokotowskich imprez są centralne obchody Dnia Ziemi. Wśród użytkowników parku kontrowersje budzą różne plany zmian w przeznaczeniu użytkowym niektórych jego rejonów. W drugiej dekadzie XXI w. pojawił się konflikt między zwolennikami i przeciwnikami urządzenia „Parku dla psów” na terenie „Dzikiego zakątka”. Istnienie wyraźnych, ale sprzecznych oczekiwań wobec rewitalizacji sprawiło, że Pole Mokotowskie stało się jednym z dwóch pierwszych parków warszawskich spontanicznie przebadanych przez lokalnych naukowców. W inwentaryzacji przyrodniczej w latach 2016–2017 wzięło udział około 50 przyrodników, a wyniki ich prac zostały włączone do konsultacji społecznych planów ich rozwoju.
Budowa infrastruktury dla ruchu rowerowego przez Pole Mokotowskie sprawiła, że jest to ważny element sieci transportowej miasta, umożliwiając przejazd przez teren zamknięty dla ruchu samochodowego i tworząc skrót. W pobliżu jednego z wjazdów na teren parku, na skrzyżowaniu ulic Banacha i Żwirki i Wigury, od 2016 znajduje się punkt automatycznego pomiaru ruchu rowerowego. W 2018 odnotowano w nim 823 912 przejazdów, co dało czwarte miejsce wśród takich punktów znajdujących się w Warszawie.
Ważniejsze obiekty.
Do Pola Mokotowskiego tradycyjnie zaliczane są nie tylko obiekty gastronomiczne czy rekreacyjne, ale też zabudowa należąca do różnych instytucji obecnie wyłączona z funkcji parkowych. Są to głównie obiekty Politechniki Warszawskiej, której centralny kampus oraz kompleks akademików „Riviera” powstał częściowo na dawnym obszarze pola, następnie zajętego przez tor wyścigowy i sąsiaduje z obecnym polem przez aleję Armii Ludowej i ulicę Waryńskego, a na jego południowych obrzeżach znajdują się należące do uczelni, ale częściowo wkomponowane w park: stadion Syrenki (AZS Politechnika Warszawska), gmach Wydziału Inżynierii Chemicznej i Procesowej i Klub „Stodoła”.
Od 2019 roku Pole Mokotowskie jest wpisane do gminnej ewidencji zabytków (identyfikator OCH35458). Ponadto indywidualne wpisy do ewidencji mają następujące obiekty:
Inne obiekty:
Przyroda.
Park leży w korytarzu ekologicznym, łącząc się na południu z ogrodami działkowymi „Rakowiec”, a od północy z parkiem Wielkopolski. Jest też elementem jednego z klinów napowietrzających miasto, ciągnącego się od Gorzkiewek. Roślinność parku tworzy mozaikę obszarów otwartych o charakterze łąk, muraw, wydepczysk itp. i zadrzewień. W parku znajdują się również zbiorniki wodne wpływające na mikroklimat. Na czas zimy jest z nich spuszczana woda, co eliminuje występowanie gatunków roślin i zwierząt wymagających całorocznych zbiorników i ogranicza występowanie innych gatunków związanych z wodą, np. płazów, ptaków wodnych czy wodnych bezkręgowców. Część obszaru tworzą ogródki działkowe oraz powierzchnia utwardzona.
Ogólnie z punktu widzenia wartości przyrodniczej roślinność określana jest jako dość jednorodna, a głównym czynnikiem ją różnicującym nie są warunki siedliskowe, a sposób użytkowania. Oprócz terenów regularnie koszonych i wydeptywanych, o niskiej wartości przyrodniczej, niewielki obszar stanowią obszary pielęgnowane sporadycznie, zwłaszcza w części centralnej parku, nawiązujące do lasów łęgowych. W parku stwierdzane są gatunki roślin, które w pewnych okresach były w Polsce objęte ochroną gatunkową: sasanka otwarta, bluszcz pospolity i orlik pospolity. Prawdopodobnie są to stanowiska antropogeniczne, mające swoje źródło w ogródkach działkowych, gdzie gatunki te mogą być uprawiane jako rośliny ozdobne. Specyficznym i szczególnie bogatym pod względem przyrodniczym miejscem jest teren między ulicami Wawelską, Czubatki, Fińską i al. Niepodległości, określany nieformalnie jako „Dziki Zakątek”. Region ten jest bogaty m.in. w drzewa owocowe, jako pozostałości osiedla domków fińskich, które w XXI w. miały liczne dziuple.
Przyrodzie Pola Mokotowskiego poświęcono w 2020 monograficzny numer „Prac i Studiów Geograficznych”.
Pomniki przyrody.
Przed wejściem do Biblioteki Narodowej znajduje się pomnik przyrody – „Krąg megalityczny”. Jest to zgrupowanie trzynastu głazów narzutowych o różnym składzie i uziarnieniu, głównie granitów szarych i różowych oraz rapakiwi, granitognejsów i gnejsów. Za pomnik przyrody uznano je w 2000 roku, rok po ich ustawieniu w formę kręgu. Z drugiej strony biblioteki, pomiędzy ulicą Fińską a Leszową, w 2017 r. umieszczono głaz narzutowy wydobyty podczas budowy biurowców Varso, kilka miesięcy później uznany za pomnik przyrody. Pomnikiem przyrody jest również aleja lipowa rosnąca wzdłuż zachodniej granicy parku, czyli ulicy Żwirki i Wigury.
Warunki geologiczne.
Park położony jest na antropogenicznych glebach typowych dla miast o pochodzeniu prawdopodobnie od gleb brunatnych i płowych przekształconych chemicznie i mechanicznie przez działania agrotechniczne. Tworzą ją utwory pyłowe i gliniaste, a w niektórych miejscach też piaski. Jest zauważalna domieszka gruzu i próchnicy torfowej. Z domieszką gruzu związana jest podwyższona zawartość wapnia, a stosowanie soli drogowej do odśnieżania już w latach 60. XX w. dało zauważalne, zwłaszcza w okresie suszy, podwyższenie zasolenia gleby. Przekształcenie to sprawia, że gleba jest mało kwaśna. W związku z tym wody gruntowe parku są lekko zasadowe. Zbiorniki wodne są izolowane od podłoża nieprzepuszczalną warstwą betonu, ale większość podłoża parku jest przepuszczalna dla wód opadowych, co czyni park tzw. oknem hydrogeologicznym w skali Warszawy. Pierwszy poziom wodonośny znajduje się na głębokości 2-3 metrów, obniżając się w okolicach zabudowań. W wodzie gruntowej stwierdzono dość wysokie stężenie substancji biogennych – azotanów i fosforanów.
Szata roślinna.
Florę naczyniową parku w latach 2016–2017 tworzyło 328 gatunków. 269 z nich to rośliny zielne, głównie byliny, a 59 to drzewa i krzewy. 38% gatunków ma obce pochodzenie.
Ze względu na historyczne użytkowanie, wśród drzew nie zachowały się żadne osobniki starsze niż 80 lat. Wśród nich do gatunków rodzimych należą m.in. klon zwyczajny, klon jawor, lipa drobnolistna, lipa szerokolistna, wiąz szypułkowy, wiąz pospolity, jesion wyniosły i dąb szypułkowy, a do obcych klon pensylwański, klon srebrzysty, dąb czerwony, kasztanowiec pospolity, topola chińska, topola kanadyjska, tulipanowiec amerykański oraz inwazyjne robinia akacjowa i klon jesionolistny. Wśród drobnych drzew i krzewów występują pozostałości dawnych ogrodów: śnieguliczka biała, tawuła van Houtte’a, sumak octowiec czy wiśnia pospolita. Drzewa w większości tworzą zbiorowiska zastępcze grądowe, w dużej mierze składając się z jednogatunkowych płatów powstałych w wyniku dwudziestowiecznych nasadzeń. Wyróżniają się młodsze spontanicznie wyrosłe płaty budowane przez klon jesionolistny. W runie zadrzewień występuje 135 gatunków, ale aż 42% z nich to gatunki obce roślin, podczas gdy gatunków typowych dla runa grądów jest mało. W miejscach regularnie koszonych dominuje wśród nich wiechlina wąskolistna. W miejscach bardziej zacienionych ustępuje ona roślinom ruderalnym, a w miejscach silnie penetrowanych przez użytkowników parku, stanowiących około 10% jego powierzchni, wiechlinie rocznej. W miejscach zarówno silnie zacienionych, jak i wydeptywanych runa brak w ogóle. Runo najbliższe naturalnemu, nawiązujące do zbiorowisk z klasy "Glechometalia hederaceae", zajmuje 3% parku. Zadrzewienia klonu jesionolistnego w znacznej mierze mają runo zbudowane z ziołorośli z klasy "Artemisietea vulgaris". Introdukcja egzotycznych gatunków cienioznośnych, np. paproci zwykle przynosi krótkotrwały efekt. Z zadrzewieniami związane są również pnącza – bluszcz pospolity, chmiel zwyczajny oraz winobluszcz pięciolistkowy.
Znaczną część roślinności parku stanowią zbiorowiska bezdrzewne. Około 17% jego powierzchni pokrywają użytkowane intensywnie trawniki. Połowę mniejszą powierzchnię mają murawy o charakterze trawników-wydepczysk. W rejonie ulicy Rostafińskich da się wyróżnić zbiorowisko ubogiej łąki rajgrasowej koszonej raz na jakiś czas, a w kilku miejscach muraw z różnych wariantów zbiorowiska "Lolio-Cynosuretum". Gatunków typowych dla trawników jest 166, a dla łąk – 89. Wśród tych ostatnich 78% to gatunki rodzime. Natomiast w miejscach określanych jako łąki kwietne większość gatunków jest obcego pochodzenia. Dość liczne są gatunki roślin ruderalnych, które w warunkach upraw są chwastami. W czasie inwentaryzacji w latach 2016–2017 stwierdzono ich 141, przy czym ich zróżnicowanie jest zmienne i zależy m.in. od banku nasion w glebie użytej do rekultywacji terenu. Część z nich stanowi roślinność towarzyszącą zabudowie oraz występująca w ogrodach działkowych zajmujących kilka procent powierzchni parku. Stwierdzono obecność silnie inwazyjnego rdestowca japońskiego. W parku występuje 29 gatunków roślin nadwodnych, w znacznej mierze rodzimych, natomiast same zbiorniki wodne ze względu na wybetonowaną misę są pozbawione roślinności.
Do brioflory parku należy merzyk fałdowany.
Kompost uzyskany z materii roślinnej zebranej w parku w latach 2003 i 2004 miał w porównaniu z kompostem z innych obszarów zieleni warszawskiej jedną z najmniejszych zawartości substancji biogennych i metali ciężkich.
Mykobiota.
W drugiej dekadzie XXI w. w parku stwierdzono 61 gatunków mikroskopijnych grzybów glebowych (często pleśniowych). Wśród nich najpospoliciej występuje pasożytujący na innych grzybach "Gliocladium roseum". Inne częściej występujące gatunki to "Mucor hiemalis", "Trichoderma polysporum", "Mortierella bisporalis" i przedstawiciele rodzaju "Penicillium". Wiele gatunków stwierdzanych w glebie parku występuje na pojedynczych stanowiskach. Stwierdzono również dwa gatunki grzybów naporostowych.
W parku stwierdzono 45 gatunków porostów, co jest wartością typową dla polskich parków miejskich. Brak wśród nich gatunków żyjących na glebie i drewnie, a występują głównie gatunki porastające korę drzew i głazy. Na korze sosen w parku rosną jedynie dwa gatunki, nieduża liczba na korze klonu jesionolistnego, a po 17-18 gatunków na korze topól, dębów i klonu zwyczajnego. Na korze kasztanowców stwierdzono przylepnika złotawego, gatunek objęty częściową ochroną. Inne rzadkie lokalnie gatunki to mąkla tarniowa, żełuczka izydiowa i żełuczka brunka. Żełuczki stwierdzono na głazach kręgu megalitycznego.
Fauna.
W drugiej dekadzie XXI w. w parku stwierdzono 14 grup stawonogów, w tym 21 rodzin chrząszczy. Wśród nich stwierdzono najwięcej gatunków z rodziny biedronkowatych (23). Wśród nich najliczniej reprezentowana była biedronka azjatycka, stanowiąc prawie ⅔ stwierdzonych osobników, podczas gdy kolejny gatunek "Aphidecta obliterata" 9,3%. Inne gatunki, np. biedronka dwukropka, "Adalia conglomerata", "Clitostethus arcuatus" są rzadsze (dwa ostatnie w tym czasie były rzadkie w ogóle w skali Polski). Wśród 9 gatunków biedronek o udokumentowanym zimowaniu w ściółce lub glebie parku najliczniejsza była wrzeciążka, ale wszystkie gatunki zimują tam nielicznie. Niewiele mniej stwierdzono gatunków biegaczowatych (22), z najliczniejszym "Harpalus progrediens". Dość licznie reprezentowane były ryjkowcowate – 15 gatunków (w ujęciach zaliczających do tej rodziny przedstawicieli rodzin Nanophyidae i pędrusiowatych byłoby to 17 gatunków), z najliczniejszym "Barypeithes pellucidus". W 1994 w parku stwierdzono jedno z niewielu polskich stanowisk "Ischnomera cyanea". Z innych lądowych owadów stwierdzono 12 gatunków mrówek, wśród których dominowały hurtnica pospolita i wścieklica zwyczajna, ale pojawiała się też inwazyjna mrówka anatolijska. Spośród 8 stwierdzonych gatunków z rodzaju "Bombus" dominował trzmiel ziemny, stanowiąc ok. ⅔ stwierdzonych osobników. Kolejny gatunek, trzmiel kamiennik, stanowił ok. ¼. Inne gatunki były znacznie rzadsze, a znalazły się wśród nich trzmiel rudy, trzmielec czarny, trzmiel łąkowy i trzmiel ogrodowy. Najrzadsze były trzmiel drzewny i trzmielec żółty. Stwierdzono także skorki, wojsiłki i pchły. Z pozostałych lądowych stawonogów stwierdzono 25 gatunków pająków, w tym "Tenuiphantes tenuis" i "Philodromus albidus", oraz 7 gatunków kosarzy, w tym "Opilio canestrinii" i "Nelima sempronii", roztocze, zaleszczotki, pareczniki, dwuparce i skoczogonki. Wśród roztoczy w badaniach z lat 2009–2010 stwierdzono pojedyncze osobniki kleszcza pospolitego, w tym nosicieli "Borrelia burgdorferi sensu lato", natomiast brak było nosicieli riketsji.
Zagęszczenie nicieni glebowych waha się od 340 tys. osobników w metrze kwadratowym gleby w zadrzewieniach o znacznym stopniu wydeptania do ponad miliona osobników na metr kwadratowy w zadrzewieniach z rozwiniętym runem. W glebie obszarów trawiastych rozpiętość zagęszczenia była nieco mniejsza. W parku stwierdzono 16 gatunków ślimaków lądowych w tym winniczka. Wśród ślimaków wodnych najliczniej występowały zatoczek pospolity oraz błotniarka jajowata. Oprócz nich stwierdzono następujące gatunki: zagrzebka pospolita, zawójka pospolita, zawójka płaska, błotniarka moczarowa, zatoczek skręcony i przyczepka jeziorna. Niektóre z nich znajdowane są jako pojedyncze osobniki lub tylko kilkumiesięczne, co sugeruje, że nie są w stanie zimować ze względu na spuszczanie wody ze stawów.
Wśród zoobentosowych bezkręgowców wodnych, oprócz ślimaków, występowały wodne owady (m.in. pluskolec pospolity, larwy ochotkowatych czy "Paracorixa concinna"), wirki (3 gatunki), skąposzczety (m.in. "Stylaria lacustris"), pijawki ("Dina lineata", "Erpobdella" i "Helobdella"), małżoraczki, małże (kruszynka delikatna), parzydełkowce (1 gatunek). W zoobentosie stwierdzono również jeden gatunek orzęska. Z kolei w zooplanktonie dominowały wioślarki z rodzajów "Daphnia", "Scapholeberis" i "Eurycercus", a liczny był też okogłów. Oprócz wioślarek liczne były widłonogi i pojawiały się planktoniczne małżoraczki.
Ze względu na okresowy brak wody w stawach, nie żyją w nich stabilne populacje ryb. Niemniej, znajdowane są w nich słodkowodne ryby akwariowe. W 2019 wyłowiono 10 osobników mieszańcowych z rodzaju "Xiphophorus", z których przynajmniej niektóre mogły wykluć się już w stawie. W drugiej dekadzie XXI w. w parku stwierdzono dwa gatunki płazów związanych ze stawami – ropuchę zieloną i traszkę zwyczajną. W tym samym czasie stwierdzono występowanie 36 gatunków lęgowych ptaków i kolejne 30 zalatujących, wśród których regularnie w parku pojawiało się 12 gatunków. Wśród ptaków stwierdzono 5 gatunków dzięciołów. Występowaniu ptaków sprzyja obecność dziupli, a w czasie analizy w parku znajdowało się ponad 100 budek lęgowych. Na Polu Mokotowskim w 2013 umieszczono również zespół skrzynek dla jerzyków określany jako jerzykownik. Najliczniejsze wśród ptaków lęgowych są bogatki, następnie kwiczoły i mazurki. Dużym bogactwem awifauny charakteryzuje się Dziki Zakątek, gdzie stwierdzono co najmniej 30 gatunków, w tym dzięcioła białoszyjego, gąsiorka, grubodzioba, jastrzębia, jemiołuszkę czy jera. Według badań nad sikorami z Pola Mokotowskiego wynika, że przynajmniej niektóre z parkowych ptaków są silnie zsynatropizowane i sama obecność ludzi nie oddziałuje na nie znacząco, jednak bliskość ulic wpływa niekorzystnie na ich sukces lęgowy. Fauna ssaków parku była w tym czasie uboga, zdominowana przez gryzonie, wśród których najliczniej występowała myszarka polna. Kilkakrotnie mniej było myszarki leśnej, a jeszcze mniej przedstawicieli innych gatunków, jak wiewiórka pospolita, szczur wędrowny czy nornik zwyczajny. Oprócz gryzoni w parku stwierdzono występowanie kreta, lisa, jeża wschodniego i borowca wielkiego. Istnieją przypuszczenia, że w parku pojawiają się nornica ruda i kuna domowa.
Historia.
Pole Mokotowskie początkowo leżało na południowy zachód od ówczesnej Warszawy. Północną część pola włączono w granice miasta w 1892 lub 1900, a resztę w czasie dużego rozszerzenia Warszawy w 1916, łącznie z całą ówczesną gminą Mokotów.
Mokotowskie Pole Wojenne.
Teren Pola Mokotowskiego od obszaru Warszawy oddzielono, budując Wał Lubomirskiego w 1770. W 1818 przeznaczono je na cele ćwiczeniowe wojska. Około 1825 urządzono na nim plac musztry kawalerii, jednocześnie przesuwając wał na południe od Drogi Królewskiej (później na tym odcinku ulicy Nowowiejskiej). Zachodnia granica sięgała prawie do Szosy Krakowskiej (ulica Grójecka), gdzie urządzano kolonię Ochota. Najbardziej zachodnią część pola od połowy lat 30. XIX w. zajmowały sady i ogrody dostarczające żywność dla warszawskiego garnizonu. Na południu pole sięgało wsi Mokotów, granicząc z drogą, której śladem poprowadzono później ulicę Rakowiecką, a na wschodzie Rogatek Mokotowskich. Od 1831 teren poligonu nazywał się Mokotowskim Polem Wojennym. Zajmowało ono ok. 200 hektarów.
Z czasem skrajne części pola zaczęto zabudowywać. Ze względu na ograniczenia narzucone przez wymagania Twierdzy Warszawa, na przełomie XIX i XX w. dopuszczano w tym rejonie jedynie zabudowę drewnianą. Wśród zabudowań był tor wyścigów konnych z 1841 r. Kolejna zabudowa pola miała miejsce od 1887, kiedy przy ulicy Polnej utworzono nowy tor wyścigowy wraz z trybunami, a w północnej części, na południe od Koszar Jerozolimskich, rozplanowano nowe założenie ogrodowe. Pełniło ono funkcję obozu 3 Dywizji Piechoty Gwardii i wybudowano tam drewniane baraki koszarowe i budynki oficerskie oraz cerkiew. Zagospodarowanie ogrodnicze pozostałości pola kontynuowano później – w 1929 przy ul. Wawelskiej założono dla byłych legionistów istniejący przez kolejne kilkadziesiąt lat ogród działkowy „Jutrzenka”. W czasie okupacji niemieckiej na polu uprawiano warzywa. W 1892 północne obrzeże pola zostało odkupione przez miasto na potrzeby budowy zespołu filtrów wody pitnej. Z kolei na południowych obrzeżach rozwijała się zabudowa ulicy Rakowieckiej.
W czasie I wojny światowej opuszczone przez rosyjskie wojsko drewniane baraki na północ od Pola zostały zamieszkane przez lumpenproletariat, a następnie na ich miejscu urządzono osiedle Staszyce, później przebudowane w Kolonię Staszica. Z kolei na wschodnich obrzeżach Pola w latach 1900–1904 wybudowano Koszary Mokotowskie. Ze względu na stacjonujący w nich Lejb-Gwardyjski Keksholmski Pułk nazywane były też Koszarami Keksholmskimi, podobnie jak plac, przy którym się znajdowały – późniejszy plac Unii Lubelskiej. Te koszary były murowane, a wraz ze zmianami geopolitycznymi były przejmowane przez kolejne formacje wojskowe i inne instytucje. W ich kompleksie wybudowano również cerkiew pw. św. św. Piotra i Pawła, następnie przebudowaną w ewangelicki kościół Wniebowstąpienia Pańskiego.
Tor wyścigów konnych.
Na północnym zachodzie Mokotowskiego Pola Wojennego urządzono niewielki tor wyścigów konnych, gdzie w 1841 odbyła się pierwsza publiczna gonitwa w Królestwie Polskim związana z wystawą zwierząt gospodarskich. Wystawy i wyścigi odbywały się rzadko, a w 1861 zostały zakazane. Nowy tor powstał w 1887. Był znacznie większy i rozciągał się wzdłuż ulicy Polnej. Zlikwidowano go w 1938, otwierając jednocześnie tor wyścigów konnych Służewiec. W okolicach toru wyścigowego umieszczono huśtawki, karuzele, namydlone słupy do wspinania się po nagrodę i urządzano festyny.
Lotnisko Mokotowskie.
Od 1909 na Polu Mokotowskim urządzano pokazy lotnicze, pierwsze na terenie Polski. W następnym roku, mniej więcej na obszarze pierwszego toru wyścigowego, powstało lotnisko mokotowskie, a na jego północnych obrzeżach ulokowano zabudowania warsztaty i hangary Warszawskiego Towarzystwa Lotniczego Awiata. W 1912 r. zakłady Awiaty zamknięto. Lotnisko zostało przejęte przez wojsko rosyjskie, a po przejściu frontu wschodniego w 1915 – niemieckie. Wówczas stało się bazą dla sterowców. Następnie zostało przejęte przez wojsko polskie, a lotnisko oprócz funkcji wojskowych powróciło do roli lotniska cywilnego.
Zabudowa lotniska mokotowskiego miała charakter prowizoryczny. Zespół lotnisk składał się z lotniska wojskowego, sportowego i pasażerskiego. Przy wojskowym w latach 1921–1933 stacjonował 1 Pułk Lotniczy. Lotnisko sportowe należało do Aeroklubu Warszawskiego, a pasażerskie obsługiwało port lotniczy. Znajdował się on początkowo we wschodniej części pola, a następnie przeniesiono go w rejon środkowy, przy ówczesną ulicę Topolową. Z lotniskiem związane były Centralne Warsztaty Lotnicze przy ulicy Puławskiej, przekształcone w Państwowe Zakłady Lotnicze (PZL). W latach 30. zaczęto ograniczać działalność lotnisk na rzecz nowo budowanego portu lotniczego na Okęciu. Wraz z nim przeniesiono PZL. Rozmiar lotniska wojskowego zmniejszono, budując ul. Żwirki i Wigury oraz al. Niepodległości. Nadal działało lotnisko sportowe. Pozostała również wytwórnia szybowców Antoniego Kocjana. Lotnisko wojskowe pełniło swoją funkcję podczas kampanii wrześniowej.
Lotnisko mokotowskie było wykorzystywane podczas zawodów lotniczych Challenge 1934 oraz kilku balonowych o Puchar Gordona Bennetta. Było też miejscem parad.
W czasie powstania warszawskiego na Polu Mokotowskim znajdowały się stanowiska niemieckiej artylerii przeciwlotniczej. 1 sierpnia 1944 roku w godzinie „W” zostały one zaatakowane przez oddziały Obwodu V Armii Krajowej. Natarcie kilku polskich kompanii załamało się jednak z ciężkimi stratami.
Plany zagospodarowania z pierwszej połowy XX wieku.
Duży obszar pozostający we własności skarbu państwa (po przejęciu od wojska) był przedmiotem różnych koncepcji urbanistycznych. Różne plany zasadniczo zakładały likwidację obszaru otwartego i jego zabudowę, a nowe założenia urbanistyczne miały się zaczynać przy placu Na Rozdrożu i sięgać do ul. Grójeckiej. Pierwsze podjęto jeszcze w 1916 pod okupacją niemiecką. Ówczesny projekt, przygotowany przez Koło Architektów pod kierunkiem Tadeusza Tołwińskiego, przewidywał powstanie na terenie pola Dzielnicy Nauki. Urbanistycznie miało to być rozszerzenie Osi Stanisławowskiej z centralną aleją o długości ok. 4 km i szerokości 150 m (z wewnętrznymi szpalerami drzew) zaczynającą się na placu Na Rozdrożu, przecinającą place z gwiaździstym układem ulic.
W dwudziestoleciu międzywojennym pomysły te zmodyfikowano, a dzielnica ta miała mieć charakter również administracyjny (główna arteria, biegnąca w tym samym miejscu miała nazywać się aleją Sejmową). W jej centrum miała się znaleźć Świątynia Opatrzności Bożej. W maju 1935 na Polu Mokotowskim odbyły się główne uroczystości pogrzebowe Józefa Piłsudskiego (w tym miejscu odbierał on 11 listopada 1934 ostatnią w swoim życiu defiladę wojskową). Śmierć marszałka i kult jego osoby doprowadziły do opracowania planu wzniesienia na terenie komisariatu XVI Warszawy, obejmującego wówczas pole, reprezentacyjnej dzielnicy Piłsudskiego. Oprócz ulicy tworzącej oś wschód-zachód, często planowano w środku Pola Mokotowskiego oś północ-południe, którą ostatecznie stała się nowa aleja Niepodległości, co zostało umożliwione po przeniesieniu w 1934 lotniska na Okęcie.
Przedłużenie dotychczasowych ulic Topolowej i Włodarzewskiej i połączenie w aleję Niepodległości, a więc ostateczne rozdzielenie pozostałości Pola Mokotowskiego na część zachodnią i wschodnią nastąpiło w 1938 r. W 1936 Pole Mokotowskie po odłączeniu kolejnych fragmentów miało obszar ponad 120 hektarów i zostało przekazane przez Skarb Państwa Funduszowi Obrony Narodowej. Ostatnim dalekosiężnym planem zagospodarowania Pola Mokotowskiego i okolic była monumentalna kompozycja urbanistyczna zaprojektowana przez Bohdana Pniewskiego z szeroką aleją defilad, pomnikiem marszałka, kilkudziesięcioma gmachami ministerstw i instytucji państwowych, Świątynią Opatrzności Bożej i wielkim placem zgromadzeń – Forum Chwały. Niektóre plany były wynikiem ogłaszanych przez władze państwowe konkursów. Czasem mimo zwycięstwa w konkursie, plany zostawały odkładane i podejmowano kolejne. Zwykle zdążano realizować jedynie niektóre ich elementy, nie zachowując pełnej spójności, a ostatecznie zostały one unicestwione wybuchem II wojny światowej. Jeszcze przed jej wybuchem wybudowano gmach Urzędu Patentowego, choć wykończenie zrealizowano już po wojnie. Dokończono również budowę Kolonii Mieszkaniowej Towarzystwa Kredytowego Miejskiego w pobliżu placu Unii Lubelskiej.
Po zakończeniu II wojny światowej zarzucono plany zabudowy Pola Mokotowskiego jako dzielnicy administracji. Kontynuowano natomiast ideę Dzielnicy Nauki przekształconą w Dzielnicę Wiedzy. Na obrzeżach pola kontynuowano rozbudowę kompleksów uczelnianych, a ono miało stać się wewnętrznym parkiem tej dzielnicy. Pełna koncepcja budowy Dzielnicy Wiedzy zakładała ostateczną zabudowę obszaru otwartego z pozostawieniem placów i przynajmniej częściowo dostępnych publicznie ogrodów uczelnianych (farmaceutycznego akademii medycznej, pomologicznego, pól eksperymentalnych SGGW). Ostatecznie jednak i ta koncepcja nie została zrealizowana i zbudowano jedynie część planowanych budynków na obrzeżach dawnego pola.
W 1931 Stanisław Odyniec-Dobrowolski zaprojektował zabudowę klubu sportowego Warszawianka, która miała się mieścić na rogu ul. Wawelskiej i Uniwersyteckiej (wówczas mającej sięgać w głąb Mokotowa). Udało się zbudować otwarte boiska, pawilon klubowy i wały pod trybuny. Teren Warszawianki przejął Ośrodek Zespołu Sportowego Budowlani, później jako Skra Warszawa, a pozostałości przebudowano w 1953 roku w Stadion RKS Skra.
W latach 1945−1946 na rogu al. Niepodległości i ul. Wawelskiej ustawiono ok. 200 domków fińskich, dar Związku Radzieckiego. W 1973 podjęto decyzję o rozbiórce 203 domków. Zachowały się dwa domki w pobliżu ul. Leszowej, w tym jeden, w którym w latach 1946−1955 mieszkał z rodzicami i siostrą Ryszard Kapuściński. Po wojnie kilkakrotnie wykonano nasadzenia drzew w latach 40. i 70. Nie były one podporządkowane jednak żadnemu planowi, ale w ich ramach posadzono ponad 11 tysięcy drzew. W 1951 oddano do użytku nową siedzibę Głównego Urzędu Statystycznego. Następnie na Polu Mokotowskim powstały również zabudowania Miejskiego Przedsiębiorstwa Robót Ogrodniczych, budynki Politechniki Warszawskiej, Stołecznego Przedsiębiorstwa Energetyki Cieplnej, klubu „Park” oraz kilku przedsiębiorstw prywatnych i kilka lokali gastronomicznych m.in. puby „Bolek” i „Lolek”.
Park według koncepcji Stanisława Bolka.
Po zarzuceniu koncepcji Dzielnicy Wiedzy park nie był przedmiotem szczególnej koncepcji planistycznej. W planach komunikacyjnych zakładano połączenie ulic Opaczewskiej, później Banacha z ulicą Stefana Batorego oraz Chodkiewicza z Ondraszka, co podzieliłoby zachodnią część pola na kolejne izolowane fragmenty. Nowy plan urządzenia pola, tym razem jako parku przedstawił w 1973 r. Stanisław Bolek. Plan ten uwzględniał istniejące lub planowane budynki i ulice, w tym nowy gmach Biblioteki Narodowej w ochockiej części parku. Jego budowę zaczęto w 1977, ale trudności finansowe sprawiły, że nie zbudowano go od razu, ale do użytku oddawano poszczególne części – w latach 1983, 1986 i 1991. W planie Bolka główna promenada ochockiej części parku miała iść z zachodu na wschód na południe od stadionu Skry i Biblioteki Narodowej, a w części śródmiejskiej miała zakręcać do ronda Jazdy Polskiej w Warszawie, oddzielając część parkową od terenów Politechniki Warszawskiej. Na południe od niej miał się znaleźć staw z wyspą i kawiarnią. W pobliżu ul. Żwirki i Wigury miały się znaleźć czytelnia ogrodowa z parkiem rzeźb, między nimi a stawem amfiteatr z muszlą koncertową, między stawem a ul. Wawelską tereny gier stolikowych i sportowe, a między stawem a aleją Niepodległości plac zabaw, podczas gdy ogródek jordanowski miał się znaleźć przy rondzie Jazdy Polskiej. W części śródmiejskiej miała się znaleźć również letnia kawiarnia ogrodowa. Z powierzchni parku miały być wyłączone obszary ogródków działkowych Pracowniczego Ogrodu Działkowego „Rakowiec”, zabudowania Skry (stadion, basen), Biblioteki Narodowej, obszary Politechniki Warszawskiej (AZS Politechnika Warszawska, Wydział Inżynierii Chemicznej i Procesowej Politechniki Warszawskiej, Klub „Stodoła”), Urzędu Patentowego i GUS oraz planowanego miasteczka akademickiego przy ul Wawelskiej. Wiele elementów z tej koncepcji ostatecznie udało się zrealizować. Częściowo na miejscu planowanej wystawy rzeźby ogrodowej latem 2010 zorganizowano plener rzeźbiarski Art Konfrontacje, po którym w parku zostało siedem rzeźb. Ostatecznie zarzucono dalszą rozbudowę ulic przecinających pole lub odcinających od ogródków działkowych.
W 1999 roku w ramach Dnia Ziemi na Polu Mokotowskim ustawiono krąg z głazów narzutowych nawiązujący do kromlechów. Była to inicjatywa m.in. czasopisma Archeologia Żywa.
W 2010 na Polu Mokotowskim otwarto dwukilometrową ścieżkę edukacyjną Ryszarda Kapuścińskiego. W 2018 w pobliżu skrzyżowania al. Niepodległości i ul. Wawelskiej posadzono 45 jabłonek upamiętniających wybitne Polki. Od grudnia 2018 Pole jest jedną z warszawskich lokalizacji parkrun.

</doc>
<doc id="107162" url="https://pl.wikipedia.org/wiki?curid=107162" title="Medal za Odrę, Nysę, Bałtyk">
Medal za Odrę, Nysę, Bałtyk

Medal za Odrę, Nysę, Bałtyk – polskie odznaczenie wojskowe.
Historia.
„Medal za Odrę, Nysę, Bałtyk” został ustanowiony dekretem Rady Ministrów z dnia 26 października 1945 roku „"w celu upamiętnienia wielkich zwycięstw żołnierza polskiego, który walczył o nowe granice na Odrze i Nysie i na wybrzeżu Bałtyku, odzyskując dla Polski prastare ziemie słowiańskie na zachodzie i północy oraz nagrodzenia uczestników tych walk"”. W dekrecie medal nosił nazwę: „Medal za Odrę, Nissę, Bałtyk”, z ówczesną polską nazwą rzeki Nysa Łużycka – Nissa.
W ustawie z 17 lutego 1960 o orderach i odznaczeniach medal wpisano nazwę : „Medal za Odrę, Nysę, Bałtyk” oraz określono wówczas, że stanowi nagrodę dla osób, które brały udział w walkach o granice na Odrze, Nysie i Bałtyku.
Medal był nadawany jednorazowo przez Ministra Obrony Narodowej w imieniu Krajowej Rady Narodowej:
Minister Obrony Narodowej przekazał przysługujące mu prawo do nadawania medalu dowódcom okręgów wojskowych, wszystkim dowódcom dywizji piechoty oraz dowódcy 1 Dywizji Kawalerii. Od 1958 roku medal nadawała Rada Państwa.
Z dniem 8 maja 1999 nadawanie Medalu uznano za zakończone zgodnie z art. 2 pkt. 1 ustawą z 16 października 1992. Przepisy wprowadzające ustawę o orderach i odznaczeniach, uchylające przepisy o tytułach honorowych oraz zmieniające niektóre ustawy.
Opis odznaki.
Odznaką Medalu za Odrę, Nysę, Bałtyk według dekretu był krążek wykonany z brązu (następnie patynowany na brązowo) o średnicy 33 mm. 
Na awersie medalu w środku umieszczono rysunek granic Polski i jej głównych rzek. Nad mapą w górnej części umieszczono wizerunek orła. Wokół medalu umieszczony był napis: ZA ODRĘ, NISSĘ, BAŁTYK. 
Na rewersie umieszczono w czterech wierszach napis: RP / ZWYCIĘZCOM / III. 1945 / IV. 1945. 
Prawdopodobnie już w 1946 roku wprowadzono drugą wersję różniącą się od tej opisanej w dekrecie i ostatecznie na awersie medalu w środkowej części umieszczono rysunek granic Polski z zaznaczeniem głównych rzek oraz oznaczeniem miast: Warszawy, Gdańska, Szczecina i Wrocławia. Nad rysunkiem umieszczono orła, w otok medalu umieszczono napis: ZA ODRĘ – NYSĘ – BAŁTYK. Rewers pozostał taki jak w dekrecie.
Wstążka medalu jest szerokości 35 mm, koloru ciemnoniebieskiego z dwoma pionowymi jasnoniebieskimi paskami po bokach o szerokości 7 mm, umieszczonymi w odległości 2 mm od brzegów wstążki.
„Medal za Odrę, Nysę, Bałtyk” zajmował w kolejności odznaczeń polskich miejsce po „Medalu za Warszawę”.
Odznaczeni.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano 321 975 medale do 1987 r., a później jeszcze dodatkowo 479 medali; łącznie – 322 454 medali.

</doc>
<doc id="107166" url="https://pl.wikipedia.org/wiki?curid=107166" title="Radojewo">
Radojewo

Radojewo – część miasta Poznania w osiedlu Morasko-Radojewo położona na północnym krańcu miasta, na lewym brzegu Warty.
Według danych z 1 stycznia 2010 r. obszar Radojewa, Nowej Wsi Dolnej, Nowej Wsi Górnej zamieszkiwało łącznie 813 osób.
Wieś duchowna "Radujewo", własność Klasztoru Cysterek w Owińskach pod koniec XVI wieku leżała w powiecie poznańskim województwa poznańskiego. 
Nazwa.
Nazwa miejscowości pochodzi prawdopodobnie od "radowania się", "radości" o czym mogą świadczyć średniowieczne zapisy miejscowości "Radojewo" oraz "Radujewo". Miejscowość pod nazwą "Raduiewo" wymieniona jest w łacińskim dokumencie wydanym w Poznaniu w 1280 roku sygnowanym przez króla polskiego Przemysła II. Nazwa Radujewo stosowana była jeszcze w XIX wieku.
Historia.
Po raz pierwszy o Radojewie, jako wsi mającej stanowić uposażenie klasztoru, wspomina dokument fundacyjny klasztoru cysterek w Owińskach wydany przez Przemysła I w 1252 roku. W rękach zakonnic wieś pozostawała do 1797 roku, kiedy to niedługo po trzecim rozbiorze, rząd pruski skonfiskował majątek zakonu. Połączenie z leżącymi po drugiej stronie Warty Owińskami zapewniał kursujący przez rzekę prom. W 1806 roku przez Radojewo przejeżdżał jadący zwiedzić owiński klasztor Napoleon Bonaparte. Wycieczkę opisał towarzyszący mu Dezydery Chłapowski: "13 grudnia 1806 r. cesarz kazał jechać, najprzód koło Winiar – tam stawał kilka razy i okolicę przepatrywał, potem polami i przez błoto, w którym ledwie że z koniem nie ugrzązł, a eskorta za nim przejechać już nie mogła. Tak z nami i z dwoma szaserami francuskimi zajechał do Radojewa, przewiózł się na promie do Owińsk i tam klasztor próżny oglądał."
Skonfiskowany majątek poklasztorny nabył świeżo uszlachcony, berliński bankier Zygmunt Otto von Treskow. W 1825 roku wybudował on dla syna Heinricha Baltazara pałac w Radojewie. Położony jest na skarpie górującej nad doliną Warty. Połączony był osią widokową z pałacem w Owińskach, główną siedzibą rodu. Wokół został urządzony piętnastohektarowy park krajobrazowy, częściowo położony na stromej skarpie i w naturalny sposób łączący się z lasami porastającymi dolinę rzeki. Został on zaprojektowany i urządzony przez królewskiego ogrodnika z Poczdamu – Piotra Lenné. W parku zbudowano na ówczesną modłę sztuczną ruinę. Znajdowała się w nim również kaplica oraz założono cmentarz rodziny. Zabudowania, liczącego 1142 hektary radojewskiego folwarku znajdowały się po drugiej stronie wsi, w jej północnej części. W rękach rodziny von Treskow Radojewo znajdowało się aż do 1945 roku. 
W XIX w. funkcjonowała cegielnia, która zaopatrywała Twierdzę Poznań oraz inne budynki w materiały budowlane.
W 1987 r. przyłączono do Poznania obszar wsi Radojewo o powierzchni 698,46 ha z gminy Suchy Las.
Obszar Radojewa w latach 1987–1990 należał do dzielnicy Stare Miasto. W 2001 r. utworzono jednostkę pomocniczą miasta Osiedle Morasko. Połączenie wynikało z tzw. reformy funkcjonalnej jednostek pomocniczych w Poznaniu, a ponieważ Osiedle Radojewo była jednostką peryferyjną miasta, którą zamieszkiwało mniej niż 1 tys. mieszkańców połączono je z Osiedlem Morasko.
Stan obecny.
Na terenie Radojewa powstają ładnie położone, niewielkie osiedla willowe (Osiedle Lubczykowa Góra, Nowa Wieś Dolna, Nowa Wieś Górna). Centrum dzielnicy zachowało podmiejski charakter. Pałac, będący aktualnie własnością miasta, zamieniono najpierw w szkołę, następnie w wielorodzinny budynek mieszkalny, a ostatecznie stoi opuszczony i popada w ruinę. W części byłego parku planowane było utworzenie rezerwatu Kokoryczowe Wzgórze. 
Przy północnej stronie pałacu stoi kapliczka, ufundowana w okresie międzywojennym przez radojewską rodzinę Kurowskich, zawierająca figurę Matki Boskiej Różańcowej. Zbudowana jest z bloków kamiennych i zwieńczona krzyżem. Otoczenie kwiatowe.
Ze względu na walory ekologiczne i kulturowe planowane jest utworzenie Cysterskiego Parku Kulturowego Owińska – Radojewo. Projektowane jest reaktywowanie połączenia promowego z Owińskami, tym razem raczej jako atrakcji turystycznej, a nie podstawowego środka komunikacji.
Na północ od Radojewa, już poza granicami miasta, leżą tereny poligonu wojskowego w Biedrusku.
Przyroda.
Radojewskie lasy są jednym z dziewięciu miejsc, gdzie zaobserwowano w Poznaniu największego polskiego grzyba – purchawicę olbrzymią ("Calvatia gigantea").
Na terenie parku występują liczne gatunki roślin (w tym zdziczałe rośliny parkowe), m.in. śnieżyczka przebiśnieg, złoć żółta, złoć łąkowa, zawilec gajowy, zawilec żółty, ziarnopłon wiosenny, kokorycz pusta i pełna, miodunka ćma, rannik zimowy, lepiężnik różowy, przylaszczka pospolita, bez lilak, porzeczka alpejska, forsycja czy jaśminowiec i wiele innych. Z drzew rosną tu (niemal na całej powierzchni w ramach łęgu zboczowego "Violo odoratae-Ulmetum") głównie dąb szypułkowy i wiąz polny, a w ich podszyciu: fiołek wonny, fiołek Rivina i przytulia czepna. Wzdłuż głównej alei posadzono szpaler lip drobnolistnych, a na grobli między stawami wyrasta bardzo dorodny okaz platana klonolistnego. Z grzybów, oprócz wspomnianej wyżej purchawicy, rosną m.in.: smardz jadalny, pochwiak pochwiasty (rzadki i zagrożony w Polsce), sromotnik bezwstydny, płomiennica zimowa oraz gąsówka naga.
Samorząd.
W sensie administracyjnym Radojewo stanowi osiedle samorządowe Miasta Poznania, z zebraniem ogólnym mieszkańców jako organem stanowiącym i wybieralnym przez nie zarządem – organem wykonawczym. Od 20 marca 2011 roku – dnia, w którym odbyły się wybory do nowej Rady Osiedla, powstało Osiedle Morasko-Radojewo, dlatego też Radę Osiedla Morasko-Radojewo stanowią mieszkańcy obu osiedli.
Legenda.
Tadeusz Piszczek zapisał w latach 60. XX w. legendę o dwóch głazach narzutowych, dotyczącą Radojewa. Opowiada ona o Jagnie, wiejskiej dziewczynie z Radojewa, którą matka posłała po wodę, której zabrakło jej do gotowania klusek. Po drodze spotkała Jasia – uprzejmego pasterza owiec z dworu, który począł dla Jagny pięknie grać na fujarce, tak iż dziewczyna zapomniała o przyniesienia wody. Po dwóch godzinach przybyła rozwścieczona matka i krzyknęła: "Obyście zamienili się w kamienie!" Natychmiast tak się stało. W Zaduszki spod kamieni dobywają się jęki młodych, niewinnych ludzi.
Komunikacja.
Położona około 10 km od centrum dzielnica połączona jest z resztą miasta liniami autobusowymi miejskimi 167, 188, 198 (wybrane kursy w dni powszednie) i 214 (nocna) oraz podmiejskimi 348 (Przebędowo – Poznań) i 911 (Biedrusko – Poznań).

</doc>
<doc id="107168" url="https://pl.wikipedia.org/wiki?curid=107168" title="Rezerwat przyrody Rajchowa Góra">
Rezerwat przyrody Rajchowa Góra

Rezerwat Rajchowa Góra – rezerwat fitocenotyczny położony w województwie śląskim na terenie gminy Boronów. Rajchowa Góra jest jednym z czterech rezerwatów znajdujących się na obszarze Parku Krajobrazowego Lasy nad Górną Liswartą. Powierzchnia rezerwatu stanowi 8,2 hektara. Utworzony został w roku 1959. Obszar rezerwatu podlega ochronie ścisłej.
Nazwa rezerwatu związana jest z nazwiskiem "Rajch", które, według miejscowych podań, należało do zamieszkującego na tym obszarze pustelnika.
Zbiorowiska roślinne.
W zachodniej części rezerwatu znajduje się zespół roślinny zaklasyfikowany jako bór mieszany świeży. Obecnie w zespole tym, ze względu na prowadzoną w tym rejonie gospodarkę leśną, dominuje sosna zwyczajna, z domieszką dębów bezszypułkowych i szypułkowych oraz buka zwyczajnego. Pierwotnie gatunkiem dominującym był tu dąb bezszypułkowy.
W rezerwacie znajduje się też siedlisko określone jako las mieszany świeży z przewagą buka zwyczajnego (40%) oraz sosny zwyczajnej (30%), dębu szypułkowego (20%) oraz świerka (10%). Ze względu na znaczną degradację nie zostało ono zakwalifikowane do żadnego zespołu leśnego.
Fauna.
Rezerwat jest siedliskiem dla dzięcioła zielonego oraz gniazdującego tu myszołowa zwyczajnego.

</doc>
<doc id="107169" url="https://pl.wikipedia.org/wiki?curid=107169" title="Zmiennocieplność">
Zmiennocieplność



</doc>
<doc id="107170" url="https://pl.wikipedia.org/wiki?curid=107170" title="Samara">
Samara

Samara (ros. Самара, w latach 1935–1991 Kujbyszew, cyrylica: Куйбышев) – miasto w Rosji, port rzeczny nad Wołgą. Stolica obwodu samarskiego. Wielki ośrodek przemysłu maszynowego, metalowego, petrochemicznego, spożywczego i lekkiego.
Historia.
Samara została założona w 1586 jako warownia do obrony przed najazdami Tatarów. Od 1688 jest miastem, w 1851 została stolicą guberni. Od drugiej połowy XIX wieku ważny węzeł kolejowy. W 1883 miasto miało 63,5 tys. mieszkańców, do 1897 liczba wzrosła do 91,6 tys. W latach 1918–1919 w rękach sił antybolszewickich, potem część ZSRR. Od 1928 stolica obwodu. W 1935 zmieniono nazwę Samary na cześć zmarłego Waleriana Kujbyszewa.
Podczas II wojny światowej w mieście znalazło się szereg instytucji ewakuowanych z zagrożonej nadejściem wojsk niemieckich Moskwy i tymczasowo pełniło ono niektóre funkcje stolicy ZSRR. Przeniesiono tu m.in. placówki dyplomatyczne. Ambasadorem Polski w ZSRR został w 1941 prof. Stanisław Kot, który niebawem przybył do Kujbyszewa, organizując wszechstronną pomoc dla Polaków, którzy masowo przybywali do tworzącej się Armii Polskiej.
Oświata.
Na terenie Samary (Kujbyszewa) mieściła się w latach 1944–1964 Kujbyszewska Suworowska Szkoła Wojskowa.
Polacy w Samarze.
W Samarze urodzili się m.in.:
Polacy mieszkający w Samarze zbudowali w latach 1902–1906 działający do dziś tzw. Kościół Polski (architekt: Tomasz Bohdanowicz-Dworzecki).

</doc>
<doc id="107172" url="https://pl.wikipedia.org/wiki?curid=107172" title="National Basketball Association">
National Basketball Association

National Basketball Association (skrót ang. NBA) – amerykańsko-kanadyjska liga koszykarska, o charakterze profesjonalnym. Tworzy ją 30 zespołów, w tym: 29 ze Stanów Zjednoczonych i jeden z Kanady. Liga jest aktywnym członkiem USA Basketball, oddziału Fédération Internationale de Basketball na terytorium Stanów Zjednoczonych. Jej komisarzem od 1 lutego 2014 roku jest Adam Silver. NBA jest jedną z pięciu największych północnoamerykańskich zawodowych lig sportowych (oprócz niej NFL, NHL, MLS i MLB). Gracze NBA są najlepiej opłacanymi sportowcami świata (w średniej rocznych zarobków).
Liga została założona w Nowym Jorku 6 czerwca 1946 jako Basketball Association of America, a nazwę National Basketball Association przybrała jesienią 1949, po połączeniu z rywalizującą National Basketball League. Siedziba władz ligi, skąd dokonuje się wszystkich ruchów związanych z działalnością NBA, znajduje się na Piątej Alei 645 w Nowym Jorku. NBA Entertainment i studia NBA TV mieszczą się w pobliskim Secaucus w stanie New Jersey.
Historia.
Powstanie i fuzja.
Basketball Association of America została utworzona w 1946 roku, przez właścicieli największych aren hokejowych w północno-wschodnich i środkowo-zachodnich Stanach Zjednoczonych i Kanadzie. 1 listopada 1946, w Toronto w Kanadzie, Toronto Huskies podejmowali New York Knickerbockers w Maple Leaf Gardens, w meczu, który uważany jest za pierwszy w historii NBA. Chociaż istniały wtedy już American Basketball League i NBL, BAA było pierwszą profesjonalną ligą koszykarską, która zamierzała rozgrywać swoje mecze przede wszystkim w dużych miastach. Podczas pierwszych lat istnienia poziom gry w BAA nie odróżniał się od tego prezentowanego w konkurencyjnych ligach, czy niezależnych zespołach, jak Harlem Globetrotters. Na przykład finalista ABL z 1948 roku Baltimore Bullets przenieśli się do BAA i w tym samym roku zdobyli mistrzostwo w tejże lidze, a mistrzowie NBL z 1948 roku – Minneapolis Lakers zdobyli mistrzostwo BAA w 1949 roku.
W dniu 3 sierpnia 1949 roku, władze BAA przystały na fuzję z NBL, tworząc nową ligę o nazwie National Basketball Association. Nowa liga posiadała 17 zespołów, zlokalizowanych w mieszance małych i dużych miast, i rozgrywających swoje mecze w dużych arenach, jak i miejskich gimnazjach. W 1950, NBA zmniejszała się do liczby jedenastu zespołów, a proces ten trwał do sezonu 1953–54, gdy liga przybrała najmniejszy rozmiar w historii, wynoszący dziewięć drużyn. Wszystkie z nich mieściły się w dużych miastach (New York Knicks, Boston Celtics, Golden State Warriors (San Francisco), Los Angeles Lakers, Sacramento Royals/Kings, Detroit Pistons, Atlanta Hawks, oraz Philadelphia Nationals/76ers). Proces zmniejszania ligi polegał na odbieraniu koncesji małym miastom i przenoszeniu ich do dużych. Hawks przeniesieni zostali do Atlanty z „Tri-Cities” (obszar znany Quad Cities), w 1951 roku do Milwaukee, a cztery lata później do Saint Louis w stanie Missouri; Royals z Rochester, przez Nowy Jork do Cincinnati (w 1957); i Pistons z Fort Wayne, przez Indianę do Detroit (w 1957).
Amerykanin japońskiego pochodzenia, Wataru Misaka, podczas gry w New York Knicks w sezonie 1947/48, „złamał” barierę etniczną w NBA. Ten rok przyniósł także dołączenie pierwszych afroamerykańskich graczy przez kilka zespołów, Chucka Coopera przez Celtics, Nathaniela „Sweetwatera” Cliftona przez Knicks, i Earla Lloyda przez Washington Capitols. Podczas tego okresu, prowadzeni przez centra George’a Mikana Minneapolis Lakers, wygrali pięć mistrzostw NBA, zyskując pozycję pierwszej dynastii ligi. Aby zachęcić zespoły do rzucania, i zniechęcić do długiego rozgrywania akcji, władze ligi wprowadziły w 1954 roku, zegar ograniczający budowanie akcji do 24 sekund. Jeśli drużyna w tym czasie nie trafiła rzutu lub piłka nie dotknęła kosza, zegar zostawał restartowany, a piłka przekazywana drużynie przeciwnej.
Rozgrywki.
Drużyny podzielone są na dwie Konferencje: Wschodnią i Zachodnią. Konferencje podzielone są z kolei na trzy dywizje.
Rozgrywki składają się z sezonu zasadniczego i rozgrywek pucharowych ("play-off").
W sezonie zasadniczym drużyny z tej samej dywizji rozgrywają ze sobą po 4 mecze (16 gier), po 3 lub 4 z drużynami innych dywizji tej samej konferencji (w sumie 52 mecze w obrębie konferencji), zaś pozostałe 30 meczów z drużynami drugiej konferencji. W ten sposób każda drużyna gra z każdą w zasadniczej części sezonu, „u siebie” i „na wyjeździe”. Minusem jest to, że z oddalonymi drużynami z drugiej konferencji rozgrywa się co roku prawie dwa razy więcej meczów niż z ekipami z własnej dywizji, co wywołuje zmęczenie podróżami (30 wobec 16 meczów).
W fazie play-off najpierw wyłaniani są mistrzowie poszczególnych konferencji. W pojedynkach ośmiu najlepszych zespołów z danej konferencji kolejność ustalana jest na podstawie ilości wygranych i przegranych meczów w sezonie, zrezygnowano z rozstawienia zwycięzców poszczególnych dywizji od sezonu 2015/2016. Przepis zmieniono, by do fazy play-off kwalifikowały się faktycznie najlepsze zespoły, a nie te, które miały słabych rywali w swojej dywizji. Z tego samego powodu rozważa się rezygnację z konferencji i awans do playoffów 16 drużyn z najlepszym bilansem (przepis jest na etapie dyskusji). Rozgrywki play-off przebiegają według scenariusza: w I rundzie play-off pierwszy zespół gra z ósmym, drugi z siódmym, trzeci z szóstym, czwarty z piątym. W II rundzie play-off zwycięzca pojedynku pierwszy z ósmym gra ze zwycięzcą pojedynku czwarty z piątym, i dalej zwycięzca pojedynku drugi z siódmym, gra ze zwycięzcą pojedynku trzeci z szóstym. Taki rozstaw jest spowodowany tym, aby już w II rundzie play-off nie trafiły na siebie drużyny najsilniejsze po fazie zasadniczej oraz aby lider konferencji miał w play-off teoretycznie łatwiej. Zwycięzcy tych meczów spotykają się ze sobą w finale konferencji. Zwycięzcy finałów konferencji spotykają się ze sobą w finale ligi. Zespoły rozstawione wyżej grają więcej meczów u siebie w systemie 2 mecze dom, 2 – wyjazd, 1-dom, 1-wyjazd, 1-dom. W pojedynkach fazy play-off gra się do czterech zwycięstw (tzw. best of seven). Ten system 2-2-1-1-1 obowiązuje również w finale NBA (przywrócony od sezonu 2013/14, wcześniej w finałach NBA było 2-3-2)
Klasyfikacja medalowa.
1 jako Minneapolis Lakers
2 jako Philadelphia Warriors
3 jako Syracuse Nationals
4 jako St. Louis Hawks
5 jako Rochester Royals
6 jako Washington Bullets
7 drużyna obecnie nieistniejąca (występowała w NBA w latach 1947–1955, nie mają powiązania z późniejszymi Baltimore Bullets – obecnie Washington Wizards)
8 jako Seattle SuperSonics
Polacy.
Od sezonu 2007-2008 do sezonu 2018-2019 w NBA występował Marcin Gortat, który podpisał dwuletni kontrakt z Orlando Magic na sumę 1,1 mln USD. Gortat wybrany został w drafcie 2005 z 57. numerem przez Phoenix Suns i natychmiast przekazany do Orlando. W składzie Magic pojawił się dopiero w 2007 roku, a pierwszy mecz rozegrał 1 marca 2008. Wiosną rozegrał osiem meczów w fazie play-off. W grudniu 2008 roku, jako pierwszy z Polaków, wyszedł na boisko w pierwszej piątce swego zespołu. Marcin Gortat nie był podstawowym zawodnikiem swojej drużyny, najczęściej wchodził na boisko jako zmiennik Dwighta Howarda. Przeciętnie zaliczał ok. 12 minut meczu, zdobywając ok. 3 punktów, 4 zbiórek i 1 blok. Jest pierwszym Polakiem, który grał w finałach NBA, w 2009 roku. 18 grudnia 2010 Marcin Gortat uczestniczył w wymianie między Orlando Magic a Phoenix Suns. Do klubu ze stolicy stanu Arizona razem z Marcinem Gortatem przeszli Vince Carter i Mickaël Piétrus, natomiast w odwrotną stronę powędrowali Jason Richardson, Hidayet Türkoğlu oraz Earl Clark. Po zmianie drużyny Marcin Gortat coraz więcej czasu spędzał na parkiecie, czasami wychodząc w pierwszej piątce. 30 stycznia w meczu z New Orleans Hornets pobił swój rekord występów w NBA, zdobywając 25 punktów, będąc zarazem rezerwowym w tym meczu. W 2013 roku Gortat zmienił klub z Phoenix Suns na Washington Wizards. W 2014 roku klub podpisał z nim kontrakt na 5 kolejnych lat. Latem 2018 został zawodnikiem Los Angeles Clippers. Polak został oddany w wymianie przez Washington Wizards, w których spędził pięć ostatnich sezonów, w zamian za Austina Riversa.
Przed Marcinem Gortatem w NBA grało dwóch Polaków:
We wrześniu 2007 roku wstępny kontrakt z Indiana Pacers podpisał też Łukasz Obrzut, za sezon miał otrzymać stawkę minimalną 450 tys. dolarów. W październiku zwolniono go jednak. Jako 35. w drafcie NBA w 2003 roku Milwaukee Bucks wybrało Szymona Szewczyka, jednak nie zagrał w najlepszej lidze świata. Ponadto w NBA grał Rubén Wolkowyski posiadający także polskie obywatelstwo, jednak grający dla reprezentacji Argentyny. Jeff Nordgaard grał w NBA, ale polskie obywatelstwo otrzymał później.
23 czerwca 2022 w drafcie z 9. numerem przez San Antonio Spurs został wybrany 19-letni skrzydłowy Jeremy Sochan.

</doc>
<doc id="107173" url="https://pl.wikipedia.org/wiki?curid=107173" title="Kujbyszew">
Kujbyszew

Osoby o nazwisku Kujbyszew:
Miejscowości:

</doc>
<doc id="107177" url="https://pl.wikipedia.org/wiki?curid=107177" title="Kowadełko">
Kowadełko

Kowadełko () – jedna z trzech kosteczek słuchowych u ssaków. Położona jest w jamie bębenkowej. Przekazuje drgania dźwiękowe z ucha zewnętrznego do ucha wewnętrznego.
Znajduje się w uchu środkowym. Swoją powierzchnią stawową łączy się z główką młoteczka (łac. "caput mallei") a odnogą długą (łac. "crus longum") jest ruchomo połączona z głową strzemiączka. Ewolucyjnie wywodzi się z kości kwadratowej gadów, która pierwotnie pochodzi z kości osłaniających pierwszą szparę skrzelową ryb (tryskawkę).

</doc>
<doc id="107178" url="https://pl.wikipedia.org/wiki?curid=107178" title="Margaret Mitchell">
Margaret Mitchell

Margaret Munnerlyn Mitchell Marsh (ur. 8 listopada 1900 w Atlancie, zm. 16 sierpnia 1949 tamże) – amerykańska pisarka.
Za swoją, wydaną w 1936 r., powieść "Przeminęło z wiatrem" (ang. "Gone with the Wind") otrzymała w 1937 r. Nagrodę Pulitzera. Film pod tym samym tytułem z 1939 r. z Vivien Leigh i Clarkiem Gable w rolach głównych stał się jednym z najpopularniejszych filmów wszech czasów.
Dzieciństwo i młodość.
Margaret Mitchell urodziła się w Atlancie jako córka Mary Isabelle „Maybelle” Stephens i adwokata Eugene Muse Mitchella. Jej przezwisko, pod którym występowała również czasem publicznie, to "Peggy".
Po zakończeniu nauki w szkole oraz college’u, przejęła, po wczesnej śmierci matki, w 1918 r. prowadzenie domu rodzinnego i rozpoczęła pisanie cotygodniowej kolumny do niedzielnego wydania gazety „Atlanta Journal”.
Małżeństwa.
W 1922 r. wyszła za Berriena „Red” Upshawa, z którym rozwiodła się jednak już po krótkim czasie. 4 lipca 1925 poślubiła przyjaciela Upshawa – Johna Marsha.
Przeminęło z wiatrem.
Mitchell rozpoczęła pisanie powieści w 1926 r., gdy z powodu obrażeń oraz artretyzmu dłuższy czas nie opuszczała łóżka. Jej mąż, John Marsh, kupił dla niej używaną podróżną maszynę do pisania marki Remington, na której to w przeciągu następnych 10 lat ukończyła tę, obejmującą tysiąc stron, powieść.
Powieść ukazała się 30 czerwca 1936. W tym samym roku Margaret Mitchell sprzedała prawa do sfilmowania swojej powieści producentowi Dawidowi O. Selznickowi za 50 tys. dolarów amerykańskich.
Mitchell została za "Przeminęło z wiatrem" wyróżniona w 1937 r. Nagrodą Pulitzera.
Późniejsze losy oraz śmierć.
Od lat 40. pracowała wyłącznie honorowo w celach dobroczynnych. Sponsorowała m.in. kształcenie medyczne upośledzonym absolwentom college'ów, założyła izbę przyjęć dla czarnych i białych przy Grady Hospital w Atlancie, zaangażowała się w ruch afroamerykański na rzecz praw i kształcenia czarnych w Atlancie oraz pomagała podczas II wojny światowej w różnych szpitalach.
Margaret Mitchell została 11 sierpnia 1949 potrącona przez pijanego taksówkarza podczas przechodzenia przez Peachtree Street w Atlancie; jej obrażenia były tak ciężkie, że nie obudziła się już ze śpiączki. Zmarła 16 sierpnia w Grady Hospital, a pochowana została na cmentarzu Oakland Cemetery w Atlancie.
Po śmierci.
W 1965 r. Margaret Mitchell otrzymała pośmiertnie nagrodę Shining Light Award przyznawaną przez Atlanta Gas Light i stację radiową WSB za „Zasługi w myśl człowieczeństwa”.
W 1989 r. Dom Margaret Mitchell, w którym napisane zostało "Przeminęło z wiatrem", został uznany przez burmistrza Atlanty za oficjalny symbol miasta. W 1997 r. został otwarty dla zwiedzających jako muzeum.
W 2000 r. ukazał się zbiór niepublikowanych opowiadań i nowel "Before Scarlett", które Margaret Mitchell napisała między siódmym a osiemnastym rokiem życia.

</doc>
<doc id="107181" url="https://pl.wikipedia.org/wiki?curid=107181" title="Richard Kiel">
Richard Kiel

Richard Kiel (ur. 13 września 1939 w Detroit, zm. 10 września 2014 we Fresno) – amerykański aktor filmowy.
Wyróżniał go wzrost (217,8 cm). Znany jest najlepiej z drugoplanowej roli zabójcy o pseudonimie „Buźka” ("Jaws"), w dwóch filmach z serii o przygodach Jamesa Bonda: "Szpieg, który mnie kochał" (1977) i "Moonraker" (1979). Oprócz swojej imponującej postury, w roli "Buźki" wyróżniały go kobaltowe zęby, wielka siła i „niezniszczalność”. W pojedynkę wygrał z rekinem. Przeżył m.in.: wypadnięcie z pędzącego pociągu, rozbicie gondolką, upadek z urwiska w jadącym samochodzie. Zyskał sympatię fanów i jako jeden z niewielu aktorów zagrał czarny charakter w więcej niż jednym filmie o Bondzie.
Początkowo Kiel imał się różnych prac, włącznie z pełnieniem funkcji „bramkarza” w nocnym klubie, lecz od końca lat 50. zaczął grywać drobne role w filmie i telewizji, odpowiednie do swoich warunków fizycznych. Popularność przyniosła mu dopiero wspomniana rola "Buźki".
Zagrał również u boku Harrisona Forda i Roberta Shawa w popularnym filmie wojennym "Komandosi z Navarony" (1978), gdzie wcielił się w rolę dowódcy czetników kpt. Dražaka.
Oprócz aktorstwa, Kiel był współtwórcą scenariusza i producentem filmu familijnego "The Giant of Thunder Mountain" (1991). W 2002 napisał autobiografię pt. "Making it BIG in the Movies".
Należał do ewangelikalnych chrześcijan, twierdził, że przeżył nowe narodzenie.
Na 3 dni przed swoimi 75. urodzinami, 10 września 2014 zmarł na zawał serca w szpitalu we Fresno, gdzie został przyjęty kilka dni wcześniej.

</doc>
<doc id="107182" url="https://pl.wikipedia.org/wiki?curid=107182" title="Saturn V">
Saturn V

Saturn V – wielostopniowa rakieta kosmiczna jednokrotnego użytku na paliwo ciekłe, wykorzystywana przez NASA w programach załogowych lotów kosmicznych Apollo i Skylab. Była to największa z rakiet należących do rodziny Saturn. Została zaprojektowana przez zespół pod kierownictwem Wernhera von Brauna i Artura Rudolpha w instytucie Marshall Space Flight Center przy udziale firm Boeing, North American Aviation, Douglas Aircraft Company oraz IBM.
Głównym powodem budowy rakiety Saturn V był program Apollo, którego celem było lądowanie ludzi na Księżycu (zrealizowany misją Apollo 11). Rakiety typu Saturn V wykorzystywano w latach 1967–1973 podczas 13 misji, w tym 10 załogowych (21 grudnia 1968 – 6 grudnia 1972 roku). Godny zauważenia jest fakt wysokiej bezawaryjności tej konstrukcji, bowiem podczas eksploatacji doszło jedynie do dwóch niewielkich awarii rakiety (podczas misji Apollo 6 i Apollo 13 nastąpiła awaria jednego z silników, jednak komputer pokładowy zdołał wyrównać spadek mocy).
Tło powstania.
Na początku lat 60. XX wieku ZSRR prowadził w wyścigu kosmicznym. W 1957 Sowieci umieścili na orbicie pierwszego satelitę Sputnika 1, a 12 kwietnia 1961 Jurij Gagarin został pierwszym człowiekiem w kosmosie.
25 maja 1961 prezydent Stanów Zjednoczonych Kennedy ogłosił, że Ameryka wyśle do końca dziesięciolecia ludzi na Księżyc. W tym czasie jedynym załogowym lotem kosmicznym USA był 15-minutowy suborbitalny Freedom 7 z Alanem Shepardem na pokładzie. Na świecie wówczas nie było rakiety zdolnej wynieść załogową kapsułę w kierunku Księżyca. Projektowano rakietę Saturn I, lecz była ona za słaba, by móc wynieść ludzi na Srebrny Glob.
We wczesnych planach NASA rozważała trzy możliwości lotu.
Saturn C-1 do C-4.
Pomiędzy 1960 a 1962 rokiem Marshall Space Flight Center projektowało rakiety służące do różnych misji.
Saturn C-5.
10 stycznia 1962 roku Marshall Space Flight Center ogłosiło plan zbudowania rakiety C-5. Plany zakładały pierwszy stopień z pięcioma silnikami F-1, drugi stopień z pięcioma silnikami J-2 a także S-IVB jako trzeci stopień rakiety z jednym silnikiem J-2. Pierwsze cztery starty miały być bezzałogowymi lotami testowymi, a pierwszy lot załogowy miał się odbyć nie później niż w roku 1969.
W 1963 r. rakietę C-5 przemianowano na Saturn V.
Pierwszy bezzałogowy start miał miejsce 9 listopada 1967 (misja Apollo 4).
Pierwszy załogowy start odbył się 21 grudnia 1968 (misja Apollo 8).
Konstrukcja rakiety.
Saturn V jest jednym z najbardziej zaawansowanych technicznie tworów człowieka w historii. Była to rakieta wysoka na 110 metrów, miała 10 metrów średnicy i była w stanie wynieść 118 ton ładunku na LEO. Użyto w niej silniki F-1 oraz J-2. Podczas testów huk silników był słyszalny w promieniu 80 km.
Człony rakiety.
Rakieta składała się z trzech stopni. Wszystkie napędzane były paliwem ciekłym. Separację członów podczas startu wspomagały niewielkie ładunki separujące.
S-IC – pierwszy stopień.
Stopień ten został skonstruowany w firmie Boeing Company w Nowym Orleanie, gdzie później były budowane zbiorniki ET dla wahadłowców. Był wysoki na 42 metry, a jego średnica wynosiła 10 metrów. Ciąg, jaki wytwarzało 5 silników F-1, wynosił 34,02 MN. Stopień ten był wykorzystywany podczas pierwszych 67 kilometrów wznoszenia.
S-II – drugi stopień.
Stopień ten skonstruowała firma North American Aviation w Seal Beach w Kalifornii. Miał 5 silników J-2, które wytwarzały ciąg 5 MN. 97% masy stanowiło paliwo.
S-IVB – trzeci stopień.
Stopień został skonstruowany przez firmę Douglas Aircraft Company w Huntington Beach w Kalifornii. Posiadał jeden silnik J-2. Człon ten wykorzystywano podczas końcowych chwil wchodzenia na orbitę, a potem do TLI (ang. "Trans-Lunar Injection"). Był to jedyny stopień na tyle mały, że mógł być transportowany przez samolot. Stopień ten był również wykorzystywany jako drugi stopień w rakiecie Saturn IB.
Instrument Unit.
Był to okrąg zamieszczony nad trzecim stopniem skonstruowany przez IBM. Zawierał komputer kontrolujący rakietę podczas startu aż do separacji członu S-IVB. Zapisywał telemetrię oraz korygował kurs rakiety.
Porównanie.
Radziecką odpowiedzią na Saturna V była rakieta N1. Saturn V był wyższy, cięższy i wytwarzał większy ciąg podczas startu, ale pierwszy stopień N1 miał większą średnicę. Rakieta N1 wykonała cztery testowe loty przed zakończeniem programu, lecz wszystkie skończyły się niepowodzeniem. Pierwszy stopień Saturna V posiadał 5 silników F-1 o ogromnej mocy, natomiast N1 wyposażona była w 30 małych silników. Podczas dwóch startów, Apollo 6 i Apollo 13 doszło do spadku mocy jednego z silników, lecz komputer zdołał wyrównać ciąg. N1 była projektowana w pośpiechu i nigdy nie przetestowano silników jednocześnie, co powodowało katastrofy podczas startów. Gdyby przetestowano pierwszy stopień N1 osobno, można by uniknąć tych niedociągnięć.
Trzystopniowy Saturn V wytwarzał ciąg 34,02 MN i miał udźwig 118 ton na niską orbitę okołoziemską. W misji Apollo 15 podczas startu rakieta wytworzyła ciąg 34,8 MN. Gdy startowała rakieta w wersji Saturn INT-21 wynosząca stację kosmiczną Skylab na orbitę osiągnęła ona ciąg 35,1 MN. Dla porównania N1 dysponowała ciągiem 44 MN na poziomie morza. Jednak żadne działania z użyciem N1 nie zakończyły się sukcesem.
Radziecka rakieta Energia w wersji „Wulkan” teoretycznie mogłaby wynieść na LEO 175 ton i wytworzyć ciąg 46 MN, lecz nigdy nie wykonała startu w tej konfiguracji.
Wahadłowiec kosmiczny wytwarzał podczas startu ciąg 30,1 MN, ale miał udźwig na LEO 28 800 kg, co stanowi 25% udźwigu Saturna V. Gdy uzna się cały orbiter za ładunek – udźwig wynosił 112 ton.
Europejska rakieta Ariane 5 w wersji Ariane 5 ECA może wynieść 10 000 kg na orbitę transferową (GTO). Amerykańska Delta IV Heavy wyniosła 21 grudnia 2004 na GTO ładunek o masie 13 100 kg. Rakieta Atlas V wykorzystująca silnik RD-180 oparty na rosyjskiej technologii może wynieść 25 000 kg na LEO bądź 13 605 kg na GTO.

</doc>
<doc id="107183" url="https://pl.wikipedia.org/wiki?curid=107183" title="European Cooperation for Space Standardization">
European Cooperation for Space Standardization

ECSS (ang. "European Cooperation for Space Standarization") to europejska organizacja definiująca standardy na użytek inżynierii kosmicznej.

</doc>
<doc id="107184" url="https://pl.wikipedia.org/wiki?curid=107184" title="Telekomenda">
Telekomenda

Telekomenda – cyfrowa wiadomość, podobna do pakietu, używana m.in. do sterowania satelitami. W astronautyce standardem telekomend jest struktura zdefiniowana przez ECSS w dokumencie ECSS-E-40-71.

</doc>
<doc id="107187" url="https://pl.wikipedia.org/wiki?curid=107187" title="Preboot Execution Environment">
Preboot Execution Environment

PXE (ang. "Preboot Execution Environment") – rozwiązanie w technice komputerowej, umożliwiające uruchomienie na komputerze systemu operacyjnego, mimo że nie jest on na nim zainstalowany. Komputer taki nie musi posiadać żadnych urządzeń mogących przechowywać system (takich jak dysk twardy, stacja dyskietek, napęd CDROM, dyski USB, czy inne). 
PXE to tryb pracy, w którym komputer wyposażony w specjalną kartę sieciową łączy się z serwerem obsługującym protokoły DHCP i TFTP, i z niego pobiera system operacyjny.
Etapy działania.
Działanie PXE składa się z kilku etapów:

</doc>
<doc id="107188" url="https://pl.wikipedia.org/wiki?curid=107188" title="Przeczyca">
Przeczyca

Przeczyca – wieś w Polsce położona w województwie podkarpackim, w powiecie dębickim, w gminie Brzostek.
Miejscowość jest siedzibą rzymskokatolickiej parafii Najświętszej Maryi Panny Wniebowziętej należącej do dekanatu Pilzno w diecezji tarnowskiej.
W latach 1975–1998 miejscowość położona była w województwie tarnowskim.
Historia.
Osada ma wiele walorów turystycznych: położona jest w pobliżu rzeki Wisłoki, otaczają ją lasy pełne grzybów i jeżyn, co sprzyja rozwojowi agroturystyki. Niedawno odkryto, że pod wioską znajdują się wody chlorkowo-siarczkowo-wapienne, takie jak w Busku-Zdroju. W pobliżu Przeczycy, w lesie, znajdują się ruiny zamku, prawdopodobnie z XIV w. Badania archeologiczne prowadzone na wzgórzu zwanym Zamczyskiem w latach sześćdziesiątych, potwierdziły istnienie w tym miejscu grodziska datowanego na IX-X w. n.e. Ślady pobytu człowieka są znacznie wcześniejsze - sięgają wczesnej epoki rzymskiej lub nawet epoki brązu. Przeczyca odnotowana jest w dokumentach pod koniec XIII wieku. Około 1300 roku przeszła z rąk opata tynieckiego do dóbr biskupa krakowskiego. Pod koniec XIV wieku utworzono tu parafię. Przeczyca w 1527 roku stała się ponownie własnością opactwa tynieckiego. Jana z Kijan w utworze "Fraszki nowe Sowiźdrzałowe" wydanym w 1615 roku w Krakowie, przy kulcie Matki Bożej wymienia Przeczyce. W 1786 roku A.E. Kuropatnicki, w przewodniku po Galicji pisał: "Przeczyca - w mizernym kościele, cudowny obraz Matki Boskiej słynie". W 1845 roku leśniczym w Przeczycy był Feliks Bolechowski pełniący funkcję komisarza powstańczego w cyrkule jasielskim. W styczniu 1846 roku został potem skazany na 7 lat więzienia w twierdzy za organizowanie na tych terenach oddziałów przeciw zaborcy. W czasach powstania styczniowego w 1863 r. obowiązki leśniczego pełnił brat poety Kornela Ujejskiego, który często bywał w tych stronach.
W czasie I wojny światowej toczyły się tu walki między zaborcami, czego dowodem jest cmentarz wojenny(nr 228) według projektu Gustawa Rossmana. 
Ks. Stanisław Konopacki pełniący zarazem urząd wicemarszałka Rady Powiatowej w Pilźnie, wybudował kościół parafialny i most na Wisłoce, oddany do użytku w 1910 roku jako pomnik bitwy grunwaldzkiej. We wrześniu 1914 roku wysadziły most wycofujące się przed Rosjanami wojska austriackie. 4 grudnia 1914 roku doszło do niemieckiego ataku na umocnione pozycje rosyjskie, walczyły wojska niemieckie dowodzone przez generała Mackensena, a rosyjskie przez generała Dymitriewa.
W czasie II wojny światowej w Przeczycy działał tu Ignacy Czech ps. "Barabasz" jeden z organizatorów placówki AK Brzostek. Pochodzący stąd nauczyciel Jan Gil ps. "Ptaś" uwięziony w czasie łapanki, dostał się do obozu zagłady w Oświęcimiu. Jest on autorem "Wspomnienień z obozów". W Przeczycy istniał obóz pracy, od jesieni 1944 roku, w dworskich zabudowaniach gospodarczych dla około 250 więźniów, którzy wykonywali prace na zapleczu frontu. 10 lipca 1942 roku, na granicy Przeczycy oraz Jodłowej hitlerowcy rozstrzelali 167 osób głównie pochodzenia żydowskiego z pobliskiego getta istniejącego od 1941 r. Z miejsca egzekucji uciekło 2 Żydów: Hersz Gelb, Josek Lazur, którzy dzięki miejscowym przeżyli okupację. Grupka mieszkańców okolicznych miejscowości uczestnicząc w I kompanii 5.psp. AK, pod dowództwem por. Edwarda Przybyłowicza ps. "Bem" brała udział w dniu 17 sierpnia 1944 r. w walce pod Gilową Górą, w której zginęło 24 gestapowców, a kilku zmarło w wyniku odniesionych ran. Zniszczono 9 samochodów i zdobyto wiele amunicji. Dzięki tej zasadzce ocaleli mieszkańcy pacyfikowanej pobliskiej Żurowej.
W dniu ofensywy sowieckiej; 15 stycznia 1945 r., Niemcy dokonali łapanki w Przeczycy i w sąsiednich miejscowościach. Wywieziono około 400 mężczyzn do fortyfikacji Wrocławia.
Dwudziestu zginęło tam w czasie radzieckiego natarcia. Po wojnie nastał czas represji względem AK. M.in. został aresztowany z tych okolic przez jasielski PUBP Mieczysław Frużyński i inni.
Zabytki.
Kościół Najświętszej Maryi Panny Wniebowziętej to sanktuarium ze względu na uznany za cudowny obraz Matki Boskiej Przeczyckiej. Obraz ma burzliwą historię, trzykrotnie okradano go z korony, a w 1975 r. w jego rekoronacji brał udział Karol Wojtyła, ówczesny biskup krakowski, potem papież. Przeczyckie odpusty, odbywające się rokrocznie 15 sierpnia, w wielu domach gminy Brzostek uznawane są za święto równe Wigilii Bożego Narodzenia czy Wielkanocy.
Według rejestru zabytków NID na listę zabytków wpisane są:
W dworze mieści się Szkoła Podstawowa im. ks. dr. Józefa Jałowego.

</doc>
<doc id="107189" url="https://pl.wikipedia.org/wiki?curid=107189" title="MET">
MET



</doc>
<doc id="107190" url="https://pl.wikipedia.org/wiki?curid=107190" title="Grzegorz Markowski">
Grzegorz Markowski

Grzegorz Bogusław Markowski (ur. 23 września 1953 w Józefowie) – polski piosenkarz, kompozytor i autor tekstów. Wokalista i frontman zespołu Perfect. Uznawany za jednego z najważniejszych i najpopularniejszych polskich muzyków rockowych. Wykonawca takich przebojów jak „Autobiografia”, „Nie płacz Ewka”, „Niewiele ci mogę dać”, „Ale wkoło jest wesoło”, „Niepokonani” czy „Chcemy być sobą”.
Życiorys.
Ukończył szkołę średnią. Po zaliczeniu matury podjął pracę w Zakładzie Materiałów Magnetycznych „Polfer”.
Karierę muzyczną zaczynał od śpiewania w amatorskiej grupie Watabah, następnie udzielał się jako wokalista w Studio Piosenki ZAKR. W latach 1974–1978 kontynuował karierę, występując w Teatrze na Targówku i jednocześnie pobierając lekcje śpiewu w Państwowej Wyższej Szkole Muzycznej na Okólniku. W 1976 wziął udział w koncercie „Debiutów” podczas 14. Krajowego Festiwalu Piosenki Polskiej w Opolu oraz nagrał główny motyw muzyczny do serialu "07 zgłoś się". Od 1977 śpiewał w zespole Victoria Singers, z którym rok później, w 1978 wystąpił w ramach 16. KFPP w Opolu. W tym samym roku występował również jako solista na Międzynarodowym Festiwalu Piosenki w Castlebar i otrzymał nagrodę za interpretację utworu „Little Things”. Wziął także udział w Festiwalu Piosenki Radzieckiej w Zielonej Górze. Utwór „Little Things” ukazał się w postaci singla, którego jeden z egzemplarzy dotarł do Bogdana Olewicza i Zbigniewa Hołdysa, którzy następnie złożyli Markowskiemu propozycję współpracy.
W latach 1980–1983 występował jako główny wokalista zespołu Perfect, z którym nagrał trzy płyty: "Perfect" (1981), "Unu" (1982), "Live" (1982). W 1983 grupa została rozwiązana, a Markowski zaczął występować z formacjami Hazard i Samolot. W 1984 wziął udział w nagraniu utworu „Jestem nieporozumienie” na płytę różnych wykonawców pt. "Żeglując w dobry czas". W tym czasie zatrudnił się w firmie budowlanej swojego brata i pracował jako malarz przy budowie początkowych stacji warszawskiego metra.
W 1987 nakładem wytwórni Polskie Nagrania ukazał się jego solowy album pt. "Kolorowy telewizor" nagrany z muzykami formacji Samolot. W tym samym roku wraz z reaktywowanym Perfectem zagrał kilka koncertów (m.in. na Stadionie Dziesięciolecia w ramach „Perfect Day” oraz Gdańskiej Hali Olivia). Koncert z Hali Olivia został udokumentowany na trzypłytowym wydawnictwie "Live 1' April 1987". W 1989 Perfect bez Markowskiego wyjechał do USA. Markowski kontynuował swoją solową karierę. Jako solista występował m.in. na KFPP w Opolu w 1990 i na koncercie Trzy Dekady Rocka w Sopocie w 1991.
W 1993 wziął udział w kolejnej reaktywacji grupy Perfect powracając do niej na stałe. Powodem reaktywacji zespołu okazał się konflikt byłego menadżera Perfectu – Serweryna Reszki ze Zbigniewem Hołdysem po tym, jak ten w 1992 wypuścił na rynek nieautoryzowane przez pozostałych członków zespołu wydawnictwa płyt CD przywłaszczając jednocześnie wszystkie dochody ze sprzedaży. Z tego powodu grupa reaktywowała się bez Hołdysa w składzie. W 1994 wydała płytę zatytułowaną "Jestem", na której znalazł się przebój „Kołysanka dla nieznajomej”. W kolejnych latach Perfect systematycznie koncertował i wydawał nowe płyty.
W 1997 Markowski wziął udział w nagraniu singla „Moja i twoja nadzieja”, którego dochód został przeznaczony na rzecz powodzian. W nagraniu zaśpiewali również m.in. Czesław Niemen, Maryla Rodowicz i Edyta Bartosiewicz.
W latach 2000–2001 na antenie radia RMF FM prowadził "Perfekcyjną kolekcję". W 2010 wraz z Ryszardem Sygitowiczem wydał płytę "Markowski &amp; Sygitowicz". Album ten uważa się za drugi solowy w dorobku Markowskiego. W 2019 wydał wspólną płytę z córką Patrycją Markowską pt. "Droga". Jak sam twierdzi, jest to ostatnia płyta w jego karierze. W tym samym roku ogłosił odejście z zespołu Perfect. Ostatnie koncerty z zespołem zagrał w 2020. Rok później, w 2021 członkowie grupy (Jacek Krzaklewski, Dariusz Kozakiewicz i Piotr Urbanek) poinformowali za pośrednictwem oficjalnego profilu zespołu w portalu internetowym Facebook o definitywnym zakończeniu działalności Perfectu.
Życie prywatne.
Jest drugim z trzech synów prawniczki i inżyniera budownictwa. Jest starszym o pięć lat bratem Rafała Markowskiego, biskupa pomocniczego archidiecezji warszawskiej. W 1973 ożenił się z Krystyną, tancerką, z którą ma córkę Patrycję (ur. 1979). Z innego związku ma syna Piotra.
Nagrody i odznaczenia.
Postanowieniem prezydenta RP Bronisława Komorowskiego z 30 maja 2014 został odznaczony Krzyżem Kawalerskim Orderu Odrodzenia Polski "za wybitne zasługi w pracy twórczej i działalności artystycznej, za osiągnięcia w promowaniu polskiej kultury". 11 września 2015 przyjął nagrodę w postaci srebrnego medalu „Zasłużony Kulturze Gloria Artis”. W 2016 został ambasadorem zorganizowanych w Krakowie Światowych Dni Młodzieży.
Filmografia.
Źródło.

</doc>
<doc id="107192" url="https://pl.wikipedia.org/wiki?curid=107192" title="Trałowiec typu FM">
Trałowiec typu FM



</doc>
<doc id="107193" url="https://pl.wikipedia.org/wiki?curid=107193" title="Alkajos z Mityleny">
Alkajos z Mityleny

Alkajos z Mityleny (, zlat. Alceusz, ur. ok. 620 p.n.e. w Mitylenie, zm. ok. 550 p.n.e.) − poeta starożytnej Grecji, przedstawiciel meliki lesbijskiej.
Życiorys.
Alkajos pochodził z arystokratycznej rodziny, urodził się w miejscowości Mitylena na wyspie Lesbos. Gdy był jeszcze dzieckiem, jego brat Antymenidas dopomógł w obaleniu tyrańskiej władzy Melenchrosa. Alkajos brał udział w walkach z Atenami, uciekł jednak w trakcie bitwy o przylądek Sigejon, pozostawiając na miejscu tarczę. Gdy w mieście władzę przejął kolejny tyran Myrsylos, Alkajos został członkiem tajnego arystokratycznego stowarzyszenia "hetájroj", usiłującego przywrócić stary porządek. Grupa ta została zdradzona przez Pittakosa, który sprzymierzył się z tyranem, by po jego śmierci przejąć władzę. Alkajos wraz z bratem został skazany na banicję; udał się do leżącej na Lesbos Pyrry. Poeta nieprzerwanie atakował Pittakosa, co prawdopodobnie doprowadziło do powtórnego wygnania. Tym razem Alkajos miał udać się do Egiptu, być może przebywał też w Tracji oraz Lidii, gdzie miał prowadzić negocjacje. Do ojczyzny powrócił w wyniku wydanej przez Pittakosa w 580 roku p.n.e. amnestii. Dalsze koleje życia poety są nieznane.
Twórczość.
Twórczość Alkajosa opracowana przez wydawców Biblioteki Aleksandryjskiej – Arystofanesa i Arystarcha – zawierała około dziesięciu ksiąg, do czasów współczesnych nie zachował się jednak ani jeden kompletny utwór. Z fragmentów pieśni, które dotrwały do chwili obecnej, większość ma treść polityczną, skierowana jest przeciwko Pittakosowi. Utwory te mają moralizatorski charakter, część z nich utrzymywana jest w napastliwym tonie. Pozostała liryka autora obejmowała hymny, pieśni biesiadne (sympotyczne), miłosne, i filozoficzne.
Alkajos stosował wersyfikację lesbijską, najczęściej posługiwał się strofą, która od jego imienia została nazwana strofą alcejską. Oprócz tego wykorzystywał też strofę saficką, joniki, kola eolskie, jambiczne i daktyliczne metra. Poeta pisał w dialekcie eolskim. 

</doc>
<doc id="107195" url="https://pl.wikipedia.org/wiki?curid=107195" title="Plan Balcerowicza">
Plan Balcerowicza

Plan Balcerowicza – program reform gospodarczo-ustrojowych, mających na celu odejście od gospodarki scentralizowanej i przejście do gospodarki rynkowej, którego realizacja rozpoczęła się 1 stycznia 1990 roku.
Nazwę tę utworzono od nazwiska głównego realizatora tych reform, Leszka Balcerowicza, ówczesnego wicepremiera i ministra finansów w rządzie Tadeusza Mazowieckiego.
Grupa ekspertów, którą tworzyli wraz z Balcerowiczem m.in.: dr Stanisław Gomułka, dr Stefan Kawalec oraz dr Wojciech Misiąg, we wrześniu 1989 roku stworzyła plan reform, oparty na wcześniejszym zamyśle prof. Jeffreya Sachsa, a 6 października zarys tego planu został przedstawiony publicznie przez Balcerowicza na konferencji prasowej transmitowanej przez TVP. Plan ów miał doprowadzić do stabilizacji makroekonomicznej (przede wszystkim do redukcji inflacji) oraz umożliwić transformację z gospodarki centralnie sterowanej do rynkowej. Ze względu na szybki proces ich wdrażania i swój gwałtowny charakter, zwyczajowo jest określany jako terapia szokowa. Plan był jednym z pierwszych na świecie zrealizowanych programów strukturalnego dostosowania w ramach wyznaczonych przez konsensus waszyngtoński.
Na skutek planu nastąpiło obniżenie inflacji i deficytu budżetowego, z jednoczesnym zwiększeniem się bezrobocia i pogorszeniem się sytuacji materialnej biedniejszej części społeczeństwa.
Geneza.
W 1989 roku Polska znajdowała się w kryzysie gospodarczym. Na skutek działań rządu Mieczysława Rakowskiego, zwłaszcza urynkowienia cen żywności i indeksacji płac, wystąpiło zjawisko hiperinflacji. W samym tylko sierpniu 1989 inflacja wyniosła 39.5%, w październiku 54.8%. Problemem był również wysoki deficyt budżetowy, który w 1989 roku wyniósł aż 8% PKB. Niezwykle wysokie było także zadłużenie zagraniczne.
Leszek Balcerowicz, minister finansów w rządzie Tadeusza Mazowieckiego, przedstawił założenia swojego planu w październiku 1989 roku. Przewidywał on:
Realizacja programu wymagała pozyskania kredytów zagranicznych. Rząd przeprowadził rozmowy z Międzynarodowym Funduszem Walutowym i uzyskał zgodę MFW na proponowany kształt reform. Dzięki temu ustanowiono fundusz stabilizacyjny w wysokości 1 mld dolarów, który miał pomóc w utrzymaniu stałego kursu złotówki do dolara. Eksperci MFW, zwłaszcza Jeffrey Sachs namawiali rząd do bardziej radykalnych posunięć.
Pakiet 11 ustaw tworzących Plan Balcerowicza trafił pod obrady Sejmu kontraktowego 17 grudnia 1989 roku. Ustawy były procedowane w przyspieszonym tempie, by uniknąć wprowadzania poprawek w komisjach sejmowych. W parlamencie panowała zgoda wszystkich partii, że plan należy wprowadzić w proponowanej przez rząd postaci.
Struktura planu.
Na plan składało się 10 ustaw uchwalonych przez Sejm kontraktowy 27 i 28 grudnia 1989 r. i podpisanych przez prezydenta Jaruzelskiego 31 grudnia 1989 roku:
Realizacja.
Zawarte w nowych aktach prawnych podstawowe cele polityki gospodarczej na 1990 r. sprowadzały się do ograniczenia deficytu budżetowego oraz zahamowania tempa przyrostu podaży pieniądza. Zmniejszono nakłady inwestycyjne, ograniczono ulgi podatkowe i radykalnie zredukowano dotacje, szczególnie do nośników energii. W rezultacie drastycznie (3-4 razy) wzrosły ceny węgla, gazu i prądu elektrycznego. Temu samemu celowi służyła wysoka podwyżka taryf kolejowych pasażerskich i towarowych. Zmiany cen miały także charakter korekcyjny, stopniowo zbliżający ich poziom do światowego.
W celu zachęcenia do oszczędzania w walucie krajowej podniesiono oprocentowanie lokat bankowych, urealniając ich stopę.
Wprowadzono częściową (wewnętrzną) wymienialność złotego i ustalono sztywny kurs złotego na poziomie 9500 zł (sprzed denominacji) za 1 USD.
W maju 1991 r. zmieniono sposób kształtowania kursu złotego. Zamiast do dolara kurs zaczęto ustalać w stosunku do tzw. koszyka walut. Koszyk składał się w 45% z dolarów USA, 35% – marek niemieckich, 10% – funtów brytyjskich, 5% – franków francuskich i 5% – franków szwajcarskich. Dodatkowo, od jesieni 1991 r. stosowano zasadę pełzającej dewaluacji, czyli codziennego podwyższania wartości koszyka walut wyrażonego w złotych polskich.
Dążąc do ograniczenia nadmiernego wzrostu płac w przedsiębiorstwach wprowadzono podatek od ponadnormatywnego wzrostu wynagrodzeń, zwany „popiwkiem”. Przekroczenie pewnego zmiennego progu ściągało, głównie na pozbawione naturalnego hamulca płacowego przedsiębiorstwa państwowe, sankcje podatkowe.
Jednocześnie, wykorzystując wewnętrzną wymienialność złotego, zobowiązano przedsiębiorstwa do odsprzedawania bankom wpływów z eksportu i zezwolono im na zakup walut obcych na opłacenie importu.
Równocześnie z uruchomieniem silnych hamulców antyinflacyjnych przystąpiono do stopniowej liberalizacji życia gospodarczego. Już w styczniu 1990 r. zezwolono na swobodne kształtowanie 90% cen, co pozwoliło ograniczyć dotacje budżetowe i stopniowo równoważyć rynek.
Dopuszczono do prowadzenia handlu zagranicznego wszystkie podmioty, likwidując państwowy monopol handlu zagranicznego. W 1991 r. wprowadzono nową taryfę celną o charakterze ochronnym, a jednocześnie zgodną z normami prawa międzynarodowego.
Uchylono ograniczenia w obrocie ziemią i posiadaniu gruntów przez gospodarstwa prywatne. Nie dotyczyło to obcokrajowców, którzy zgodnie z obowiązującym jeszcze przedwojennym prawem musieli uzyskiwać zezwolenia Ministerstwa Spraw Wewnętrznych.
W ramach przekształceń instytucjonalnych przystąpiono do reformowania sfery budżetowej i systemu podatkowego. Rozdzielono budżet centralny i budżety terenowe, powołano izby i urzędy skarbowe wyposażone w silną egzekutywę fiskalną. Przystąpiono do zmian systemu podatkowego, czerpiąc wzorce z gospodarki zachodniej.
Oprócz działań w sferze gospodarczej, tworzono osłonę socjalną dla rosnącej liczby bezrobotnych i osób znajdujących się w trudnych warunkach materialnych. Wprowadzono zasiłek dla bezrobotnych, zwykle wypłacany przez 12 miesięcy w wysokości 36% przeciętnego wynagrodzenia w gospodarce. W ramach reformy pomocy społecznej wprowadzono zasiłki stałe lub okresowe, w tym na zakup leków, dla kobiet w ciąży i mieszkaniowe. Zasiłki stanowiły uzupełnienie tych instytucji socjalnych, które funkcjonowały już wcześniej.
Restrykcyjna polityka pieniężna została nieco złagodzona w czerwcu 1990 r. Zmniejszono ciężar „popiwku” i obniżono stopę procentową NBP.
Sytuację skomplikowało przejście z początkiem 1991 r. na rozliczenia dolarowe w stosunkach z ZSRR, a następnie rozwiązanie RWPG. Spowodowało ono gwałtowny wzrost cen paliw i załamanie eksportu do krajów byłego bloku wschodniego. Nastąpiły spadek produkcji, pogorszenie bilansu płatniczego i wzrost deficytu budżetowego, głównie pod wpływem rosnących wydatków socjalnych.
Te niekorzystne tendencje skłoniły władze gospodarcze do przeprowadzenia w maju 1991 r. skokowej dewaluacji złotego w celu
zwiększenia atrakcyjności eksportu. Obniżka stopy oprocentowania kredytu refinansowego NBP miała pobudzić skłonność do inwestowania. Jednocześnie przyjęto ustawę o spółkach z udziałem zagranicznym, zachęcającą obcy kapitał do inwestowania w Polsce.
Efekty planu.
Skutkiem powyższych ustaw było znaczne obniżenie inflacji i deficytu budżetowego (w 1990 nadwyżka), likwidacja niedoborów rynkowych i centralnego rozdzielnictwa materiałów, uzyskanie zgody wierzycieli na redukcję zadłużenia zagranicznego, znaczący przyrost rezerw dewizowych. Wśród ekspertów nie ma zgody, czy plan Balcerowicza miał bezpośredni wpływ na rozwój przedsiębiorczości i handlu, które zliberalizowała już rok wcześniej tzw. ustawa Wilczka.
Mimo to, na skutek bankructw i likwidacji wielu przedsiębiorstw państwowych oraz redukcji zatrudnienia w tych które przetrwały, stopa bezrobocia po transformacji ustrojowej osiągnęła poziom rzędu 16,4% w 1993 r.
Utworzono międzynarodowy Fundusz Stabilizacji Złotego w wysokości 1 mld dolarów. Kurs złotego na ok. półtora roku został zamrożony na poziomie 10 tys. za dolara. Później przez kilka lat stosowano metodę kroczącej dewaluacji.
Plan Balcerowicza był krytykowany za to, że przyczynił się do znacznego spadku stopy życiowej licznych grup ludności, zwłaszcza pracowników niedochodowych przedsiębiorstw państwowych oraz pracowników PGR-ów, tworząc obszary biedy i strukturalnego bezrobocia, które w wielu miejscach trwa do dzisiaj. Niektórzy ekonomiści zarzucali też planowi Balcerowicza zbyt słabą ochronę rynku wewnętrznego w czasie transformacji oraz dopuszczenie do wieloletniej zapaści całych gałęzi gospodarki na skutek braku państwowej polityki wpływania na jej strukturę.
Do najczęściej krytykowanych (głównie przez Grzegorza Kołodkę) elementów towarzyszących wprowadzeniu planu należą:
Według niektórych ekonomistów w latach 90. doprowadził on do załamania popytu wewnętrznego, zalania rynku krajowego importowaną produkcją, upadku zadłużanych polityką finansową przedsiębiorstw państwowych i wyprzedaży najlepszych z nich w ręce głównie kapitałów państw zachodnich, silnej pauperyzacji większości społeczeństwa i skokowego wzrostu bezrobocia. Przesądzającym wszakże na pokolenia skutkiem planu było stworzenie możliwości przeprowadzenia prywatyzacji majątku państwowego w formule latynoamerykańskiej w postaci wyprzedaży, aż do skali rozbioru gospodarczego, enklaw nowoczesności i rentowności zagranicznym korporacjom za 4,5–5% ich wartości odtworzeniowej.
Finlandia została umieszczona w tabelach jako punkt odniesienia. Jest to kraj, którego gospodarka była ukierunkowana na handel z ZSRR, ale jednocześnie nie wymagała kosztownej transformacji systemowej. Na tym przykładzie można oszacować wpływ szoku zewnętrznego, jakim było załamanie gospodarki ZSRR.
"Dynamika PKB wybranych krajów, obliczonego według parytetu siły nabywczej – „Groningen Growth and Development Centre”:"
"Dynamika liczby zatrudnionych w wybranych krajach – „Groningen Growth and Development Centre”:"
"Stopa bezrobocia w wybranych krajach:"
"Inflacja na koniec roku w wybranych krajach:"
W ogłoszonych na początku stycznia 1990 roku wynikach sondażu, poparcie dla planu Balcerowicza wynosiło ok. 50%, przy prawie 15% głosów przeciw. Później z miesiąca na miesiąc poparcie systematycznie malało. Jednak po najboleśniejszym okresie przemian gospodarczo-ustrojowych (lata 1990–1993) i odejściu z rządu Leszka Balcerowicza, publiczna ocena jego planu ulegała okresowym wzrostom i spadkom, które są dość ściśle związane z okresowym pogorszeniem lub poprawą koniunktury w Polsce.

</doc>
<doc id="107196" url="https://pl.wikipedia.org/wiki?curid=107196" title="ORP Rybitwa">
ORP Rybitwa

ORP „Rybitwa” – nazwa noszona na przestrzeni dziejów przez okręty polskiej Marynarki Wojennej. Pochodzi od rybitwy, ptaka wodnego występującego w Polsce:

</doc>
<doc id="107197" url="https://pl.wikipedia.org/wiki?curid=107197" title="Ptaszki">
Ptaszki

Ptaszki – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Bejdach

</doc>
<doc id="107199" url="https://pl.wikipedia.org/wiki?curid=107199" title="Glejak wielopostaciowy">
Glejak wielopostaciowy

Glejak wielopostaciowy (GBM; łac. "glioblastoma multiforme") – pierwotny nowotwór złośliwy mózgu pochodzenia glejowego, należący do szeregu astrocytarnego, o nieznanej etiologii. Obecna klasyfikacja WHO z 2007 roku klasyfikuje glejaka wielopostaciowego jako glejaka o IV stopniu złośliwości. Jest to najczęściej występujący pierwotny guz nowotworowy OUN.
Charakterystyka guza.
Glejak wielopostaciowy charakteryzuje się wzrostem naciekającym, intensywną migracją i szybkim szerzeniem się nowotworu w obrębie otaczającej tkanki nerwowej. Następuje naciekanie wzdłuż włókien nerwowych, naczyń krwionośnych, opon miękkich, wokół komórek nerwowych; ten typ wzrostu guza utrudnia całkowitą chirurgiczną resekcję glejaka – stąd wznowienia guzów. Glejaki generalnie nie mają zdolności przerzutowania, rzadko spotykane jest zjawisko implantacji drogami płynowymi.
Lokalizacja.
Guz najczęściej spotykany jest w półkulach mózgu, w płacie czołowym i skroniowym.
Obraz histologiczny.
Histologicznie stwierdza się bardzo dużą atypię komórek i obecność ognisk martwicy otoczonych gęstym pasem komórek nowotworowych – tzw. martwica palisadowata. Ogniskowo proliferują drobne naczynia.
Objawy i przebieg.
Objawy kliniczne zależą w pierwszej kolejności od umiejscowienia guza i obejmują:
Guz zlokalizowany w płacie czołowym może się manifestować postępującym otępieniem, obniżeniem napędu, brakiem krytycyzmu, niekiedy agresją i niepohamowanym popędem seksualnym. Guz płata skroniowego może dawać takie objawy jak stany lękowe, depresyjne oraz upośledzenie pamięci świeżej (chory zapomina fakty sprzed kilku godzin czy dni). Guz móżdżku powoduje zaburzenia równowagi i zawroty głowy, a także oczopląs. Spośród innych objawów ogniskowych częste są niedowłady kończyn, zaburzenia mowy, czucia, zaburzenia równowagi i chodu.
Rozpoznanie.
W obrazowaniu metodą rezonansu magnetycznego stwierdza się guz o niejednorodnym sygnale, ze współistniejącymi zmianami wstecznymi. Glejak wielopostaciowy ulega silnemu, nieregularnemu, brzeżnemu wzmocnieniu kontrastowemu.
W tomografii komputerowej guz objawia się w początkowym okresie jako ognisko hipodensyjne, nie ulega wzmocnieniu po podaniu kontrastu. Później współczynnik osłabienia jest zróżnicowany, ognisko ma nieregularne granice i otoczone jest szerokim pasmem obrzęku.
Leczenie.
Obecne metody leczenia: chirurgiczna resekcja, embolizacja, chemioterapia, radioterapia (brachyterapia i teleradioterapia, w tym operacja przy pomocy noża gamma) oraz terapie eksperymentalne, między innymi terapie genowe i immunoterapie.
Pewne nadzieje budzi terapia wykorzystująca zmienne pole elektryczne (ang. "tumor-treating fields"), w szczególności jako uzupełnienie chemioterapii.

</doc>
<doc id="107202" url="https://pl.wikipedia.org/wiki?curid=107202" title="Zespół Hornera">
Zespół Hornera

Zespół Hornera (in. zespół Claude’a Bernarda-Hornera) – choroba spowodowana przerwaniem współczulnego unerwienia oka pomiędzy ośrodkiem w pniu mózgu, a samym okiem. Do uszkodzenia może dojść na poziomie pierwszego neuronu drogi podwzgórzowo-rdzeniowej (np. przy uszkodzeniu rdzenia szyjnego), na poziomie drugiego neuronu przed zwojem (np. gdy pień współczulny jest uciskany przez guz płuca) lub po przełączeniu włókien w zwojach (np. na wysokości tętnicy szyjnej wewnętrznej, w guzach zatoki jamistej). U dzieci zespół Hornera może prowadzić do heterochromii. Zespół został nazwany od nazwiska Johanna Friedricha Hornera, który jako pierwszy opisał zespół w 1869.
Klasycznymi objawami zespołu Hornera związanymi z samym narządem wzroku są:
W zespole Hornera klasycznie opisywany jest także enophthalmus, czyli zapadnięcie gałki ocznej do oczodołu, jednakże jest on tylko pozorny, gdyż u osób dotkniętych zespołem pomiar odległości między bocznym kątem oka, a wierzchołkiem rogówki mieści się w granicach normy. Złudzenie enophthalmusa wynika z zawężenia szpary powiekowej w wyniku porażenia mięśni tarczkowych górnych i dolnych. 
Jednym z guzów uciskających nerw współczulny jest guz Pancoasta, dla którego zespół Hornera jest objawem charakterystycznym. Dochodzi wtedy do zaniku aktywności współczulnej w obszarze unerwianym przez pień współczulny i wystąpienia wymienionych wyżej objawów ocznych, a także dodatkowych:
Inne objawy to pozorny wytrzeszcz, przejściowe obniżenie ciśnienia w gałce ocznej, zmiany w składzie łez.

</doc>
<doc id="107204" url="https://pl.wikipedia.org/wiki?curid=107204" title="Rutulowie">
Rutulowie

Rutulowie (мых абдыр, ) – niewielki naród zamieszkujący przede wszystkim południowy Dagestan, a także Azerbejdżan oraz Rosję. Dagestan zamieszkuje ok. 17,8 tys. Rutulów (2001), natomiast zgodnie ze spisem powszechnym, przeprowadzonym w 2002 ich liczebność na terenie całej Federacji Rosyjskiej może dochodzić do 30 tys. Posługują się językiem rutulskim, należącym do rodziny języków kaukaskich. Wierzący Rutulowie wyznają islam sunnicki.
Nazwa Rutulowie pochodzi od aułu Rutul, będącego najliczniejszą osadą, zamieszkaną przez ten lud.

</doc>
<doc id="107205" url="https://pl.wikipedia.org/wiki?curid=107205" title="Język rutulski">
Język rutulski

Język rutulski (nazwa własna: МыхIабишды чIел) należy do rodziny języków kaukaskich. Używany jest przez Rutulów (ok. 17,8 tys. osób), rdzenną ludność kaukaską, zamieszkującą południowy Dagestan i częściowo Azerbejdżan. 
Wyróżnia się pięć dialektów języka rutulskiego. Język rutulski nie wykształcił normy literackiej, choć w ostatnim czasie prowadzi się próby stworzenia alfabetu opartego na cyrylicy i zapoczątkowania piśmiennictwa rutulskiego.

</doc>
<doc id="107207" url="https://pl.wikipedia.org/wiki?curid=107207" title="Arvida">
Arvida



</doc>
<doc id="107210" url="https://pl.wikipedia.org/wiki?curid=107210" title="Agamy">
Agamy



</doc>
<doc id="107213" url="https://pl.wikipedia.org/wiki?curid=107213" title="Hyperwitaminoza">
Hyperwitaminoza



</doc>
<doc id="107215" url="https://pl.wikipedia.org/wiki?curid=107215" title="Presence">
Presence

Presence – siódmy album studyjny Led Zeppelin, wydany przez Swan Song Records 31 marca 1976 roku. Pomysł wydania albumu pojawił się po wypadku samochodowym Roberta Planta na Rodos 5 sierpnia 1975 roku, który opóźnił planowane przez Led Zeppelin „1975/76 World Tour”. Podczas swojej rekonwalescencji w Malibu, Plant z Page’em napisali dość materiału, by podjąć próby w SIR Studio w Hollywood. Album został nagrany w ciągu trzech tygodni w Musicland Studios w Monachium. Plant śpiewał siedząc w wózku inwalidzkim, na którym jeździł podczas rekonwalescencji po wypadku. Zarówno Page, jak i Plant chcieli, by album był powrotem do spontaniczności po skomplikowanych aranżacjach "Houses of the Holy" i "Physical Graffiti". Jest to jedyny studyjny album grupy, który nie zawiera nagrań akustycznych ani z udziałem instrumentów klawiszowych.
Album osiągnął pierwszą pozycję na liście przebojów Billboard Music Charts.
W recenzji magazynu "Q" z października 2000 płyta otrzymała ocenę 3/5.

</doc>
<doc id="107219" url="https://pl.wikipedia.org/wiki?curid=107219" title="Ogród Angielski">
Ogród Angielski

Ogród Angielski (niem. "Englischer Garten") – ogród angielski, wielki (4,17 km²) naturalny park położony w samym sercu Monachium, wzdłuż przecinającej miasto rzeki Izary. Założony w 1789 roku, spełnia do dziś rolę oazy spokoju i wypoczynku. Zwolennicy kultury picia herbaty mają okazję w japońskiej herbaciarni "(Japanisches Teehaus)", założonej w 1972, przeżycia prawdziwej ceremonii picia herbaty. Herbaciarnia wraz z ogrodem japońskim są wynikiem współpracy miast olimpijskich w 1972 – zimowa olimpiada odbyła się wtedy w Sapporo, a letnia olimpiada w Monachium. Przy wieży chińskiej "(Chinesischer Turm)" 1789–1790 znajduje się drugi co do wielkości w Monachium ogród piwny "(Biergarten)" (największym jest Hirschgarten). W ogrodzie znajduje się także kopia greckiej świątyni Monopteros, zbudowana w 1836 roku przez Lea von Klenzego.
Na głównej łące Englischer Garten (za galerią sztuki Haus der Kunst) jest obszar przeznaczony dla nudystów.

</doc>
<doc id="107221" url="https://pl.wikipedia.org/wiki?curid=107221" title="Nadciśnienie tętnicze">
Nadciśnienie tętnicze

Nadciśnienie tętnicze, hipertonia, hipertensja, AH (od ang. "arterial hypertension"), HA (od łac. "hypertonia arterialis"), w węższym znaczeniu choroba nadciśnieniowa – schorzenie układu krążenia krwi charakteryzujące się okresowo lub stale podwyższonym ciśnieniem tętniczym, zarówno skurczowym (górnym), jak i rozkurczowym (dolnym).
Zdecydowana większość (ponad 90%) przypadków nadciśnienia ma charakter pierwotny (samoistny), to znaczy nie ma znanej somatycznej przyczyny, którą dałoby się usunąć interwencją medyczną. Etiologia nadciśnienia tętniczego pierwotnego nie została w pełni ustalona. Uważa się, że odgrywają w niej rolę czynniki genetyczne i środowiskowe. Pozostałe przypadki to choroba o charakterze wtórnym (objawowym), gdy dobrze jest znana przyczyna choroby, na przykład choroby nerek, choroby gruczołów dokrewnych lub choroby mózgu.
Klasyfikacja.
Polskie Towarzystwo Nadciśnienia Tętniczego (PTNT) przyjęło w 2003 klasyfikację nadciśnienia tętniczego zgodną z opublikowanymi w tym samym roku wytycznymi European Society of Hypertension (ESH) i European Society of Cardiology (ESC). Za nadciśnienie uznano wartości przekraczające 140 dla ciśnienia skurczowego lub 90 dla ciśnienia rozkurczowego. Arbitralne wydzielenie wartości progowych jest uzasadnione ze względów praktycznych – ułatwia postępowanie diagnostyczne, lecznicze oraz rzutuje na rokowanie.
Podane wartości dotyczą osób nieprzyjmujących leków przeciwnadciśnieniowych; w przypadku gdy wartości ciśnienia skurczowego i ciśnienia rozkurczowego należą do różnych kategorii, należy przyjąć kategorię wyższą.
W ogłoszonych w 2007 roku wytycznych ESH/ECH podtrzymały tę klasyfikację. Dodatkowo zalecono stopniowanie izolowanego nadciśnienia skurczowego według stopni (1, 2 i 3) w zależności od wysokości ciśnienia skurczowego (analogiczne do nadciśnienia skurczowo-rozkurczowego).
Klasyfikacje amerykańskie nie wydzielają ciśnienia wysokiego prawidłowego zastępując go określeniem – stan przednadciśnieniowy, a także wyszczególniają tylko 2 stopnie nadciśnienia tętniczego.
U pacjentów w starszym wieku obowiązują inne wartości docelowe ciśnienia tętniczego, tj. 130–139/70–79 mm Hg, a jeżeli pacjent ma zespół kruchości, mogą być jeszcze nieznacznie wyższe.
Epidemiologia.
W 2000 roku 972 miliony dorosłych ludzi na świecie chorowało na nadciśnienie tętnicze, z czego 639 milionów w krajach rozwijających się gospodarczo. Przewiduje się, że w 2025 będzie na świecie 1,5 miliarda osób z nadciśnieniem.
W przeprowadzonym w 2002 roku badaniu NATPOL III PLUS oszacowano rozpowszechnienie nadciśnienia w Polsce na 29%, u 30% badanych stwierdzono ciśnienie wysokie prawidłowe, u 21% ciśnienie prawidłowe i u 20% optymalne (przyjęto zgodną klasyfikację JNC VI i WHO/ISH 1999, przyjętą następnie w wytycznych ESH/ESC 2003, PTNT 2003 i ESH/ESC 2007).
Wykrywalność nadciśnienia tętniczego w Polsce w 2002 roku wynosiła 67%, prawidłowa kontrola wśród wszystkich chorych jedynie 12,5%. Dla porównania – w USA 31% osób przyjmujących leki hipotensyjne ma ciśnienie krwi &lt; 140/90, natomiast w Wielkiej Brytanii zaledwie u 9%.
Według danych zaprezentowanych podczas konferencji "Kardiologia 2012" przez prof. Zbigniewa Gacionga z Warszawskiego Uniwersytetu Medycznego nadciśnienie występuje u 9,5 mln dorosłych Polaków w wieku od 18. do 79. roku życia. Do tej liczby trzeba jednak doliczyć siedemnastolatków (jak wynika z przeprowadzonych badań – 9% z nich ma nadciśnienie).
Etiologia i patogeneza.
Około 90% przypadków choroby to nadciśnienie pierwotne (samoistne lub inaczej idiopatyczne), a więc bez uchwytnej przyczyny. Patogeneza jest prawdopodobnie wieloczynnikowa, a obecność zaburzeń fizjologicznych procesów kontroli ciśnienia tętniczego uwarunkowana jest środowiskowo i genetycznie. Podczas normalnego cyklu pracy serca wyróżniamy jego skurcz (systole) i rozkurcz (diastole). W ciągu minuty serce kurczy się ok. 60 – 80 razy i z każdym uderzeniem wyrzuca krew do naczyń tętniczych. Podczas wyrzutu krwi z lewej komory do aorty (głównej tętnicy) ciśnienie jest największe i stopniowo maleje w mniejszych tętnicach, naczyniach włosowatych i żyłach. Dzięki temu możliwy jest transport krwi zgodnie z kierunkiem spadku ciśnienia i zaopatrzenie wszystkich narządów w tlen oraz składniki odżywcze (cukier, tłuszcze i inne). Podczas rozkurczu ciśnienie krwi osiąga najmniejszą wartość. Wówczas powracająca układem żylnym krew jest tłoczona z prawego przedsionka do prawej komory, skąd transportowana jest do płuc, by ponownie wzbogacić się w tlen. Ciśnienie krwi podczas rozkurczu nigdy nie spada do zera. Dzieje się tak dzięki sprężystości ścian tętnic, które przyjmują siłę uderzenia krwi podczas skurczu i oddają ją podczas rozkurczu. Wielkość ciśnienia, czyli nacisku krwi na ściany tętnic, jest zmienna i waha się między wartością maksymalną (skurcz) i minimalną (rozkurcz). Krótkotrwały wzrost ciśnienia jest zjawiskiem naturalnym i może przydarzyć się np. podczas wysiłku fizycznego, w sytuacji stresowej, podczas pomiaru ciśnienia przez personel medyczny (tzw. nadciśnienie „białego fartucha”).Wówczas ciśnienie rośnie, ale organizm jako całość pozostaje w stanie równowagi. Jednak zbyt wysokie wartości ciśnienia krwi, które utrzymują się w kilku kolejnych pomiarach, wskazują już na nadciśnienie tętnicze. Świadczy to o tym, że jeden lub więcej czynników ryzyka doprowadził do trwałego wzrostu ciśnienia tętniczego.
U pozostałych 10% osób nadciśnienie tętnicze ma charakter wtórny, ale być może ten odsetek jest faktycznie większy. Do najczęstszych przyczyn nadciśnienia wtórnego należą przewlekłe choroby nerek (5% wszystkich HA), do innych zalicza się zwężenie naczyń nerkowych (&lt; 1%), zespół Cushinga, guz chromochłonny, zespół Conna (wszystkie po &lt; 0,2%) American Association of Clinical Endocrinologists (AACE) przedstawiło w swoich wytycznych z 2006 roku pogląd, iż sam tylko zespół Conna (hiperaldosteronizm pierwotny) odpowiada za 15% wszystkich przypadków nadciśnienia.
Nadciśnienie pierwotne.
Według hipotezy Folkowa, to predyspozycje genetyczne do adaptacji tętnic na częste pobudzenia współczulne odpowiadają za nadciśnienie pierwotne. Przebudowa ścian tętnic oporowych prowadzi do wzrostu obwodowego oporu naczyniowego (TPR) i zmusza serce do większej pracy.
Teoria Guytona wyjaśnia nadciśnienie genetycznym defektem nerek, które zatrzymują więcej sodu, co skutkuje zwiększeniem ilości krwi krążącej. Utrzymanie prawidłowego stężenia sodu wymaga większej perfuzji nerek, co jest przyczyną nadciśnienia.
Nadciśnienie wtórne.
Przyczyny nadciśnienia wtórnego:
Przyczyny izolowanego nadciśnienia skurczowego:
Nadciśnienie tętnicze a doustne środki antykoncepcyjne.
Nadciśnienie tętnicze występuje częściej u kobiet stosujących doustne środki antykoncepcyjne niż u tych, które zapobiegają ciąży w inny sposób lub nie korzystają z żadnej metody antykoncepcji. Przyczyna tego zjawiska nie jest znana. Prawdopodobnie u podstaw leży wpływ składników preparatów antykoncepcyjnych na mechanizmy sterowania ciśnieniem krwi. Brane pod uwagę są także czynniki genetyczne. Pojawienie się nadciśnienia u kobiety zażywającej środki antykoncepcyjne jest wskazaniem do zmiany sposobu antykoncepcji. U kobiet z wcześniejszym nadciśnieniem stosowanie takich środków może pogorszyć jego przebieg.
Diagnostyka.
Badanie chorego z nadciśnieniem powinno obejmować, poza pomiarem ciśnienia tętniczego, dokładny wywiad i badanie przedmiotowe.
Spośród danych z wywiadu klinicznego szczególne znaczenie mają dotychczasowy przebieg HA, współwystępowanie chorób nerek (także w rodzinie), objawy guza chromochłonnego i hiperaldestoronizmu, przyjmowane leki (doustne środki antykoncepcyjne, sterydy, leki hipotensyjne), obecność innych czynników ryzyka sercowo-naczyniowego, objawy powikłań narządowych.
Badania pomocnicze mają służyć wykryciu dodatkowych czynników ryzyka, ewentualnych przyczyn nadciśnienia wtórnego oraz uszkodzeń narządowych. Minimalny zakres niezbędnych badań pomocniczych pozostaje dyskusyjny. Badania podstawowe według PTNT: morfologia krwi, glukoza na czczo, poziom sodu i potasu, kwas moczowy, kreatynina, lipidogram, badanie ogólne moczu, EKG. Do badań zalecanych należą: echokardiogram, badanie dna oka, RTG klatki piersiowej, USG brzucha i tętnic szyjnych, mikroalbuminuria, stężenie wapnia, CRP oraz test obciążenia glukozą (u osób bez cukrzycy). Badania zalecane powinno się wykonywać u chorych, u których potencjalnie pozytywny wynik może zmienić zasady postępowania lub istnieją inne wskazania. PTNT neguje wskazania do rutynowego wykonywania u chorych z nadciśnieniem tętniczym badań genetycznych, oceny dysfunkcji śródbłonka lub sztywności dużych tętnic bądź innych badań laboratoryjnych.
W porównaniu do PTNT, zalecenia ESC nie obejmują badania stężenia białka C-reaktywnego (CRP) natomiast podkreślają znaczenie subklinicznych zmian narządowych (polecają jako rutynowe określanie mikroalbuminurii, a także klirensu kreatyniny (stosując wzór Cockrofta i Gaulda) bądź przesączania kłębuszkowego (równanie MDRD).
Technika pomiaru ciśnienia.
Pomiaru ciśnienia tętniczego w warunkach gabinetu lekarskiego powinno się dokonywać po zapewnieniu pacjentowi kilku minut odpoczynku w pozycji siedzącej. Dokonuje się 2 pomiarów z zachowaniem dwuminutowej przerwy, a jako wynik zapisuje wartość średniej arytmetycznej. Przy pierwszej wizycie wskazany jest pomiar na obu ramionach. U pacjentów z obwodem ramienia 22–32 cm stosuje się mankiet standardowy, u pozostałych osób makiet odpowiedni do wielkości ich ramienia. Użycie zbyt wąskiego mankietu może fałszywie zawyżyć wartość ciśnienia.
W warunkach domowych pacjenci powinni wykonywać po 2 odczyty rano i wieczorem przez 3 dni w tygodniu. Samokontrola ciśnienia pozwala na uniknięcie "efektu białego fartucha" (podniesienie ciśnienia przy kontakcie z lekarzem). Średnie ciśnienie z kilku pomiarów mniejsze niż 135/85 przyjmuje się w tej metodzie za normę.
W szczególnych okolicznościach wskazane może być:
Ocena ryzyka.
Nadciśnienie tętnicze jest jednym z najważniejszych czynników ryzyka sercowo-naczyniowego. Jego oceny dokonuje się w odniesieniu do najbliższych 10 lat życia zestawiając wartości ciśnienia tętniczego, obecność innych niż nadciśnienie czynników ryzyka, powikłań narządowych i chorób współistniejących.
Obecnie dostępnych jest kilka systemów oceny ogólnego ryzyka sercowo-naczyniowego o oparte na dużych badaniach populacyjnych – należą do nich amerykańska skala Framingham oraz europejska SCORE.
W 2003 roku ogłoszono wyniki projektu SCORE (Systematic COronary Risk Evaluation). System ten, oparty na danych z badań kohortowych przeprowadzonych w 12 krajach europejskich, opracowano w dwóch wersjach – dla krajów o niskim i o wysokim ryzyku zgonu spowodowanego incydentem sercowo-naczyniowego. Polskę zaliczano do drugiej grupy. W ramach projektu przygotowano tablice oceny ryzyka, dostępne także w postaci sieciowego programu HeartScore®.
Na podkreślenie zasługuje fakt, iż skala SCORE jest nieodpowiednia do oceny ryzyka u chorych, u których ryzyko sercowo-naczyniowe jest z definicji wysokie, czyli u wszystkich pacjentów z rozpoznaną chorobą sercowo-naczyniową, cukrzycą, a także u osób z bardzo silnie wyrażonym pojedynczym czynnikiem ryzyka. Ryzyko jest także faktycznie wyższe u osób otyłych, obciążonych wywiadem rodzinnym w kierunku chorób układu krążenia i zbliżających się do kolejnej kategorii wiekowej. SCORE nie uwzględnia także innych czynników ryzyka.
Choroba nadciśnieniowa.
Nadciśnienie, aż do chwili wystąpienia powikłań, zwykle przebiega skrycie. Podwyższone wartości ciśnienia tętniczego wykrywane są w wyniku rutynowego badania lekarskiego bądź incydentalnym pomiarem.
Przez wiele lat istniejącemu nadciśnieniu mogą nie towarzyszyć żadne objawy. Jeśli już wystąpią, są one mało charakterystyczne: bóle głowy, nadmierna pobudliwość, bezsenność, łatwe męczenie, czasem uczucie kołatania serca, zaczerwienienie twarzy, szyi, klatki piersiowej (zwłaszcza przy dużym wzroście ciśnienia). W przypadku nadciśnienia wtórnego mogą być obecne objawy choroby podstawowej.
U niektórych chorych nadciśnienie może mieć charakter chwiejny i nie powodować powikłań narządowych przez długi czas, natomiast u innych od chwili rozpoznania ma charakter utrwalony i wcześnie prowadzi do owych powikłań.
Powikłania.
Powikłaniem przede wszystkim jest uszkodzenie nerek (przewlekła niewydolność nerek, aż do konieczności dializy), układu krążenia (niewydolność mięśnia sercowego, zawał serca) oraz powikłania ze strony układu nerwowego (niedokrwienny udar mózgu, zespół otępienny).
Stadia nadciśnienia tętniczego według WHO.
Subkliniczne uszkodzenia narządowe.
O subklinicznych uszkodzeniach narządowych świadczą:
Retinopatia nadciśnieniowa.
Zmiany nadciśnieniowe w badaniu dna oka (klasyfikacja Keith, Wagener i Barker):
Zmiany I° i II° uznaje się obecnie za na tyle nieswoiste, że (nie licząc osób młodych) nie należy przypisywać im znaczenia rokowniczego.
Nadciśnienie złośliwe.
Nadciśnienie złośliwe jest ciężką postacią nadciśnienia tętniczego przebiegającą z wysokimi wartościami ciśnienia (zazwyczaj 120–140 mm Hg rozkurczowego, skurczowe zwykle powyżej 200 mm Hg), uszkodzeniem małych naczyń w siatkówce i ostrą, szybko postępującą niewydolnością nerek i serca, a także innych narządów. Jest stanem zagrożenia życia i nieleczone prowadzi do zgonu w ciągu od kilku dni do kilkunastu miesięcy. Typowym objawem szybko rozwijającego się nadciśnienia tętniczego jest ból głowy, zwykle zlokalizowany w potylicy, występujący głównie w godzinach porannych. Często towarzyszą mu zaburzenia widzenia. Można także stwierdzić zaburzenia myślenia, orientacji, świadomości, parestezje, drgawki, śpiączkę. Są one objawami ciężkiej encefalopatii nadciśnieniowej. Wśród objawów ogólnoustrojowych mogą występować: bóle brzucha, osłabienie, duszność, wielomocz, nykturia, zmniejszenie masy ciała.
Leczenie nadciśnienie złośliwego powinno odbywać się w warunkach szpitalnych, na oddziale umożliwiającym ciągłe monitorowanie ciśnienia.
Zapobieganie nadciśnieniu – zmiana stylu życia.
Zmiana stylu życia istotnie obniża wartości ciśnienia tętniczego u osób z ciśnieniem podwyższonym i prawdopodobnie może zapobiegać rozwojowi choroby u osób, które mają do niej genetycznie uwarunkowane skłonności. Elementy leczenia niefarmakologicznego to: normalizacja masy ciała, przestrzeganie odpowiedniej diety, w tym nienadużywanie alkoholu i soli, ograniczenie spożycia tłuszczów, zwłaszcza nasyconych, zaprzestanie palenia tytoniu i zwiększenie aktywności fizycznej .
Łącznie interwencje niefarmakologiczne zmniejszają 5-letnią zapadalność na nadciśnienie tętnicze o 50%.
Normalizacja masy ciała.
W świecie zachodnim 30-65% chorych cierpiących na nadciśnienie tętnicze jest otyłych. Przeciętnie na każde 10 kg masy ciała ponad prawidłową, ciśnienie skurczowe wzrasta o 2–3 mm Hg (a nawet 5–20 mm Hg) a rozkurczowe o 1–3 mm Hg. Dowiedziono, że utrata nadmiernej masy ciała jest skuteczna nie tylko jako metoda obniżenia już podwyższonego ciśnienia, ale także jako prewencja pierwotna (czyli zapobieganie wystąpieniu nadciśnienia u osób dotychczas zdrowych). Połączenie niskokalorycznej diety i ćwiczeń fizycznych daje lepsze efekty niż każda z tych interwencji osobno.
Ponieważ u osób w średnim wieku masa ciała zwiększa się stopniowo (o 0,5-1,5 kg/rok), za cel można przyjąć jej stabilizację.
Ograniczenie spożycia soli.
Wyniki badań epidemiologicznych wskazują na związek nadmiernego spożycia sodu z nadciśnieniem tętniczym. W randomizowanych badaniach na każde 100 mmol (2,3 g) zmniejszonej dziennej podaży sodu ciśnienie skurczowe obniża się o 4–6 mm Hg. Zgodnie z zaleceniami AACE, pacjenci z nadciśnieniem lub ciśnieniem wysokim prawidłowym powinny ograniczyć dzienne spożycie sodu do mniej niż 3 g dziennie. PTNT zaleca spożycie do 6 g soli kuchennej na dobę (co odpowiada 2,3 g sodu), a ESC/ESH &lt; 3,8 g chlorku sodu (1,5 g sodu) lub przynajmniej &lt; 5 g NaCl (&lt; 2 g sodu).Podczas ograniczania spożycia soli szczególnie trzeba uważać na sól „ukrytą” w gotowych produktach spożywczych, np. pieczywie, zupach w proszku, kostkach rosołowych, nabiale. Po 48 godzinach organizm przyzwyczaja się do mniej słonych potraw, a po 2 tygodniach można całkowicie zrezygnować z soli, zastępując ją np. ziołami.
Zwiększenie spożycia potasu.
Osobom z prawidłową czynnością nerek AACE sugeruje się dzienne spożycie potasu na poziomie 3,5 g najlepiej w postaci świeżych owoców i warzyw. Wykazano, że suplementacja 2,34-3,9 g potasu powoduje średnie obniżenie skurczowego ciśnienia tętniczego o 4,4 mm Hg i rozkurczowego o 2,5 mm Hg. Potas reguluje pracę mięśnia sercowego i układu nerwowego. W diecie należy uwzględnić też podaż magnezu, który wpływa na siłę i częstotliwość skurczów serca. Jest także naturalnym blokerem kanału wapniowego. Dzienne zapotrzebowanie na magnez wynosi 250–350 mg.
Umiarkowane spożycie alkoholu.
Wykazano liniową zależność pomiędzy ilością spożywanego alkoholu a częstością nadciśnienia tętniczego w populacji, przy czym niekorzystne działanie zaznacza się zwykle u osób spożywających regularnie powyżej 20–30 g alkoholu etylowego w ciągu doby. Dlatego mężczyznom z nadciśnieniem tętniczym, którzy piją alkohol, doradza się nieprzekraczanie maksymalnie 20–30 g, natomiast kobietom i osobom o małej masie ciała 10-20 g etanolu dziennie.
Niektóre osoby w ogóle nie powinny spożywać alkoholu. Dotyczy to zwłaszcza osób mających problemy z samokontrolą, kobiet planujących ciążę, kobiet w ciąży i karmiących, dzieci i młodzieży, osób przyjmujących leki, które mogą wchodzić w interakcje z alkoholem, osób z chorobami wątroby, osób, u których stwierdzono powikłania związane ze spożyciem alkoholu (w tym z patologiczną reakcją nadciśnieniową oraz arytmią poalkoholową), oraz osób w szczególnych sytuacjach medycznych.
U chorych na cukrzycę spożycie alkoholu powinno być ograniczone do niewielkich ilości, wliczonych w kaloryczność posiłku i spożytych łącznie z posiłkiem (doustne leki przeciwcukrzycowe na ogół wykluczają spożycie alkoholu). Niedopuszczalne są alkohole słodkie i wysokokaloryczne (np. piwo, likiery, alkohole wysokoprocentowe).
Alkohol jest aktywnym związkiem chemicznym, który łatwo wchodzi w reakcje z lekami – w tym z lekami na nadciśnienie tętnicze. Może w niekontrolowany sposób osłabić lub wzmocnić działanie leków i nasilić działania niepożądane. W połączeniu z niektórymi lekami może też być przyczyną groźnego dla życia zatrucia organizmu, napadowych stanów lękowych i depresyjnych, a nawet myśli samobójczych.
Zaprzestanie palenia tytoniu.
PTNT, ESC/ESH i AACE zgodnie rekomendują zaprzestanie palenia tytoniu jako bardzo silnego czynnika ryzyka sercowo-naczyniowego. AACE wskazuje na 3-krotnie wyższe ryzyko wystąpienia zawału u palaczy w stosunku do osób, które nigdy nie paliły. Nałóg tytoniowy powoduje: zwiększenie ryzyka zawału, niewydolności serca i udaru mózgu; osłabienie skuteczności leczenia nadciśnienia tętniczego; trwałe podniesienie ciśnienia krwi; zwiększenie ryzyka powikłań nadciśnienia tętniczego; szybszy rozwój miażdżycy.
Ta sama organizacja stoi na stanowisku, iż palenie tytoniu nie powoduje nadciśnienia tętniczego. Odmienne stanowisko prezentują PTNT, ESC i ESH.
Zaprzestanie palenia tytoniu jest prawdopodobnie najskuteczniejszą pojedynczą zmianą stylu życia w zapobieganiu chorobom sercowo-naczyniowym.
Aktywność fizyczna.
Wykazano, że aktywność fizyczna może obniżyć wartość skurczowego ciśnienia tętniczego o 4–9 mm Hg. Zwiększenie aktywności fizycznej pomaga również zredukować nadwagę, poprawić ogólną wydolność ustroju i zmniejszyć umieralność.
Zaleca się umiarkowane, regularne ćwiczenia aerobowe, takie jak szybki marsz, pływanie, jazda rowerem przez co najmniej 30–45 minut w większości dni w tygodniu. Intensywne ćwiczenia izometryczne (jak podnoszenie ciężarów) mogą powodować duży wzrost ciśnienia i są przeciwwskazane. Taki sposób postępowania jest bezpieczny u większości chorych z nadciśnieniem tętniczym. Osoby z ciężkim nadciśnieniem lub chorobami towarzyszącymi powinny zwiększać wysiłek fizyczny pod kontrolą lekarską.
AACE podkreśla, że u osób aktywnych fizycznie mniejszy jest także przyrost ciśnienia krwi związany z wiekiem.
Uspokojenie trybu życia.
Na wysokość ciśnienia ma także wpływ "prędkość życia". Osoby prowadzące spokojne życie, mają niższe ciśnienie. Osoby stale zabiegane, pędzące z jednego miejsca na drugie, stale niewyspane i zmęczone mają wyższe ciśnienie. Istotną rolę w profilaktyce i leczeniu nadciśnienia tętniczego odgrywa też zapewnienie sobie odpowiedniej dawki snu. W czasie snu ciśnienie spada o 10–20 mm Hg. Brak wystarczającej ilości snu (mniej niż 5 godzin na dobę), trudności w zasypianiu, sen przerywany, płytki lub bezdech senny mogą przyśpieszać rozwój nadciśnienia tętniczego.
Zalecenia dietetyczne.
Wiadomo, że u osób spożywających mniej czerwonego mięsa, przetworzonych produktów zbożowych i słodyczy, a więcej warzyw i owoców, ryb oraz pełnoziarnistych produktów zbożowych rzadziej występuje udar mózgu. Dodanie do diety oliwy z oliwek i wina (dieta śródziemnomorska) powoduje wydłużenie tzw. przewidywanej długości życia.
Korzystny wpływ czerwonego wina przypisuje się zawartym w nim flawonoidom. Efekt ten, bez prowadzenia stosownych badań, próbuje się rozciągnąć też na inne produkty zawierające flawonoidy – m.in. w miłorzębie japońskim, żurawinie, kwiatostanie głogu, aronii, rumianku.
Udowodniono hipotensyjny wpływ oleju rybnego. Zwiększone spożycie ryb, oleju rybnego (także w postaci suplementacji wielonienasyconych kwasów tłuszczowych ω-3) zmniejsza także częstość występowania choroby wieńcowej.
Za korzystny efekt owoców, warzyw i produktów pełnoziarnistych ma odpowiadać błonnik. U wegetarian notuje się niższe wartości ciśnienia w stosunku do osób stosujących dietę niewegetariańską. Dodatkowo dieta bogata w warzywa i owoce związana jest z dużą zawartością magnezu. Nie zaleca się suplementacji magnezu w inny sposób.
Kontrowersyjny wydaje się pogląd, jakoby preparaty antyoksydantów (jak witamina C, E, koenzym Q10) miały korzystny wpływ na przebieg nadciśnienia. Chociaż warzywa i owoce zawierają duże ilości witamin, to udowodniono, iż witamina E może nawet zwiększać śmiertelność całkowitą w grupie przyjmującej jej suplement. Wyniki badań nad witaminą C pozostają niejednoznaczne. Bogatym źródłem naturalnej witaminy E są orzechy włoskie, witaminy C – np. czarne porzeczki.
Potwierdzono, że sproszkowany czosnek może obniżać ciśnienie tętnicze, chociaż istnieje krytyka metodologii wykonanych badań. Stewiozydy – związki z rośliny stewia mają działanie hipotensyjne na drodze zatrzymania napływu jonów Ca2+.
Neguje się potrzebę suplementacji wapnia (jeśli nie istnieją konkretne wskazania). Zwiększenie podaży wapnia, zwłaszcza u chorych na nadciśnienie, może prowadzić do kamicy nerkowej.
W 12-dniowym badaniu grupy 500 osób, które wprowadziły dietę ściśle wegetariańską, kontrolowały stres oraz wykonywały ćwiczenia fizyczne o umiarkowanym natężeniu stwierdzono znaczące obniżenie ciśnienia u osób z nadciśnieniem (powyżej 140/90 mm Hg), średnio o 17/13 mm Hg.
Dieta DASH ("Dietary Approaches to Stop Hypertension").
Na podstawie badań amerykańskiego National Institutes of Health (NIH) opracowano dietę polegającą na spożywaniu dużych ilości owoców, warzyw i produktów o niskiej zawartości tłuszczów. Dieta DASH polecana jest przez ekspertów Polskiego Towarzystwa Nadciśnienia Tętniczego i Polskiego Forum Profilaktyki Chorób Układu Krążenia.
Istotnym efektem jej stosowania, prócz redukcji ciśnienia o około 8–14 mm Hg, jest równoczesne obniżenie stężenia cholesterolu całkowitego, cholesterolu frakcji LDL i triglicerydów, a więc dodatkowe zmniejszenie ryzyka sercowo-naczyniowego.
Dieta "Polymeal".
W odpowiedzi na koncepcję "Polypill", leczenia nadciśnienia preparatami złożonymi zawierającymi kilka substancji czynnych, w 2004 roku zaproponowano dietę mającą skutkować 75% redukcją incydentów sercowo-naczyniowych.
Schemat "Polymeal" zakłada spożywanie 114 g ryb przez 4 dni w tygodniu oraz codziennie:
Leczenie.
Decyzję o czasie i sposobie włączenia leczenia podejmuje się po uwzględnieniu wartości ciśnienia tętniczego i ogólnego ryzyka sercowo-naczyniowego. Podkreśla się także konieczność elastycznego podejścia do rozpoczynania farmakoterapii u osób z granicznymi wartościami ciśnienia. Obniżenie ciśnienia skurczowego poniżej 130 mmHg zmniejsza ryzyko u osób cierpiących na chorobę wieńcową, cukrzycę i przewlekłe choroby nerek .
Niefarmakologiczne.
Opisana wcześniej zmiana trybu życia jest nieodzowną częścią przewlekłej terapii nadciśnienia tętniczego. Nie tylko bywa interwencją wystarczającą do opanowania nadciśnienia, redukuje ogólne ryzyko sercowo-naczyniowe, ale poprawia też odpowiedź na niektóre leki.
Farmakologiczne.
W terapii nadciśnienia tętniczego stosuje się szeroką gamę leków hipotensyjnych, różniących się między sobą pod względem budowy chemicznej i mechanizmu działania. Najczęściej są to:
Wszystkie one zmniejszają częstość występowania powikłań nadciśnienia.
Kiedy zachodzi potrzeba rozpoczęcia leczenia nadciśnienia tętniczego zwykle stosuje się jeden lek (monoterapia) lub połączenie dwóch leków w niskich dawkach w jednej tabletce (ang. "polypill"). W większości przypadków do normalizacji ciśnienia wymagane jest jednak przyjmowanie dwóch lub więcej leków hipotensyjnych (politerapia).Jeśli pojawiły się schorzenia będące skutkiem nadciśnienia, konieczne jest równoczesne leczenie powikłań. Podczas farmakoterapii niezbędne są okresowe kontrole efektów leczenia (przede wszystkim pomiary ciśnienia krwi, ale także badania krwi i moczu oraz co określony czas EKG, badania dna oka).
Przed rokiem 2011 Polskie Forum Profilaktyki rekomendowało następujące skojarzenia leków:
Ponadto PFP rekomendowało kojarzenie ACE-I + ARB w celu nefroprotekcji, jednak wyniki późniejszych badań wykazały brak korzyści takiego połączenia przy jednoczesnym zwiększeniu ryzyka powikłań ze strony nerek, w związku z czym nie jest ono już zalecane
W ogromnej większości przypadków leczenie nadciśnienia prowadzi się w ramach podstawowej opieki zdrowotnej.
Nadciśnienie pierwotne niepowikłane.
Nie ma jednoznacznych opinii co do leku pierwszego wyboru. Wiadomo jedynie że nadciśnienie trzeba leczyć, uwzględniając oczywiście przeciwwskazania do konkretnych leków.
ESC i ESH podkreślają korzyści z samego obniżenia ciśnienia, bez względu na wybór leku spośród wyżej wymienionych. PTNT i PFP przedstawiają podobne stanowisko zaznaczając potrzebę indywidualizacji terapii.
Amerykański JNC zaleca standardowo rozpoczynać leczenie diuretykiem tiazydowym w monoterapii lub skojarzeniu z jednym lekiem z innych grup (inhibitorem ACE, antagonistą receptora angiotensynowego, beta-blokerem lub blokerem kanału wapniowego).
Najbardziej usystematyzowany algorytm leczenia przedstawił w 2006 roku brytyjski Narodowy Instytut Doskonałości Klinicznej (NICE) w kooperacji z Brytyjskim Towarzystwem Nadciśnienia Tętniczego (BHS).
Wytyczne NICE/BHS zakładają zastosowanie antagonisty wapnia lub diuretyku tiazydowego u każdego chorego rasy czarnej i inny pacjentów w wieku od 55 lat. Osoby młodsze winny otrzymać jako lek pierwszego rzutu ACE-I lub ARB. W przypadku nieskuteczności takiej terapii Brytyjczycy proponują leczenie skojarzone: ACE-I lub ARB wraz z lekiem moczopędnym lub blokerem wapnia. Jeśli i takie postępowanie okazuje się nieefektywne należy połączyć ACE-I/ARB z antagonistą kanału wapniowego i tiazydem. Dopiero dla osób, które nie zareagują na taką terapię przewiduje się włączenie β-blokera, α-blokera i ewentualną konsultację specjalistyczną.
Izolowane nadciśnienie skurczowe.
U pacjentów w wieku podeszłym z izolowanym nadciśnieniem skurczowym możliwość uzyskania ciśnienia skurczowego poniżej 140 mm Hg bywa ograniczona, ze względu na ryzyko nadmiernego obniżenia ciśnienia rozkurczowego (60–70 mmHg). Pacjenci z takim typem nadciśnienia powinni utrzymywać najniższe, dobrze tolerowane wartości ciśnienia skurczowego. Stwierdzono, że intensywne leczenie w celu obniżenia wartości ciśnienia skurczowego do 120 mmHg zmniejsza istotnie częstość występowania zawałów serca i niewydolności krążenia o prawie jedną trzecią a ryzyko wystąpienia zgonu o jedną czwartą, w porównaniu z grupą pacjentów u których wartość docelowa ciśnienia skurczowego wynosiła 140 mmHg.
Cukrzyca.
Cukrzyca typu 2 i nadciśnienie tętnicze często współwystępują. Ze względu na korzystny wpływ na czynność nerek (działają ochronnie u pacjentów z nefropatią w przebiegu cukrzycy typu 1 i 2 oraz w nefropatiach niecukrzycowych) i ewentualne zwiększanie insulinowrażliwości w leczeniu nadciśnienia u pacjentów z cukrzycą preferuje się ACE-I lub ARB (względnie skojarzone leczenie ACE-I i ARB). Wobec konieczności dodania dodatkowych leków poleca się diuretyk (w najmniejszej skutecznej dawce i wraz z suplementacją potasu lub lekiem oszczędzającym potas), antagonistę wapnia lub ß-bloker trzeciej generacji (jak np. nebiwolol) lub dowolne połączenie tych leków.
Leczenie należy prowadzić agresywnie, aby osiągnąć docelowe ciśnienie &lt; 130/80 mm Hg a nawet ≤ 120/75 (AACE), szczególnie u pacjentów z białkomoczem (&gt; 1 g/d).
Leczenie nadciśnienia wtórnego.
We wtórnym nadciśnieniu tętniczym wdraża się leczenie mające na celu usunięcie jego przyczyny.
Leczenie hiperaldosteronizmu pierwotnego jest jednocześnie leczeniem nadciśnienia. Zależnie od przyczyny nadmiaru aldosteronu jest nim resekcja nadnercza, podawanie spironolaktonu, wyjątkowo – leczenie glikokortykosteroidem.
W przypadku zespołu Cushinga wykonuje się operację, jednak aż u 33% pacjentów po zabiegu utrzymuje się nadciśnienie skurczowe, a u 75% – rozkurczowe. Przed usunięciem guza nadnercza stosuje się ketokonazol – inhibitor syntezy kortyzolu, szerzej znany jako lek przeciwgrzybiczy. Za leki z wyboru w farmakoterapii uważa się diuretyki tiazydowe, inhibitory ACE i blokery kanału wapniowego.
Leczenie nadczynności lub niedoczynności tarczycy zwykle prowadzi także do redukcji wywołanego nimi nadciśnienia.
W przypadku guza chromochłonnego wycięcie nowotworu prowadzi do ustąpienia nadciśnienia u 75% pacjentów. Przedoperacyjną kontrolę ciśnienia, a także leczenie choroby resztkowej prowadzi się przy pomocy α-blokerów i dodatkowo, w razie potrzeby przy użyciu β-blokerów lub antagonistów kanału wapniowego.
Nerkowe guzy wydzielające reninę, ze względu na ich powierzchowne umiejscowienie, są zwykle operowalne.
Rzadko występujący zespół Liddle'a odpowiada na leczenie amilorydem i triamterenem.
Nadciśnienie tętnicze w ciąży.
Nadciśnienie tętnicze w ciąży stanowi poważne zagrożenie zarówno dla płodu jak i dla ciężarnej. Nadciśnienie tętnicze wikła od 5 do 10% ciąż w Polsce.
Nadciśnienie tętnicze w ciąży rozpoznaje się przy wartościach ≥ 140 lub 90 mm Hg.
Zmiany ciśnienia tętnicze u ciężarnej są zjawiskiem fizjologicznym. W I i II trymestrze obserwuje się spadek ciśnienia, które najniższe wartości osiąga około 23 tygodnia ciąży. Od tego momentu ciśnienie tętnicze ponownie wzrasta i do 6 tygodni po rozwiązaniu wraca do stanu sprzed ciąży.
Z tego względu PTNT przyjęło następujący podział nadciśnienia w ciąży:
Nadciśnienie w przebiegu ciąży predysponuje do rozwoju stanu przedrzucawkowego, stanu rzucawkowego oraz zespołu HELLP. Występowanie u ciężarnej nadciśnienia wiąże się też z zagrożeniem dla płodu: może dojść do zahamowania jego wzrostu, niedotlenienia wewnątrzmacicznego, a nawet zgonu. Wzrasta też ryzyko przedwczesnego odklejenia się łożyska i wcześniactwa.
Leczenie, zależnie od potrzeb, może obejmować postępowanie niefarmakologiczne, stosowanie metyldopy, blokerów kanałów wapniowych, a niekiedy β-blokerów celem obniżenia ciśnienia oraz podawanie niewielkich dawek kwasu acetylosalicylowego (zapobieganie stanom przedrzucawkowym). Przeciwwskazane są inhibitory ACE i sartany.
Nadciśnienie tętnicze u dzieci.
Ciśnienie tętnicze u dzieci można uznać za wysokie prawidłowe, jeżeli jego wartość mieści się pomiędzy 90 a 95 percentylem, natomiast spełnia ono kryteria nadciśnienia, gdy osiąga lub przekracza wartość 95 percentyla dla danego wieku i płci. Niezbędny jest właściwy dobór mankietu. Nadciśnienie tętnicze u dzieci występuje rzadko (ok. 1%). U młodszych dzieci ma prawie zawsze charakter wtórny, a dopiero po 10 roku życia częściej ujawnia się nadciśnienie pierwotne. Stwierdzenie nadciśnienia tętniczego u każdego dziecka jest wskazaniem do pogłębionej diagnostyki specjalistycznej celem wykluczenia nadciśnienia wtórnego (zwłaszcza spowodowanego koarktacją aorty, zwężeniem tętnic nerkowych, niewydolnością nerek, nefropatiami odpływowymi lub zaburzeniami hormonalnymi). Podwyższone ciśnienie może być spowodowane stosowaniem hormonów anabolicznych bądź narkotyków. Leczenie nadciśnienia tętniczego u dzieci jest podobne jak u dorosłych. Stosuje się te same grupy leków w odpowiednio mniejszych dawkach. Dzieci z nadciśnieniem, u których nie stwierdza się powikłań narządowych, nie powinny mieć ograniczanej aktywności fizycznej.
Linki zewnętrzne.
Serwisy tematyczne:
Towarzystwa naukowe:

</doc>
<doc id="107222" url="https://pl.wikipedia.org/wiki?curid=107222" title="GBM">
GBM



</doc>
<doc id="107223" url="https://pl.wikipedia.org/wiki?curid=107223" title="Tomasz Kłos">
Tomasz Kłos

Tomasz Kłos (ur. 7 marca 1973 w Zgierzu) – polski piłkarz występujący na pozycji obrońcy. W latach 1998–2006 reprezentant Polski. Uczestnik Mistrzostw Świata 2002. Członek Klubu Wybitnego Reprezentanta.
Kariera.
Kłos swoją piłkarską karierę rozpoczynał w sezonie 1990/1991 występując w zespole Boruta Zgierz. W następnym roku przeniósł się do Włókniarza Aleksandrów Łódzki. Przed sezonem 1995/1996 przeniósł się do ŁKS-u Łódź. W latach 1998-2000 grał w AJ Auxerre. Następnie w 1. FC Kaiserslautern (2000-2003), 1. FC Köln (2003). Przed sezonem 2003-2004 wrócił do polskiej ligi do Wisły Kraków. W polskiej ekstraklasie debiutował 29 lipca 1995 roku w spotkaniu ŁKS-u Łódź ze Stomilem Olsztyn. W reprezentacji Polski zagrał w 69 spotkaniach strzelając 6 bramek. Zdobył mistrzostwo Polski z ŁKS-em Łódź w sezonie 1997/1998 i Wisłą Kraków 2003/2004 i 2004/2005. W sumie na boiskach polskiej ekstraklasy rozegrał 200 spotkań, w których strzelił 27 bramek. Jest członkiem Klubu Wybitnego Reprezentanta. 1 lipca 2008 z powodu kontuzji zakończył karierę piłkarską.

</doc>
<doc id="107224" url="https://pl.wikipedia.org/wiki?curid=107224" title="Ciapkapusta">
Ciapkapusta

Ciapkapusta – śląskie danie przygotowywane z purée ziemniaczanego i kapusty, zwykle kiszonej. Do ciapkapusty dodaje się podsmażony i pokrojony w kostkę boczek, kiełbasę lub zrumienioną cebulę. Potrawa ta zwykle podawana jest z mięsem (często z żeberkami).
Inne nazwy to: ciaperkapusta, ciaperkrałt, ciaprówa, pańczkrałt, ciamkrałt lub panczkrałt (Opolszczyzna: region opolski, brzeski i krapkowicki), klaplastra, ćpocha.

</doc>
<doc id="107225" url="https://pl.wikipedia.org/wiki?curid=107225" title="Marcin Baszczyński">
Marcin Baszczyński

Marcin Baszczyński (ur. 7 czerwca 1977 w Rudzie Śląskiej) – polski piłkarz występujący na pozycji obrońcy, sześciokrotny mistrz Polski, reprezentant Polski. Ekspert i komentator kanałów Canal+ Sport w dziedzinie piłki nożnej, głównie Ekstraklasy.
Kariera klubowa.
Pogoń Nowy Bytom.
Baszczyński jest wychowankiem Pogoni Nowy Bytom. Początkowo grał na pozycji pomocnika lub napastnika. W wieku 16 lat strzelił w sparingu bramkę Ruchowi Chorzów, przez co zwrócił na siebie uwagę szkoleniowca Ruchu.
Ruch Chorzów.
W 1995 roku przeniósł się do Ruchu Chorzów. W swoim pierwszym sezonie wywalczył z klubem promocję do I ligi (obecnie Ekstraklasa) oraz zdobył Puchar Polski.
W polskiej ekstraklasie zadebiutował 27 lipca 1996 roku, w spotkaniu Ruchu Chorzów z Górnikiem Zabrze. W meczu tym zagrał do 72. minuty, kiedy przy stanie 0-1 dla Górnika został zmieniony przez napastnika Adam Katolika. Baszczyński był jednym z podstawowych obrońców beniaminka Ekstraklasy, występując w 26 meczach (na 34 kolejki), w tym w 22 pełne 90 minut, został ukarany w sumie 6 żółtymi kartkami.
W meczu pierwszej kolejki sezonu 1997/1998 ze Stomilem, Baszczyński został ukarany czerwoną kartką w 72. minucie meczu przy stanie 1:0 dla gospodarzy. Ostatecznie Ruch przegrał to spotkanie 0:3. W czwartej kolejce w derbach Górnego Śląska Ruch podejmował u siebie GKS Katowice. Baszczyński strzelił w tym meczu samobójczą bramkę, ustalając wynika spotkania na 2:2.
Pierwszy mecz Ruch z Baszczyńskim w składzie wygrał dopiero w 8. kolejce (w 2 kolejce Ruch wygrał z Petro Płock, jednakże Baszczyński pauzował za czerwoną kartkę). 25 października w meczu z Odrą Wodzisław Śląski Baszczyński strzelił swoją pierwszą bramkę dla Ruchu w Ekstraklasie, ustalając w 75. minucie wynik meczu na 1:1. Baszczyński był podstawowym zawodnikiem, grając w każdym meczu do 31 kolejki (oprócz meczu 15 kolejki z Polonią Warszawa, w którym musiał pauzować za kartki), w 30 kolejce z Rakowem Częstochowa wszedł za Rafała Kwiecińskiego. W sumie zagrał w Ekstraklasie 29 meczów, w tym 26 przez pełne 90 minut, w jednym meczu wszedł z ławki rezerwowych. Został ukarany jedną czerwoną i siedmioma żółtymi kartkami. Zdobył jedną bramkę oraz jedną samobójczą.
W kolejnym sezonie Baszczyński również był podstawowym zawodnikiem Ruchu i zagrał w 28 spotkaniach Ekstraklasy(na 30), sześciokrotnie został ukarany żółtymi kartkami. W meczu 13 kolejki z Widzewem nie wykorzystał rzuty karnego.
Sezon 1999/2000 Baszczyński zaczął w podstawowym składzie grając we wszystkich meczach przez pełne 90 minut aż do 19 kolejki. W rundzie jesiennej został ukarany żółtą kartką tylko raz&lt;ref name="sezon99/00"&gt;&lt;/ref&gt;. Dobra gra w rundzie jesiennej oraz w poprzednich sezonach spowodowała zainteresowanie zawodnikiem ze strony Wisły Kraków, ówczesnego Mistrza Polski. Zawodnik został zimą zakupiony przez krakowski klub, do którego miał przejść po sezonie&lt;ref name="PS181/2011"&gt;&lt;/ref&gt;. Baszczyński został również powołany do reprezentacji Polski.
W meczu 22. kolejki z Polonią Warszawa Baszczyński strzelił samobójczego gola. W 25 kolejce w spotkaniu z ŁKS Łódź Baszczyński strzelił gola dla Ruchu, ustalając wynik meczu na 3:0. W spotkaniu następnej kolejki z Górnikiem Zabrze po niesłusznym podyktowaniu rzutu karnego dla Zabrzan, dwaj zawodnicy Ruchu, Baszczyński oraz Mariusz Śrutwa kopnęli sędziego Stanisława Żyjewskiego. Zdzarzenie to zarejestrowały kamery telewizyjne, w efekcie czego piłkarze zostali zawieszeni. Baszczyński początkowo został ukarany 8 miesięczną dyskwalifikacją (karę później skrócono i ostatecznie pauzował trzy miesiące). Incydent ten, spowodował, że kontrakt z Wisłą był zagrożony, jednakże w następnym sezonie Baszczyński reprezentował barwy Mistrza Polski.
Spotkanie z Górnikiem było ostatnim meczem Baszczyńskiego w barwach Ruchu, ostatecznie w sezonie 1999/2000 piłkarz zaliczył 24 występy w Ekstraklasie zdobywając jedną bramkę oraz jedną samobójczą i dwukrotnie został ukarany żółtą kartką.
Wisła Kraków.
W Wiśle Kraków Baszczyński zadebiutował w meczu pierwszej kolejki ligowej z Ruchem Radzionków, za trenera Oresta Lenczyka, który prowadził go wcześniej w Ruchu Chorzów. W meczu 6 kolejki z Odrą Wodzisław Śląski, Baszczyński zdobył swoją pierwszą bramkę dla Wisły w 45 minucie otwierając wynik spotkania (rezultat na 2:0 ustalił w 75 minucie Radosław Kałużny).
28 września Baszczyński strzelił samobójczą bramkę w rewanżowym spotkaniu I rundy pucharu UEFA z Realem Saragossa. Wisła wygrała jednak mecz 4:1, odrabiając straty z pierwszego spotkania i awansowała do następnej rundy po rzutach karnych. Baszczyński zagrał we wszystkich sześciu meczach w Europejskich Pucharach.
Baszczyński sezon zakończył zdobyciem Mistrzostwa Polski oraz Pucharu Ligi z „Białą Gwiazdą”. Był jednym z dwóch piłkarzy, obok Olgierda Moskalewicza, który zagrał we wszystkich meczach ligowych&lt;ref name="sezon00/01"&gt;&lt;/ref&gt;.
Sezon 2001/2002 zaczął meczem o Super Puchar, w którym Wisła pokonała Polonię Warszawa 4:3. Baszczyński został zmieniony w 75 minucie przez Grzegorza Nicińskiego, który w 87 minucie swoim golem ustalił wynik meczu. W drugiej kolejce ligowej Wisła ponownie spotkała się z Polonią, a Baszczyński został zmieniony w tym meczu przez Marka Zająca. W kolejnych trzech meczach ligowych Baszczyński wchodził na boisko z ławki rezerwowych. Powrócił do wyjściowego składu na mecz 10 kolejki.
W rundzie wiosennej, Baszczyński grał już regularnie w pierwszym składzie opuszczając tylko 19 i ostatnią kolejkę za kartki. W meczu z GKSem Katowice Baszczyński strzelił swoją jedyną bramkę w sezonie ustalając wynik meczu na 1:1. W sumie w Ekstraklasie Baszczyński rozegrał 24 mecze z których 17 przez pełne 90 minut, zdobył jedną bramkę, został ukarany 6 razy żółtymi kartkami&lt;ref name="sezon01/02"&gt;&lt;/ref&gt;.
Baszczyński w sezonie 2001/2002 zdobył z Wisłą Puchar Polski, grając we wszystkich meczach tych rozgrywek. Zagrał również w pierwszym meczu finałowym Pucharu Ligi przegranym przez Wisłę 0:3, w którym doznał złamania ręki w 89 minucie po starciu z Moussa Yahayą. Nie wystąpił przez to w meczu rewanżowym, wygranym przez krakowski klub 2:1.
Sezon 2002/2003 był dla Wisły udany, krakowianie zdobyli Mistrzostwo Polski oraz dotarli do IV rundy Pucharu UEFA oraz wygrali Puchar Polski. Baszczyński zaliczył 25 występów w Ekstraklasie, strzelił w nich jedną bramkę czterokrotnie był karany żółtą kartką. W Pucharze Polski zagrał 6 razy strzelając jedną bramkę. Natomiast w Pucharze UEFA zagrał we wszystkich 10 meczach krakowskiej Wisły&lt;ref name="sezon02/03"&gt;&lt;/ref&gt;. Więcej występów we wszystkich rozgrywkach zaliczyli Maciej Żurawski, Kamil Kosowski, Arkadiusz Głowacki i Marcin Kuźba.
W pierwszym meczu sezonu 2003/2004 Baszczyński zdobył swoją pierwszą bramkę w europejskich pucharach, w meczu z cypryjską Omonią, który Wisła wygrała 5:2. W 21 kolejce ligowej Baszczyński zdobył bramkę na 2:0 w meczu z Widzewem Łódź, mecz zakończył się wynikiem 3:1 dla Wisły.
W sezonie 2003/2004 Baszczyński po raz trzeci zwyciężył z Wisła rozgrywki Ekstraklasy. Zagrał w 24 meczach ligowych, zdobył jedną bramkę, sędziowie pokazali mu 5 razy żółtą kartkę. Zagrał we wszystkich meczach Wisły zarówno w Europejskich Pucharach, jak i Pucharze Polski, gdzie również zdobył jedną bramkę i raz został ukarany żółtą kartką.
27 czerwca 2004 roku Baszczyński podpisał nowy kontrakt z Wisłą, który obowiązywał do końca czerwca 2009.
Po odpadnięciu z hiszpańskim Realem Madryt z rozgrywek Ligi Mistrzów, mistrzowie Polski rozpoczęli grę w Pucharze UEFA. W pierwszej rundzie tych rozgrywek krakowianie trafili na gruzińskie Dinamo Tbilisi. Pierwszy mecz w Krakowie został wygrany 4:3. W rewanżu przy stanie 0:0 w 59 minucie Marcin Baszczyński po zagraniu ręku w polu karnym został ukarany czerwoną kartką, natomiast Gruzinom został przyznany rzut karny, który wykorzystał Giorgi Nemsadze. 6 minut później Dinamo zdobyło drugą bramkę. Bramka Tomasza Frankowskiego nie dała wiślakom awansu, gdyż przy równej liczbie bramek liczyły się bramki strzelone na wyjeździe. Jedynym spotkaniem Wisły w rundzie jesiennej, w którym Baszczyński nie zagrał był mecz rozgrywany w ramach fazy grupowej Pucharu Polski ze Szczakowianką Jaworzno.
W rundzie wiosennej Baszczyński wystąpił we wszystkich meczach Wisły oprócz drugiego meczu 1/8 finału Pucharu Polski z Polonią Warszawa, gdyż po pierwszym wygranym 5:0 spotkaniu w Krakowie na rewanż do Warszawy trener desygnował skład rezerwowy. 20 kwietnia Baszczyński strzelił bramkę w meczu ligowym z Górnikiem Łęczna na 1:1 (mecz zakończył się wynikiem 2:2). Drugą bramkę strzelił 25 maja w meczu z Górnikiem Zabrze na 1:0 (mecz zakończył się wynikiem 2:1 dla Wisły). Ze względu za żółte kartki Baszczyński musiał pauzować w 25 kolejce ligowej. Ostatnim meczem w sezonie dla Baszczyńskiego był rewanżowy mecz półfinału Pucharu Polski, w którym został ukarany czerwoną kartką, a Wisła nie wywalczyła awansu.
Baszczyński po raz trzeci z rzędu, a czwarty w karierze wygrał z Wisłą rozgrywki ligowe. W sezonie 2004/2005 zagrał w 25 meczach ligowych (na 26), w których strzelił 2 bramki. 5 razy został ukarany żółtą kartką. W Pucharze Polski Baszczyński wystąpił w 9 spotkaniach, w których został ukarany raz czerwoną kartką. Ponadto wystąpił w 5 meczach Europejskich Pucharów, w których również został ukarany czerwoną kartką.
PAE Atromitos.
Od sezonu 2009/10 Marcin Baszczyński był zawodnikiem greckiego klubu PAE Atromitos. W lidze greckiej zadebiutował 18 października w meczu z Lewadiakosem.
Polonia Warszawa.
Od czerwca 2011 zawodnik Polonii Warszawa.
Ruch Chorzów.
Zadebiutował w meczu z Lechem Poznań w którym przegrał 0:4 i strzelił gola samobójczego na 0:3. 12 maja 2013 w meczu z Lechią Gdańsk doznał zerwania więzadeł kolanowych. Kontuzja ta zmusiła go do zakończenia kariery co ogłosił 6 sierpnia 2013 roku.
Kariera reprezentacyjna.
Baszczyński zadebiutował w reprezentacji Polski 26 stycznia 2000 roku, w meczu z Hiszpanią. Za selekcjonerskiej kadencji Pawła Janasa był jednym z podstawowych piłkarzy reprezentacji. Baszczyński został powołany na Mistrzostwach Świata w Niemczech, gdzie zagrał we wszystkich meczach od pierwszej do ostatniej minuty, podobnie jak bramkarz Artur Boruc i obrońca Jacek Bąk. Po mistrzostwach Baszczyński w reprezentacji Polski już więcej nie zagrał, chociaż był powoływany do kadry przez Leo Beenhakkera. W latach 2000–2006 w kadrze narodowej rozegrał 35 spotkań i strzelił 1 gola, w meczu towarzyskim z Islandią wygranym przez Polskę 3:2, rozegranym 7 października 2005 roku w Warszawie.
Kariera medialna.
Od 2013 jest ekspertem kanałów Canal+ Sport w dziedzinie piłki nożnej, zwłaszcza Ekstraklasy. Występuje tam głównie w programie Liga+ Extra i sporadycznie komentuje mecze piłkarskie.

</doc>
<doc id="107226" url="https://pl.wikipedia.org/wiki?curid=107226" title="Octoberfest">
Octoberfest



</doc>
<doc id="107228" url="https://pl.wikipedia.org/wiki?curid=107228" title="Maß">
Maß

Maß – bawarska jednostka objętości określająca współcześnie litr piwa. Stanowi również określenie na szklany kufel "Maßkrug", którego pojemność odpowiada jednemu "Massowi".
Definicja.
Słowo "Maß" w języku niemieckim nie ma jednego określonego rodzaju gramatycznego, co jest rzadkością – jest używane zarówno w formie nijakiej, jak i żeńskiej. Jako rzeczownik nijaki ma również drugie, komplementarne znaczenie – "das Maß" to po niemiecku „miara”. Natomiast żeńska wersja jest używana głównie na południu Niemiec, wyłącznie jako określenie na litr piwa.
Od reformy ortograficznej przeprowadzonej w 1998 roku w Niemczech, słowo można zapisywać na dwa sposoby – jako "Maß" oraz "Mass". W Szwajcarii obowiązuje pisownia przez dwa „s”.
Regionalne różnice.
W Bawarii niegdyś "Maß" był równy 1,069 litra. W innych niemieckojęzycznych regionach często nazwa oznaczała inną ilość trunku: w Szwajcarii i Badenii w XIX wieku określano jako Maß 1,5 litra piwa. Nazwa ta używana była również (jako "máz") na terenach dzisiejszych Czech i Moraw, gdzie jednak oznaczała dwie różne objętości: czeski (ewent. wiedeński) "máz" równy ok. 1,4 litra i morawski "máz" praktycznie równy bawarskiemu, tj. 1,07 litra.

</doc>
<doc id="107229" url="https://pl.wikipedia.org/wiki?curid=107229" title="PSOE">
PSOE



</doc>
<doc id="107232" url="https://pl.wikipedia.org/wiki?curid=107232" title="Tuanku Syed Sirajuddin">
Tuanku Syed Sirajuddin

Tuanku Syed Sirajuddin, właśc. Syed Sirajuddin Syed Putra Jamalullaill (ur. 17 maja 1943 w Arau) – władca Perlisu, najmniejszego ze stanów malezyjskich. Został wybrany na króla Malezji w grudniu 2001 przez równych mu sułtanów. Jest absolwentem brytyjskiej Royal Military Academy w Sandhurst. Poprzedni monarcha, bardzo lubiany w kraju sułtan Abdul Aziz Shah, zmarł w listopadzie 2001 po operacji serca. Sirajuddin pełnił swój urząd do 12 grudnia 2006. Był dwunastym królem Malezji.

</doc>
<doc id="107235" url="https://pl.wikipedia.org/wiki?curid=107235" title="Ringgit">
Ringgit

Ringgit – jednostka monetarna Malezji dzieląca się na 100 senów.
Ringgit stał się walutą Malezji w 1967 roku, kiedy zastąpił dolara malajskiego i brytyjskiego Borneo, który w języku malajskim nazywał się ringgit. Do 1975 roku waluta miała podwójną nazwę: ringgit i sen w języku malajskim oraz dolar i cent w języku angielskim.
Opis banknotów.
Banknoty o nominale 10 RM, 20 RM, 50 RM, 100 RM wykonane są z papieru. Nowe banknoty 1 RM oraz 5 RM wykonane są z polimeru. Na awersie wszelkich banknotów znajduje się podobizna pierwszego króla Malezji – Tuanku Abdul Rahmana.

</doc>
<doc id="107236" url="https://pl.wikipedia.org/wiki?curid=107236" title="Erg (jednostka)">
Erg (jednostka)

Erg (od gr. "ergon" – praca) – jednostka pracy i energii, jednostka pochodna w układzie miar CGS.
W układzie SI analogiczną jednostką jest dżul, przy czym:
"Erg" jest pracą, jaką wykonuje siła jednej dyny, przesuwając ciało o 1 cm zgodnie z kierunkiem swojego działania.

</doc>
<doc id="107238" url="https://pl.wikipedia.org/wiki?curid=107238" title="Hymn Malezji">
Hymn Malezji

Negaraku (pol. „Mój kraj”) – hymn Malezji wybrany po uzyskaniu niepodległości w 1957 roku. Autorem tekstu jest Saiful Bahri, a muzykę skomponował Pierre-Jean de Béranger.
Tekst.
Negaraku, tanah tumpahnya darahku,
Rakyat hidup, bersatu dan maju,
Rahmat bahagia, Tuhan kurniakan,
Raja kita, selamat bertakhta.
Rahmat bahagia, Tuhan kurniakan,
Raja kita, selamat bertakhta.

</doc>
<doc id="107239" url="https://pl.wikipedia.org/wiki?curid=107239" title="Pietà Watykańska">
Pietà Watykańska



</doc>
<doc id="107240" url="https://pl.wikipedia.org/wiki?curid=107240" title="Tanganika (kraj)">
Tanganika (kraj)

Tanganika – nazwa kontynentalnej części Tanzanii, która do I wojny światowej była kolonią Cesarstwa Niemieckiego i znana była pod nazwą Niemiecka Afryka Wschodnia. Po I wojnie światowej terytorium mandatowe Wielkiej Brytanii do 1946 roku, potem terytorium powiernicze ONZ, aż do uzyskania niepodległości w 1961 roku. Prezentowało znaczną jednolitość kulturową, a przez to dojrzałość do osiągnięcia niepodległości. Znany działacz niepodległościowy Julius Nyerere utworzył w 1954 roku Narodowy Związek Afrykański Tanganiki (TANU), który wkrótce uzyskał powszechne poparcie. Po wyborach 1958-1960 niemal wszystkie miejsca w Radzie Ustawodawczej obsadzone były przez TANU, co doprowadziło ostatecznie do przyznania przez Wielką Brytanię niepodległości Tanganice w grudniu 1961 roku, z królową brytyjską jako głową państwa. W 1964 roku doszło do połączenia dość blisko powiązanych kulturowo, gospodarczo i politycznie Tanganiki i Zanzibaru. Powstała Zjednoczona Republika Tanzanii.

</doc>
<doc id="107245" url="https://pl.wikipedia.org/wiki?curid=107245" title="Robert Brylewski">
Robert Brylewski

Robert Maksymilian Brylewski, ps. "Afa", "Max", "Robin Goldroker" (ur. 25 maja 1961 w Warszawie, zm. 3 czerwca 2018 tamże) – polski muzyk rockowy i reggaeowy; wokalista, gitarzysta, kompozytor i autor tekstów, lider i współzałożyciel zespołów punkrockowych Kryzys i Brygada Kryzys oraz grającego reggae Izraela. Współzałożyciel grupy Armia, w której w latach 1985–1993 był gitarzystą.
Życiorys.
Dzieciństwo.
Był synem dwojga artystów Zespołu Pieśni i Tańca „Śląsk” im. Stanisława Hadyny. Wczesne dzieciństwo spędził w Koszęcinie, gdzie zespół Śląsk ma swoją siedzibę. W wieku kilku lat przeniósł się do Warszawy. Mieszkał tam, z niewielkimi przerwami, do śmierci. Uczęszczał krótko do Liceum PAX, a potem do Liceum im. Mikołaja Reja do klasy równoległej z klasą Kazika Staszewskiego i Roberta Schmidta.
Zespół Kryzys (1978–1981).
W 1978 współtworzył zespół The Boors, który w następnym roku, po zmianach w składzie, zmienił nazwę na Kryzys. Zespół zagrał kilkadziesiąt koncertów, ale wiele nagrań (głównie podczas prób) nie doczekało się oficjalnego wydania. Wiosną 1981 francuska wytwórnia płytowa Blitzkrieg Records wydała bez zgody zespołu album "Kryzys". Latem 1981 zespół zakończył działalność, koncertując przedtem w Opolu oraz na Pop Session w Sopocie.
W 1981 gościnnie występował w zespole Deadlock.
Brygada Kryzys.
Wkrótce później Brylewski i Tomasz Lipiński (wcześniej Tilt) założyli Brygadę Kryzys. Pierwszy koncert zespołu miał odbyć się w gdańskiej hali Olivia, lecz z powodu konfliktu z organizatorami (pobicie jednego z organizatorów przez Lipińskiego) i tzw. śmiałego programu artystycznego nie doszło do koncertu. Pierwszy koncert odbył się w warszawskiej Rivierze we wrześniu 1981, gdzie obok Brygady Kryzys zagrała po raz pierwszy w Warszawie Republika. Przed koncertem do muzyków trafiło ciasto nadziewane haszyszem, które zjadł Grzegorz Ciechowski i akustyk. Nagrany koncert (ze złą jakością dźwięku ze względu na niedyspozycyjnego akustyka) ukazał się na nielegalnie wydanej płycie "Brygada Kryzys" (wydanej w lutym 1982).
W listopadzie 1981 Brylewskiego ciężko pobito. 20 grudnia został zatrzymany przez Milicję Obywatelską i przewieziony na przesłuchanie do komendy mieszczącej się przy ul. Jezuickiej w Warszawie. Trafił tam za nazwanie pijanego zomowca (który wcześniej potrącił starszą kobietę) „kurwą z orzełkiem”. Gdy Brylewskiemu pozwolono zeznawać, zaczął mówić: „Panowie, ja chciałem powiedzieć, że mój tata to wysoki funkcjonariusz Ministerstwa Spraw Wewnętrznych…”, co jeszcze bardziej sprowokowało milicjantów. W wyniku symulowania schizofrenii i padaczki został wypuszczony z komisariatu.
W grudniu Brygada Kryzys próbowała pojechać na koncert do Belgradu na Dni Młodej Polskiej Subkultury, lecz w Cieszynie nie pozwolono jej na przejazd przez Czechosłowację do Jugosławii. Kilka dni później zespół poleciał samolotem do Belgradu. Koncerty stały się wielkim sukcesem, zaś twórczością Brygady Kryzys zainteresowali się promotorzy z zagranicy. W wyniku wprowadzenia stanu wojennego nie została nagrana płyta w Jugosławii oraz nie doszła do skutku trasa koncertowa w Holandii. W lutym zespół nie zgodził się na granie koncertów organizowanych przez organizacje polityczne i milicyjne pod nazwą "Brygada K.". W marcu 1982 Tonpress w celu przetestowania sprzętu zaprosił zespół na nagranie kilku utworów, w wyniku czego zespół wydał album "Brygada Kryzys". Płyta postrzegana jako pierwszy oficjalny albumu punkrockowy w Polsce, jest uznawana za jedną z najważniejszych płyt w historii polskiej muzyki rozrywkowej. Brygada Kryzys zakończyła działalność jesienią 1982.
Izrael i Armia.
Wiosną 1983 założył zespół Izrael, który stał się jednym z pierwszych polskich zespołów grających reggae. W maju 1983 Izrael wydał album "Biada, biada, biada", ale płyta ukazała się na rynku w 1985. W 1986 wydał album "Nabij faję", a w 1987 "Duchowa rewolucja, vol. 1". Po zmianach w składzie Izrael w 1990 nagrał materiał na nowy album w Londynie, a w 1994 zawiesił działalność.
Podczas grania w Izraelu zainteresował się Biblią.
Równolegle do działalności Izraela Brylewski grał od 1985 w Armii. Zespół powstał z inicjatywy Brylewskiego i Tomasza Budzyńskiego (wcześniej Siekiera). Na bazie punk rocka oraz muzyki hardcore Armia w nowatorski sposób wplatała inspiracje rockiem symfonicznym, heavy metalem, muzyką klasyczną i muzyką etniczną. Brylewski występował w Armii do 1993, nagrał z zespołem albumy: "Armia", "Legenda", "Czas i byt", a także koncertowy "Exodus".
W drugiej połowie lat 80. wyjechał do Londynu, gdzie pracował na budowie jako stolarz.
Działalność w latach 90..
W 1990 wraz ze znanym z Deutera Pawłem „Kelnerem” Rozwadowskim rozpoczął tworzenie muzyki elektronicznej z wykorzystaniem samplingu. W wyniku współpracy z Rozwadowskim powstał projekt Max i Kelner, który wydał album "Tehno Terror". Po zagraniu kilkunastu zagranicznych koncertów zakończono projekt, który w 2007 reaktywowano.
W 1991 reaktywowano (w zmienionym składzie) Brygadę Kryzys. W 1992 ukazał się album "Cosmopolis". Coraz rzadziej koncertujący zespół zakończył działalność w 1994.
W 1993 współtworzył Falarek Band, jednak po wydaniu albumu "Falarek" (1996) aktywność zespołu zanikła. Od końca lat 90. współtworzył efemeryczne yassowe zespoły: The Users (ze Świetlickim, Tymańskim, Olterem, Kurtisem i Trzaską), Dyliżans czy Poganie (grupa założona przez Brylewskiego i Tymańskiego).
W 1996 pracował nad dźwiękiem w filmie "Słodko gorzki".
Swoim nazwiskiem sygnował dwie płyty z muzyką elektroniczną: "Warsaw Beat" (1998) i "Warsaw Beat II" (2004).
Był realizatorem muzycznym i właścicielem Gold Rock Studio (później Złota Skała) działającego w latach 1991–1997. Studio prócz nagrywania zajmowało się także wydawaniem płyt kompaktowych i kaset magnetofonowych. Obowiązki tej firmy przejęły inne firmy: Biodro Records, W Moich Oczach, Tone Industria i Pop Noise. Od końca lat 90. XX w. tworzył także komputerowe animacje do teledysków w swoich projektach.
Czasy najnowsze.
Wspierał kampanię społeczną „Muzyka Przeciwko Rasizmowi” Stowarzyszenia „Nigdy Więcej”. Pod patronatem tej akcji ukazał się album "Świat Czarownic i Robert Brylewski" (2002).
W 2002 wraz z Konradem Januszkiem współtworzył studyjny projekt 52um. W 2008 ukazał się debiutancki album projektu pt. "52um", a w 2010 powstał album "Superego".
W 2003 reaktywowano Brygadę Kryzys. Ze starego składu oprócz Brylewskiego grał Tomasz Lipiński. W 2003 rozpoczęły się pracę nad nowym albumem (roboczy tytuł Eurocrisis), jednak płyta nie ukazała się. W 2006 reaktywowano zespół Izrael, który początkowo działał pod nazwą Magnetosfera. W 2008 ukazał się album Izraela "Dża ludzie". W 2008 reaktywowano zespół Kryzys, który w marcu 2006 zagrał jednorazowy koncert w warszawskim klubie CDQ. W maju 2010 ukazał się album "Kryzys komunizmu" zawierający nowe utwory Kryzysu i stare piosenki w nowym wykonaniu.
Przez kilkanaście lat był związany się z gdańską sceną alternatywną.
W 2010 startował w wyborach samorządowych do Rady m.st. Warszawy reprezentując Komitet Wyborczy Wyborców Gamonie i Krasnoludki. Zdobył 601 głosów, czyli blisko 50% głosów oddanych na jego listę w okręgu wyborczym.
W 2011 świętował 30-lecie kariery muzycznej w Nadbałtyckim Centrum Kultury w Gdańsku. W 2012 ukazała się autobiografia muzyka pt. "Kryzys w Babilonie" (w formie wywiadu przeprowadzonego przez Rafała Księżyka).
Śmierć.
Na początku 2018 na warszawskiej Pradze został dotkliwie pobity, w wyniku czego był poddany skomplikowanemu leczeniu szpitalnemu. Wrócił do domu, jednak po jakimś czasie wymagał operacji, która miała bezpośredni związek z pobiciem. Trafił do szpitala przy ul. Szaserów w Warszawie, będąc w stanie śpiączki. Znajdował się w niej przez kilka tygodni i już się z niej nie wybudził. Zmarł 3 czerwca 2018, w wyniku problemów z krążeniem i zatrzymania akcji serca. 15 czerwca 2018 po pogrzebie o charakterze świeckim jego prochy zostały pochowane na Cmentarzu Wojskowym na Powązkach w Warszawie (Q kolumbarium 1-1-7).
13 maja 2021 sprawca pobicia Brylewskiego został skazany na 13 lat pozbawienia wolności.
Życie prywatne.
W 1983 poznał Vivian Quarcoo, jazzową wokalistkę o w połowie ghańskich korzeniach, i zaprosił ją do występowania ze świeżo utworzonym Izraelem. Po kilku miesiącach zostali parą. W końcu lat 80. zamieszkał z rodziną i przyjaciółmi w Stanclewie na Warmii, gdzie poza działalnością artystyczna zajmował się rolnictwem.
W połowie lat 90. związek z Quarcoo zaczął przechodzić kryzys. Próbą jego ratowania było wzięcie ślubu w 1996, ale w 2001 małżeństwo zakończyło się rozwodem. Miał dwie córki: Sarę i Ewę. W 2012 został dziadkiem.
W początkach XXI w. mieszkał w Poznaniu. W 2006 kupił mieszkanie we Wrzeszczu.
Wpływ na kulturę.
Jego wczesne dokonania muzyczne z przełomu lat 70. i 80. XX wieku (Kryzys oraz Brygada Kryzys założona z Tomkiem Lipińskim z Tiltu) tworzą klasykę polskiej muzyki niezależnej. Twórczością Brylewskiego inspirowali się m.in.: Muniek Staszczyk, Kazik Staszewski, Krzysztof 'Grabaż' Grabowski, Tymon Tymański, Wojtek Mazolewski.

</doc>
<doc id="107247" url="https://pl.wikipedia.org/wiki?curid=107247" title="Tryskawka">
Tryskawka



</doc>
<doc id="107254" url="https://pl.wikipedia.org/wiki?curid=107254" title="Pyrrusowe zwycięstwo">
Pyrrusowe zwycięstwo

Pyrrusowe zwycięstwo – wyrażenie przysłowiowe oznaczające zwycięstwo osiągnięte nadmiernym kosztem, nieproporcjonalnie dużym wobec osiągniętych skutków. 
Powstało od sytuacji związanej ze zwycięstwem Pyrrusa – króla Epiru, który w III wieku p.n.e. toczył wojnę z Rzymem. Po wygranej bitwie pod Ausculum w roku 279 p.n.e. miał on powiedzieć do gratulujących mu dowódców: 
Było to odniesieniem do faktu, że sukces ten kosztował Pyrrusa ok. 3,5 tys. zabitych i dużą liczbę rannych (w sumie kilkadziesiąt procent składu osobowego armii). Podobne straty w warunkach wojny prowadzonej na obcym terytorium były niemożliwe do uzupełnienia. Tymczasem Rzymianie, których straty były niemal dwukrotnie większe (ok. 6 tys. zabitych), działając na własnym obszarze mogli znacznie łatwiej sformować nowe oddziały.

</doc>
<doc id="107255" url="https://pl.wikipedia.org/wiki?curid=107255" title="KPRP">
KPRP



</doc>
<doc id="107256" url="https://pl.wikipedia.org/wiki?curid=107256" title="And Justice for All">
And Justice for All



</doc>
<doc id="107257" url="https://pl.wikipedia.org/wiki?curid=107257" title="Wyprawa Robinson">
Wyprawa Robinson

Wyprawa Robinson – polski program telewizyjny typu reality show oparty na szwedzkim formacie "Expedition Robinson", emitowany jesienią 2004 roku na antenie telewizji TVN. Jego gospodarzem był Hubert Urbański.
Charakterystyka programu.
Na castingu, spośród dwudziestu tysięcy kandydatów, wyłoniono grupę osiemnaściorga uczestników (dziewięć kobiet i dziewięciu mężczyzn w wieku od dwudziestu do pięćdziesięciu lat). Wszyscy oni zostali zabrani na daleką wyprawę w nieznane i pozostawieni sami sobie na malezyjskich wyspach – Rapang, Tengah i Mensirip. Uczestników podzielono na dwa rywalizujące ze sobą plemiona (Zieloni i Żółci). Przez dwa miesiące, zdani tylko na siebie, uczestnicy programu musieli radzić sobie, żyjąc w ekstremalnych warunkach, stawiając czoło dzikiej przyrodzie, wykonując przeróżne zadania oraz zmagając się ze swoimi słabościami. Po miesiącu Zieloni z wyspy Tengah i Żółci z Rapang zostali drużyną Niebieskich, którzy zamieszkali na Mensirip. Od tego momentu każdy walczył indywidualnie o nagrody bądź nietykalność.
Konkurencje.
Uczestnicy brali udział w konkurencjach – najczęściej były to zadania fizyczne, choć pojawiały się również łamigłówki oraz wyzwania innego typu.
Większość eliminacji odbywało się na tak zwanych Radach Wyspy. Na etapie, w którym uczestnicy podzieleni byli na dwie drużyny, na Radę Wyspy musiała udawać się jedynie ta grupa, która przegrała zadanie specjalne. Po połączeniu grup, na Radę chodzili wszyscy uczestnicy i objęta immunitetem była jedynie ta osoba, która wywalczyła go w specjalnym zadaniu. Podczas Rad, prowadzący program omawiał z uczestnikami sytuację w grupie i przyczyny porażki, a następnie każdy z uczestników udawał się do odległej o kilkanaście metrów urny, do której musiał wrzucić wypisane na kartce imię współzawodnika, którego chce wyeliminować i krótko uzasadnić swój wybór przed kamerą. Samo głosowanie było dla uczestników co prawda anonimowe, jednak w przeciwieństwie do większości reality show, w regulaminie dozwolone było głośne rozmawianie na temat eliminacji, zawieranie sojuszy między uczestnikami i otwarte mówienie o tym, kto na kogo będzie głosował. Kiedy zagłosowali już wszyscy uczestnicy, prowadzący otwierał czarę i w obecności grupy przeliczał oddane głosy. Osoba z największą ilością głosów natychmiast żegnała się z programem. W przypadku remisu (taka sytuacja zdarzyła się jedynie dwukrotnie), uczestnicy z równą liczbą głosów brali udział w specjalnym zadaniu, którego przegrany odpadał z gry.
O eliminacji uczestnika wyjątkowo mogła zadecydować też specjalnie ustanowiona przez producentów konkurencja..
Finał.
Finał Wyprawy Robinson składał się z dwóch części. Pierwsza miała miejsce jeszcze w Malezji, gdzie wszyscy wyeliminowani w trakcie gry uczestnicy, z wyjątkiem tych, którzy odpadli jeszcze przed połączeniem drużyn, zebrali się na specjalnej Radzie Wyspy i głosowali na dwie finalistki. Głosowanie to, w odróżnieniu od poprzednich, miało charakter pozytywny (oddawano głos na osobę, która powinna wygrać).
Druga część odbyła się znacznie później i transmitowana była z Polski. Wszyscy uczestnicy programu zebrali się na specjalnym spotkaniu na zamku w Książu, gdzie raz jeszcze mieli okazję przypomnieć sobie najciekawsze momenty z gry, wyjaśnić powstałe niesnaski i opowiedzieć o swoim życiu po programie. Na końcu odcinka, Hubert Urbański otworzył urnę z głosami oddanymi na finalistki i okazało się, że stosunkiem głosów 6:1, program wygrała Katarzyna Drzyżdżyk, fotomodelka z Żywca.
Podsumowanie i oglądalność.
Program był najdroższym tego typu przedsięwzięciem stacji TVN (będącym cztery razy droższym od "Agenta").
TVN nie zdecydowało się na drugą edycję programu. Powodem były niezadowalające stację wyniki oglądalności. Według firmy AGB Nielsen Media Research „Wyprawę Robinson” oglądało średnio 2,4 mln widzów; największą widownię miał finał, który widziało ponad 4 mln telewidzów, a najmniejszą prolog – 1,6 mln.

</doc>
<doc id="107261" url="https://pl.wikipedia.org/wiki?curid=107261" title="Konferencja w Wannsee">
Konferencja w Wannsee

Konferencja w Wannsee – spotkanie, które odbyło się 20 stycznia 1942 roku w willi przy Großer Wannsee 56/58 w Berlinie (obecnie muzeum Dom Konferencji w Wannsee), na którym zebrali się wysokiej rangi niemieccy urzędnicy państwowi, pod przewodnictwem Reinharda Heydricha. Tematem narady było omówienie ostatecznego rozwiązania kwestii żydowskiej, jak eufemistycznie określano rozpoczęte już ludobójstwo Żydów.
Przygotowania i przebieg konferencji.
31 lipca 1941 roku Reinhard Heydrich został upoważniony przez Hermanna Göringa do podjęcia: „wszelkich niezbędnych przygotowań do globalnego rozwiązania kwestii żydowskiej na europejskim obszarze wpływów niemieckich”. Heydrich szacował, że w Europie przebywa około jedenastu milionów Żydów, z czego połowa w krajach niebędących pod kontrolą Niemiec. W celu sprawnego przeprowadzenia eksterminacji trzeba było skoordynować działania wielu ministerstw i urzędów III Rzeszy. Głównym celem konferencji było ustalenie zakresu kompetencji (ostatni etap fizycznej eksterminacji miał spoczywać w wyłącznej gestii Głównego Urzędu Bezpieczeństwa Rzeszy) oraz postępowanie wobec tzw. mieszańców (czyli osób, których przodek był narodowości żydowskiej) i osób z małżeństw mieszanych. Konferencja trwała około 90 minut, przez godzinę przemawiał Heydrich omawiając podjęte już środki i planowane metody eksterminacji, następnie odbyła się półgodzinna dyskusja.
Narada miała się odbyć 9 grudnia 1941 roku, ale po japońskim ataku na bazę Pearl Harbor (7 grudnia 1941) i wypowiedzeniu przez III Rzeszę wojny Stanom Zjednoczonym, termin musiał być przesunięty.
Niektóre decyzje przygotowano podczas narady rozpoczętej 14 stycznia w ośrodku Himmlera na Mazurach "Hegewaldheim", dziś w Żabince.
Konferencja w Wannsee to pierwsze spotkanie wysokich rangą przedstawicieli ministerstw i urzędów III Rzeszy oraz SS. Celem Heydricha, jako szefa policji bezpieczeństwa i SD było poinformowanie obecnych o zadaniu, jakie Główny Urząd Bezpieczeństwa Rzeszy otrzymał od Heinricha Himmlera.
Z wyjątkiem dwóch, wszyscy sekretarze stanu byli poinformowani o deportacjach oraz zbiorowych egzekucjach na wschodzie. Przedstawiciele SS byli w nie zaangażowani bezpośrednio, poprzez organizację i planowanie. Wszyscy uczestnicy wyrazili gotowość współpracy.
Przedstawiciel Ministerstwa Spraw Zagranicznych chciał, żeby deportacje rozpoczęły się w krajach, w których mogą one być zrealizowane bez wielkich trudności. Sekretarz stanu Ministerstwa Spraw Wewnętrznych proponował przymusową sterylizację zamiast deportacji w odniesieniu do „Żydów mieszanych”. Sekretarz stanu Pełnomocnika ds. Planu Czteroletniego chciał, żeby z deportacji czasowo zostali wyłączeni Żydzi-robotnicy zatrudnieni w przedsiębiorstwach pracujących na potrzeby armii. Natomiast Josef Bühler, sekretarz stanu w rządzie Generalnego Gubernatorstwa i zastępca Hansa Franka, sugerował, aby Zagłada rozpoczęła się od Żydów polskich.
Reinhard Heydrich, ośmiu sekretarzy stanu, sześciu ekspertów do spraw policji i bezpieczeństwa oraz dyrektor ministerialny rozmawiali na naradzie o ludobójstwie, eliminowaniu i zagładzie w sposób otwarty. Protokół z narady w willi przy Großer Wannsee został napisany w sposób mniej drastyczny, z użyciem wielu eufemizmów, takich jak „deportacja” bądź „wysiedlenie” dla określenia mordów. Protokolantem był Adolf Eichmann, mianowany wkrótce szefem tej akcji. Jego zastępcą był SS-Obersturmmbannführer Hermann Krumey, szef oddziału łódzkiego Centrali Przesiedleńczej ("Umwandererzentralstelle, Dienststelle – Litzmannstadt").
Konferencja w Wannsee jest często mylnie uznawana za moment podjęcia decyzji o wymordowaniu Żydów. Tymczasem jej znaczenie było stosunkowo niewielkie — uznanie RSHA za główny organ realizujący ostateczne rozwiązanie i doprecyzowanie kwestii „mischlingów”. Masowe mordy ludności żydowskiej dokonywane przez Einsatzgruppen rozpoczęły się w sierpniu 1941 roku po ataku na ZSRR. Od 1 listopada 1941 roku trwała już budowa pierwszego obozu ze stacjonarnymi komorami gazowymi w Bełżcu, a od grudnia 1941 trwały mordy Żydów z wykorzystaniem komór gazowych w ciężarówkach w obozie Kulmhof. Przyjmuje się, że decyzja o całościowym wymordowaniu Żydów zapadła jesienią 1941 roku. Na konferencji w Wannsee w styczniu 1942 roku Heydrich praktycznie poinformował wysokich urzędników państwowych o podjętych już decyzjach i środkach, przy czym na uwagę zasługuje pełna aprobata uczestników konferencji.
Raporty o przewidywanej eksterminacji Żydów były przekazywane do Ministerstwa Spraw Zagranicznych Chile przez chilijskiego konsula w Pradze, Gonzalo Montt Rivasa, już na dwa miesiące przed zorganizowaniem konferencji w Wannsee. Najprawdopodobniej konsul przekazywał informacje zasłyszane w trakcie spotkań z wysokimi rangą oficjelami z otoczenia Heydricha, który w tym czasie był urzędującym w Pradze Protektorem Czech i Moraw. Raporty te trafiły również do wywiadu brytyjskiego.
Konferencja w Wannsee w filmie.
Na kanwie tego wydarzenia, korzystając z odnalezionych w 1947 roku przez Amerykanów stenogramów z konferencji, reżyser Frank Pierson nakręcił w 2001 roku dramat "Conspiracy" (polski tytuł to "Ostateczne rozwiązanie").
W 1984 roku powstał realistyczny obraz "Die Wannseekonferenz" w reżyserii Heinza Schirka. Film w oryginalnej wersji językowej (j. niemiecki) z angielskimi tłumaczeniami oddaje grozę sytuacji: chłodne dyskusje uczestników, za którymi kryje się dramat ludzi skazywanych na śmierć.

</doc>
<doc id="107263" url="https://pl.wikipedia.org/wiki?curid=107263" title="Tryskawka (biologia)">
Tryskawka (biologia)

Tryskawka () – pierwsza szczelina skrzelowa położona między łukiem gnykowym a żuchwowym ryb chrzęstnoszkieletowych i wymarłych prawieczkokształtnych. Występuje parzyście. Pojawia się w stadium zarodkowym, a następnie może zanikać lub przekształcać się; u rekinów tworzy mały otwór położony z tyłu oka, zwykle mniejszy od niego, a u płaszczek znacznie większy, położony na wierzchu głowy. 
Tryskawki płaszczek i piłonosów, ryb prowadzących przydenny tryb życia, są elementem układu oddechowego, łączącym komorę skrzelową ze środowiskiem zewnętrznym. Służą do wciągania do przełyku niezanieczyszczonej mułem wody – pobieranie jej przez otwór gębowy doprowadzałoby do zamulania skrzeli. Woda z przełyku opłukuje skrzela i wydostaje się na zewnątrz pozostałymi szczelinami skrzelowymi. Otwór tryskawki większości płaszczek jest zamykany wewnętrzną zastawką, jedynie u Hexatrygonidae występuje zewnętrzna klapowata osłona.
U wczesnych czworonogów w miejscu tryskawki znajduje się wcięcie uszne.
U ryb kostnoszkieletowych resztki tryskawki w postaci kłębuszka naczyń krwionośnych tworzą skrzele rzekome, inaczej nibyskrzele ("pseudobranchium") – narząd odbierający bodźce chemiczne i fizyczne.

</doc>
<doc id="107267" url="https://pl.wikipedia.org/wiki?curid=107267" title="Sejmik ziemski">
Sejmik ziemski



</doc>
<doc id="107270" url="https://pl.wikipedia.org/wiki?curid=107270" title="Chopper">
Chopper

Osoby:
Zwierzęta :
Narzędzia i urządzenia:
Kultura:

</doc>
<doc id="107271" url="https://pl.wikipedia.org/wiki?curid=107271" title="Oranje">
Oranje

Oranje (Orange, ang. "Orange River", afr. "Oranjerivier") – rzeka w Afryce, płynąca przez terytorium Lesotho, Republiki Południowej Afryki i Namibii. 
Źródła rzeki Oranje znajdują się w Górach Smoczych w Lesotho, we wschodniej części Afryki południowej, uchodzi natomiast do Oceanu Atlantyckiego na wybrzeżu zachodnim. Na rzece znajdują się progi i wodospady (np. Augrabiesval). Występują duże wahania stanów wód i częste są powodzie letnie. Rzeka wykorzystywana jest do nawadniania.
W okresie kolonialnym rzeka stanowiła na większości swego odcinka administracyjną linię graniczną pomiędzy Kolonią Przylądkową a innymi terytoriami regionu: Niemiecką Afryką Południowo-Zachodnią (dzisiejszą Namibią), Beczuaną, ziemiami ludów Grique, Wolnym Państwem Orania (potem Kolonią Oranje). Dziś stanowi granicę administracyjnych regionów RPA, a na końcowym odcinku – granicę państwową między RPA a Namibią.
Większe dopływy rzeki Oranje

</doc>
<doc id="107272" url="https://pl.wikipedia.org/wiki?curid=107272" title="Języki abchasko-adygejskie">
Języki abchasko-adygejskie

Języki abchasko-adygejskie (języki północno-zachodniokaukaskie, abchasko-adygijskie) – rodzina pięciu języków kaukaskich. Zapisywane są zmodyfikowaną cyrylicą. Wyróżnia się tutaj trzy podgrupy:

</doc>
<doc id="107273" url="https://pl.wikipedia.org/wiki?curid=107273" title="Język abazański">
Język abazański



</doc>
<doc id="107276" url="https://pl.wikipedia.org/wiki?curid=107276" title="Mamy cię!">
Mamy cię!

Mamy cię! – polski program rozrywkowy, emitowany od 2 marca 2004 do 19 czerwca 2005 i ponownie od 1 marca do 24 maja 2015 na antenie TVN, oparty na kanadyjskim formacie "Surprise Sur Prise".
Pierwsze trzy edycje programu prowadził Szymon Majewski (2004–2005), a czwartą – Marcin Prokop i Szymon Hołownia (2015).
Charakterystyka programu.
Idea programu polegała na wyreżyserowanym wplątywaniu znanych ludzi w zabawne i niecodzienne sytuacje, które są filmowane ukrytymi kamerami.
Spis odcinków.
Wydanie specjalne (powtórkowe) z najlepszymi gagami drugiej serii programu.
Dodatkowo w programie pokazano kulisy kręcenia gagów.
Seria czwarta (wiosna 2015).
31 maja 2015 na stronie internetowej programu pokazano dodatkowy gag z Majką Jeżowską i 7 czerwca 2015 z Maciejem Musiałem. Zostali wkręceni na życzenie widzów. Te gagi nie mają numeru odcinka, ale zalicza się do czwartej serii programu.

</doc>
<doc id="107280" url="https://pl.wikipedia.org/wiki?curid=107280" title="Przewodnik (stopień instruktorski)">
Przewodnik (stopień instruktorski)

Przewodnik (forma żeńska: przewodniczka, skrót: pwd.) – pierwszy harcerski stopień instruktorski. Jego posiadacz wyróżnia się filcową, granatową podkładką pod krzyżem harcerskim oraz granatową plakietką w kształcie lilijki (tzw. "lilijką instruktorską") noszoną na lewym rękawie munduru harcerskiego. W harcerstwie przedwojennym zamiast stopnia istniał tytuł "drużynowego po próbie" (DPP), oznaczany w identyczny sposób. 
Związek Harcerstwa Polskiego w okresie PRL wyróżniał niższy stopień – organizator. Do dziś funkcjonuje on w NKIH Leśna Szkółka oraz w Kręgu Harcerskim „Drzewo Pokoju”.
Związek Harcerstwa Polskiego.
Idea stopnia.
Swoją postawą propaguje harcerski system wartości wynikający z Przyrzeczenia i Prawa Harcerskiego. Poznaje siebie i motywy swojego postępowania. Pracuje nad własnymi słabościami i rozwija zdolności. Jest wzorem dla harcerzy. We współdziałaniu z dziećmi i młodzieżą znajduje radość, umie być starszym kolegą i przewodnikiem. Bierze aktywny udział w życiu drużyny, świadomie stosując metodę harcerską i wykorzystując przykład osobisty do realizacji celów wychowawczych. Ma poczucie odpowiedzialności za pracę i powierzoną grupę. Współtworzy hufcową wspólnotę. Ma świadomość wychowawczej roli służby w harcerstwie.
Uprawnienia wynikające z posiadania stopnia.
Osoba w stopniu przewodnika może:
Związek Harcerstwa Polskiego.
Stopień przewodnik (przewodniczka) jest najniższym stopniem instruktorskim w ZHP. Uprawnia on do m.in. zostania drużynowym jednostki lub pełnienia funkcji instruktorskich. 
Zdobycie go nie jest obowiązkiem każdego harcerza — otworzenia stopnia podejmują się przede wszystkim wędrownicy, którzy pełnią funkcje głównie wychowawcze i planują swoją dalszą ścieżkę w ZHP jako wychowawcy, komendanci, lub ich zastępcy. Na dzień 01.01.2020 liczebność Przewodniczek i Przewodników w ZHP wynosiła odpowiednio, 2938 Przewodniczek i 1837 Przewodników. 

</doc>
<doc id="107281" url="https://pl.wikipedia.org/wiki?curid=107281" title="Tasak">
Tasak



</doc>
<doc id="107282" url="https://pl.wikipedia.org/wiki?curid=107282" title="Kalmar">
Kalmar

Kalmar – miasto w południowo-wschodniej Szwecji, nad Cieśniną Kalmarską (Morze Bałtyckie). Ośrodek administracyjny Regionu Kalmar (236 501 mieszkańców) i Gminy Kalmar (60 649 mieszkańców).
Historia.
Tereny, na których obecnie mieści się Kalmar były zamieszkane już w czasach prehistorycznych. Znaleziono na nich ślady działalności człowieka z epoki kamiennej. Najstarsze źródła pisane wspominające o mieście lub osadzie pochodzą z XI wieku. Według starej legendy ludowej patron Norwegii Olaf II Haraldsson po wygnaniu z kraju popłynął na swoich statkach do Cieśniny Kalmarskiej. Najstarsza pieczęć miasta pochodzi z okresu od 1255 do 1267, co czyni ją najstarszą pieczęcią w Skandynawii.
W XII wieku pojawiają się pierwsze wzmianki o wybudowaniu warowni, a właściwie wieży strażniczej i obserwatorskiej. W XIII wieku zabudowania obronne rozwijały się. 13 lipca 1397 roku, na zamku zawarto Unię kalmarską, wiążącą Szwecję, Danię i Norwegię, co uczyniło miasto jednym z najważniejszych w Szwecji. W Kalmarze koronowano wspólnego władcę trzech królestw skandynawskich, Eryka Pomorskiego. Do XVII wieku Kalmar był strategicznym punktem leżącym na granicy z Danią (Skania nie należała wtedy do Szwecji).
W latach 40. XVI wieku królowie z dynastii Wazów przebudowali zamek, czyniąc go siedzibą godną króla, tym samym zmieniając jego dotychczasową rolę. Od lata 1598 do 12 maja 1599 zajęte przez wojska polskie Zygmunta III Wazy. Rok 1611 zapisał się w historii miasta jako jeden z najczarniejszych. Odbyła się wtedy bitwa pod Kalmarem, która była częścią wojny kalmarskiej. Wojska szwedzkie przegrały potyczkę i zamek został oblężony. W latach 1602-1903 miasto było siedzibą Diecezji Kalmarskiej.
Po podpisaniu Traktatu z Roskilde w roku 1658 miasto straciło swą pozycję, gdyż przestało leżeć przy granicy. Kiedy w roku 1689 flota szwedzka została przeniesiona do Karlskrony, miasto całkowicie straciło swą dotychczasową pozycję militarną. Także podczas wojny skańskiej zamek został oblężony, ale nigdy nikomu nie udało się go zdobyć. W Kalmarze znajduje się zabytkowa katedra wybudowana w roku 1702 w stylu klasycystycznym. Wraz z utratą pozycji militarnej miasto ubożało. Dopiero w XIX wieku, kiedy rozwój przemysłu pobudził Kalmar do życia, udało się mu odzyskać dawną świetność.
Współczesność.
Dzisiaj Kalmar jest ośrodkiem przemysłowym i kulturalnym, w mieście znajduje się fabryka samochodów ciężarowych "Kalmar Mekaniska Verkstad", Uniwersytet Kalmarski, na którym studiuje ok. 9500 studentów (założony w 1977), Muzeum Regionu Kalmar oraz centrum badań firmy telekomunikacyjnej TeliaSonera. W mieście rozwinął się przemysł szklarski, odzieżowy, maszynowy, metalowy oraz spożywczy.
Pięć kilometrów na zachód od miasta znajduje się międzynarodowy port lotniczy. Na obrzeżach miasta znajduje się jedyna lądowa droga na wyspę Olandia – "Ölandsbron" (wybudowany w roku 1972, najdłuższy most w Szwecji i jeden z najdłuższych w Europie).
Miastem partnerskim Kalmaru jest Wilmington położone w amerykańskim stanie Delaware.
W mieście znajduje się stacja kolejowa Kalmar.
Kluby sportowe.
W mieście Kalmar działa szereg zespołów sportowych:
Współpraca zagraniczna.
Kalmar ma dziewięć miast partnerskich: 

</doc>
<doc id="107283" url="https://pl.wikipedia.org/wiki?curid=107283" title="Krzew">
Krzew

Krzew – niebędąca pnączem wieloletnia roślina drzewiasta o zdrewniałej łodydze, która od nasady rozgałęzia się na wiele zdrewniałych pędów równorzędnych. W przeciwieństwie do drzew, u krzewów brak osi głównej – pnia, a także korony.
W klasyfikacji Raunkiæra krzewy zaliczane są do fanerofitów, przy czym w zależności od osiąganej wysokości wyróżnia się duże krzewy o wysokości przekraczającej 2 m jako mezofanerofity i krzewy o wysokości poniżej 2 m określane jako mikrofanerofity. Małe krzewy o wysokości poniżej 0,5 m to krzewinki, w klasyfikacji Raunkiæra – chamefity.

</doc>
<doc id="107285" url="https://pl.wikipedia.org/wiki?curid=107285" title="Ain (rzeka)">
Ain (rzeka)

Ain – rzeka we Francji, przepływająca przez tereny departamentów Jura oraz Ain, o długości 189,9 km. Stanowi prawy dopływ rzeki Rodanu.
Od nazwy tej rzeki pochodzi nazwa departamentu Ain.

</doc>
<doc id="107286" url="https://pl.wikipedia.org/wiki?curid=107286" title="Milorad Pavić">
Milorad Pavić

Milorad Pavić, cyr. Милорад Павић (ur. 15 października 1929 w Belgradzie, zm. 30 listopada 2009 tamże) – serbski poeta, prozaik, tłumacz i historyk literatury.
Studiował na uniwersytetach w Belgradzie i Zagrzebiu (gdzie obronił doktorat z historii literatury). Wykładał m.in. na Sorbonie, w Wiedniu, Nowym Sadzie, Freiburgu, Ratyzbonie, Zagrzebiu. Od 1991 był członkiem Serbskiej Akademii Nauk i Sztuk. Jako poeta debiutował w 1967. Jego głównym dziełem jest "Słownik chazarski" (1984). Napisał także "Siedem grzechów głównych" oraz "Drugie ciało".
W 2008 Spółdzielnia Literacka wydała zbiór opowiadań pod tytułem „Papierowy teatr”.

</doc>
<doc id="107288" url="https://pl.wikipedia.org/wiki?curid=107288" title="Ludy abchasko-adygijskie">
Ludy abchasko-adygijskie

Ludy abchasko-adygijskie – grupa rdzennych ludów zachodniego Kaukazu:
Zamieszkują tereny Kaukazu, lecz znaczna część emigrowała w XIX wieku do krajów arabskich oraz do Turcji. Posługują się językami z grupy języków północno-zachodniokaukaskich. Pomimo odmiennych losów historycznych, w kulturze tych ludów zachowało się sporo elementów wspólnych: wyznają one sunnizm (Abchazowie również prawosławie), w gospodarce tych ludów (prócz Adygejczyków) poza rolnictwem ważną rolę odgrywało również pasterstwo, utrzymywały się pozostałości więzi rodowych, do XX wieku zachowała znaczenie większość norm prawa zwyczajowego (adatu), występował powszechnie atałykat (czyli oddawanie dzieci na wychowanie innym rodzinom, praktykowane głównie wśród warstw wyższych), pobratymstwo, krwawa zemsta. Wspólne są też niektóre wątki folklorystyczne, np. epos nartyjski (opisujący niezwykłe czyny herosów – Nartów). Wyróżnili się również hodowlą konną, mistrzostwem w jeździe konnej. Stworzyli charakterystyczny strój męski zwany czerkieskim.

</doc>
<doc id="107291" url="https://pl.wikipedia.org/wiki?curid=107291" title="Fotografia kirlianowska">
Fotografia kirlianowska

Fotografia kirlianowska – metoda rejestracji wyładowań elektrycznych przy użyciu materiałów fotograficznych. Po umieszczeniu fotografowanego obiektu na światłoczułej powierzchni i przyłożeniu do niej odpowiednio wysokiego napięcia, na materiale utrwalane są wyładowania koronowe na obrzeżach fotografowanego przedmiotu. Nazwa pochodzi od nazwiska małżeństwa Siemiona i Walentyny Kirlianow, popularyzatorów tego rodzaju fotografii.
Samo zjawisko fizyczne pozwalające na uzyskanie takich obrazów jest potwierdzone naukowo, szczegółowo zbadane i zgodne ze współczesną wiedzą teoretyczną. W kręgach pseudonaukowych (parapsychologów, radiestetów, energoterapeutów, bioterapeutów) postulowane jest, że pozwala ona na zarejestrowanie aury rzekomo odzwierciedlając stan duchowy organizmów żywych. Taka hipoteza nie ma podstaw naukowych.
Historia.
Prekursorem fotografii kirlianowskiej był Jakub Jodko Narkiewicz w końcu XIX wieku. Badania nad aurą rozwinęło w latach 30. małżeństwo Kirlianow w ZSRR, doskonaląc metody rejestracji tego zjawiska przy użyciu generatora wysokiego napięcia i wysokiej częstotliwości, równocześnie przedstawiając wykładnię metafizyczną dla rejestrowanych obrazów.

</doc>
<doc id="107295" url="https://pl.wikipedia.org/wiki?curid=107295" title="Nimfy">
Nimfy

Nimfy (gr. Nýmphai, l. poj. Nýmphē, łac. Nymphae ‘młode kobiety’, ‘dziewczyny w porze godowej’, ‘narzeczone’) – w mitologii greckiej i mitologii rzymskiej boginie (niższego rzędu) i uosobienia sił żywotnych przyrody.
Mitologia.
Homer przedstawiał je jako córki Zeusa. Były pięknymi, młodymi i długowiecznymi kobietami. Mieszkały we wsiach, lasach i wodach. Były duchami pól i ogólnie całej przyrody. Stanowiły uosobienie jej płodności i wdzięku. Zamieszkiwały groty, gdzie spędzały czas przędąc i śpiewając.
Nimfy nie stanowiły grupy jednorodnej. Dzieliły się na różne grupy w zależności od miejsca zamieszkania: nimfy wodne nazywano najadami, leśne driadami, drzewne hamadriadami, górskie oreadami, a łąkowe lejmoniadami. W mitologii występują także alseidy, meliady, Nereidy, Okeanidy, syreny i Atlantydy (Hesperydy, Hiady oraz Plejady).
Nimfy były często żonami herosów lub założycieli miast. Często pojawiały się w mitach o tematyce miłosnej. Zwykle ich kochankami byli: Pan, satyrowie, Priap, którzy uosabiali męskie siły w przyrodzie. Były także wybrankami większych bogów, jak: Zeus, Apollo, Hermes, Dionizos. Nimfy często zakochiwały się i uprowadzały młodzieńców np. Hylasa.
Opiekowały się boskimi niemowlętami jak Zeus czy Dionizos, np. Amaltea.
Najbardziej znanymi nimfami były: Dafne, Echo i Kalipso. W wiekach późniejszych nimfy stały się częstym tematem wierszy i dramatów. Od ich nazwy wywodzą się terminy nimfomania, nimfetka i nimfofilia.
Kult.
Uważano je za bóstwa niższego rzędu, do których zwracano się z prośbami i które nie były groźne. Zazwyczaj były w służbie u wielkich bogiń, najczęściej Artemidy, niekiedy bogów, jak Hermes czy Dionizos, gdzie były partnerkami satyrów lub sylenów, ale wyższego rzędu.
W Grecji wierzono w nimfy do czasów nowożytnych. Obecnie tłumaczy się ich kult jako pozostałości pierwotnego animizmu.
Nimfy w kulturze.
W latach 1512–1515 powstał obraz "Dwie nimfy", autorstwa Palmy il Vecchio. Około 1525 ten sam artysta namalował obraz "Kąpiąca się nimfa". W 1580 r. Giovanni da Bologna stworzył rzeźbę, której nadał tytuł "Nimfa". W 1613 r. Peter Paul Rubens stworzył obraz "Nimfa i satyrowie". Ten sam malarz namalował w 1617 r. obraz "Trzy nimfy z rogiem obfitości". Natomiast spod pędzla tego malarza w latach 1635–1640 wyszedł obraz "Nimfy Diany, zaskoczone przez satyrów". Étienne Maurice Falconet stworzył w 1757 r. rzeźbę, którą nazwał "Nimfa wychodząca z kąpieli". W 1855 r. za sprawą Arnolda Böcklina powstało dzieło "Centaur i nimfa".
Nimfy są rasą występującą w książkach z uniwersum Lici Troisi o nazwie Świat Wynurzony. Pełnią istotną rolę między innymi w trylogii "Legendy Świata Wynurzonego", której pierwszy tom nosi tytuł "Przeznaczenie Adhary".

</doc>
<doc id="107297" url="https://pl.wikipedia.org/wiki?curid=107297" title="Abd al-Aziz IV">
Abd al-Aziz IV

Abd al-Aziz IV (arab. عبد العزيز بن الحسن = "", ur. 1880, zm. 10 czerwca 1943 w Tangerze) – sułtan Maroka w latach 1894-1908. Pochodził z dynastii Alawitów.
Życiorys.
Abd al-Aziz IV objął tron w wieku 14 lat po nagłej śmierci swojego ojca Hassana I. Jego nieudolne rządy spowodowały olbrzymie zadłużenie kraju w bankach francuskich i upadek gospodarki. Skutkiem tego była konferencja w Algeciras (1906) i ingerencja Francji i Hiszpanii w wewnętrzne sprawy Maroka, co spowodowało wojnę domową i abdykację sułtana. Władzę przejął wówczas jego brat Abd al-Hafiz.

</doc>
<doc id="107298" url="https://pl.wikipedia.org/wiki?curid=107298" title="Nimfa">
Nimfa



</doc>
<doc id="107300" url="https://pl.wikipedia.org/wiki?curid=107300" title="Abd al-Aziz ibn Su’ud">
Abd al-Aziz ibn Su’ud

Abd al-Aziz ibn Abd ar-Rahman ibn Fajsal ibn Turki ibn Abd Allah ibn Muhammad Al Su’ud (zwany także Ibn Saud; ur. 24 listopada 1880 w Rijadzie, zm. 9 listopada 1953 w at-Ta’if) – twórca państwa saudyjskiego i król Arabii Saudyjskiej w latach 1932–1953.
Życiorys.
Był potomkiem imama Muhammada ibn Su’uda (zm. 1765), założyciela dynastii saudyjskiej, a w 1744 roku państwa wahhabitów ze stolicą w ad-Dirijji. Dzieciństwo spędził na wygnaniu w Kuwejcie, dokąd jego rodzina musiała uciekać przed plemieniem Raszydów. W 1902 roku odzyskał Rijad i ogłosił się jego władcą.
Jako wódz plemienny i przywódca religijny wahhabitów rozpoczął podbój księstw Półwyspu Arabskiego: Al-Hasa (1913), Nadżd (1921; ogłosił się tam sułtanem), następnie al-Hidżaz (ok. 1926; w stolicy Hidżazu, Mekce, ogłosił się królem tego państwa), Asir (ok. 1930) i inne. W roku 1932 panował już nad terenami leżącymi pomiędzy Morzem Czerwonym a Zatoką Perską i był w stanie 14 sierpnia 1932 r. ogłosić istnienie nowego państwa, Arabii Saudyjskiej i ogłosić się jego królem.
W 1934 roku prowadził wojnę z Jemenem, którą wygrał. 20 maja 1934 roku razem z Imamem Jahją w at-Ta’if podpisał traktat.
Ibn Su’ud utworzył państwo, którego niepodległość uznały wszystkie mocarstwa. Związał je militarnie (bazy wojskowe) i gospodarczo (koncesje na wydobycie ropy naftowej) z USA.
W 1938 r. odkryto w Arabii Saudyjskiej złoża ropy naftowej i od tego momentu do skarbca rodziny Saud zaczęły płynąć bogactwa, które po pewnym czasie Ibn Su’ud zaczął kierować także w stronę ludności swojego państwa. Podjął także skuteczną walkę z przestępczością, zwłaszcza z napadami na pielgrzymów zdążających do Mekki i Medyny.
Podczas II wojny światowej Arabia Saudyjska pozostawała neutralna, choć sam król uważany był za sprzyjającego aliantom. Wskazywało na to zerwanie przez niego stosunków dyplomatycznych z Niemcami i Włochami. W 1945 roku tuż po konferencji Wielkiej Trójki w Jałcie spotkał się z prezydentem USA Franklinem Delano Rooseveltem w celu omówienia wspólnych interesów po II wojnie światowej. W zamian za pomoc USA w zapewnieniu bezpieczeństwa panującej dynastii zobowiązał się do współpracy z amerykańskimi firmami naftowymi inwestującymi na terenie Półwyspu Arabskiego w wydobycie ropy naftowej.
Liczbę jego potomstwa szacuje się na pomiędzy 50 a ponad 200. Wszyscy jego synowie noszą po nim przydomek „ibn (bin) Abd al-Aziz Al Su’ud”. Ponieważ od śmierci najstarszego syna Ibn Su’uda, księcia Turkiego ibn Abd al-Aziza w 1919 r. prawo sukcesji nie przechodzi z ojca na syna, lecz na kolejnych synów Ibn Sauda, wszyscy kolejni królowie Arabii Saudyjskiej byli braćmi przyrodnimi: Su’ud IV (1902-1969), Fajsal II (1904-1975), Chalid (1913-1982), Fahd (1923-2005), Abd Allah (1924-2015) oraz obecny król Salman. Prawo Arabii Saudyjskiej od roku 1992 gwarantuje, że królem może być jedynie potomek Ibn Su’uda. Jego synami byli również książę Sultan (zm. 22.10.2011), Najif (zm. 18.06.2012) i Abd ar-Rahman (zm. 13.07.2017).
Zmarł w 1953 r. w at-Ta’if, gdzie zwyczajowo latem przenosi się dwór saudyjski. Jego ciało zostało złożone w Mekce.

</doc>
<doc id="107303" url="https://pl.wikipedia.org/wiki?curid=107303" title="Ibn Saud">
Ibn Saud



</doc>
<doc id="107305" url="https://pl.wikipedia.org/wiki?curid=107305" title="Dekapitacja">
Dekapitacja



</doc>
<doc id="107307" url="https://pl.wikipedia.org/wiki?curid=107307" title="Waldemar Jama">
Waldemar Jama

Waldemar Jama (ur. 1942 w Praszce) – polski artysta fotograf, uczestnik krajowych i zagranicznych wystaw, twórca plakatów.
Absolwent poznańskiej ASP w 1999 r. W 2005 roku uzyskał tytuł profesora sztuk plastycznych. Fotografią zajmuje się od początku lat 60. W twórczości wykorzystuje do eksperymentów i przetworzeń dawną fotografię, negatywy. Inspiracją jest dla niego także awangarda, z której doświadczeń stara się korzystać i którą komentuje, niekiedy ironicznie. Wypowiada się zarówno w stylu dokumentalnym ("Fantomy" – opowieść o strachach na ptaki), jak i inscenizacyjnym (cykle: "Auschwitz", "Wizerunki").
W latach 60. był zrzeszony w Katowickim Towarzystwie Fotograficznym. Od 1973 r. należy do ZPAF – numer legitymacji 409. Mieszka i pracuje w Katowicach, tam też prowadzi zajęcia z zakresu fotografii na Akademii Sztuk Pięknych.
Albumy fotograficzne.
Prace w zbiorach publicznych:

</doc>
<doc id="107309" url="https://pl.wikipedia.org/wiki?curid=107309" title="Ścięcie">
Ścięcie



</doc>
<doc id="107310" url="https://pl.wikipedia.org/wiki?curid=107310" title="Abd al-Kadir">
Abd al-Kadir

Abd al-Kadir, Abd El-Kader (ur. 6 września 1808, zm. 26 maja 1883) – arabski emir, algierski przywódca walk plemion Algierii z kolonizacją francuską.
Życiorys.
Był wodzem i organizatorem. Pochodził z rodu feudałów algierskich. W 1832 został obwołany przez plemiona zachodniej Algierii (prowincje Oran i Titteri) sułtanem, następnie przyjął tytuł emira. Od 1832 do 1847 był przywódcą walk niepodległościowych i prowadził "dżihad" przeciwko Francuzom, kolonizującym Algierię i Maroko (tzw. powstanie Abd al-Kadira).
W roku 1837 zawarł z Francuzami układ, na mocy którego pod jego władzę przeszły znaczne tereny Algierii. Tam usiłował stworzyć państwo algierskie. Po zerwaniu układu do którego doszło w roku 1839 francuskie wojska w okresie kilku lat zdobyły i odzyskały kontrolę nad większością obszarów. W roku 1843 został zdobyty obóz wędrowny Abd al-Kadira wraz z jego rodziną i skarbem państwowym. W roku 1844 odbyła się walka nad rzeką Isly, w której Abd al-Kadir poniósł klęskę. W roku 1847 został zmuszony do kapitulacji, a do 1853 był internowany we Francji w mieście Amboise nad Loarą. Po okresie internowania przebywał na emigracji w Turcji, później dotarł do Damaszku w Syrii, gdzie w 1860 wystąpił przeciwko pogromowi chrześcijan przez Druzów, za co otrzymał od Francji Wielki Krzyż Legii Honorowej.
Miał talent oratorski, był miłośnikiem nauki, dbał o rozwój szkolnictwa, zebrał bogatą bibliotekę rzadkich druków i rękopisów. Pozostawił po sobie dzieło treści religijno-filozoficznej i pisma wojskowe. Został uznany za bohatera narodowego Algierii.

</doc>
<doc id="107311" url="https://pl.wikipedia.org/wiki?curid=107311" title="Ścięcie głowy">
Ścięcie głowy



</doc>
<doc id="107313" url="https://pl.wikipedia.org/wiki?curid=107313" title="Cristóbal Colón (1896)">
Cristóbal Colón (1896)

Cristóbal Colón - hiszpański krążownik pancerny w służbie w latach 1897-1898, utracony w wojnie amerykańsko-hiszpańskiej.
Historia.
Był to okręt udanego włoskiego typu "Garibaldi", budowany w stoczni Ansaldo w Genui początkowo dla marynarki włoskiej (jako "Giuseppe Garibaldi"), lecz w trakcie budowy w maju 1896 zakupiony przez Hiszpanię w obliczu rysującego się konfliktu ze Stanami Zjednoczonymi. Budowę rozpoczęto w 1895, wodowanie miało miejsce 16 września 1896, a 16 maja 1897 okręt został odebrany przez hiszpańską załogę. Nazwa "Cristóbal Colón" to hiszpański wariant nazwiska Krzysztof Kolumb.
Ponieważ Hiszpanie zdecydowali nie kupować dział 254 mm Armstronga, stanowiących główne uzbrojenie krążowników typu "Garibaldi", "Cristóbal Colón" nie miał żadnych dział artylerii głównej w wieżach na dziobie i rufie. Na początku lutego 1898 okręt zawinął do Tulonu w celu uzbrojenia w dwa francuskie działa 240 mm Canet, jednakże w związku z amerykańskim ultimatum wobec Hiszpanii, "Cristóbal Colón", nie otrzymawszy dział głównego kalibru, został pośpiesznie włączony do eskadry kontradmirała Cervery i w kwietniu 1898 wysłany wraz z nią na Kubę. Dowódcą okrętu był kapitan Emilio Díaz Moreu.
29 maja 1898 eskadra została zablokowana przez siły amerykańskie w porcie Santiago de Cuba. Podczas próby przedarcia się przez blokadę 3 lipca 1898, doszło do bitwy pod Santiago de Cuba, w której zatopiono najpierw trzy okręty typu "Infanta Maria Teresa". "Cristóbal Colón" zdołał przedrzeć się najdalej, uchodząc wzdłuż wybrzeża Kuby, lecz na skutek słabej jakości węgla zaczął zwalniać i został dognany przez przeważające amerykańskie siły, głównie krążownik pancerny USS "Brooklyn". Po otrzymaniu kilku trafień i dostaniu się w zasięg dział pancernika USS "Oregon", nie mając już szans na ucieczkę, "Colón" został ok. godziny 13.15 skierowany na brzeg i samozatopiony na płyciźnie, około 75 mil od Santiago de Cuba. W toku bitwy, "Colon" trafił dwoma pociskami 152 mm i jednym 120 mm krążownik USS "Brooklyn", jedynie lekko go uszkadzając; sam otrzymał tylko 4 trafienia pocisków kalibru 127—152 mm i trzy mniejszego kalibru. Zginął jeden marynarz, 16 zostało rannych; 14 oficerów i 494 marynarzy dostało się do niewoli.
Amerykanie próbowali następnie podnieść okręt i wcielić do swojej marynarki, lecz podczas próby ściągnięcia z płycizny przewrócił się i zatonął.
Podobnie jak inne okręty typu "Garibaldi", "Cristóbal Colón" był konstrukcją stosunkowo niewielkiego krążownika pancernego, lecz o silnym opancerzeniu. Typ ten wyróżniała szczególnie duża powierzchnia opancerzenia kadłuba. Do ujemnych cech należały mniejsza prędkość i zasięg pływania od większości krążowników tego okresu. Wartość bojową "Colona" w dużym stopniu ograniczył brak dział głównego kalibru.
Dane techniczne.
Uzbrojenie:
Opancerzenie - stal Terni zbliżona do stali Kruppa:

</doc>
<doc id="107316" url="https://pl.wikipedia.org/wiki?curid=107316" title="Św. Karol Boromeusz">
Św. Karol Boromeusz



</doc>
<doc id="107322" url="https://pl.wikipedia.org/wiki?curid=107322" title="Reguła śruby prawoskrętnej">
Reguła śruby prawoskrętnej

Reguła śruby prawoskrętnej (reguła korkociągu) – reguła określająca umowny zwrot wektorów związanych z ruchem obrotowym. W matematyce służy do ustalenia zwrotu wektora na osi OZ w kartezjańskim układzie współrzędnych, szczególnie w przypadku obrazowania przestrzeni trójwymiarowej na powierzchni. Reguła ta jest stosowana przy ustalaniu zwrotu wektora c będącego wynikiem iloczynu wektorowego.
Gdy mnożymy wektory a przez b, przekręcamy śrubę w takim kierunku, abyśmy wykonywali obrót od wektora a do wektora b po mniejszym kącie.
Jeżeli hipotetyczna śruba ma gwint prawoskrętny (tak jak większość typowych gwintów), to wkręca się (oddala się od nas), gdy kręcimy nią w prawo, zgodnie z ruchem wskazówek zegara i tak jest skierowany wektor c. Rozpatrując związany ze śrubą układ współrzędnych widzimy, iż jej oś OZ również jest skierowana od nas. Oznacza to, że zwrot wektora utożsamianego ze śrubą (skierowanego zgodnie z kierunkiem wkręcania śruby) jest skierowany w głąb. Wektor taki na wykresie oznacza się często za pomocą znaku formula_2. Jeżeli skierowany jest w przeciwną stronę, czyli w stronę obserwatora używa się znaku formula_3.
Według tej zasady określa się m.in. kierunek pola magnetycznego wywołanego przepływem prądu elektrycznego. Zwrot linii pola magnetycznego jest zgodny z kierunkiem obrotu śruby (rączki korkociągu), natomiast śruba umieszczona wzdłuż przewodnika przemieszcza się ruchem postępowym zgodnym z kierunkiem płynącego prądu. Z kolei w przewodniku kołowym, gdy wykona się obrót zgodny z kierunkiem prądu, wówczas ruch śruby wskaże zwrot pola magnetycznego.

</doc>
<doc id="107323" url="https://pl.wikipedia.org/wiki?curid=107323" title="Bilbao">
Bilbao

Bilbao (bask. "Bilbo") – miasto w północnej Hiszpanii, w regionie Kraj Basków, u ujścia rzeki Nervión do Zatoki Biskajskiej Oceanu Atlantyckiego, siedziba administracyjna prowincji Bizkaia. W 2019 liczyło ok. 346 405 mieszkańców. Wraz z przyległymi miejscowościami tworzy obszar metropolitalny "Gran Bilbao".
Demografia.
Według danych hiszpańskiego Ministerstwa Rozwoju tzw. "Wielki Zespół Miejski" Bilbao (hiszp. "Grande Área Urbana") ma 910 578 mieszkańców na powierzchni 504 km², w latach 2001–2011 nastąpił wzrost ludności o 14 809 osób, co stanowi wzrost o 1,65%.
Historia.
Bilbao prawa miejskie nadane zostały w 1300 roku. Przez wieki był to port eksportujący żelazo i wełnę.
Od XIX wieku miasto stało się jednym z głównych ośrodków przemysłowych Hiszpanii oraz centrum baskijskiego ruchu narodowego. W latach 1936–1937 stolica autonomicznej Republiki Baskijskiej, krwawo spacyfikowanej przez wojska gen. Francisco Franco.
Obecnie główny ośrodek gospodarczy i najważniejsze miasto regionu. Różnorodny przemysł: wydobycie i przetwórstwo rud żelaza i metali nieżelaznych, zakłady przemysłu maszynowego, chemicznego, przetwórstwa spożywczego, stocznia.
Klimat.
Bilbao znajduje się w strefie klimatu subtropikalnego typu oceanicznego, z łagodnymi zimami i umiarkowanie ciepłymi latami. Średnia roczna temperatura wynosi 19 °C w dzień i 10 °C w nocy. Według Europejskiej Agencji Środowiska, Bilbao leży w obrębie atlantyckiego regionu biogeograficznego.
Średnia temperatura najchłodniejszych miesięcy – grudnia, stycznia i lutego – wynosi około 14 °C w dzień i 5 °C w nocy. Średnia dobowa temperatura morza w zimie wynosi 13 °C. Opady śniegu są rzadkie, średnio 2 dni rocznie. Nocne przymrozki występują przez 9 dni rocznie, średnio po 2–3 dni w grudniu, styczniu i lutym. Okres z letnimi temperaturami zaczyna się w maju i kończy w październiku. W najcieplejszym miesiącu roku – sierpniu – średnia temperatura wynosi wokół 26 °C w ciągu dnia, 15 °C w nocy, a średnia dobowa temperatura morza – 21 °C. Generalnie, zimy w Bilbao, jak i w pozostałej części Costa Verde, pod względem temperatur przypominają zimy z basenu Morza Śródziemnego, np. z Monako, natomiast lato jest umiarkowanie ciepłe i przypomina lato z północnej połowy Europy, np. Paryża.
Bilbao ma aż 1100–1200 mm deszczu rocznie oraz ponad 120 dni deszczowych rocznie przy opadach ≥1mm, 170 dni deszczowych rocznie przy opadach ≥0,1mm. Opady wahają się średnio od 7–11 dni w lipcu do 13–16 dni deszczowych w styczniu. Klimat Bilbao charakteryzuje się dużą ilością deszczu, jak i dużą liczbą dni deszczowych w skali europejskiej. Średnia roczna wilgotność wynosi 70%, od 68% w marcu do 73% w listopadzie. Miasto ma około 1600 godzin czystej słonecznej pogody rocznie, od 78 h (2,5 godziny dziennie, około dwa razy więcej niż w Polsce) w grudniu do 186 h (średnio 6 godzin czystego słońca na dobę, około 25% mniej niż w Polsce) w lipcu. Jest to jedno z najniższych wartości słonecznych w Europie Południowej.
Kultura.
Miasto jest centrum kulturalnym Kraju Basków. Działają w nim 2 uniwersytety. Bilbao stara się przyciągnąć turystów, budując muzea (z których najgłośniejsze jest, otwarte w październiku 1997, słynne Muzeum Guggenheima, zaprojektowane przez Franka Gehry’ego) sale wystawowe i koncertowe (Palacio Euskalduna), zagospodarowując dawne tereny przemysłowe i ściągając sławnych architektów (Frank Gehry, Norman Foster, Santiago Calatrava). Największym wieżowcem w mieście jest Torre Iberdrola.
W tym mieście znajduje się też teatr operowy, wystawiający opery światowego repertuaru – Teatro Arriaga. Z tą instytucją współpracują artyści światowej klasy, jak np. Ildebrando D’Arcangelo.
W Bilbao odbywa się coroczny festiwal górski.
Miasto jest tematem piosenki "Bilbao song" pochodzącej z musicalu autorsko-kompozytorskiego trio Hauptmann – Brecht – Weil zatytułowanego "Happy End". Hołd dla miejscowej publiczności jest też utwór "Song for Bilbao" amerykańskiej grupy muzycznej Pat Metheny Group. Miasto pojawia się też na początku filmu z Jamesem Bondem z 1999 roku "Świat to za mało".
Sport.
Podobnie, jak w innych miastach o tej wielkości i znaczeniu, ważną pozycję w życiu miasta zajmuje sport. Najbardziej znaną drużyną jest klub piłkarski Athletic Bilbao, grające w hiszpańskiej La Liga.
Transport.
W mieście sprawną komunikację zapewnia szybki tramwaj EuskoTren, nowoczesne metro oraz autobusy. Bilbao jest ważnym węzłem komunikacyjnym w północnej Hiszpanii, główną stacją kolejową jest Bilbao Abando, inne to Bilbao-Atxuri. Miasto posiada międzynarodowy port lotniczy Bilbao i międzynarodowy port morski.

</doc>
<doc id="107325" url="https://pl.wikipedia.org/wiki?curid=107325" title="Środek układu współrzędnych">
Środek układu współrzędnych



</doc>
<doc id="107329" url="https://pl.wikipedia.org/wiki?curid=107329" title="Thimphu">
Thimphu

Thimphu (dzongkha ཐིམ་ཕུ) – stolica i największe miasto Bhutanu położone w Himalajach na wysokości ok. 2000 m n.p.m. Rezydencja królewska oraz ośrodek handlowo-rzemieślniczy związany z hodowlą owiec i jaków. Miasto jest zamieszkiwane przez 99 021 osób. Przed rokiem 1960 Thimphu składało się głównie z małych wiosek, które dziś są dzielnicami miasta. Od 1962 roku jest oficjalną stolicą Bhutanu (wcześniej stolicą było miasto, w którym w danym momencie przebywał król). 
Stolica nie posiada własnego lotniska, jest obsługiwana przez odległy o około 40 km port lotniczy w Paro, który jest jedynym międzynarodowym lotniskiem w kraju.
Geografia.
Miasto położone jest w ciasnej dolinie Wang Chuu, przez którą przepływają 2 rzeki. Thimphu doświadcza pory deszczowej od maja do września, a pory suchej przez pozostałą część roku. Średnie dobowe temperatury w porze deszczowej wynoszą 20–22 °C, a w porze suchej 6–12 °C.

</doc>
<doc id="107332" url="https://pl.wikipedia.org/wiki?curid=107332" title="Manco Capac">
Manco Capac

Manco Capac (zw. Ayar Manco) – według mitologii inkaskiej legendarny założyciel królewskiej dynastii Inków i pierwszy Sapa Inca.
Manco Capac jest bohaterem wielu legend. Ponieważ Inkowie nie znali pisma, mity i historia na jego temat, ta być może prawdziwa i ta zmyślona, nie zostały spisane. W związku z tym różnic w przekazach o legendarnym założycielu królewskiej dynastii jest tak dużo, jak i samych później spisanych wersji tego mitu. Niezmienne jednak w nich jest to, że Manco Capac był pierwszym Inką, założycielem Cuzco, a jego żoną była Mama Ocllo.
Najbardziej znane są dwie wersje mitu o pierwszym Ince:
Peruwiański historyk i kronikarz Inków Garcilaso de la Vega opisuje legendę traktującą o tym, że to sam bóg słońca Inti wysłał swoje dzieci na ziemię. Z jeziora Titicaca Manco Capac i Mama Ocllo wyruszyli w drogę i założyli miasto Cuzco. Miejscowa ludność otaczała ich wielką czcią, a Manco Capaca obwołała księciem i pierwszym Inką. Sam Garcilaso de la Vega uważa, że Manco Capac był po prostu bardzo bystrym i roztropnym Indianinem, który właściwie wykorzystał wielką prostotę narodów indiańskich. 
Według innej wersji Manco wyszedł ze środkowej spośród trzech jaskiń znajdujących się w jednym ze wzgórz w pobliżu późniejszego miasta Cuzco. Razem z nim wynurzyli się też jego trzej bracia i cztery siostry. Czwórka braci nosiła oprócz własnych imion imię Ayar, siostry z kolei miały imię zbiorowe Mama (Matka).
Poszczególne imiona braci brzmiały: Ayar Manco (Manco Dzikiej Quinoi), Ajar Awqa (Wojownik Dzikiej Quinoi), Ayar Kaci (Sól Dzikiej Quinoi) i Ayar Oco (Pieprz Dzikiej Quinoi). Siostry nazywały się Mama Ocllo (Czysta Matka), Mama Huaco (Święta Matka), Mama Ipa Quora (Matka i Ciotka Ziół), Mama Rawa (Matka Rawa).
Ośmioro rodzeństwa opuściło grotę, udając się w świat ze złotą laską służącą do wypróbowywania właściwości ziemi (z czasem taka złota pałeczka, o długości około 60 cm, zakończona gwiazdą, stała się oznaką godności królewskiej). Bóg "Słońce" dał swoim dzieciom złoty pręt (Tupayawri), aby spadł na żyzne miejsce w ziemi, takie, na którym można wznieść miasto.
W drodze liczba braci zaczęła się przerzedzać. Sól Dzikiej Quinoi okazał się bardzo silny i nieposłuszny: strzelał kamieniami ze swej procy do gór i raził je tak mocno, że tworzyły się w nich głębokie przepaście i urwiska. Rodzeństwo przestraszyło się jego mocy i postanowiło nakłonić go do powrotu do rodzinnej groty. Pomysł zrealizowali i krnąbrny brat zamknięty został w górze, gdzie, jak głosi legenda, siedzi po dziś dzień. Ayar Oco pokazał bratu Manco, jak powinna się odbywać ceremonia wtajemniczenia młodzieńców i przemienił się w kamień na górze Huanacauri. Tam lud wzniósł mu później świątynię i modlił się do niego. Trzeci brat Wojownik Dzikiej Quinoi udał się na miejsce, które przy pomocy złotej pałeczki wybrano jako odpowiednie miejsce na założenie miasta Cuzco i przemienił się tam w inny święty kamień.
Ostatecznie trzech braci zostało zamienionych w kamienie. Pozostał tylko Manco Capac, który spłodził dziecko. Urodziła mu je jego siostra Czysta Matka. Był to Sinchi Roca, który po Manco jako drugi Inka zasiadał na tronie. Z żoną, dzieckiem i trzema pozostałymi siostrami przybył Manco w obrane miejsce. Jedna z sióstr, Święta Matka, przepędziła kamieniami z miejsca, do którego dotarli miejscowe legendarne szczepy Hualla i Alcahuiza. Z czasem zbudowano tam miasto Cuzco i świątynię słońca.
Wiele wątpliwości budzą wśród historyków i kronikarzy lata, w których żył i panował Manco Capac, podobnie jak to, czy jest to historyczna postać, czy legendarna. Daty podane przez różnych historyków różnią się nawet o kilka stuleci. Niektórzy przyjmują, że legendarny Manco Capac, według mitologii syn Słońca i Księżyca, żył w XII lub XIII wieku.

</doc>
<doc id="107334" url="https://pl.wikipedia.org/wiki?curid=107334" title="Bayern München">
Bayern München



</doc>
<doc id="107340" url="https://pl.wikipedia.org/wiki?curid=107340" title="Huayna Capac">
Huayna Capac

Huayna Capac (ur. 1467, zm. 1525) – jedenasty król Inków (Sapa Inca), ostatni z wielkich władców inkaskiego imperium.
Panowanie.
Huayna był synem Króla Topy, który przed śmiercią wyznaczył na następcę tronu swego drugiego syna, Huariego (Capac Guari). Książę pozbył się konkurenta, skazując na śmierć jego wpływową matkę, Chuqui Ocllo. Sam Huari wkrótce zmarł na wygnaniu.
Huayna Capac był bardzo młody w momencie koronacji, więc początkowo w jego imieniu sprawowana byłą regencja. Ogromny wpływ na władzę miała też matka młodego władcy – cesarzowa Mama Ocllo.
Podczas rządów Huayny Capaca Imperium Inków osiągnęło swój największy rozkwit. Jednakże jego decyzja, o podziale imperium pomiędzy dwóch synów: Atahualpę oraz Huascara, doprowadziła do wojny domowej. Wojna zakończyła się na krótko przed najazdem Hiszpanów pod dowództwem Francisco Pizarra. Trzecim synem, który został ostatnim przywódcą Inków był Manco Inca. Założył on drugą stolicę Quito.
W 1498 roku Huayna Capac powiększył imperium Inków aż po dzisiejszą Kolumbię. Podbił również tereny dzisiejszego północnego i środkowego Chile.
Gdy Huayna był w Ekwadorze, tłumiąc powstanie, nagle dostał wiadomość z Cuzco od generała Yasca, że do stolicy dotarła nieznana zaraza. Chorobą tą była czarna ospa, przywieziona przez Europejczyków, a nieznana Inkom. Huayna Capac wrócił do Cuzco i tam zmarł.
Małżeństwa i dzieci.
Pierwszą królową u boku Inki była jego siostra – Cusi Rimay. Ślub odbył się z wielką pompą. Związek długo był bezdzietny; ostatecznie królowa zmarła podczas porodu swojego syna, który otrzymał imię Ninan Cuyochi.
Po śmierci żony Huayna Capac usiłował zmusić do małżeństwa inną siostrę – Mamę Cocę (Mamę Kukę), ale ta kategorycznie odrzuciła propozycję mariażu. Zdecydowała się wstąpić do klasztoru Kobiet Wybranych.
Główną żoną cesarza została w końcu Raura Ocllo.
Oprócz głównego małżeństwa władca zawarł też mnóstwo drugorzędnych związków. Jedną z pomniejszych małżonek została jego kuzynka – Toctollo, która prawdopodobnie urodziła mu Atahuallpę.

</doc>
<doc id="107344" url="https://pl.wikipedia.org/wiki?curid=107344" title="Niżni Nowogrod">
Niżni Nowogrod



</doc>
<doc id="107346" url="https://pl.wikipedia.org/wiki?curid=107346" title="Ciekłe kryształy">
Ciekłe kryształy



</doc>
<doc id="107347" url="https://pl.wikipedia.org/wiki?curid=107347" title="Gorki (miasto)">
Gorki (miasto)



</doc>
<doc id="107348" url="https://pl.wikipedia.org/wiki?curid=107348" title="Niżnij Nowgorod">
Niżnij Nowgorod



</doc>
<doc id="107351" url="https://pl.wikipedia.org/wiki?curid=107351" title="Selangor">
Selangor

Selangor – stan w Malezji, na Półwyspie Malajskim, nad cieśniną Malakka.
Zajmuje powierzchnię 8 tys. km² i jest najbardziej zaludnionym stanem kraju z 7,2 mln mieszkańców. Na jego terenie leży dystrykt federalny Kuala Lumpur. Stolicą jest Shah Alam (do 1974 r. był Kuala Lumpur) miasto położone w pobliżu Kuala Lumpur i Portu Lotniczego Kuala Lumpur w Sepang.
Jest to najlepiej gospodarczo rozwinięty stan Malezji. W tym stanie jest tor Sepang formuły 1. Przez jego terytorium przechodzi linia kolejowa z Singapuru do Bangkoku.
Historia.
Do 1511 r. część sułtanatu Malakki. Od 1511 r. teren sporny pomiędzy Portugalią, Tajlandią i Aceh. W 1641 r. oddany przez Holendrów sułtanom z Sulabesi, którzy w 1740 r. utworzyli niezależny sułtanat Selangoru. Od 1874 r. protektorat brytyjski. Od 1963 r. część Malezji.

</doc>
<doc id="107353" url="https://pl.wikipedia.org/wiki?curid=107353" title="Morasko">
Morasko

Morasko (niem. "Nordheim") – peryferyjna część Poznania, w osiedlu Morasko-Radojewo, położona przy północnej granicy miasta. Zajmuje dość duży, ale słabo zurbanizowany teren. Od zachodu i północnego zachodu graniczy z podpoznańskim Suchym Lasem, prężnie rozwijającym się ośrodkiem jednorodzinnego budownictwa mieszkaniowego (Aleksandrowo). Od północnego wschodu i wschodu z dzielnicą Radojewo, od wschodu z dzielnicą Umultowo. Od południa część Moraska zwana Huby Moraskie graniczy z Piątkowem, dużą dzielnicą zabudowaną wielopiętrowymi blokami.
Według danych z 1 stycznia 2010 r. obszar Moraska zamieszkiwało 906 osób.
Historia.
Wieś i jej tereny zostały włączone w administracyjne granice Poznania w 1987 roku. Sama wieś znana jest od 1388 roku jako należąca do parafii w nieistniejącej dziś wsi Chojnica (leżącej na terenach poligonu wojskowego Biedrusko), chociaż prawdopodobnie istniała tu osada już na przełomie X i XI wieku. W roku 1403 w Morasku, nazywanym wówczas Morawsko, wzniesiono drewniany kościół. W 1507 roku parafia Morasko została zlikwidowana i dołączona do parafii w Chojnicy.
Na początku XX wieku Morasko stało się miejscem niemieckiej akcji kolonizacyjnej (nazwa została zmieniona na "Nordheim"). W 1907 roku został wybudowany eklektyczny kościół ewangelicki. W latach 1930-1931 wybudowano pomocniczy kościół katolicki parafii w Chojnicy, dziś nieużywany. Gdy w 1945 roku powiększano poligon w Biedrusku, wieś Chojnica została zlikwidowana, a parafia, obejmująca Morasko i Radojewo, przeniesiona do poewangelickiego kościoła pod wezwaniem Ścięcia Świętego Jana Chrzciciela.
1 stycznia 1987 r. przyłączono do Poznania obszar wsi Morasko o powierzchni 926,55 ha z gminy Suchy Las.
Obszar Moraska w latach 1987–1990 należał do dzielnicy Stare Miasto. W 1993 r. utworzono jednostkę pomocniczą miasta Osiedle Morasko. 1 stycznia 2011 r. połączono dwa osiedla: Morasko i Radojewo w jedną jednostkę Osiedle Morasko-Radojewo. Połączenie wynikało z tzw. reformy funkcjonalnej jednostek pomocniczych w Poznaniu, a ponieważ Osiedle Morasko była jednostką peryferyjną miasta, którą zamieszkiwało mniej niż 1 tys. mieszkańców, połączono je z Osiedlem Radojewo.
Zabudowa.
Teren dzielnicy, w części stanowiącej dawną wieś, zachował specyficzny wiejski charakter. Na pofałdowanym obszarze rozległych pól moraskich (11 km²), ukształtowanych 18 000 lat temu przez lądolód bałtycki, powstają niewielkie osiedla willowe, niektóre o ekskluzywnym charakterze. Dużą część Moraska zajmują nadal pola uprawne i lasy. W zachodniej części, przy granicy z Suchym Lasem znajduje się Góra Moraska (154 m n.p.m.) stanowiąca najwyższy naturalny punkt Poznania. Jest to rozległe wzniesienie morenowe, jedna z kulminacji środkowopoznańskiej moreny czołowej. Rozciągają się z niej rozległe widoki na okolice. W północnej części góry znajduje się rezerwat przyrody „Meteoryt Morasko”, najciekawszy przyrodniczo w Poznaniu i unikatowy na skalę europejską. Prowadzi do niego wysadzona szpalerami starych lip ulica Meteorytowa. Na południowym stoku góry zbudowano w 1980 roku żelbetowe zbiorniki retencyjne wody pitnej dla Poznania, służące wyrównaniu ciśnienia w sieci wodociągowej w okresach maksymalnego i minimalnego poboru. Dostarczana jest do nich woda z ujęcia koło Mosiny. Na terenie zajmowanym przez zbiorniki wodne w pierwszej dekadzie XXI wieku został postawiony maszt telekomunikacyjny o wysokości ok. 70 metrów. Maszt ten jest dobrym punktem orientacyjnym w terenie.
W południowej części dzielnicy, zwanej Huby Moraskie znajduje się część nowo powstającego kampusu uniwersyteckiego rozciągającego się poprzez osiedle Różany Potok na Umultowo, mającego docelowo skupić wydziały Uniwersytetu im. Adama Mickiewicza, zajmujące się naukami ścisłymi i przyrodniczymi.
Dwór.
Pomiędzy 1783 a 1786 rokiem powstał w Morasku dwór, wzniesiony dla Ignacego Korwin-Bieńkowskiego, scholastyka krakowskiej katedry. Dwór ma styl późnobarokowy z elementami klasycyzmu (brak alkierzy narożnych, ryzalit z pilastrami). Jest parterowy, z wysokim dachem mansardowym z wystawkami.
Pałac.
W latach 1857–1887 dla Gustawa von Treskow został wybudowany przylegający do dworu pałac (właściwie willa pałacowa) w stylu eklektycznym, piętrowy, z masywną trójkondygnacyjną wieżą na przedłużeniu osi filarowo – kolumnowego ganku. Wokół urządzony był niewielki park, w którego pozostałościach znajdują się pomnikowe drzewa: dąb o obwodzie 400 cm, kasztanowiec (430 cm) i buk (380 cm). Obecnie starszy dwór jest siedzibą klasztoru Sióstr Misjonarek Chrystusa Króla. Na przełomie lat osiemdziesiątych i dziewięćdziesiątych przy pałacu powstał nowy okazały budynek klasztorny. Przylegający do pałacu dwór jest własnością prywatną i znajduje się w stanie znacznej dewastacji.
Turystyka.
Tereny Moraska mają duże walory krajobrazowe i rekreacyjne. Przebiega przez nie kilka oznakowanych szlaków turystycznych. Wytyczone są liczne ścieżki spacerowe, z których korzystają mieszkańcy wielotysięcznego Piątkowa. Można tu z powodzeniem uprawiać turystykę rowerową (na pętli tramwajowej PST Piątkowo czynna jest w okresie letnim darmowa wypożyczalnia) i konną. Znajdują się tu stajnie rekreacyjne. Spotkać można liczne dzikie zwierzęta: sarny, lisy, zające. Stawy i jeziorka są miejscem pobytu wielu gatunków ptaków.
Komunikacja.
Dzielnica jest skomunikowana poprzez połączenie autobusowe linii 902 (Suchy Las – Os. Sobieskiego), oraz wybranych kursów linii 198 (UAM Os. Różany Potok – Os. Sobieskiego), który przejeżdża przez Kampus Morasko.

</doc>
<doc id="107355" url="https://pl.wikipedia.org/wiki?curid=107355" title="Krasnojarsk">
Krasnojarsk

Krasnojarsk () – miasto w Rosji, trzecie co do wielkości miasto Syberii, położone nad rzeką Jenisej; stolica Kraju Krasnojarskiego; 1 093 771 mieszkańców (2020). Wraz z aglomeracją liczy 1,155 mln mieszkańców (stan na 2012), dzięki czemu stanowi 12. miasto w Rosji pod względem liczby ludności. Port rzeczny, węzeł kolejowy.
W okolicy Park Narodowy „Słupy Krasnojarskie”.
Historia.
Miasto zostało założone w lipcu 1628 roku przez kozaków bojara Andrzeja Dubieńskiego jako ostróg dla obrony przed Tatarami, zamieszkującymi wybrzeże Jenisieju. Pierwotną nazwą miasta był „Krasnyj jar” od tatarskiej nazwy miejscowości „Kyzył Dżar”, czyli „czerwone wzgórze”. Obecną nazwę nadano po otrzymaniu praw miejskich w 1690 roku.
Szybki wzrost Krasnojarska rozpoczął się po doprowadzeniu do miasta Traktu Moskiewskiego (obecna autostrada M53), która połączyła Krasnojarsk z Aczyńskiem, Kańskiem i resztą Rosji. Odnalezienie w okolicach miasta zasobów złota i wybudowanie w 1895 roku kolei przyśpieszyło rozwój miasta.
Od 1822 roku miasto pozostaje stolicą guberni jenisejskiej.
Gospodarka.
W mieście rozwinął się przemysł maszynowy, chemiczny, stoczniowy, elektrotechniczny, celulozowo-papierniczy, materiałów budowlanych, gumowy oraz włókienniczy. Ponadto w mieście produkuje się pianina.
Sport.
Imprezy sportowe.
Miasto zostało wybrane na gospodarza Zimowej Uniwersjady w 2019 roku.

</doc>
<doc id="107356" url="https://pl.wikipedia.org/wiki?curid=107356" title="Miasta Malezji">
Miasta Malezji

Według danych oficjalnych pochodzących z 2010 roku Malezja posiadała ponad 150 miast o ludności przekraczającej 10 tys. mieszkańców. Stolica kraju Kuala Lumpur jako jedyne miasto liczyło ponad 1 milion mieszkańców; 10 miast z ludnością 500÷1000 tys.; 65 miast z ludnością 100÷500 tys.; 44 miasta z ludnością 50÷100 tys.; 25 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Malezji.
Największe miasta w Malezji według liczebności mieszkańców (stan na 01.01.2010):

</doc>
<doc id="107357" url="https://pl.wikipedia.org/wiki?curid=107357" title="Medal Zwycięstwa i Wolności 1945">
Medal Zwycięstwa i Wolności 1945

Medal Zwycięstwa i Wolności 1945 – polskie państwowe odznaczenie wojskowe ustanowione dekretem Rady Ministrów zatwierdzonym przez KRN z dnia 26 października 1945 roku „...w celu upamiętnienia zwycięstwa Narodu Polskiego i Jego Sprzymierzeńców nad barbarzyństwem hitlerowskim i triumfu idei wolności demokratycznej oraz dla odznaczenia osób, które swoim działaniem lub cierpieniem w kraju lub zagranicą w czasie do 9 maja 1945 roku przyczyniły się do tego zwycięstwa i triumfu...”.
Charakterystyka.
W myśl regulaminu opracowanego przez komisję do spraw medalu, medalem tym miały być odznaczani:
Medal był nadawany jednorazowo przez Prezesa Rady Ministrów w imieniu Prezydium Krajowej Rady Narodowej, który część kompetencji przekazał Ministrowi Obrony Narodowej i Zarządowi Głównemu Związku Bojowników o Wolność i Demokrację. Od 1958 roku medal był nadawany przez Radę Państwa.
Medal początkowo nosił nazwę: Medal Zwycięstwa i Wolności 1945 r.. W ustawie z 17 lutego 1960 medal zatwierdzono w polskim systemie odznaczeń jako Medal Zwycięstwa i Wolności 1945, określając, że stanowi nagrodę dla osób, które przyczyniły się do zwycięstwa nad faszyzmem hitlerowskim w okresie wojny 1939-1945.
Medal Zwycięstwa i Wolności 1945 zajmował w kolejności odznaczeń polskich miejsce po Medalu za Odrę, Nysę, Bałtyk.
Nowa ustawa orderowo-odznaczeniowa obowiązująca od 23 grudnia 1992 nie uwzględniła medalu (uchylając poprzednią ustawę orderowo-odznaczeniową z 1960), w związku z tym jego nadawanie zostało uznane za zakończone, podobnie jak większości orderów i odznaczeń wojennych za dotychczasowe zasługi.
Opis odznaki.
Odznaką Medalu Zwycięstwa i Wolności 1945 r. w pierwszej wersji był krążek wykonany z brązu o średnicy 33 mm. Na awersie umieszczony był Orzeł państwowy, w otoku z liści dębowych, w górnej części napis KRN, lecz wersja ta nie została wprowadzona. Ostateczna wersja, usankcjonowana przepisami w 1946 to krążek o średnicy 33 mm, patynowany na brązowo, na awersie, którego znajduje się Orzeł państwowy, a wokół medalu znajduje się napis: KRAJOWA RADA NARODOWA. W dolnej części medalu są dwa związane liście dębowe. Na rewersie medalu umieszczony jest napis w czterech wierszach oddzielonych poziomymi liniami: RP – ZWYCIĘSTWO – I WOLNOŚĆ – 9.V.1945.
W 1945 ustanowiono wstążkę posiadającą w linii pionowej barwę po połowie czerwoną i białą. Od 1946 wstążka medalu była szerokości 35 mm i składała się z 3 pasków czerwonych i 2 białych szerokości 7 mm, rozmieszczonych na przemian. Od 1960 określono szerokości wstążki na 33 mm.
Odznaczeni.
Pierwsze nadania medalu odbyły się w dniu 9 maja 1946 roku i wtedy medal otrzymali m.in. Bolesław Bierut, marszałek Polski Michał Rola-Żymierski, Stanisław Mikołajczyk, Edward Osóbka-Morawski. 
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano 739 633 medale do 1987 r., a później jeszcze dodatkowo 7734 medali; łącznie – 747 367 medali.

</doc>
<doc id="107359" url="https://pl.wikipedia.org/wiki?curid=107359" title="Krzyż Pamiątkowy Monte Cassino">
Krzyż Pamiątkowy Monte Cassino

Krzyż Pamiątkowy Monte Cassino – polskie odznaczenie wojskowe wprowadzone rozkazem Naczelnego Wodza z dnia 20 listopada 1944 roku jako odznaka pamiątkowa dla żołnierzy 2 Korpusu, uczestniczących w walkach pod Monte Cassino, celem upamiętnienia czynów oręża polskiego, dokonanych przez żołnierzy 2 Korpusu na ziemi włoskiej, ukoronowanych zdobyciem Monte Cassino.
Zasady nadawania.
Uprawnionymi do otrzymania odznaczenia byli wszyscy żołnierze 2 Korpusu Polskiego, którzy brali udział w walkach o Monte Cassino, Piedimonte i Passo Corno, w okresie od 12 maja do 31 maja 1944 roku, oraz wszyscy żołnierze korpusu ranni na polu bitwy w okresie od 7 kwietnia do 11 maja 1944 roku.
Odznaczenia przyznawane było na podstawie rozkazów personalnych Dowództwa 2 Korpusu, a odznaczony otrzymywał legitymację z numerem, który wybity był na rewersie krzyża.
Łącznie odznaczenie otrzymało według jednych źródeł 48 335 osób, a według innych wyróżniono 48 608 osób, a cofnięto nadania 27 osobom.
Krzyż ten nie został przyjęty do systemu odznaczeń PRL. Dopiero ustawą z dnia 16 października 1992 Krzyż Pamiątkowy Monte Cassino uznano za odznaczenie o charakterze wojskowym w polskim systemie odznaczeń, jednocześnie uznając jego nadawanie za zakończone.
Opis odznaki.
Odznaką Krzyża Pamiątkowego Monte Cassino jest równoramienny krzyż – kształtu Krzyża Świętego Benedykta, wykonany z brązu o wymiarach 40 x 40 mm, ramiona są profilowane. Na awersie pośrodku krzyża umieszczona jest kwadratowa tarcza z napisem MONTE / CASSINO / MAJ / 1944. Na rewersie jest taka sama tarcza z wybitym kolejnym numerem nadania odznaczenia.
Na baretkę odznaczenia nakłada się dodatkowy metalowy napis „Monte Cassino”.

</doc>
<doc id="107360" url="https://pl.wikipedia.org/wiki?curid=107360" title="Atahualpa">
Atahualpa

Atahualpa kecz. Ataw Wallpa – "Szczęśliwy Ptak", zwany również Atabalipa lub Atawallpa, (ur. 1497 w Quito, zm. 26 lipca 1533 w Cajamarca) – trzynasty władca imperium Inków (Tawantinsuyu), syn Huayny Capaca i księżniczki z Quito o imieniu Tocto Coca (Toctollo).
Życiorys.
Inca Garcilaso de la Vega tłumaczy jego imię jako "kogut". Po śmierci ojca w 1525 odziedziczył królestwo Quito, natomiast jego brat Huascar resztę imperium. Na krótko przed przybyciem wyprawy Francisco Pizarra do dzisiejszego Peru, w 1532 pokonał w długiej krwawej wojnie domowej Huascara i przejął władzę nad osłabionym konfliktami wewnętrznymi imperium, rozciągającym się wówczas od środkowego Chile po Ekwador.
16 listopada 1532 Atahualpa w drodze do stolicy swego imperium Cuzco spotkał się z Pizarrem i jego 168 ludźmi w mieście Cajamarca. Ponieważ odmówił poddania się władzy hiszpańskiej i nawrócenia się na chrześcijaństwo, został podstępnie uwięziony przez konkwistadorów, a jego wielotysięczna świta zdziesiątkowana przez dysponujących końmi i bronią palną Hiszpanów. W zamian za swoje uwolnienie Atahualpa zgodził się ponoć wypełnić dużą salę złotem, a dwie inne – srebrem (miał dostarczyć ponad 6 ton złota i ponad 11 ton srebra), do tego czasu miał jednak pozostać więźniem Pizarra.
Marionetkowymi następcami Atahualpy na tronie Inków byli kolejno dwaj jego bracia: Topa Huallpa (Tupac Huallpa) i Manco Inca (Manco Inca Yupanqui).
Nie wiadomo, kto mógł chcieć śmierci Atahualpy. Mogli to być Hiszpanie, ale wówczas straciliby zakładnika. Brany pod uwagę jest również Challcuchima. Wiadomo, że od dawna nie łączyły go z Atahualpą (który nawet skazał go na śmierć) przyjazne stosunki. Nie mógł liczyć na dobrą przyszłość, gdyby Atahualpa nie został zgładzony. Innym podejrzanym jest Paullu Inca, który ukrywał się przed Atahualpą u Hiszpanów i nienawidził władcy. Wreszcie ostatnim jest curaca Cajamarki, który przyniósł wieści o rzekomym buncie. Bez wątpienia w razie klęski Hiszpanów zostałby zabity jako zdrajca. Nie wiadomo, kto tego dokonał i jest to dotąd przedmiotem sporów.
Atahualpa jest jednym z głównych bohaterów sztuki Petera Shaffera "The Royal Hunt of the Sun" i filmu na jej podstawie, wyświetlanego w Polsce pod tytułem "Królewskie polowanie na Słońce" – jego rola w brawurowym wykonaniu Christophera Plummera, reż. Irving Lerner (1969).

</doc>
<doc id="107361" url="https://pl.wikipedia.org/wiki?curid=107361" title="Jakub Jodko Narkiewicz">
Jakub Jodko Narkiewicz

Jakub Jodko-Narkiewicz (ur. 8 stycznia 1848, zm. 1905) – pianista, lekarz, wynalazca, badacz elektromagnetyzmu, fotografik. Urodził się na terenie dzisiejszej Białorusi w rodzinie szlacheckiej wyznania rzymskokatolickiego.
W 1896 r. opublikował swoje prekursorskie badania nad aurą i pierwsze wykonane przez siebie jej fotografie. Kilkadziesiąt lat później jego pracę rozwinęło twórczo małżeństwo Kirlianowów w ZSRR, od którego nazwiska utworzyli terminy „fotografia kirlianowska” i „aura Kirliana”.

</doc>
<doc id="107364" url="https://pl.wikipedia.org/wiki?curid=107364" title="Medal „Za obronę Odessy”">
Medal „Za obronę Odessy”

Medal „Za obronę Odessy” () – radzieckie odznaczenie wojskowe. 
Medal „Za obronę Odessy” został ustanowiony dekretem Prezydium Rady Najwyższej ZSRR z 22 grudnia 1942 roku, jednocześnie zatwierdzono jego regulamin i opis odznaki.
Zasady nadawania.
Zgodnie z regulaminem, medalem nagradzani byli wszyscy uczestnicy obrony Odessy podczas II wojny światowej – żołnierze Armii Czerwonej, Floty Czerwonej i wojsk NKWD, a także osoby cywilne biorące bezpośredni udział w obronie. Osoby cywilne mogły być również odznaczone tym medalem za udział w organizacji przedsięwzięć obronnych, budowie umocnień i rubieży obronnych, w organizacji i bezpośredniej pomocy w obronie przeciwlotniczej miasta, w zwalczaniu pożarów, ochronie i obronie urządzeń komunalnych, organizacji i obsłudze łączności i transportu, udzielanie pomocy chorym i rannym oraz dzieciom.
Medal był nadawany niezależnie od innych odznaczeń, którymi nagradzano osoby za czyny męstwa i odwagi w obronie Odessy. Łącznie nagrodzono tym medalem ponad 30 tys. osób (dane na 1985).
Opis odznaki.
Odznaką Medalu „Za obronę Odessy” jest wykonany z mosiądzu krążek o średnicy 32 mm. Na awersie medalu umieszczone zostały postacie czerwonoarmisty i marynarza z karabinami, skierowane w lewo, na tle latarni morskiej i linii brzegu. Nad postaciami napis: CCCP (pol. „ZSRR”). W otoku w górnej części umieszczono napis: ЗА ОБРОНУ ОДЕССЫ (pol. „ZA OBRONĘ ODESSY”), a w dolnej części laurowy wieniec przewiązany wstążką z umieszczoną na niej pięcioramienną gwiazdą. Napis od wieńca oddzielony jest gwiazdami. Na rewersie medalu znajduje się symbol ZSRR – sierp i młot oraz napis "ЗА НАШУ СОВЕТСКУЮ РОДИНУ" (pol. „ZA NASZĄ RADZIECKĄ OJCZYZNĘ”).
Medal zawieszony był na metalowej pięciokątnej blaszce obciągniętej wstążką koloru oliwkowego z wąskim niebieskim paskiem pośrodku (wstążka oraz rewers zbliżone do Medalu „Za obronę Sewastopola”).
Medal noszono na lewej piersi, w kolejności po Medalu „Za obronę Moskwy”.

</doc>
<doc id="107365" url="https://pl.wikipedia.org/wiki?curid=107365" title="Huascar">
Huascar

Huascar (z kecz. „łańcuch“, zm. 1532) – trzynasty władca Inków (Sapa Inca) od 1527 do 1532 roku, syn króla Huayny Capaca.
Po śmierci ojca, w 1527 r. został władcą imperium Inków. Zamordowany na rozkaz swojego młodszego brata Atahualpy, z którym prowadził wojnę domową.
Huascar został tak nazwany od łańcucha, który kazał wykonać Huayna Capac z okazji jego narodzin ("huasca" to łańcuch w keczua). Nie wiadomo, kiedy się urodził. Kiedy jego ojciec, Huayna Capac, był na łożu śmierci, podzielił Tahuantinsuyu między nieślubnego syna Atahualpę i Huascara. Huayna Capac zmarł, a Huascar szybko przekonał się, że testament ojca nie jest dla niego korzystny. Wysłał więc posłów do brata z żądaniem uznania przez niego swojej zwierzchności. Atahualpa kazał obedrzeć posłańców ze skóry. Tylko jednego oszczędził, aby mógł zanieść Huascarowi wiadomość o zniewadze. Zaczęła się wojna. Po stronie Atahualpy opowiedzieli się wodzowie Chalcuchima, Quis Quis i Rumi Nawi (kamienne oko), a także większość armii. Po trzech latach Atahualpa wygrał, jednak wtedy w Tahuantinsuyu pojawił się Francisco Pizarro. Niedługo przed śmiercią Atahualpy Huascar został utopiony.

</doc>
<doc id="107367" url="https://pl.wikipedia.org/wiki?curid=107367" title="Mendoza">
Mendoza



</doc>
<doc id="107368" url="https://pl.wikipedia.org/wiki?curid=107368" title="Skopje">
Skopje

Skopje, dawniej też (obecnie niezalecane) Skopie (, , , , gr. Σκόπια, ) – stolica Macedonii Północnej, położona w kotlinie na wschód od Szar Płaniny nad rzeką Wardar, ludność: 509 900 mieszkańców (2018), główny ośrodek gospodarczy i naukowy kraju, węzeł drogowy oraz kolejowy ze stacją Skopje. Na południowy wschód od miasta położony jest międzynarodowy port lotniczy Skopje.
Pochodzenie nazwy miasta.
Obecna nazwa miasta może pochodzić od greckiego słowa "σκοπιά – skopia", oznaczającego wojskowe obserwacyjne posterunki wartownicze. Ponadto w pobliżu obecnego miasta położone było antyczne miasto greckie Σκουποί, stolica plemienia Dardanów, po grecku alternatywnie zwanego też "Σκούποι", zniszczone trzęsieniem ziemi w 518 r. Miasto zostało odbudowane dzięki pomocy pochodzącego z tych stron cesarza Justyniana I Wielkiego; zmieniono wtedy jego nazwę na "Ιουστινιανή Πρώτη" ("Pierwsza, najważniejsza dla Justyniana").
Historia.
Obecnie w centrum miasta przy głównym placu ("plac Macedonii", mac. "Плоштад Македонија") trwa budowa nowego centrum rządowo-kulturalnego. Nad rzeką Wardar wznoszone są nowe budynki (m.in. Ministerstwo Spraw Zagranicznych, Muzeum Archeologiczne), niekiedy nawiązujące do poprzednich obiektów, stojących w tym miejscu do czasu pamiętnego trzęsienia ziemi w 1963 roku. W wyniku realizacji projektu "Skopje 2014", wokół placu stanęło wiele pomników nawiązujących do odległej historii (m.in. monumentalny pomnik Aleksandra Macedońskiego oraz pomnik cesarza Justyniana I Wielkiego); prowadzone są również prace renowacyjne starszych obiektów.
Spór o tradycję historyczną.
Skopianie odwołują się do historycznej tradycji starożytnych Makedonów. Znalazło to m.in. wyraz w dawnej nazwie międzynarodowego portu lotniczego „Aleksander Wielki” oraz głównego stadionu sportowego „Filip II”, pomnikach Filipa II (Wojownik) i Aleksandra Wielkiego (Wojownik na koniu), publicznych ekspozycji oryginalnych fragmentów antycznych rzeźb przed najważniejszymi gmachami państwa itp. W związku z powyższym w dziedzinie historii trwał spór międzypaństwowy z Grecją, szczególnie emocjonujący mieszkańców greckiej Macedonii. Ewenementem na skalę światową było także to, że inny międzynarodowy port lotniczy, położony obok greckiego macedońskiego miasta Kawala, także nosi imię "„Aleksander Wielki”". W lutym 2018 lotnisko zmieniło nazwę, usuwając z niej patrona Aleksandra Wielkiego, by załagodzić spór z Grecją, a rok później nazwę zmienił również stadion narodowy, honorując znanego macedońskiego piosenkarza, Toše Proeskiego.
Nazwa w języku polskim.
Nazwa miasta "Skopje" jest w języku polskim rodzaju nijakiego i odmienia się jak „słońce”, np. "Byłem w Skopju. Jedziemy do Skopja", lub pozostaje nieodmieniona, np. "Byłem w Skopje. Jedziemy do Skopje".
Miasta partnerskie.
Opracowano na podstawie materiału źródłowego.

</doc>
<doc id="107369" url="https://pl.wikipedia.org/wiki?curid=107369" title="Medal „Za obronę Sewastopola”">
Medal „Za obronę Sewastopola”

Medal „Za obronę Sewastopola” () – radzieckie odznaczenie wojskowe.
Medal „Za obronę Sewastopola” został ustanowiony dekretem Prezydium Rady Najwyższej ZSRR z 22 grudnia 1942 roku, jednocześnie zatwierdzono statut i opis odznaki, nieco zmienione w 1943 roku. 
Zasady nadawania.
Medalem tym byli nagradzani wszyscy uczestnicy obrony Sewastopola podczas II wojny światowej w okresie od 5 listopada 1941 do 4 lipca 1942 roku, głównie żołnierze Armii Czerwonej, Floty Czerwonej i wojsk NKWD. Odznaczano także osoby cywilne biorące udział w bezpośredniej obronie, bądź też w szeroko rozumianych przedsięwzięciach obronnych. 
Łącznie Medalem „Za obronę Sewastopola” nagrodzono ok. 52 540 osób (stan na 1995 rok). Odznaczano nim też instytucje, np. gazetę "Krymskaja Prawda".
Opis odznaki.
Odznaka medalu to wykonany z mosiądzu krążek o średnicy 32 mm. Na awersie w kole o średnicy 22 mm umieszczono popiersie marynarza, za nim czerwonoarmisty, z lewego profilu. W dolnej części obwódki, spod koła wystaje kotwica, w górnej końce dwóch skrzyżowanych luf armatnich i pomiędzy nimi pięcioramienna gwiazda. Na obwódce, dookoła medalu znajduje się napis: ЗА ОБОРОНУ * СЕВАСТОПОЛЯ (pol. „ZA OBRONĘ * SEWASTOPOLA”). Na rewersie znajduje się symbol ZSRR – sierp i młot oraz pod nim napis: ЗА НАШУ / СОВЕТСКУЮ / РОДИНУ (pol. „ZA NASZĄ RADZIECKĄ OJCZYZNĘ”). Wszystkie napisy i rysunki są wypukłe. Autorem projektu był malarz N. Moskalew. Początkowo medal miał być wykonany z nierdzewnej stali.
Medal jest zawieszony na metalowej pięciokątnej blaszce obciągniętej wstążką koloru oliwkowego szerokości 24 mm z wąskim granatowym paskiem szerokości 2 mm pośrodku.
Medal noszony był na lewej piersi, w kolejności po medalu „Za obronę Odessy”.

</doc>
<doc id="107370" url="https://pl.wikipedia.org/wiki?curid=107370" title="Harare">
Harare

Harare (do 1981 Salisbury) – stolica i największe miasto Zimbabwe. Liczba mieszkańców sięga około 1,6 mln, a cała aglomeracja Harare liczy 3 120 917 mieszkańców (dane z 2019). Centrum życia politycznego, kulturalnego i edukacyjnego kraju, a zarazem centrum przemysłu i komunikacyjne. W Harare mieszczą się siedziba rządu, sądu najwyższego, siedziby lokalnych i zagranicznych firm, korporacji i organizacji pozarządowych.
Historia.
Miasto rozwinęło się z osady założonej 13 września 1890 przez wojskową wyprawę wysłaną przez Cecila Rhodesa, by podbić i zająć Mashonaland, region należący do obecnego Zimbabwe, na rzecz Korony brytyjskiej. Fort został nazwany Salisbury na cześć brytyjskiego premiera – Roberta Gascoyne-Cecila, 3. markiza Salisbury. Z zakończeniem podboju Zimbabwe, w 1897 osada przekształciła się w gminę a w 1935 została proklamowana miastem.
Obszarem tym zarządzali Brytyjczycy, którzy wprowadzili politykę dyskryminacji rasowej. Biały kolor skóry zapewniał udogodnienia w różnego rodzaju świadczeniach np. mieszkaniowych, edukacyjnych.
Transport.
Harare ma dobrze rozwiniętą sieć połączeń drogowych, kolejowych i lotniczych. Posiada regularne połączenia z innymi miastami w kraju, jak i do sąsiednich państw, przede wszystkim do portów morskich w Mozambiku i Republice Południowej Afryki.
Miasto posiada także nowoczesny port lotniczy, z regionalnymi połączeniami z różnymi częściami kraju i świata. Samoloty regularnie latają do Bulawayo drugiego pod względem wielkości miasta Zimbabwe oraz do turystycznych ośrodków Hwange, Wodospadów Wiktorii i Kariby.
Harare ma rozwniętą komunikację miejską, łączącą centrum z całą aglomeracją miasta. Do niektórych dzielnic prowadzą połączenia kolejowe obsługujące pasażerów w porannych oraz popołudniowych godzinach szczytu.

</doc>
<doc id="107371" url="https://pl.wikipedia.org/wiki?curid=107371" title="Fucking Amal">
Fucking Amal



</doc>
<doc id="107374" url="https://pl.wikipedia.org/wiki?curid=107374" title="Medal „Za obronę Stalingradu”">
Medal „Za obronę Stalingradu”

Medal „Za obronę Stalingradu” () – radzieckie odznaczenie wojskowe ustanowione dekretem Rady Najwyższej ZSRR z 22 grudnia 1942 roku. Jednocześnie wprowadzono jego regulamin i opisano odznakę. W późniejszym okresie wprowadzono nieznaczne poprawki do dekretu.
Zasady nadawania.
Zgodnie z regulaminem medalem nagradzano wszystkich obrońców Stalingradu podczas II wojny światowej – żołnierzy Armii Czerwonej, Wołżańskiej Flotylli Wojennej i wojsk NKWD, a także osoby cywilne biorące bezpośredni udział w obronie miasta w okresie od 12 lipca do 19 listopada 1942 roku. Medal był nadawany niezależnie od innych odznaczeń przyznanych za czyny dokonane w okresie obrony Stalingradu.
Do 1995 odznaczono nim 759 560 osób.
Opis odznaki.
Odznaka medalu to wykonany z mosiądzu krążek o średnicy 32 milimetrów. Na awersie jest umieszczona grupa żołnierzy uzbrojonych w karabiny z bagnetami i w hełmach starszego typu wz. 36, skierowanych w lewo. Nad tą grupą rozwinięty jest sztandar z sierpem i młotem, a z lewej są samoloty i czołgi. W górnej części jest pięciopromienna gwiazda i napis na obwodzie: ЗА ОБОРОНУ · СТАЛИНГРАДА (pol. „ZA OBRONĘ STALINGRADU”). Na rewersie jest umieszczony symbol ZSRR – sierp i młot oraz napis w trzech wierszach: ЗА НАШУ / СОВЕТСКУЮ / РОДИНУ (pol. „ZA NASZĄ RADZIECKĄ OJCZYZNĘ”). Projektantem odznaki był malarz Nikołaj Moskalew.
Medal zawieszony jest na pięciokątnej blaszce obciągniętej wstążką koloru oliwkowego szerokości 24 milimetrów z wąskim czerwonym paskiem szerokości 2 milimetrów pośrodku.
Medal nosi się po lewej stronie piersi, w kolejności po Medalu „Za obronę Sewastopola”.

</doc>
<doc id="107375" url="https://pl.wikipedia.org/wiki?curid=107375" title="Vaal">
Vaal

Vaal (wym. []) – rzeka w Południowej Afryce o długości 1120 km, najdłuższy prawy dopływ Oranje. Ma swoje źródła w Hoogeveld w Górach Smoczych, uchodzi do Oranje w okolicy miasta Douglas.
Główne miasto nad rzeką to Vaal-Vereeniging. W okolicach tego miasta zbudowano zapory wodne.

</doc>
<doc id="107377" url="https://pl.wikipedia.org/wiki?curid=107377" title="Windawa (miasto)">
Windawa (miasto)

Windawa (łot. "Ventspils", niem. "Windau", ros. "Вентспилс", dawniej "Винда́ва") – miasto na Łotwie, miasto wydzielone, położone nad Morzem Bałtyckim, u ujścia rzeki Windawy (Venty), w zachodniej części Kurlandii, duży niezamarzający port przeładunkowy (głównie paliwa i surowce mineralne z Rosji) oraz pasażerski (połączenia z Lubeką, Rostockiem, Karlshamn, Nynäshamn oraz wyspą Saaremaa), posiada port lotniczy, ośrodek akademicki, turystyczny i sportowy (łotewskie centrum olimpijskie, klub piłkarski FK Ventspils i klub koszykarski BK Ventspils).
Historia.
Miasto zostało po raz pierwszy wspomniane w kronikach w 1290 roku. Windawa została założona przez inflancką gałąź zakonu krzyżackiego, władającą w XIV wieku ziemiami obecnej Łotwy. Bracia zakonni wybudowali u ujścia rzeki Windawy zamek, wokół którego rozwinęła się osada handlowa. W 1378 otrzymała ona prawa miejskie, była również członkiem Hanzy. Już w tym czasie powstał tutaj ważny port. Od 1561 Windawa należała do Księstwa Kurlandii i Semigalii, lenna Rzeczypospolitej. W 1659 została zdobyta przez Szwedów pod dowództwem Douglasa. W 1795 włączona do Cesarstwa Rosyjskiego. Od XIX wieku ważny ośrodek kultury łotewskiej. Do 1914 ważny ośrodek eksportu zboża, lnu i drewna. Podczas I wojny światowej (wrzesień 1914) windawska latarnia morska stała się celem ataku niemieckiej marynarki wojennej. Windawa znalazła się pod okupacją niemiecką w 1915. 30 stycznia 1919 r. w mieście wybuchło powstanie zorganizowane przez miejscowych bolszewików, natomiast dzień później wkroczyła do niego Armia Czerwona, prowadząca od grudnia ofensywę na ziemiach łotewskich. Już 24 lutego Windawę odbiła z rąk bolszewików Bałtycka Landeswehra. W czerwcu tegoż roku Windawa została wyzwolona przez oddziały łotewskie. W 1921 liczyła 7200 mieszkańców. Jesienią 1939 ZSRR wymusił na Łotwie pozwolenie na utworzenie baz wojskowych w szeregu miast, w tym i w Windawie. Okupowana przez wojska sowieckie w czerwcu 1940, 29 czerwca 1941, po bombardowaniu przez Luftwaffe zajęta przez Niemców. Do ponownej okupacji sowieckiej w 1945 miasto było ośrodkiem masowych ucieczek przez Bałtyk ludności łotewskiej do Szwecji. Obecnie posiada najwyższy w kraju PKB na jednego mieszkańca i najniższy wskaźnik bezrobocia.
Turystyka.
W Windawie zachował się zamek krzyżaków z końca XIII wieku z bezcennymi malowidłami ściennymi. Mieści się tam muzeum historii miasta. Stare miasto ma charakter zabudowy niskiej, w większości drewnianej. Typowo miejski charakter posiada ulica Tirgus. W parku Jūrmala znajduje się otwarte muzeum kotwic oraz kursuje kolejka wąskotorowa. Przy Jūras iela (ul. Morska) znajduje się klasycystyczny kościół katolicki pw. Krzyża Świętego z zabytkowym wyposażeniem wnętrza. Natomiast przy Tirgus laukums (pl. Targowy) stoi klasycystyczny kościół luterański pw. Świętego Mikołaja. Warta zobaczenia jest również promenada Ostgals oraz skansen. Plaża w Windawie posiada od 1999 Błękitną Flagę. Dla zwiedzających udostępnione jest południowe molo przy wejściu do portu.
Niecałe 30 km na północny wschód od centrum miasta znajduje się Międzynarodowe Centrum Radioastronomii w Windawie VIRAC ("Ventspils Starptautiskais Radioastronomijas Centrs"), zamontowane tam w okresie sowieckim. Do 1994 istnienie tych instalacji było trzymane w ścisłej tajemnicy.

</doc>
<doc id="107379" url="https://pl.wikipedia.org/wiki?curid=107379" title="NASK">
NASK



</doc>
<doc id="107382" url="https://pl.wikipedia.org/wiki?curid=107382" title="LDPE">
LDPE



</doc>
<doc id="107384" url="https://pl.wikipedia.org/wiki?curid=107384" title="PE-LD">
PE-LD



</doc>
<doc id="107386" url="https://pl.wikipedia.org/wiki?curid=107386" title="Kazimierz Antonowicz">
Kazimierz Antonowicz

Kazimierz Antonowicz (ur. 21 maja 1914 w Nowych Święcianach na Wileńszczyźnie, zm. 5 maja 2003 roku w Toruniu) – polski fizyk specjalizujący się w fizyce doświadczalnej.
Życiorys.
Studiował na Wydziale Matematyczno-Przyrodniczym Uniwersytetu Stefana Batorego w Wilnie w 1939. Jeszcze jako student został zatrudniony w Katedrze Fizyki Teoretycznej, w której pracował pod kierunkiem prof. Szczepana Szczeniowskiego, m.in. prowadząc sekretariat czasopisma „Acta Physica Polonica”, którego redaktorem naczelnym był Szczeniowski. 
Obronę pracy magisterskiej wyznaczono na początek września 1939 roku. . Pracował w Wojdatach pod Wilnem najpierw jako nauczyciel w szkole powszechnej potem jako magazynier w fabryce zapałek a następnie, od 1943 roku jako nauczyciel fizyki w Protogimnazjum w Ponarach koło Wilna. W kwietniu 1945 roku przymusowo wygnany z Wilna wraz z innymi Polakami osiadł w Bydgoszczy gdzie pracował jako kierownik radiostacji nadawczej. W 1947 roku przeszedł do pracy w Radiostacji Polskiego Radia w Toruniu a następnie, po dokonaniu formalnego zakończenia studiów na Uniwersytecie Mikołaja Kopernika), uzyskał stopień magistra filozofii w zakresie fizyki.
W Katedrze Fizyki Doświadczalnej Uniwersytetu Mikołaja Kopernika zatrudniony został w dniu 1 września 1950 roku. W ramach uzyskanego w 1955 roku doktoratu, którego promotorem był Aleksander Jabłoński, wykonał jedyny w swoim rodzaju komputer analogowy – elektroniczny przyrząd do całkowania równania Schrödingera. Następnie rozpoczął badania nad zjawiskiem magnetycznego rezonansu jądrowego (Nuclear magnetic resonance – NMR). Na podstawie tych badań przyznano mu w 1958 roku tytuł naukowy docenta. 
Od 1959 roku przebywał na dwuletnim stypendium naukowym w USA na Uniwersytecie w Buffalo, gdzie w Carbon Research Laboratory zapoznał się z problematyką fizyki fazy skondensowanej a w szczególności fizyki węgla. Główną metodą badawczą był tu inny rezonans - elektronowy rezonans paramagnetyczny (Electron paramagnetic resonance - EPR). Po powrocie do Polski został wybrany dziekanem Wydziału Matematyki, Fizyki i Chemii UMK (funkcję tę pełnił w latach 1962-1964). Objął także w tym czasie stanowisko kierownika nowo utworzonej Katedry Elektroniki i Fizyki Ciała Stałego, które piastował do 1985 roku. W 1966 roku uzyskał tytuł profesora nadzwyczajnego, zaś w 1978 roku profesora zwyczajnego. W 1963 roku powołany został w skład Honorowego Komitetu Wydawniczego międzynarodowego czasopisma „Carbon”.
W latach 60. i 70. rozwinął, wraz ze swoim zespołem, poszukiwania nowych materiałów węglowych o niezwykłych własnościach fizycznych i chemicznych (węgle i grafity pirolityczne, węgle szkłopodobne, włókna węglowe). W 1974 roku ogłosił w „Nature” pracę zawierającą wyniki badań próbek węgla bezpostaciowego, przez które przepuszczano prąd elektryczny. Okazało się, że próbki te stają się nie tylko wielokrotnie bardziej przewodzące, ale i po wyłączeniu prądu „zapamiętują” ten stan. Interpretacja tego zjawiska wskazuje na możliwość pojawienia się efektu nadprzewodnictwa w temperaturach pokojowych.

</doc>
<doc id="107396" url="https://pl.wikipedia.org/wiki?curid=107396" title="Kirlianow">
Kirlianow



</doc>
<doc id="107398" url="https://pl.wikipedia.org/wiki?curid=107398" title="Siemion Kirlian">
Siemion Kirlian

Siemion Dawidowicz Kirlian (ros. Семен Давидович Кирлиан) (ur. 20 lutego 1898 w Jekateryndarze, obecnie Krasnodar, zm. 4 kwietnia 1978) – rosyjski technik pochodzenia ormiańskiego.
W ZSRR pod koniec lat 30., podobnie jak Jakub Narkiewicz kilkadziesiąt lat wcześniej, dokonał rzekomo fotograficznej rejestracji aury. Przy wsparciu władz z rozmachem prowadził swoje badania, opracowując metodę otrzymywania kolorowych zdjęć aury oraz zapisu zmian jej intensywności na taśmie filmowej.
Swoje prace prowadził z żoną Walentyną dwukierunkowo: rozwijał i opracowywał nowe metody uwieczniania aury oraz badał możliwości wykorzystania tego fenomenu w diagnostyce medycznej i psychiatrycznej. Z ich wieloletnim zaangażowaniem i sukcesami w tej dziedzinie nierozerwalnie związane są terminy: fotografia kirlianowska i aura kirliana.

</doc>
<doc id="107399" url="https://pl.wikipedia.org/wiki?curid=107399" title="Walentyna Kirlianow">
Walentyna Kirlianow



</doc>
<doc id="107400" url="https://pl.wikipedia.org/wiki?curid=107400" title="Georges Melies">
Georges Melies



</doc>
<doc id="107401" url="https://pl.wikipedia.org/wiki?curid=107401" title="Windawa">
Windawa



</doc>
<doc id="107402" url="https://pl.wikipedia.org/wiki?curid=107402" title="Philippe Gigantès">
Philippe Gigantès

Philippe Deane Gigantès (ur. 16 sierpnia 1923 w Salonikach, zm. 9 grudnia 2004 w Montrealu) – kanadyjski dziennikarz, korespondent wojenny, senator z ramienia Liberalnej Partii Kanady.
Urodził się w Grecji. W okresie II wojny światowej służył w brytyjskiej marynarce królewskiej, zdobywając wyróżnienia za dzielność. Po wojnie pracował jako dziennikarz, w latach 1946-1961 dla redakcji "Observera". Został jeńcem relacjonując wojnę koreańską, spędził w niewoli ponad 2,5 roku. W późniejszych latach osiadł w Kanadzie.
W 1980 kandydował w wyborach parlamentarnych, jednak nie uzyskał mandatu, przegrywając z Bobem Rae. Zasiadł w parlamencie jako senator z nominacji premiera Pierre Trudeau w 1984. Pozostawał senatorem do ukończenia 75 lat w sierpniu 1998. Z Trudeau współpracował wcześniej jako autor wystąpień politycznych premiera.
Był autorem 15 książek, m.in. "Power and Greed:A Short History of the World" (1982).

</doc>
<doc id="107403" url="https://pl.wikipedia.org/wiki?curid=107403" title="Philippe Gigantes">
Philippe Gigantes



</doc>
<doc id="107407" url="https://pl.wikipedia.org/wiki?curid=107407" title="Giovanni Saldarini">
Giovanni Saldarini

Giovanni Saldarini (ur. 11 grudnia 1924 w Cantù, zm. 18 kwietnia 2011 w Mediolanie) – włoski duchowny katolicki, arcybiskup Turynu, kardynał.
Życiorys.
Studiował w seminarium Św. Piotra Męczennika w Vanegono, na Wydziale Teologicznym w Mediolanie, a także w Papieskim Instytucie Biblijnym w Rzymie. Przyjął święcenia kapłańskie 31 maja 1947 z rąk kardynała Alfreda Ildefonsa Schustera w Mediolanie. Wykładał w szkole archidiecezjalnej w Desio (archidiecezja mediolańska) oraz w seminarium w Vanegono, a także prowadził działalność duszpasterską. Pełnił funkcje wikariusza biskupiego i generalnego w Mediolanie, we wrześniu 1983 został kanonikiem metropolitalnej kapituły katedralnej. 24 kwietnia 1979 otrzymał godność honorowego prałata papieskiego.
10 listopada 1984 został mianowany biskupem pomocniczym Mediolanu, ze stolicą tytularną Gaudiaba; przyjął sakrę biskupią 7 grudnia 1984 w Mediolanie z rąk kardynała Carlo Martiniego S.J. (arcybiskupa Mediolanu). 31 stycznia 1989 papież Jan Paweł II promował Saldariniego na arcybiskupa Turynu, a 28 czerwca 1991 wyniósł go do godności kardynalskiej, nadając tytuł prezbitera S. Cuore di Gesu a Castro Pretorio.
Z powodu złego stanu zdrowia, a także osiągnięcia wieku emerytalnego kardynał Saldarni złożył rezygnację z rządów archidiecezją turyńską 19 czerwca 1999 i osiadł przy parafii Św. Franciszka di Paola w Mediolanie. 11 grudnia 2004 ukończył 80 lat i utracił prawo udziału w konklawe. Następca Saldariniego w archidiecezji Turyn Severino Poletto został kardynałem w 2001.

</doc>
<doc id="107414" url="https://pl.wikipedia.org/wiki?curid=107414" title="Maude Farris-Luse">
Maude Farris-Luse

Maude Farris-Luse, z domu Davis (ur. 21 stycznia 1887, zm. 18 marca 2002) – Amerykanka, od czerwca 2001 uznawana za najstarszą żyjącą osobę na świecie.
Urodziła się w Morley (stan Michigan), od 4. roku życia mieszkała w okręgu Steuben (Indiana). Jako 16-latka wyszła za mąż (1903, za zgodą matki) za Jasona Ferrisa, pracownika służby hotelowej. W późniejszym czasie małżonkowie zmienili nazwisko Ferris na Farris (część z ich siedmiorga dzieci pozostała jednak przy formie Ferris). Od 1925 małżonkowie mieszkali w Coldwater (Michigan). Po śmierci męża Maude Farris poślubiła Waltera Luse.
Od śmierci Francuzki Marie Bremont 6 czerwca 2001 była uważana przez "Księgę rekordów Guinnessa" za najstarszą żyjącą osobę na świecie. Zmarła niecały rok potem, ukończywszy w styczniu 2002 115 lat. Po jej śmierci tytuł najstarszego mieszkańca Ziemi przeszedł na Japonkę Kamato Hongo.
Wspomniane wyżej osoby nie musiały być faktycznie najstarszymi na świecie, były natomiast najstarszymi, których data urodzenia nie budziła wątpliwości.

</doc>
<doc id="107417" url="https://pl.wikipedia.org/wiki?curid=107417" title="Mélanie Suchet">
Mélanie Suchet

Melanie Suchet (ur. 1 września 1976 w Moûtiers) – francuska narciarka alpejska, mistrzyni świata juniorek.
Kariera.
Specjalizowała się w konkurencjach szybkościowych. Po raz pierwszy na arenie międzynarodowej pojawiła się w 1993 roku, startując na mistrzostwach świata juniorów w Montecampione. Zajęła tam piętnaste miejsce w kombinacji i szesnaste w supergigancie. Ponadto podczas rozgrywanych rok później mistrzostw świata juniorów w Lake Placid wywalczyła złoty medal w zjeździe.
W zawodach Pucharu Świata zadebiutowała 4 grudnia 1993 roku w Tignes, zajmując dziesiąte miejsce w zjeździe. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 29 stycznia 1994 roku w Garmisch-Partenkirchen, kończąc zjazd na drugiej pozycji. W zawodach tych rozdzieliła Włoszkę Isolde Kostner i Michelle Ruthven z Kanady. Łącznie siedem razy stawała na podium, odnosząc jedno zwycięstwo: 23 stycznia 1998 roku w Cortina d’Ampezzo wygrała supergiganta. Najlepsze wyniki osiągnęła w sezonie 1997/1998, kiedy to w klasyfikacji generalnej zajęła trzynaste miejsce, a w klasyfikacji zjazdu była czwarta.
Podczas mistrzostw świata w Vail/Beaver Creek w 1999 roku zajęła szóste miejsce w zjeździe i szesnaste w supergigancie. Zajęła też 14. miejsce w zjeździe i 26. miejsce w supergigancie na mistrzostwach świata w Sankt Moritz w 2003 roku. W 1994 roku wystartowała na igrzyskach olimpijskich w Lillehammer była odpowiednio szósta i dwudziesta. Cztery lata później, podczas igrzysk olimpijskich w Nagano, była czwarta w zjeździe, przegrywając walkę o podium ze swoją rodaczką, Florence Masnadą o 0,11 sekundy. Na tej samej imprezie była też ósma w supergigancie. Brała również udział w igrzyskach w Salt Lake City w 2002 roku, zajmując dziesiąte miejsce w supergigancie i piętnaste w zjeździe.
Zdobyła cztery tytuły mistrzyni Francji – w latach 2002–2004 była najlepsza w zjeździe, a 2003 roku także w supergigancie. W grudniu 2004 roku podjęła decyzję o zakończeniu kariery sportowej, krótko po odniesieniu ciężkiej kontuzji w zawodach Pucharu Świata w Lake Louise.

</doc>
<doc id="107418" url="https://pl.wikipedia.org/wiki?curid=107418" title="Nowosybirsk">
Nowosybirsk

Nowosybirsk (, "Nowosibirsk"; w latach 1904–1925 "Nowonikołajewsk") – miasto w Rosji, na Syberii, nad rzeką Ob. Trzecie co do liczby mieszkańców (1 620 162) miasto rosyjskie po Moskwie i Petersburgu i największe miasto Syberii. Nowosybirsk jest uważany za nieoficjalną stolicę Syberii.
Dane ogólne.
Największe miasto Syberii, stolica obwodu nowosybirskiego, centrum administracyjne Syberyjskiego Okręgu Federalnego. Wielki ośrodek handlowy, naukowy (14 szkół wyższych; uniwersytet zał. w 1959), kulturalny (muzea, galerie sztuki) i sportowy. Ważny ośrodek przemysłowy, m.in.: maszynowy, elektroniczny, chemiczny, skórzano-obuwniczy; hutnictwo żelaza i cyny; elektrownia wodna na Nowosybirskim Zbiorniku Wodnym (400 MW). Ważny węzeł drogowy i kolejowy (Kolej Transsyberyjska), ze stacją Nowosybirsk, metro. Miasto posiada Międzynarodowy Port Lotniczy, port rzeczny, sieć tramwajową i trolejbusową. Około 30 km na południe od miasta mieści się Akademgorodok, ogromne centrum naukowe zapoczątkowane w latach 50. XX w.
Historia.
Nowonikołajewsk (do 1917).
Według rosyjskich i sowieckich historyków oraz archeologów tereny dzisiejszego Nowosybirska były zamieszkane już w IV-III wieku przed naszą erą przez prymitywne grupy trudniące się rybołówstwem i myślistwem. Pierwsza rosyjska osada powstała w tym miejscu (na lewym brzegu Obu) pod koniec XVII wieku, za rządów Piotra I Wielkiego. Służyła za punkt handlowy z Teleutami, którzy zajmowali terytoria po drugiej stronie rzeki. Osada poświęcona była świętemu Mikołajowi. Wskutek załamania się handlu ośrodek ten wkrótce podupadł. Na wiek XVIII datuje się dalsza akcja kolonizacyjna, prowadzona jednak w sposób chaotyczny. Na lewym brzegu Obu znajdowało się wówczas kilkanaście osad i wiosek. Były to między innymi Gusewka oraz najważniejsza i największa osada – Kriwoszczekowo. Dane z lat 1719–1722 wskazują, że w tym czasie na tym terenie znajdowały się 34 rosyjskie wioski zamieszkiwane przez 1178 mężczyzn. Stan taki utrzymać się miał przez następne stulecie. Według danych w roku 1893 we wsi Kriwoszczekowo znajdowała się m.in. szkoła podstawowa i zamieszkiwało ją 685 osób, większość mieszkańców zajmowała się spławianiem towarów po Obie i pracami z tym związanymi.
Za oficjalną datę narodzin nowoczesnego miasta uchodzi 30 kwietnia 1893 roku, gdy rozpoczęto kolonizację prawego brzegu rzeki. 20 lipca wmurowano kamień węgielny pod budowę mostu przez Ob. Prawobrzeżne osiedle zyskało sobie wkrótce wyjątkowo złą sławę i znane było jako Diabelskie Grodzisko. Do rozwoju tego terenu przyczyniło się umiejscowienie nieopodal stacji nowo zbudowanej linii Kolei Transsyberyjskiej (Stacja Ob). Początkowo projekt Magistrali Transsyberyjskiej przewidywał, że linia będzie przechodziła przez Tomsk, jednak mieszkańcy Omska utworzyli komitet na rzecz budowy kolei i ostatecznie zmieniono początkowe plany budowy. Już w 1888 r. badania terenowe zlecone przez rosyjski rząd wykazały, że rejon wsi Kriwoszczekowo jest jedynym rozsądnym terenem wytyczenia trasy Transsibu. 27 lutego 1893 r. imperator Aleksander III Romanow wydał zgodę poprowadzenia trasy kolejowej przez ten teren. Była to kluczowa decyzja w rozwoju przyszłego Nowosybirska, która zapewniła dynamiczny rozwój i dostęp do jednej z najważniejszych linii komunikacyjnej w Imperium Rosyjskim. Magistralą kolejową napływały towary i ludzie. 18 września 1895 r. podjęto decyzję o budowie Soboru św. Aleksandra Newskiego i z tej okazji, poświęcając te tereny nowemu patronowi, postanowiono nadać osadzie nazwę "Aleksandrowski" (ros. "Александровский"), nie weszła ona jednak do powszechnego użycia. Według innej wersji nowa nazwa została nadana na cześć imperatora Aleksandra III. Już jednak w rok później Ministerstwo Spraw Wewnętrznych zasugerowało, na cześć nowego cara, Mikołaja II (ros. "Николай", Nikołaj), przemianowanie Aleksandra na Nowo-Nikołajewsk. W 1896 roku 1076 mieszkańców miasta podpisało petycję do władz guberni tomskiej w sprawie nadania Aleksandrowi praw miejskich. Propozycja ta spotkała się wówczas z odmową. W marcu 1897 r. w miasteczku przebywał Włodzimierz Lenin. Wiosną tego samego roku ukończono wreszcie budowę stałego mostu przez Ob.
Dzięki doskonałemu położeniu dzisiejszy Nowosybirsk rozwijał się niezwykle szybko. Wkrótce prześcignął pod względem liczby ludności położone w rejonie osiedla ludzkie: Koływań, Suzun, Bierdsk. W 1898 r. liczył 10 137 mieszkańców, w 1900 r. 18 734, a w 1903 r. już 22 257. Obecność stacji kolejowej sprawiła, że w latach 1893–1903 przez wieś przewinęło się około pół miliona barek z różnymi towarami. 28 grudnia 1903 roku reskryptem numer 747-47 imperator Mikołaj II Romanow nadał prawa miejskie i oficjalnie powołał do istnienia miasto "Nowo-Nikołajewsk" (wkrótce jako obowiązująca oficjalnie nazwa przyjęła się forma "Nowonikołajewsk"). Miasto było już wówczas jednym z ważniejszych ośrodków gospodarczo-handlowych Syberii. W 1898 r. przez stację przeszło prawie 2,5 miliona ton ładunku, a w 1901 r. obrót handlowy wyniósł 20 milionów rubli. 12 stycznia 1904 r. odbyły się pierwsze wybory władz miejskich. W lutym uchwalono pierwszy budżet miasta, który przewidywał między innymi przeznaczenie 10,5 tysiąca rubli na utrzymanie policji i 2 tysięcy rubli na oświatę i utrzymanie szkół w mieście. Jeszcze w 1897 r. utworzono w Nowonikołajewsku pierwszą jednostkę straży pożarnej. 23 października 1904 r. zorganizowano w Nowonikołajewsku pierwszy spis statystyczny, który wykazał 22 708 osób (11 579 mężczyzn i 11 129 kobiet) zamieszkujących miasto właściwe oraz dalszych 3000 osób żyjących na obrzeżach miasta (m.in. garnizon wojskowy, rolników itp.). Łącznie według wyników spisu aglomerację zamieszkiwało 26 028 osób. Budżet miasta w kolejnych latach rósł w sposób dynamiczny. W 1905 było to 82 578 rubli, w 1909 – 399 604 rubli, w 1910 – 630 198 rubli, w 1911 – 935 971 rubli, w 1912 – 1 000 070 rubli.
W dalszym ciągu wzrastała liczba mieszkańców. W 1910 mieszkało tu już 52 695 osób. Szło to w parze z wielkim wzrostem gospodarczym. Tereny dzisiejszego Nowosybirska stały się naturalnym obszarem zakładania nowych fabryk oraz zakładów produkcyjnych. Samo miasto zaczęło się też specjalizować w budowie urządzeń rolniczych. Do końca 1910 r. Nowonikołajewsk prześcignął inne miasta regionu, m.in. Czelabińsk, Omsk, Tomsk, Bijsk, jako centrum handlu zboża – rocznie transportowano przez miasto 6 350 000 ton zbóż. Stało się także centrum przemysłu związanego z masłem oraz mąką – przetwarzano tu rocznie prawie 11 milionów ton mąki. W mieście rozwijał się przemysł związany z produkcją alkoholu. Powstały także zalążki przemysłu metalurgicznego. W latach 1911–1912 zbudowano w mieście pierwszą elektrownię, która dostarczała jednak energię elektryczną do bardzo małej grupy odbiorców. Plany budowy kolejnej elektrowni przerwał wybuch wojny. Ważną gałęzią przemysłu miejskiego pozostawała Kolej Transsyberyjska, która wymagała nieustannej rozbudowy. 21 października 1915 r. ukończono odcinek łączący Nowonikołajewsk z Semipałatyńskiem, tworząc tym samym podwaliny pod późniejszą Kolej Turkiestan-Syberia (to połączenie nazywane było wówczas Koleją Ałtajską). Rozwijała się bankowość, swoje oddziały miały tutaj: Bank Syberyjski, Rosyjski Bank Handlu Zagranicznego, Państwowy Bank Imperium Rosyjskiego, Syberyjski Bank Komercyjny, Bank Ałtajski i inne. Według danych z 1913 r. w mieście mieszkało 62 608 osób. Błyskawiczny rozwój ekonomiczny nie szedł w parze z rozwojem infrastruktury Nowonikołajewska. Drewniana zabudowa ułatwiała częste wybuchy pożarów. Miasto paliło się wielokrotnie: najstraszliwszy w skutkach był pożar z maja 1911 r., setki ludzi zginęło, straty szacowano powyżej 5 milionów rubli, bez dachu nad głową pozostało ponad 8000 mieszkańców. Na większości ulic brakowało chodników, władze miasta nie były też w stanie zorganizować żadnej formy transportu miejskiego dla swoich mieszkańców. W okresie od 1911 do 1916 zbudowano jedynie 11,8 km nowych utwardzonych dróg. Mimo starań nie udało się też rozpocząć budowy sieci kanalizacyjnej w mieście oraz skutecznej metody utylizacji odpadów. Stan higieny w mieście był zły, w 1909 r. w mieście swe żniwo zebrała cholera, w 1910 r. epidemia duru brzusznego, a w 1913 r. czarnej ospy. Szpital miejski mógł zapewnić jedynie 40 łóżek swoim pacjentom. W 1910 r. wskutek powtarzających się epidemii zbudowano Szpital Chorób Zakaźnych (60 łóżek). Przy stacji kolejowej działał punkt medyczny (30 łóżek). W 1913 r. w Nowonikołajewsku pracowało jedynie 13 lekarzy. Jednak ulice ścisłego centrum miasta uchodziły za bardzo nowoczesne, głównie za sprawą oświetlenia, które zdobyło dla Nowonikołajewska miano „Amerykańskiego miasta”. W 1908 r. w mieście funkcjonowało 14 szkół podstawowych (z tego dwie podlegały Świątobliwemu Synodowi). Szacuje się, że 35% dzieci w wieku szkolnym zamieszkujących miasto (tj. powyżej tysiąca) nie podejmowało nauki. Po 1910 r. rada miejska podjęła program rozbudowy szkolnictwa. Na tel cel zebrano 387 tysięcy rubli, co miało pozwolić wznieść 13 szkół miejskich średniego szczebla o profilu technicznym. W 1915 r. w Nowonikołajewsku działały już 34 szkoły podstawowe, dwie szkoły parafialne, żeńska szkoła średnia, męska szkoła średnia, kilka szkół technicznych, seminarium nauczycielskie oraz placówki oświatowe innego typu. Mimo to 63% populacji było analfabetami. Według danych z 1907 r. w mieście istniało 7 prawosławnych cerkwi, jeden murowany kościół katolicki, jeden drewniany zbór protestancki, drewniana żydowska synagoga oraz drewniany meczet. W 1904 r. otwarto pierwsze kino, mimo starań mieszkańców i narzekań lokalnej prasy nie udało się otworzyć stałego teatru.
Lata 1917–1945.
15 marca 1917 roku doszło do rewolucji lutowej, w jej wyniku powstał Rząd Tymczasowy, który został zaakceptowany przez lokalne władze Nowonikołajewska. W nocy z 24 na 25 października doszło w Piotrogrodzie do przewrotu i władzę przejęli bolszewicy. Nad Nowonikołajewskiem uzyskali bolszewicy pełną kontrolę w styczniu 1918 roku. Miejscowa Rada Delegatów Robotniczych i Żołnierskich przystąpiła od razu do nacjonalizacji majątków i przemysłu w mieście. Przejęto zakłady zajmujące się produkcją i przetwórstwem mąki, alkoholu, handlem zboża, a także drobne zakłady przemysłowe oraz oddziały banków. Utworzono komiet, który miał na celu przekazywanie żywności do Moskwy oraz Piotrogrodu. Przejęto także kontrolę nad edukacją w mieście. Władza bolszewików w mieście została zlikwidowana w kilka miesięcy później, wskutek działań Korpusu Czechosłowackiego, który 25 maja 1918 r. przejął kontrolę nad Nowonikołajewskiem. Już wcześniej działała w tym rejonie partyzantka białych, a jeszcze w maju utworzono w Nowonikołajewsku Centralny Sztab na czele z płk. A.N. Griszynem-Ałmazowem. 28 maja do miasta przybył płk A.N. Griszin-Ałmazow. 12 czerwca jego sztab stał się sztabem Samodzielnej Armii Zachodnio-Syberyjskiej, która stała się zalążkiem Armii Syberyjskiej. Władza w mieście przeszła tym samym w ręce sił antybolszewickich – 41 Syberyjskiego Pułku Strzeleckiego. Na jego podstawie sformowano 1 Nowo-Nikołajewski Kadrowy Pułk pod dowództwem ppłk. W. Serebrennikowa. Biali anulowali wszystkie decyzje władzy bolszewickiej, przywracając własność prywatną w ręce ich dawnych właścicieli. Miasto podlegało Tymczasowemu Rządowi Syberyjskiemu, a od 23 września 1918 r. pod Ogólnorosyjski Rząd Tymczasowy. 18 listopada 1918 r. do władzy doszedł admirał Aleksandr Kołczak. Pod władzą jego Rządu Rosyjskiego Nowonikołajewsk miał znajdować się przez następny rok trwania wojny domowej. 14 grudnia 1919 r. Armia Czerwona zajęła Nowonikołajewsk. 17 grudnia formalności dokonał miejscowy Komitet Rewolucyjny, który uznał władzę w Moskwie i wezwał do tego samego mieszkańców miasta.
Zniszczenia wojenne w mieście były olbrzymie. Podupadł przemysł, wysadzono most na Obie, terror zarówno ze strony czerwonych, jak i białych pochłonął tysiące ofiar. Zimą 1919/1920 w mieście zmarły kolejne tysiące ludzi w wyniku kolejnej epidemii duru brzusznego. Nie nadążano z grzebaniem zmarłych, ciała zalegały na ulicach. Według szacunków w 1920 r. w mieście mieszkało 67 054 ludzi (wobec liczby 69 828 w 1917 r.). Władza bolszewicka w dość szybkim tempie odbudowała, na zasadzie czynu społecznego, m.in. most na Obie oraz zniszczone węzły kolejowe Transsibu. Regularny ruch na tej trasie został wznowiony w połowie 1920 roku, podobnie rzecz się miała z transportem rzecznym. W planach bolszewickich Nowonikołajewsk miał stać się centrum sowieckiej Syberii. W czerwcu 1921 do miasta przeniesiono siedzibę syberyjskiego biura Rosyjskiej Komunistycznej Partii (bolszewików), a także Syberyjskiego Komitetu Rewolucyjnego. Rozpoczęta przez Lenina Nowa Polityka Ekonomiczna nadała dynamizmu odbudowie miasta po zniszczeniach wojennych i rozpoczęła nową epokę rozwoju.
Miasta nie ominęła walka z religią, bezczeszczono oraz zamykano świątynie różnych wyznań. W maju 1924 r. rozpoczęto w mieście budowę elektrowni, która miała wreszcie sprostać zapotrzebowaniom szybko rosnącej metropolii. W uroczystym wmurowaniu kamienia węgielnego uczestniczyła formalna głowa państwa sowieckiego Michaił Kalinin. Elektrownię uruchomiono w 1926 r., telegramy z gratulacjami do władz i mieszkańców miasta ponownie przysłał Kalinin, a także Feliks Dzierżyński. Budowa nowych zakładów przemysłowych, związanych głównie z przemysłem rolniczym oraz odzieżowym, zapewniała rozwój dzisiejszemu Nowosybirskowi. Rosła liczba mieszkańców, w 1926 r. żyło już tutaj 120 128 ludzi. Wraz z rozwojem przemysłu zmieniała się też struktura społeczna ludności. W drugiej połowie lat dwudziestych miasto inwestowało w masowe budownictwo mieszkaniowe. Było to szczególnie ważne, gdyż już w 1928 r. populacja miejska wzrosła do 135 500 ludzi. W 1925 r. w mieście przyjęto Pięcioletni Plan Rozwoju z budżetem rzędu 11,55 miliona rubli. Pieniądze te zainwestowano w rozbudowę, bardzo słabej lub w niektórych segmentach właściwie nieistniejącej, infrastruktury miasta. Zbudowano kanalizacje, sieć telefoniczną, poprawiono stan sanitarny miasta, rozpoczęto wytyczanie nowych ulic, zamontowano chodniki. Zbudowano nowe ujęcia wody pitnej, którą doprowadzono kilkanaście kilometrów spoza granic miasta. Komunistyczna ideologia odcisnęła swoje piętno na kształcie i rozwoju Nowonikołajewska. Nowe ulice nazywano (lub stare przemianowywano) na cześć bohaterów Rewolucji: Lenina, Dzierżyńskiego, Armii Czerwonej. W 1936 r. założono klub piłkarski Buriewiestnik Nowosybirsk (obecnie Sibir Nowosybirsk). Inwestowano w muzea (Muzeum Ludowe otwarto w 1920 r.) domy kultury i biblioteki dla robotników, które miały tworzyć nowego człowieka sowieckiego. Podobne funkcje miał pełnić monumentalny tzw. Dom Lenina. To właśnie tutaj w 1925 r. rozpoczął obrady 1 Syberyjski Kongres Rad. Najważniejszą jego uchwałą miała być zmiana nazwy miasta. Nowonikołajewsk kojarzył się zdecydowanie z dawnym carskim reżimem, którego pamięć chciano wymazać. Padło ponad 50 oficjalnych propozycji na nową nazwę dla szybko rosnącej syberyjskiej metropolii, m.in. "Nowoleninsk", "Wladlen", "Sibleninsk" (na cześć wodza Rewolucji Lenina), "Kaliningrad" (na cześć Kalinina), "Krasnooktiabrskij", "Komungrad", "Krasnosybirsk" (na cześć Rewolucji i komunizmu) i wiele innych. Ostatecznie największe uznanie zyskała propozycja przemianowania miasta na "Nowosybirsk". 7 grudnia 1925 r. przegłosował ją Syberyjski Kongres Rad. 12 lutego 1926 zmianę zatwierdził Ogólnorosyjski Centralny Komitet Wykonawczy Rad. Nowonikołajewsk stał się oficjalnie Nowosybirskiem.
Miasto rozbudowywało się w stylu, powoli rodzącego się, realizmu socjalistycznego. Powstawały wielkie budowle użyteczności publicznej: wspomniany już Dom Lenina, Pałac Pracy, budynek Przemysłowego Banku ZSRR, budynki pięciu nowych szpitali, dwóch szpitali położniczych, dwunastu specjalistycznych klinik. W 1929 r. liczba ludności wynosiła 141 211 ludzi. Szybka rozbudowa Nowosybirska i tworzenie w zasadzie od podstaw miasta w stylu sowieckim, zwróciła uwagę Anatolija Łunaczarskiego (ludowego komisarza oświaty i filozofa), który nazwał Nowosybirsk "Syberyjskim Chicago", odwiedzając miasto w 1923 i 1928 roku. Od 1930 r. stolica Kraju Zachodniosyberyjskiego, a od 1937 r. stolica obwodu.Miasto doczekało się wreszcie swojego stałego teatru w 1922 r. (Zachodniosyberyjski Teatr Państwowy) oraz kolejnych (m.in. Teatr im. Władimira Majakowskiego). Otwierano także kina, które stały się ulubioną rozrywką mieszkańców. W 1931 r., w wyniku dalszych prac nad rozbudową infrastruktury kolejowej, Nowosybirsk uzyskał połączenie z południowymi rubieżami Kraju Rad, tworząc tym samym Kolej Turkiestan-Syberia. W 1934 r. ukończono budowę linii kolejowej łączącej Nowosybirsk z Lenińskiem i Kuźnieckiem leżącymi w Kuźnieckim Zagłębiu Węglowym. Przyczyniło się to do dalszego rozwoju gospodarczego regionu. Od 1929 r. intensywnie inwestowano w przemysł maszynowy (jak wcześniej związany głównie z maszynami rolniczymi, a także z produkcją sprzętu górniczego), tworząc zakłady w których pracowało często ponad 10 000 robotników (np. Sibkombajn, Sibmaszstroj). W latach 1930–1935 zbudowano kolejną elektrownię dla miasta, jedną z pierwszych w Związku Radzieckim opartą całkowicie na rodzimej technologii. W tym samym czasie zbudowano nowy port oraz w dalszym ciągu inwestowano w infrastrukturę kolejową. W 1931 r. w Nowosybirsku działało już 55 dużych fabryk, co wiązało się z kolejnym wzrostem liczby ludności. W 1931 populacja wynosiła 176 900, a w 1934 r. już 294 000. Miało to też związek ze stalinowską polityką kolektywizacji. Szacuje się, że w jej wyniku do miasta napłynęło ok. 180 000 ludzi w terenów wiejskich. W 1934 rozpoczęto budowę pierwszej linii tramwajowej w mieście. Gwałtowny wzrost liczby ludności wymuszał też masowe inwestycje w budownictwo mieszkaniowe. Władze inwestowały w edukację. W 1920 r. otwarto Technikum Rolnicze, w 1921 r. Szkołę Nauczycieli oraz kolejne szkoły podstawowe oraz średnie. W 1939 r. w Nowosybirsku działały 82 szkoły, w których uczyło się 54 528 uczniów.
Paradoksalnie atak Niemiec na ZSRR w 1941 r. przyczynił się do jeszcze większego rozwoju miasta. Masowa ewakuacja przemysłu z zachodnich rejonów Związku Radzieckiego na wschód sprawiła, że profil produkcyjny miasta zmienił się z przemysłu lekkiego (głównie o charakterze rolniczo-handlowym) na przemysł ciężki (związany z wysiłkiem wojennym kraju). Do miasta ewakuowano wówczas 322 zakłady produkcyjne. Nowosybirsk był idealnym miejscem takiej relokacji, z uwagi na jego korzystne położenie geograficzne, na przecięciu wielu ważnych szlaków komunikacyjnych. Szacuje się, że przeniesiono tutaj ponad 10% całego sowieckiego przemysłu. Powstały wtedy m.in. wielkie zakłady im. Walerego Czkałowa. Przeniesiono tutaj także Doświadczalne Biuro Konstrukcyjne, kierowane przez Nikolaja Polikarpowa. Jednocześnie ponad 600 000 mieszkańców obwodu nowosybirskiego (zarówno kobiet, jak i mężczyzn) zostało wysłanych na front, z czego prawie 200 000 zginęło. Liczba ludności w mieście, pomimo stałego odpływu ludzi na front, wzrastała w ogromnym tempie. Głównie z uwagi m.in. na przenosiny tutaj zakładów przemysłowych oraz masowe deportacje. W styczniu 1941 r. sięgnęła liczby 450 000, w drugiej połowie tego samego roku wynosiła już prawie 550 000, w 1942 prawie 600 000, by wreszcie w 1943 r. przekroczyć liczbę 600 000. Brakowało rąk do pracy. Dzieci, młodzież oraz kobiety stanowiły główną grupę pracującą w zakładach przemysłowych i fabrykach. Odwołano zajęcia szkolne, a całe klasy zostały wysłane do pracy. Szacuje się, że od 30 do 50% całej siły roboczej stanowiły osoby poniżej 18 roku życia. Kobiety pracowały głównie w rolnictwie i przemyśle lekkim, w tym segmencie ich liczba wynosiła prawie 80% wszystkich zatrudnionych. Za wkład w pokonanie III Rzeszy zakłady przemysłowe miasta (Sibelmasz) odznaczono Orderem Lenina i Orderem Wojny Ojczyźnianej. Do Nowosybirska ewakuowano nie tylko wielkie zakłady przemysłowe, ale także instytucje kultury. Przechowywano tutaj część kolekcji Galerii Tretiakowskiej, Ermitażu, zbiory z pałaców w Pawłowsku i Carskim Siole oraz kolekcje muzealne z Nowogrodu, Sewastopola i Tweru. Działały także ewakuowane z innych miast Rosji teatry. Przy czym władze miasta starały się też o zakładanie nowych placówek kulturalnych, m.in. Teatru Młodzieży, Teatru Opery i Baletu oraz Orkiestry Symfonicznej. W 1944 powołano do życia Syberyjski Oddział Akademii Nauk ZSRR.
Wzrost liczby ludności Nowosybirska miał także związek z akcją masowych deportacji prowadzoną przez władze sowieckie. Szacuje się, że przez cały okres wojenny do obwodu nowosybirskiego przesiedlono pomiędzy 150 000 a 170 000. Byli to między innymi Polacy, Ukraińcy, mieszkańcy Azji Centralnej. Z samej tylko Mołdawii przesiedlono do obwodu nowosybirskiego ponad 10 000 ludzi. Z Kraju Krasnojarskiego przesiedlono tu 34 287 Niemców. Po likwidacji Kałmuckiej ASRR deportowano w rejony Nowosybirska 18 333 Kałmuków. Według danych z 1 października 1944 r. liczba osób deportowanych do prac przymusowych w obwodzie nowosybirskim wynosiła 170 645.
Lata 1945–1991.
Druga wojna światowa uczyniła z Nowosybirska jedno z najważniejszych miast w Związku Radzieckim. Mimo że większość fabryk została przeniesiona ponownie na zachodnie rubieże kraju, to wiele jednak pozostało w mieście. Pierwsze lata powojenne nie były jednak łatwe. Liczba osób żyjących na terenach wiejskich i pracujących w rolnictwie wokół Nowosybirska spadła o 26%, tereny uprawne w latach 1941–1945 zmniejszyły się o ponad 30%. Miało to poważne konsekwencje, gdyż kiepskie plony i ciężka zima przyniosły klęskę głodu w latach 1946–1947. Koniec wojny i odpływ zakładów oraz pracowników spowodował załamanie się produkcji. Także władze sowieckie w Moskwie nie były pewne co do dalszego planu rozwoju dla miasta. Trzeba też pamiętać, że większość zakładów działających w czasie wojny funkcjonowało w stanie prowizorycznym, tj. w budynkach szkół, kościołów itp. – na dłuższą metę sytuacja taka była nie do utrzymania. W 1946 r. w regionie Nowosybirska pracowało prawie 20 000 jeńców pojmanych w czasie wojny. Natomiast w 1949 r. przeprowadzono deportacje ludności z regionu Pribałtyki. Na 89 874 osoby objęte planem – 10 064 trafiło do Nowosybirska. Rozpoczęto modernizację już istniejących fabryk oraz budowę nowych. Według nowych planów Nowosybirsk miał pozostać centrum ciężkiego przemysłu oraz inżynierii. Tworzone zakłady w większości pracować miały na użytek wojska. W latach pięćdziesiątych działało już tutaj 15 nowych fabryk, wszystkie związane z przemysłem zbrojeniowym. Miasto stało się największym producentem sprzętu radiowego (zarówno na użytek wojskowy, jak i cywilny). Stało się także ośrodkiem przemysłu maszynowego, elektronicznego, chemicznego oraz hutnictwa i górnictwa. Zakłady zbrojeniowe produkowały wszystko od prostych ładunków wybuchowych, elektroniki i rakiet po MiG-15 i MiG-17 (Zakłady im. Czkałowa). Znaczenie strategiczne Nowosybirska według Ministerstwa Obrony Związku Radzieckiego było bardzo ważne, a jego rola miała stale rosnąć. Nie do przecenienia była także rola transportowa miasta, zarówno rzeczna, jak i kolejowa. W 1957 r. uruchomiono nowy port lotniczy Tołmaczowo. Nagromadzenie wielkich zakładów przemysłowych wymagało stworzenia bazy naukowo-badawczej, która mogła dostarczać nowe ilości pracowników. Działał już wspomniany oddział Akademii Nauk ZSRR. Tworzono też specjalistyczne szkoły wyższe: medyczne, inżynieryjne, kolejarskie, maszynowe, ekonomiczne, handlowe. W 1959 r. by sprostać wymaganiom przemysłu powołano do życia Nowosybirski Uniwersytet Państwowy. Jeszcze w 1956 r. Rada Ministrów ZSRR zatwierdziła plany powołania centrum naukowego Akademgorodok. Nikita Chruszczow osobiście interesował się tym projektem, wizytując jego budowę dwukrotnie, w październiku 1959 i wiosną 1961.
Rosła liczba mieszkańców Nowosybirska. W 1945 r. żyło tutaj 605 000 ludzi, w 1950 r. – 640 000, w 1956 r. – 731 000. Pod względem liczby ludności (w 1956 r.) było to więc szóste w Związku Radzieckim miasto i piąte w Rosyjskiej FSRR. Wzrost liczby mieszkańców powodował istnienie ciągłego problemu mieszkaniowego. W latach pięćdziesiątych i sześćdziesiątych podjęto więc na masową skalę budowę wielkich osiedli mieszkaniowych. Trwała też budowa nowych budynków użyteczności publicznej: kin (m.in. Proletkino, Pionier), teatrów (dalsza rozbudowa Teatru Opery i Baletu), tzw. pałaców kultury (Pałac Kultury im. Maksima Gorkiego z 1957 r.), powstał także chór ludowy. W 1955 r. połączono dwie istniejące sieci tramwajowe. Tworzono także parki, tereny zielone i rekreacyjne. Powołano do życia klub hokejowy Dynamo (obecnie Sibir). W 1957 r. ukończono budowę wieży telewizyjnej (z masztem o wysokości 192 metrów). W 1956 r. obwodowi nowosybirskiemu przyznano Order Lenina.
Na przełomie lat 50. i lat 60. oraz w okresie późniejszym nieustannie rosła populacja miejska. W 1958 r. było to 805 000 mieszkańców, w 1959 r. – 887 000, w 1960 r. – 918 000, w styczniu 1964 r. – 1 028 000, a w 1967 r. miasto liczyło 1 064 000 mieszkańców. W 1958 r. Nowosybirsk zajmował obszar 36 822 hektarów. 29 lipca 1959 r. w mieście gościł ówczesny wiceprezydent USA Richard Nixon. W latach sześćdziesiątych wznoszono kolejne ważne dla rozwoju miasta budynki i powoływano do życia nowe instytucje: Państwową Bibliotekę Techniczną, Cyrk Nowosybirski, Pałac Kultury Kolejarzy, Pałac Czkałowa, nowy port rzeczny, siedem nowych kin (m.in. imienia Majakowskiego), Park Bohaterów Rewolucji. W 1964 r. oddano do użytku Pałac Sportów Zimowych. W latach siedemdziesiątych w dalszym ciągu inwestowano w przemysł ciężki. W tym okresie szczególnie ważne dla gospodarki Związku Radzieckiego były produkty stalowe wykonywane w mieście. Prezentowano je także za granicą, m.in. na Międzynarodowych Targach Poznańskich. W 1970 r. obwód nowosybirski otrzymał swój drugi Order Lenina. W tym czasie także Nowosybirsk stał się też ważnym centrum naukowym. Wokół oddziału Akademii Nauk i Akademgorodok funkcjonowały 43 instytuty badawcze, zatrudniające ponad 35 000 naukowców. W 1971 r. otwarto Syberyjski Oddział Sowieckiej Akademii Nauk Medycznych. Na 14 uczelni wyższych uczęszczało prawie 80 000 studentów. W styczniu 1970 r. w mieście żyło 1 161 300 ludzi, w 1975 r. 1 285 000, w 1977 r. 1 320 000, a w 1981 r. 1 340 000. Lata siedemdziesiąte to także kolejny okres intensywnego budownictwa mieszkaniowego. Nowe mieszkania w blokach otrzymało około 600 000 mieszkańców. W sierpniu 1972 r. miasto wizytował przywódca sowiecki Leonid Breżniew. Oddano do użytku nowy kompleks obiektów sportowych oraz muzeum archeologiczne (pod gołym niebem, prezentujące syberyjską sztukę i budownictwo drewniane). W 1979 r. rozpoczęto budowę metra.
28 października 1982 r. Nowosybirsk został odznaczony Orderem Lenina. Lata osiemdziesiąte odznaczały się spowolnieniem gospodarczym, kresem wielkiego przyrostu ludności (choć ten trend można już zauważyć dekadę wcześniej) oraz końcem wielkich i spektakularnych inwestycji. 5 listopada 1983 r. otwarto nowy most przez rzekę Ob. 7 stycznia 1986 r. oddano do użytku pierwszy odcinek metra. W tym okresie w zasadzie pierwszy raz zaczęto dostrzegać problemy ekologiczne miasta, takie jak lokalizacja wielkich fabryk i zakładów w centrum miasta, zanieczyszczenie powietrza, zanieczyszczenie rzeki. Braki w funduszach nie pozwoliły na rozwiązanie tych problemów.
W styczniu 1989 r. w mieście mieszkało 1 436 400 osób. Przemiany epoki Gorbaczowa wpłynęły także na życie miasta. W 1988 r. w Nowosybirsku otwarto oddział Stowarzyszenia Memoriał. 4 października 1989 r. świętowano pierwsze Dni Nowosybirska. W tym samym czasie w Nowosybirsku powstał jeden z pierwszych nowoczesnych ośrodków analitycznych w kraju. W lutym 1990 r. miasto otrzymało status historycznego centrum nauki i kultury. W referendum z 17 marca 1991 r. 55,8% mieszkańców zagłosowało za zachowaniem Związku Radzieckiego, a 78,6% poparło pomysł wprowadzenia instytucji prezydenta Rosyjskiej FSRR. Związek Radziecki był jednak nie do uratowania. Rada Nowosybirska nie poparła puczu sierpniowego i opowiedziała się za legalną władzą. 25 grudnia 1991 r. do dymisji podał się prezydent ZSRR – Michaił Gorbaczow, następnego dnia (26 grudnia) r. Rada Najwyższa ZSRR uznała ten fakt i sama także się rozwiązała. Związek Socjalistycznych Republik Radzieckich formalnie przestał istnieć 31 grudnia 1991 roku.
Od 1991.
Mimo opozycji wobec puczu sierpniowego miasto było raczej niechętne przemianom demokratycznym i uchodziło za jeden z bastionów komunizmu. W 1993 r. prezydent Borys Jelcyn odwołał ze stanowiska pierwszego gubernatora obwodu nowosybirskiego Witalija Muchę za jego sprzeciw przeciwko linii reform i opozycję w prezydenckim sporze z Radą Najwyższą. 12 stycznia 1991 r. wprowadzono nowy herb miasta. W 1993 r. świętowano stulecie praw miejskich Nowosybirska. Zerwanie z sowiecką ideologią umożliwiło zwrot zagrabionego mienia, głównie cerkwi prawosławnych. W maju 1991 r. w mieście gościł patriarcha Aleksy II. W 1993 r. rozpoczęto budowę rzymskokatolickiej katedry. W tym samym roku otwarto też meczet. Przemiany gospodarcze i przejście na gospodarkę kapitalistyczną doprowadziły do zamknięcia wielu zakładów i fabryk oraz wzrostu bezrobocia. Rosły ceny, wybuchały masowe strajki. Sytuacja uspokoiła się dopiero po roku 2000 i Nowosybirsk zaczął odbudowywać swoje dawne znaczenie. W 2000 r. utworzono Syberyjski Okręg Federalny, którego centrum administracyjnym stał się Nowosybirsk. W 2003 r. odnowiono dworzec kolejowy, a w 2004 r. zakończono budowę nowego mostu przez Ob.
Geografia i klimat.
Nowosybirsk znajduje się w strefie klimatu umiarkowanego typu kontynentalnego otoczony lasostepem. Lato jest ciepłe i dość długie, zima mroźna i mało śnieżna. Średnia roczna temperatura w mieście to +1,8 °C. Średnia temperatura w styczniu to –16 °C, a w lipcu +19 °C. Najniższą temperaturę w historii miasta odnotowano 9 stycznia 1915 r., było to –51,1 °C. Najniższa temperatura w ostatnich latach padła 7 stycznia 2001 r. i wyniosła ona wtedy –45 °C. Najwyższą odnotowano 7 lipca 2005 r. i było to +37 °C.
Demografia.
Liczba ludności Nowosybirska wynosi 1 620 162, co stawia go na trzecim miejscu pośród wszystkich miast Rosji. Rosjanie stanowią jego 93,9% mieszkańców. Pozostałe narodowości zamieszkujące miasto to m.in. Niemcy, Ukraińcy, Polacy, Tatarzy, Żydzi, Białorusini, Finowie, Koreańczycy, Buriaci, Ormianie, Azerowie, Tadżycy. Statystyki na rok 2011 przedstawiają się następująco. Współczynnik urodzeń w Nowosybirsku wynosi 12,6. Umieralność wynosi 12,4. Współczynniki małżeństw i rozwodów (liczone na 1000 ludności) wynoszą odpowiednio 9,6 i 5,0. Struktura populacji jest następująca: 196 800 (14%) nie osiągnęło wieku produkcyjnego, z tego liczba dzieci w wieku 1-6 wynosi 85 900 (6,1%). 899 000 znajduje się w wieku produkcyjnym (63,8%), a 313 000 w wieku poprodukcyjnym (22,2%). Kobiety stanowią 54,7% mieszkańców (771 200), a mężczyźni 45,3% (637 900).
Gospodarka.
Wielki ośrodek przemysłowy, m.in.: maszynowy, elektroniczny, lotniczy (Nowosybirskie Zjednoczenie Przemysłu Lotniczego), chemiczny, skórzano-obuwniczy; hutnictwo żelaza i cyny; elektrownia wodna na Nowosybirskim Zbiorniku Wodnym (400 MW).
W Nowosybirsku działa obecnie powyżej 200 dużych firm z 15 różnych branż, które zatrudniają powyżej 30% populacji miasta. Według oficjalnych danych z kwietnia 2012 r. w mieście było zarejestrowanych 136 880 różnych przedsiębiorstw. Miasto w dalszym ciągu zachowuje swoje wielkie znaczenie dla transportu w Federacji Rosyjskiej. W rejonie Nowosybirska ma swoją siedzibę jedna z największych w Rosji linii lotniczych S7 Airlines. W mieście działa też ponad 50 banków, targi, więcej niż 150 instytucji finansowych i ubezpieczeniowych, prawie 50 oddziałów zagranicznych przedsiębiorstw, około 3000 sklepów i 25 hoteli. Według stanu na rok 2011 w Nowosybirsku mieszkało i płaciło podatki 8 rosyjskich miliarderów (rublowych). W 2007 r. miasto zajęło drugie miejsce (za Kazaniem, a przed Moskwą i Petersburgiem) w rankingu jakości życia (182 miejsce na świecie). W 2008 r. Nowosybirsk zajął trzecie miejsce wśród rosyjskich miast w rankingu najatrakcyjniejszych miast dla biznesu.
Transport.
Nowosybirsk jest ważnym węzłem transportowym Rosji. Przez miasto przebiega trasa Kolei Transsyberyjskiej, a także Kolei Turkiestan-Syberia. Linie kolejowe zbiegające się w metropolii obsługuje Nowosybirski Dworzec Pasażerski. Miasto utrzymuje także stałe połączenie kolejowe z Kuźnieckim Zagłębiem Węglowym. Przez rejony Nowosybirska przebiegają ważne drogi: federalna M51, federalna R256 i M53. Kluczowe znaczenie ma także transport przez Ob, do jego obsługi miasto wyposażone jest w port rzeczny.
W rejonie miasta znajdują się trzy porty lotnicze. Najważniejszym jest Międzynarodowy Port Lotniczy Tołmaczowo. Jest to największe lotnisko Syberii, a szóste co do wielkości w Rosji, po trzech lotniskach moskiewskich (Domodiedowie, Szeremietiewie i Wnukowie), petersburskim Pułkowie i jekaterynburskim Kolcowie. W 2011 r. Tołmaczowo obsłużyło 2 765 884 pasażerów (o 12,5% więcej niż w 2010 r.). Inne lotniska Nowosybirska to Port Lotniczy Siewiernyj oraz Port Lotniczy Jelcowka.
Transport naziemny zapewniają rozbudowana sieć tramwajowa, autobusowa, trolejbusowa, a także kolej podmiejska, minibusy i marszrutki. Od 1986 r. w mieście funkcjonuje nowoczesne metro. W 2011 r. metro nowosybirskie przewiozło w sumie 75,6 miliona pasażerów. Od początku swego istnienia do lutego 2012 r. przewiozło już ono ponad 2 miliardy pasażerów. W 2010 r. sieć tramwajowa przetransportowała 23 miliony pasażerów (dla porównania w 1980 r. było to 186,9 miliona).
Administracja.
Władze miasta.
27 czerwca 2006 r. rada miejska przyjęła statut miasta, który reguluje najważniejsze kwestie związane z zarządzaniem Nowosybirskiem. Głową miasta i szefem administracji miejskiej jest mer, wybierany w wyborach powszechnych na czteroletnią kadencję. Od 2000 r. tę funkcję pełni Władimir Gorodiecki, który wygrywał wybory w latach: 2000, 2004 i 2009. Członkowie rady miejskiej wybierani są także na czteroletnią kadencję.
Podział administracyjny.
Nowosybirsk podzielony jest na dziesięć rejonów miejskich. Każda dzielnica posiada własne władze administracyjne, związanymi ze sprawami lokalnych społeczności.
Nauka i edukacja.
Nowosybirsk jest jednym z wiodących ośrodków naukowych Federacji Rosyjskiej. Życie naukowo-badawcze skupione jest w centrum naukowym Akademgorodok, powstałym pod koniec lat pięćdziesiątych XX wieku. Jeszcze w 1944 r. w mieście powołano do życia Syberyjski Oddział Akademii Nauk ZSRR (obecnie Rosyjskiej Akademii Nauk). W Nowosybirsku działają m.in. następujące uczelnie wyższe:
Ogółem w Nowosybirsku mają swoje siedziby 32 wyższe placówki edukacyjne (11 uniwersytetów, 8 akademii i 13 instytutów), dodatkowo funkcjonuje w mieście 14 zamiejscowych oddziałów innych rosyjskich uniwersytetów (m.in. uniwersytetów petersburskiego i moskiewskiego), w których naukę pobiera ponad sto tysięcy studentów.
Kultura i sztuka.
W mieście działa kilkanaście muzeów i galerii. Jednym z najważniejszych jest Nowosybirskie Państwowe Muzeum Sztuki (otwarte w 1957 r.), posiadające bogatą kolekcję obrazów, grafik, ikon i rzeźb. Oprócz tego w mieście funkcjonuje Nowosybirskie Państwowe Muzeum Krajoznawcze. Założone w 1920 r., jego kolekcja gromadzi wiele zabytków zarówno historycznych, archeologicznych, etnograficznych, jak i związanych z historią naturalną. W 2007 r. otwarto Muzeum Kozaków. W mieście działają także: Muzeum Techniki Kolejowej (2000 r.), Muzeum Syberyjskiej Kory Brzozowej (2002 r.), Muzeum Mikołaja Roericha (2007 r.), Muzeum Słońca (1994 r.) oraz znajdujące się w całości pod gołym niebem Muzeum Historyczne i Architektoniczne. W mieście działa 81 bibliotek w tym m.in. Nowosybirska Regionalna Biblioteka (otwarta w 1929 r.) i Państwowa Biblioteka Techniczna Syberyjskiego Oddziału Rosyjskiej Akademii Nauk (założona w 1918 r.), największa tego typu biblioteka w Azji. Oprócz tego kilkanaście teatrów, w tym Nowosybirski Teatr Opery i Baletu (mieszcząca się w budynku będącym jedną z wizytówek miasta – od 1945 r.), Nowosybirski Państwowy Teatr Dramatyczny (1933 r.), Nowosybirski Teatr Globus (1930 r.), Nowosybirski Teatr Muzyczny i Komediowy (1959 r.), a od 1933 r. Nowosybirski Teatr Kukiełkowy. W 1937 r. powstała Nowosybirska Państwowa Filharmonia, mieszcząca się obecnie w Domu Lenina. Rocznie w mieście organizowanych jest kilkadziesiąt różnorodnych festiwali. Z innych obiektów kulturalno-rekreacyjnych warto wymienić znajdujące się park, Cyrk Nowosybirski (z miejscami na 2300 widzów) oraz ogród zoologiczny.
Religia.
Nowosybirsk jest stolicą utworzonej w 2011 r. metropolii Rosyjskiego Kościoła Prawosławnego oraz eparchii nowosybirskiej. Najważniejszymi prawosławnymi świątyniami miasta są sobór św. Aleksandra Newskiego oraz katedralny sobór Wniebowstąpienia Pańskiego. W 2013 patriarcha moskiewski i całej Rusi Cyryl wyświęcił kolejną świątynię o statusie soboru – pod wezwaniem Trójcy Świętej i św. Włodzimierza.
Od 2002 r. miasto jest stolicą rzymskokatolickiej diecezji Przemienienia Pańskiego. Jej najważniejszym kościołem jest katedra Przemienienia Pańskiego. W Nowosybirsku znajdują się także świątynie ewangelickie, ewangelikalne, żydowskie oraz meczety.
Sport.
W Nowosybirsku znajduje się kilkanaście obiektów sportowych, stadionów (m.in. Stadion Spartak), hal widowiskowo-sportowych (Pałac Sportów Zimowych), kilkanaście pływalni, tor sportów motorowych, tor kartingowy, kompleks biathlonowy, hipodrom, park snowboardowy. Okolice miasta są także znane z kilku ośrodków narciarskich. W 1992 r. odbyły się w Nowosybirsku 27. Mistrzostwa Świata w Biathlonie.
Osoby związane z Nowosybirskiem.
Do najbardziej znanych osób związanych z miastem należą m.in. Anda Rottenberg, Irina Ałfiorowa, Oleg Antonow, Nikifor Astaszewski, Roberto Bartini, Wsiewołod Blinkow, Anna Bogalij-Titowiec, Gersz Budker, Siergiej Czapłygin, Janka Diagilewa, Dmitrij Jaroszenko, Leonid Kantorowicz, Aleksandr Karielin, Jelena Lenina, Inna Makarowa, Jurij Nazarow, Piełagieja Jefimowicz, Aleksandr Pokryszkin, Maksim Wiengierow, Aleksandr Zacepin, Andriej Zwiagincew oraz raper Ełdżej.
Stosunki międzynarodowe.
Nowosybirsk ma podpisanych 7 umów partnerskich z innymi miastami na świecie, w tym gronie brak miast polskich. W mieście działają 4 konsulaty, 7 placówek handlowych, 11 centrów kulturalnych oraz 4 centra wizowe.

</doc>
<doc id="107419" url="https://pl.wikipedia.org/wiki?curid=107419" title="Tilaka">
Tilaka

Tilaka (lub "pundraka") – w hinduizmie jest to znak na ciele, głównie na czole, przeważnie z glinki lub papki sandałowej, pozwalający odróżnić tradycję, do której należy właściciel "tilaki". Glina niezbędna do wykonania "tilaki" wydobywana jest ze świętej rzeki lub jeziora.
"Tilaką" (lub "bindi") nazywa się też namalowaną lub przyklejoną kropkę noszoną na czole przez kobietę. Jest to znak, że znajduje się ona pod opieką mężczyzny. Dotyczy to zarówno żon, jak i córek. Zgodnie z tradycją systemu warnaśrama, kobieta powinna mieć zapewnioną ochronę przez całe swoje życie.
Wisznuizm.
W wisznuizmie "tilaka" ma kształt pionowo zorientowanej, wąskiej litery „U” połączonej u swojej podstawy z kształtem przypominającym odwróconą kroplę. Ma kolor od bladożółtego do jasnobrązowego. Wyznawcy Śri sampradai malują jeszcze pomiędzy dwiema białymi lub jasnożółtymi liniami trzecią, w kolorze czerwonym. "Tilakę" maluje się w 12 miejscach ciała: na środku czoła i u nasady nosa, na brzuchu (po lewej i prawej stronie oraz na środku), na środku klatki piersiowej, na przełyku, na górze i dole ramion obu rąk.
W zależności od sampradai znaczenie tilaki może być rozmaite i może być tłumaczone jako np:
Śiwaizm.
W śiwaizmie "tilaka" przybiera formę trzech białych, poziomych, równoległych pasków. W tej formie nosi nazwę "rudra tilaka".

</doc>
<doc id="107421" url="https://pl.wikipedia.org/wiki?curid=107421" title="1902 w filmie">
1902 w filmie

Wydarzenia.
zagraniczne
polskie

</doc>
<doc id="107422" url="https://pl.wikipedia.org/wiki?curid=107422" title="Gryfice">
Gryfice

Gryfice (niem. "Greifenberg in Pommern") – miasto w północno-zachodniej Polsce, w woj. zachodniopomorskim, w powiecie gryfickim, siedziba gminy miejsko-wiejskiej Gryfice.
Położone na Pobrzeżu Szczecińskim, nad rzeką Regą, w odległości 22 km od Morza Bałtyckiego.
Według danych GUS z 30 czerwca 2021 r., Gryfice liczyły 16 130 mieszkańców i były pod względem liczby ludności trzynastym miastem w województwie zachodniopomorskim.
Gryfice to lokalny ośrodek usługowo-przemysłowy, a także węzeł komunikacyjny, w którym zbiegają się trzy drogi wojewódzkie i linia kolejowa. Miasto stanowi centrum administracyjne powiatu – znajdują się tu m.in. starostwo, sąd rejonowy, prokuratura rejonowa, komenda powiatowa Policji i Państwowej Straży Pożarnej.
Położenie.
Gryfice leżą w północnej części woj. zachodniopomorskiego, w środkowej części powiatu gryfickiego, w środkowo-wschodniej części gminy Gryfice.
Miasto położone jest na Równinie Gryfickiej, jednym z mezoregionów Pobrzeża Szczecińskiego. Gryfice leżą nad rzeką Regą i są oddalone ok. 22 km od Morza Bałtyckiego.
Historycznie Gryfice były położone w północnej części Pomorza Tylnego, od 1723 roku w powiecie greifenberdzkim (dziś gryfickim); od 1816 do 1945 roku w prowincji Pomorze; do 1938 r. w rejencji szczecińskiej, następnie przez 7 lat w rejencji koszalińskiej. Od 1945 roku w granicach Polski, początkowo w Okręgu Pomorze Zachodnie, w latach 1946-1975 w tzw. dużym województwie szczecińskim, a w latach 1975-1998 w tzw. małym województwie szczecińskim, a od 1 stycznia 1999 roku w województwie zachodniopomorskim. W latach 1960–1972 miasto było siedzibą władz gromady Gryfice, ale do niej nie należało. 
Według danych z 1 stycznia 2009 powierzchnia miasta wynosi 12,4 km². Rozciągłość zabudowań miejskich w kierunku południkowym wynosi ok. 2,6 km, a w kierunku równoleżnikowym ok. 2,7 km.
Środowisko naturalne.
Obszar gminy Gryfice znajduje się w północnej części wału pomorskiego, w strefie jednostki strukturalnej bloku Gryfic. Jednostka ta charakteryzuje się stosunkowo wysokim położeniem osadów jury dolnej, które tworzą tzw. antyklinę Gryfic.
Centrum miasta położone jest na wysokości 17–19 m n.p.m., wschodnia i południowa część miasta na poziomie 25–45 m n.p.m. Najniższym obszarem jest dno doliny Regi 10–14 m n.p.m. Punktem charakterystycznym jest Góra Straceń – 32 m n.p.m. We wschodniej części miasta znajduje się Lubieszewska Góra (46,8 m n.p.m.), a pod zachodnimi granicami Gryfic wzniesienie Kamieniec (43 m n.p.m.).
Powierzchnia lasów i gruntów leśnych w obrębie miasta wynosiła w 2008 r. 66 ha, co daje lesistość na poziomie 5,32%. Użytki rolne na obszarze miasta obejmowały 570 ha, czyli 45,97%.
Klimat miasta ma cechy zbliżone do klimatu morskiego. Charakteryzuje się małą amplitudą roczną; sezonową i dzienną temperaturą powietrza; dużą wilgotnością i wietrznością; krótkim okresem występowania zimy; chłodniejszym latem; łagodniejszą zimą, oraz dużą wilgotnością powietrza i znaczną ilością opadów.
Przez miasto płynie jedna z największych rzek Pomorza – Rega. Jest drugą rzeką pod względem wielkości zasobów wodnych byłego woj. szczecińskiego. Na Redze wytyczono szlak kajakowy. W Gryficach do Regi uchodzą 3 kanały. Pierwszy z nich prawobrzeżny kanał Starkowo o długości 5,5 km łączy się z rzeką przy ul. Spacerowej. Drugi lewobrzeżny kanał Brodniki o długości 3,6 km uchodzi przy ul. Murarskiej, a trzeci także lewobrzeżny kanał „Gryfice A” o długości 4,38 km przy wieży Prochowej przy ul. Nabrzeżnej.
Użytki zielone na terenie miasta mają gleby klasy III–V, natomiast grunty orne gleby klasy IIIa, IIIb, IVa, IV b oraz VI.
Miasto jest położone w wąskiej dolinie rzeki Regi, która stanowi korytarzem ekologicznym o ponadregionalnym znaczeniu. Jest to droga migracji kilku gatunków ryb szlachetnych na tarliska, a także szlak migracji oraz miejsce bytowania wielu innych gatunków fauny. W 2003 roku w propozycji zespołu przyrodniczo-krajobrazowego wskazano zabezpieczenie skarp nadrzecznych w parku leśnym w Gryficach, aby zapobiec ich dewastacji.
Na Redze został utworzony całoroczny obręb ochronny, gdzie zabrania się połowu ryb oraz czynności szkodliwych dla ryb. Obręb obejmuje rzekę od jazu stałego do mostu betonowego.
Historia.
Z badań przeprowadzonych przez niemieckich i polskich archeologów wynika, że ziemia gryficka była zasiedlona w okresie neolitu (młodszy okres kamienia). W II w. n.e. ziemie pomorskie od Zalewu Szczecińskiego na wschód po rzekę Wieprzę były zasiedlone przez Sidinów.
We wczesnym średniowieczu tereny ziemi gryfickiej zamieszkiwały plemiona zachodnich Pomorzan. Były to kręgi wpływów (zgodnie z nowszymi badaniami) Wolinian, Pyrzyczan i Brzeżan. Współczesne badania archeologiczne nie potwierdzają ciągłości osadniczej sięgającej dla Gryfic V okresowi brązu (okres halsztacki) – kultury łużyckiej czy późniejszego – kultury jastorfskiej.
W czasach Mieszka I i Bolesława Chrobrego ziemie te na krótko były przyłączane do państwa polskiego. W 1121 (lub w 1119 r.) na ziemi gryfickiej miała miejsce bitwa pod Niekładzem, w której Bolesław Krzywousty pobił wojska Pomorza Zachodniego dowodzone przez książąt: Warcisława I i Świętopełka.
W połowie XIII wieku Pomorzem rządzili książęta z pomorskiej dynastii Gryfitów. .
Pod koniec XIII wieku rozpoczęto budowę ceglanego kościoła mariackiego o trzech nawach, a w 1300 budowę murów obronnych otaczających miasto wraz z pozostałymi fortyfikacjami. Powstaje również ratusz miejski. W jednym z dokumentów z 1386, wymieniona została szkoła łacińska w Gryficach, którą powszechnie określa się jako najstarszą szkołę łacińską na Pomorzu.
Rozwijał się handel morski i żegluga na rzece Redze. W XIV w. Gryfice stały się pośrednim członkiem Hanzy. W latach 1394–1401, miasto brało udział w zwalczaniu piratów, tzw. „Braci Witalijskich” W XV i XVI wieku kilkakrotnie dochodziło do sporów połowowych i handlowych z położonym na północ od Gryfic – Trzebiatowem (z klasztorem norbertanów w Białobokach w XIV wieku). W 1464 Otton III nadał Gryficom przywilej bicia własnej monety, którego miasto nigdy nie wykorzystało.
Po reformacji – w 1534 kościół farny stał się własnością Kościoła luterańskiego. W 1580 otwarto tu szkołę dla dziewcząt. Przemarsz wojsk brunszwickich w latach 60. XVI w. przez Gryfice (I wojna północna) – spowodował wiele zniszczeń i strat w gospodarce miejskiej, a w dalszej kolei, regres gospodarczy trwający do 2. połowy XVII wieku. W 1595 i 1620 miały miejsce rebelie, podniesione przez niezadowolonych rzemieślników. Od 1603 działa tu bractwo kurkowe.
W 1618 rozpoczęła się wojna trzydziestoletnia, która przerwała rozwój miasta. Wojska cesarskie dalej plądrowały okoliczne wsie i miasto, aż do czasu pojawienia się w sierpniu 1630 wojsk szwedzkich. Gryfice przeżywały kolejny okres klęsk, trwóg i zniszczeń. W 1637 umarł ostatni Gryfita – Bogusław XIV. Postanowieniem pokoju westfalskiego miasto w 1648 zostało włączone do Brandenburgii-Prus.
W 1657 w okolice Gryfic w pogoni za Szwedami podeszły zagony jazdy Stefana Czarnieckiego. Ogromne straty wyrządziły miastu pożary i epidemie. Największy pożar miał miejsce w 1658. Strawił całą południowo-zachodnią część miasta. Kolejny pożar w 1668 zniszczył ponownie większość miasta. Upamiętnieniem tych wydarzeń, stała się doroczna uroczystość – „Święto Ognia”, obchodzoną w Gryficach do XVIII w.
W XVIII wieku nastąpiło ożywienie gospodarcze. W 2. połowie XVIII wieku (wojna siedmioletnia) miasto było zajmowane trzykrotnie przez wojska carycy Elżbiety.
Na początku XIX wieku liczba mieszkańców wzrosła do ok. 3 tys. Doprowadziło to do rozbudowy miasta. Od 1816 w wyniku reformy administracyjnej miasto stało się siedzibą powiatu w prowincji Pomorze. Przełom XIX i XX wieku przyniósł dalszy rozwój gospodarczy miasta, na którego terenie wybudowano cukrownię, fabrykę wyrobów ceramicznych i pieców, krochmalnię, fabrykę marmolady. Gryfice uzyskały połączenie kolejowe w 1882 dzięki budowie linii Dąbie – Kołobrzeg.
Gryfice przetrwały większą część II wojny światowej bez zniszczeń. Armia Czerwona zajęła je w marcu 1945. Na skutek celowych podpaleń dokonywanych przez sowieckich żołnierzy zaraz po zajęciu miasta zniszczeniu uległo 318 obiektów, co stanowiło 40% zabudowy miasta.
W 1945 miasto zostało włączone do Polski. Pozostałą w mieście ludność wysiedlono do Niemiec. W początkach lat 50. XX w. miały miejsce wypadki gryfickie. Wystąpiły przypadki stosowania przymusu oraz nadużycia przy egzekwowaniu planowanych dostaw zboża od rolników – tzw. „kułaków”. Celem tych działań było uzyskanie odpowiednich kontyngentów rolnych i przygotowanie akcji pod kolektywizację wsi. Dochodziło do łamania praworządności, w którym udział miały władze lokalne, organa ścigania i związek młodzieżowy ZMP. Zakończyły się one procesem 25 maja 1951 w Gryficach.
Od 1970 Gryfice były siedzibą dowództwa 26 Brygady Artylerii OPK. W tym roku oddano także do użytku, obecny budynek ratusza. W 1982 zakończono budowę szpitala.
W latach 1945–1998 miasto należało do woj. szczecińskiego. 1 stycznia 1999 Gryfice stały się ponownie siedzibą powiatu. Pod koniec 2001 rozformowano gryficką jednostkę wojskową.
Etnografia.
Na gruncie autochtonicznej kultury dawnych plemion pomorskich (tzw. Wendów), na ziemiach gryfickich nawarstwiały się wpływy obce, przenoszone przez kolejne fale osadnictwa, reprezentujące różne kultury regionalne z różnych okresów historii od XII w. po XIX w.
Proces ten spowodował zatarcie kulturowych różnic, które jeszcze we wczesnym średniowieczu pozwoliły na określenie ich odrębności. Przykładem mogą być Wolinianie, Brzeżanie czy Pyrzyczanie. Te, które spotykane były w XIX w. czy po II wojnie światowej w samych Gryficach, w dialektyce i etnografii są wynikiem procesów różnicujących, spowodowanych migracją ludności. Przykładami mogą być: kolejny etap germanizacji, napływ polskich robotników w XIX w. czy masowe przesiedlenia repatriacyjne po 1945 r.
Na procesy asymilacyjne w ludowej kulturze regionu oddziaływały dwa czynniki: ilościowy wzrost żywiołu niemieckiego i normatywna działalność władz terenowych, które reprezentowały niemiecką, a po 1945 r. radziecką i polską specyfikę kulturową.
Toponimia.
"Nowe miasto nad Regą" (łac. "Nova civitas supra Regam") było lokowane na prawie lubeckim w 1262 r. Dopiero po śmierci Warcisława III, jego kuzyn Barnim I nadał miastu nazwę "Gryfia Góra – miasto nad Regą" (łac. "Civitat Griphemberch super Regam"). Niemiecka nazwa miasta "Greifenberg in Pommern" – wywodzi się od łacińskiej nazwy "griphus" i późniejszego niemieckiego słowa "Grief(f)," "Greif(f)" (pol. gryf). Drugi człon "-berg" zawarty jest w wielu niemieckich nazwach miast i dosłownie oznacza górę – zatem nazwę tę można tłumaczyć jako „Gryfia Góra”, bądź „Góra Gryfitów”, odnoszącej się do nazwy dynastii książąt pomorskich, która fundowała miasto i od której miasto przyjęło gryfa do swojego herbu.
Podobną niemiecką nazwę – "Greiffenberg" miało miasto Gryfów Śląski. Nazwę Greifenberg nosi np. niemiecka gmina w południowej Bawarii, miasto w Brandenburgii, szczyt w Alpach Wschodnich i inne.
Od czerwca 1945 do czerwca 1946 r. władze polskie przejściowo używały nazwy "Zagórze". Do dziś wylotowa ulica w Trzebiatowie, w kierunku Gryfic – nosi nazwę Zagórska. Równolegle w nieoficjalnym obiegu funkcjonowała nazwa "Gryfów nad Regą". Obecna nazwa miasta "Gryfice" formalnie obowiązuje od 19 maja 1946. Wprowadzono ją w życie w czerwcu 1946. Podobną nazwę w woj. zachodniopomorskim – ma także inne miasto powiatowe – Gryfino (niem. "Greifenhagen"), które również posiada w herbie gryfa.
Symbole miasta.
Logo Gryfic
Zaprojektowane przez Tomasza Górskiego (mieszkańca Gryfic), i wyłonione w konkursie w 2013 roku. Symbolika znaku, czyli dłonie nawiązuje do przyjaznego nastawienia miasta, kolory natomiast do turystycznych walorów miasta, a w szczególności natury.
Architektura i urbanistyka.
Układ urbanistyczny.
We współczesnym planie miasta wyraźnie zaznaczone są akcenty staromiejskiej zabudowy. Wchłonięte zostały one przez nowożytne elementy zabudowy od południa, zachodu i północy miasta. Stare miasto o wrzecionowatym kształcie zajmuje przestrzeń 650 m, z regularną siatką ulic podłużnych: Wojska Polskiego i Niepodległości oraz poprzecznych: Podgórnej, Kościelnej, Strzeleckiej, Młyńskiej, Szewskiej, Brackiej i Nadrzecznej, przecinających się pod kątem prostym. Centralną część tego układu wyznacza prostokątny rynek przedzielony wąskim pasem zabudowy. Staromiejski układ urbanistyczny jest charakterystyczny dla typu rzędowego, spotykanego w miastach portowych Pomorza. Plan powstały po lokacji miasta w 1262 r. – przetrwał do II poł. XVII w. Na początek XX w. dopiero można datować regularną zabudowę, która objęła stopniowo wszystkie strony starego miasta. Do tego celu wykorzystano jednocześnie dawne trakty, które zmieniono z czasem w ulice. Nieregularny układ urbanistyczny miasta obserwujemy we współczesnej zabudowie, szczególnie na obrzeżach miasta. Dominuje tu budownictwo mieszkalne wielorodzinne (osiedlowe) i jednorodzinne.
W Gryficach jest 114 ulic i 1 plac zwany placem Zwycięstwa, ponadto miasto ma 2 duże osiedla mieszkaniowe: os. Słoneczne i os. XXX-lecia. W granicach miasta leży również szpital wojewódzki, znajdujący się w kompleksie leśnym poza zwartą zabudową miejską.
Architektura.
Teren Starego Miasta z połowy XIII wieku znajduje się w rejestrze zabytków. Gryfice są jedynym miastem w dorzeczu Regi, w którym zachowały się dwie bramy miejskie (spośród trzech). Dawniej Gryfice miały 6 baszt i 3 wieże włączone w układ fortyfikacyjny miasta. Prócz wieży Prochowej istniała także Młyńska oraz Mostowa (zwaną też Krzywą). Niestety, na skutek podpaleń w 1945 większa część zabudowy starówki uległa zniszczeniu, przez co dziś najstarsza część miasta ma charakter blokowiska.
Bramy miasta charakteryzują się stylem mieszanym gotycko-renesansowym, co ma związek ze zniszczeniami i przebudową tych budowli. W mieście zachowały się niewielkie pozostałości murów miejskich z przełomu XIII/XIV wieku oraz XVII wieku. Kolejnym elementem obronnym miasta jest wieża Prochowa z licowanej cegły w wiązaniu gotyckim, która spełniała funkcję wieży strzelniczej.
Gryfice posiadają 3 obiekty sakralne wpisane do rejestru zabytków. Najokazalszym z nich jest kościół pw. Wniebowzięcia NMP, będący gotycką budowlą stale przebudowywaną od XIII wieku. Kolejnym przykładem architektury gotyckiej w mieście jest kaplica św. Jerzego z XV wieku, która obecnie pełni funkcję lapidarium i kaplicy cmentarnej. Trzecią budowlą sakralną jest kościół neogotycki ukończony w 1913 roku, pełniący obecnie funkcję cerkwi prawosławnej.
W Gryficach zachował się zespół dworca kolei wąskotorowej, który wraz z jej linią stanowi zabytkowy przykład architektury i techniki przełomu XIX/XX wieku. Nad rzeką Regą zlokalizowano w połowie XIX wieku młyn zbożowy wraz z magazynem.
Zieleń miejska.
Parki, zieleńce i tereny zieleni osiedlowej na obszarze miasta zajmują razem 33 ha. Gryfice mają dwa parki, znajdujące się na prawym brzegu Regi:
Parki miejskie, razem z rzeką Regą – dzielą miasto na dwie części. Niewielkie obszary leśne znajdują się w pobliżu szpitala wojewódzkiego, a także tereny przy siedzibie nadleśnictwa w osadzie Zdrój, niedaleko której znajduje się także ogród działkowy im. Jana Kasprowicza.
Mosty.
Śródmieście miasta z jego prawobrzeżem połączone jest mostem drogowym, który posiada chodniki dla pieszych. Most jest częścią drogi wojewódzkiej nr 105 (łączącej ul. Nadrzeczną z J. Dąbskiego). W Gryficach istnieje jeszcze kilka mostków drogowych (tzw. przepustowych). Usytuowane są one na ul. Litewskiej, Kamienna Brama, Górskiej, Rapackiego, T. Kościuszki, Podwiejskiej i Pomorskiej.
Ruch pieszy przez rzekę odbywa się poprzez 3 kładki, mostek przepustowy oraz gryficki most drogowy.
Od strony ulicy Strzeleckiej do parku miejskiego zbudowany jest mostek i kładka. Druga kładka dla pieszych zbudowana jest przy mostku przepustowym na ul. Kamienna Brama. W samym parku natomiast położona jest kładka, usprawniająca ruch z ul. Zdrojową.
Pierwszy żelbetowy most w Gryficach przez rzekę Regę został zbudowany na przełomie XIX i XX wieku. Oddany do użytku w 1911 r. Most gryficki przebudowano i poszerzono w 2001 roku według projektu biura inżynieryjno-technicznego w Poznaniu. Most na swoich końcach posiada cztery odlewy gryfów trzymających herb Gryfic, nawiązujących do historii miasta, jego herbu i zachodniopomorskich książąt z rodu Gryfitów. Do nieczynnych natomiast mostów należy most kolejowy kolei wąskotorowej na trasie Gryfice – Brojce – Trzebiatów.
Demografia.
Przyrost naturalny ludności miasta kształtował się różnorodnie. Do początków XIX w. był nierównomierny. Pierwszy spadek liczby miejscowej ludności nastąpił w okresie wojny trzydziestoletniej (1618–1648) na skutek szerzącej się zarazy. Populacja miasta spadła wówczas o 75%. Według niektórych badaczy liczba ludności zmniejszyła się również na skutek ucieczki miejscowych do Kołobrzegu, Gdańska i Szczecina, która była spowodowana ciężarami kontrybucyjnymi wojsk cesarskich oraz strachem przed gwałtami na kobietach i dziewczętach. Do 1740 r. nastąpił niewielki wzrost do 1724 osób. Nadal jednak utrzymywał się niższy stan liczebny w porównaniu do roku 1500, kiedy miasto zamieszkiwało 2000 osób.
Silny wzrost ludności można zauważyć w latach 1740–1794 oraz 1816–1939, który związany był z kolejną falą germanizacji oraz napływem pracowników sezonowych. Podobne zjawisko miało miejsce także po II wojnie światowej w latach 1946–1955, kiedy po ustaleniach jałtańskich i poczdamskich ziemie te zostały włączone do Polski. Wzrost zaludnienia nastąpił na skutek przesiedleń i silnego rozwoju gospodarczego miasta. Od tej pory zauważalny był równomierny przyrost naturalny. Największą populację Gryfice miały w 1997 r. Według danych GUS-u – 18 177 mieszkańców. Od początku XXI w. odnotowuje się natomiast spadek liczby zaludnienia (do 16 850 osób w 2005 r.), który w dużej mierze spowodowany został migracją zarobkową oraz rozformowaniem miejscowych jednostek wojskowych w 2001 r.
Powierzchnia miasta obejmuje 12,4 km², co przy liczbie mieszkańców w 2011 roku dawało gęstość zaludnienia równą 1378 osób na 1 km². Miasto zajmuje 274. miejsce pod względem liczby ludności w Polsce, natomiast w województwie zachodniopomorskim – 13.
Na przebiegu ostatniej dekady można zauważyć w Gryficach stały wzrost udziału liczby ludności w wieku produkcyjnym (59,4% w 1995 r.→ 62,11% w 2000 r.→ 66,53% w 2006 r.) oraz liczby ludności wieku poprodukcyjnym (11,42% w 1995 r.→ 13,16 w 2000 r.→ 14,18% w 2006 r.). Udział w społeczności miasta dzieci i młodzieży w wieku przed 17. rokiem życia od 1995 roku zmalał do 2006 roku o 9,9%.
Według danych z 31 marca 2014 roku Gryfice miały 16 872 mieszkańców. Według danych z 1 stycznia 2009 miasto pod względem ludności znajdowało się na 13. miejscu w województwie i na 274. miejscu w kraju.
&lt;br&gt;
Gospodarka.
Gospodarka Gryfic związana jest z rolniczo-turystycznym charakterem regionu. Od czasu zamknięcia jedynej w powiecie cukrowni, a także elewatorów zbożowych, przetwórstwo rolno-spożywcze odgrywa coraz mniejsze znaczenie. W miejscowości działają nieliczne przedsiębiorstwa budowlano-remontowe oraz zakłady przemysłowe. W Gryficach produkowane są wanny, kabiny prysznicowe, brodziki, galanteria papiernicza i wyroby higieniczne. W okolicach miasta znajdują się zakłady przetwórstwa drewna. Ponadto rozwinięty jest sektor usług transportowych, obsługujący obszar wykraczający poza granice powiatu gryfickiego. Znaczna liczba małych podmiotów gospodarczych prowadzi działalność w miejscowościach nadmorskich, w sezonie letnim.
Miasto pełni funkcję lokalnego ośrodka administracyjnego, finansowego, oświatowego oraz centrum opieki zdrowotnej. Znajdują się tu placówki użytku publicznego, m.in. siedziba rejonu dróg wojewódzkich, siedziba nadleśnictwa, urząd skarbowy, inspektorat ZUS. Według danych z 2008 roku w Gryficach działało 8 supermarketów, 3 targowiska z przewagą sprzedaży drobnodetalicznej o łącznej powierzchni 5550 m². W mieście znajduje się 1 galeria handlowa. Lokale handlowo-usługowe są skupione przy ulicach Starego Miasta. W mieście działają 3 placówki pocztowe.
Według danych z 2008 roku w mieście działało 2442 prywatnych podmiotów gospodarczych, z czego 1982 stanowiły osoby fizyczne prowadzące działalność gospodarczą. W 2007 r. działalność prowadziło 14 spółek handlowych z udziałem kapitału zagranicznego. W mieście w 2007 r. najwięcej prywatnych przedsiębiorstw, tzn. 715 związanych było z motoryzacją (PDK sekcja G). Druga pod względem wielkości grupa z branży finansowo-ubezpieczeniowej liczyła 479 przedsiębiorstw (PDK sekcja K).
W październiku 2011 roku w Powiatowym Urzędzie Pracy było zarejestrowanych 4636 bezrobotnych mieszkańców Gryfic.
Jednym z większych obiektów w Gryficach jest Zachodniopomorski Szpital Specjalistyczny, w którym znajduje się także Zachodniopomorskie Centrum Leczenia Ciężkich Oparzeń i Chirurgii Plastycznej. Corocznie w klinice leczy się 17,5 tys. pacjentów. 
Kultura.
Życie kulturalne miasta.
Miasto ma kilka instytucji kulturalnych. Gryficki Dom Kultury, który organizuje festyny, koncerty, przeglądy zespołów, a także prowadzi grupy i pracownie artystyczne. Jest siedzibą i miejscem spotkań Gryfickiego Towarzystwa Kultury. Muzeum i Galeria „Brama” znajdujące się w południowej bramie Starego Miasta. Można tu zobaczyć m.in. galerie obrazów znanych artystów i zwiedzić Muzeum Ziemi Gryfickiej. Zgromadzone zostały tu eksponaty, z różnych okresów historii Gryfic. Dla ruchu turystycznego udostępniono wieżę Prochową, jeden z zabytkowych obiektów dawnych fortyfikacji miasta (od 1 czerwca 2008 r.) Z balkonu widokowego można obserwować panoramę miasta, z wysokości ponad 20 metrów.
W mieście znajduje się Stała Wystawa Pomorskich Kolei Wąskotorowych w Gryficach, która od 1 kwietnia 2010 r. została włączona w struktury Muzeum Morskiego, oddziału Muzeum Narodowego w Szczecinie. Na wystawie można obejrzeć kilkanaście parowozów wąskotorowych, pojazdów, wagonów, a także fotografie obrazujące historię kolei wąskotorowej i normalnotorowej na Pomorzu Zachodnim.
W mieście czynna jest również Miejska Biblioteka Publiczna im. Zbigniewa Załuskiego, której księgozbiór głównej wypożyczalni zawiera ok. 40 000 woluminów, a w czytelni ok. 5400 woluminów. Biblioteka udostępnia także elektroniczny katalog pozycji na swojej stronie internetowej. W szpitalu znajduje się także jej filia. W budynku biblioteki siedzibę mają: Towarzystwo Społeczno-Kulturalne Mniejszości Niemieckiej, Związek Sybiraków oraz Polski Związek Filatelistyczny.
Na ulicy Koszarowej mieści się filia Pedagogicznej Biblioteki Wojewódzkiej im. H. Radlińskiej, która ma bogaty księgozbiór naukowy i popularnonaukowy liczący 24.244 pozycji, a także zbiór czasopism o tematyce pedagogicznej i psychologicznej, zbiory audiowizualne. Biblioteka działa przy Zachodniopomorskim Centrum Doskonalenia Nauczycieli.
Na przełomie maja i czerwca organizowane są Dni Gryfic, na których odbywają się koncerty, spektakle i inne wydarzenia sportowo-kulturalne. Pod koniec lipca natomiast odbywał się Festyn Ziemi Gryfickiej.
Media lokalne.
Prasa.
W mieście w 2010 r. wydawanych było 6 gazet o zasięgu lokalnym: „Gazeta Gryficka”, „Gryfickie Echa”, „Nev Gazeta Gryficka” i „Panorama Gryficka”. Co miesiąc wydawany jest obecnie także Samorządowy Biuletyn Informacyjny „Kraina Regi”. Lokalną gazetą jest również „Trybun Ludu”, wydawany w pobliskim mieście Płoty. Od lutego 2011 r. wydawany jest także bezpłatny powiatowy dwutygodnik młodzieżowy „LOgin”, od czerwca 2011 r. „Głos z... wybrzeża”, tygodnik regionalny, który jest organem prasowym lokalnej, katolickiej rozgłośni radiowej „PLUS FM”, oddział Gryfice oraz od października 2012 r. bezpłatny dwutygodnik „Kurier Gryficki”, który nawiązuje do wydarzeń z miasta Gryfice. Dwa tytuły w 2010 i 2011 r., tj. „Nev Gazeta Gryficka” i „Panorama Gryficka” zamknęły działalność medialną.
Gryfice są opisywane w „Głosie Szczecińskim”, „Kurierze Szczecińskim” oraz dodatku regionalnym „Gazety Wyborczej” (w mieście działają korespondenci tych gazet).
Radio i telewizja.
Lokalnym radiem do grudnia 2022 r. było Radio PLUS Gryfice (dawniej VOX FM Gryfice) – katolicka rozgłośnia, która prócz treści religijnych prowadziła działalność o charakterze społecznym, kulturalnym i rozrywkowym. Drugim nowoczesnym medium do czerwca 2011 r. była Zachodniopomorska Telewizja Regionalna „Telsat”. Nadawała publicystyczny program w gryfickiej sieci kablowej.
Multimedia.
Na terenie miasta działają również nowoczesne portale informacyjne, tj. Portal informacyjny powiatu gryfickiego „Gryfickie.info”, „Super Portal 24”, oraz "eGryfice.pl", które informują o wydarzeniach mających miejsce na terenie miasta i powiatu gryfickiego.
Oświata.
Gryfice to lokalny ośrodek edukacyjny. Znajdują się tu 2 szkoły podstawowe, 3 gimnazja, 2 licea ogólnokształcące (dla młodzieży), 2 licea ogólnokształcące dla dorosłych, 1 technikum, 2 zasadnicze szkoły zawodowe. W mieście według danych z 2006 roku uczyło się 1213 dzieci w szkołach podstawowych oraz 677 uczniów w dwóch gimnazjach. W szkołach średnich nauki pobierało 1097 uczniów. W mieście działa wydział uczelni wyższej ze Szczecina.
Lista szkół znajdujących się w Gryficach:
W mieście znajdują się również 2 publiczne przedszkola, 2 szkoły podstawowe. Do szkół i przeszkoli należą:
W Gryficach mieści się także:
Sport i rekreacja.
Do miejscowych klubów sportowych należą: MKS „Sparta” Gryfice. Drużyna rozgrywa mecze piłkarskie, przy ul. Sportowej na Stadionie Miejskim im. Karola Kucharskiego, mającym ok. 2000 miejsc. Klub powstał 7 lipca 1947 roku. W 1965 roku Sparta awansowała do III ligi wojewódzkiej. Od 2003 r. jest klubem IV ligowym (grupy szczecińskiej). Od 2012 roku Sparta Gryfice gra w A klasie (grupa szczecińska) po spadku z Okręgówki Regionalnej.
Kolejnym klubem w mieście jest KS „Chrobry” Gryfice, który ma trzy sekcje: koszykówki męskiej, lekkoatletyki i triathlonu. Od 1973 r. działał jako Międzyszkolny Klub Sportowy. Od 1994 r. jako KS „Chrobry” zrzesza uzdolnioną sportowo młodzież w dyscyplinach najbardziej popularnych w szkołach gryfickich.
W Gryficach działa także klub tenisa stołowego LKS "Nasiennik" Gryfice, który obecnie (luty 2008) gra w II lidze woj. zachodniopomorskiego.
We wrześniu 2013 r. powstał klub siatkarski Gryf Arena Gryfice. Działał przy nowo wybudowanej hali widowiskowo sportowej Gryf Arena. Już w pierwszym sezonie 2013/14 zdobył Mistrzostwo III ligi polskiej siatkówki mężczyzn organizowanych przez ZZPS. W 2014 r. po nieudanych barażach o awans do II ligi, rezygnacji z funkcji prezesa Przemysława Kowalewskiego oraz odejściu kilku podstawowych zawodników klub nie osiągnął znaczących sukcesów i w roku 2016 wygasił swoją aktywność na poziomie męskiej siatkówki seniorskiej.
Przez Gryfice zostały wytyczone 2 szlaki rowerowe:
Na południowy wschód od Gryfic, w lesie nad Regą została poprowadzona leśna dydaktyczna ścieżka rowerowa, którą opiekują się Lasy Państwowe. Ścieżka wiedzie od parkingu przy siedzibie Nadleśnictwa Gryfice do Jeziora Rejowickiego, a także do Brodnik i do siedziby Leśnictwa Lubin.
Gryfice mają kilka obiektów sportowo-rekreacyjnych: salę tenisową do tenisa stołowego, korty miejskie przy stadionie (dziś użytkowane przez gryfickich piłkarzy), dwie hale sportowe przy szkołach podstawowych oraz dwa boiska typu "Orlik". Przy ul. Rodziewiczówny znajduje się strzelnica, z której korzystają m.in. służby porządkowe i Liga Obrony Kraju. Mieszkańcy korzystają także z kąpielisk nad jeziorami: Rybokarty i Kołomąckim (7 km) oraz na rozlewisku k. Barkowa (ok. 6 km).
Do obszarów rekreacyjnych można jeszcze zaliczyć: dwa duże parki, znajdujące się w centrum miasta, dwa boiska do piłki nożnej, skupione wokół stadionu miejskiego oraz tor crossowy. Przy ul. J. Dąbskiego usytuowany jest Park japoński, z placem zabaw dla dzieci (2008).
Wspólnoty religijne.
Teren miasta obejmują 2 parafie rzymskokatolickie: parafia pw. Najświętszego Serca Pana Jezusa (przy której działała wspólnota Pustyni Miast) oraz parafia pw. Wniebowzięcia Najświętszej Maryi Panny, która jest także siedzibą dekanatu Gryfice. Parafia ta została erygowana w 1977 r., przedtem Gryfice miały jedną parafię obsługującą dwa kościoły. W szpitalu wojewódzkim znajduje się kaplica pw. św. Łukasza Ewangelisty.
W mieście znajduje się parafialna cerkiew prawosławna pw. Zaśnięcia Przenajświętszej Bogurodzicy, która do 1945 r. była kościołem staroluterańskim pw. św. Jana (niem.) "St. Johanniskirche", a w latach 1946–1954 kościołem katolickim pw. Stanisława Kostki. W Gryficach znajduje się także zbór Kościoła Chrystusowego oraz Sala Królestwa miejscowego zboru Świadków Jehowy. Pozostałością sakralną na terenie miasta jest nieczynny kościół nowoapostolski (niem. "Neueapostolische Kirche") przy ul. Rodziewiczówny (obiekt ten jest wykorzystywany przez Ośrodek Sportu i Rekreacji)
Na terenie starego cmentarza znajduje się kaplica św. Jerzego, która spełnia funkcję lapidarium. Nowy cmentarz komunalny znajduje się poza granicami miasta przy drodze powiatowej na Modlimowo.
Już od początków miasta rozpoczęto budowę ceglanego kościoła katolickiego. W XIII w. powstał tu klasztor franciszkanów wraz z przylegającym do niego kościołem (przy ul. Brackiej i Klasztornej). W XIV wieku miasto posiadało już 5 kościołów. W 1534 r. kościół farny z nakazu księcia pomorskiego Barnima IX Pobożnego stał się własnością Kościoła luterańskiego. W 1535 r. miasto odwiedził z misją Jan Bugenhagen (przyjaciel Marcina Lutra). Reformacja przyniosła zmiany w oświacie i życiu kulturalnym – ludność pomorska w mieście ulegała dalszej germanizacji i osadnictwu niemieckiemu.
Żydowscy mieszkańcy Gryfic po raz pierwszy wzmiankowani byli w 1692 roku. W 1752 r. w mieście żyło siedem rodzin żydowskich. Wiadomo, że w 1880 r. społeczność żydowska Gryfic liczyła 146 osób, w mieście istniały synagoga oraz cmentarz żydowski. W późniejszym okresie liczba wyznawców judaizmu zmniejszała się do 68 osób w 1933 roku. W maju 1939 r. w Gryficach mieszkało już tylko 22 Żydów oraz pięć osób w małżeństwach mieszanych.
Przed II wojną światową wśród niemieckiej ludności dominowali wierni Pomorskiego Kościoła Ewangelickiego. Mniejszość stanowili katolicy i żydzi. Według danych z 1890 r. w powiecie gryfickim zamieszkiwało 35 039 osób. Było 86 katolików i 281 żydów (brak jest danych o ewangelikach). W 1925 r. natomiast ewangelików było 42 092, katolików 803, żydów 164.
Administracja.
Mieszkańcy Gryfic wybierają 15 z 21 radnych do rady miejskiej, w trzech okręgach wyborczych – w każdym po 5 mandatów. Pozostałych 6 radnych wybierają mieszkańcy terenów wiejskich gminy Gryfice. Organem wykonawczym władz jest burmistrz, którym obecnie jest Andrzej Szczygieł, wybrany po raz drugi w wyborach samorządowych. Siedzibą władz jest budynek przy placu Zwycięstwa, w którym mieści się także większość urzędów.
Burmistrzowie Gryfic (od 1990):
Gmina Gryfice utworzyła w obrębie miasta 4 jednostki pomocnicze, zwane osiedlami (tj. Osiedle Nr 1, 2, 3, 4). W każdym z nich ogólne zebranie mieszkańców wybiera radę osiedla, składającą się z 15 członków. Rada wybiera zarząd osiedla, który składa się z 3 do 7 członków, wraz z przewodniczącym zarządu osiedla.
Mieszkańcy Gryfic wybierają parlamentarzystów z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13. Mieszkańcy wybierają radnych do sejmiku województwa z okręgu II.
W Gryficach znajdują się 4 biura poselskie: Joachima Brudzińskiego (PiS), Longina Komołowskiego (PiS), Mirosławy Masłowskiej (PiS), Konstantego Oświęcimskiego (PO) oraz 1 biuro senatora Krzysztofa Zaremby (niezrzeszony).
W mieście działa prokuratura rejonowa, sąd rejonowy, a także szereg urzędów rangi powiatowej.
Infrastruktura.
Transport.
Gryfice są węzłem komunikacyjnym łączącym miejscowości leżące na wybrzeżu powiatu gryfickiego (Rewal, Niechorze, Mrzeżyno) z resztą kraju. Przez miasto przebiegają 3 drogi wojewódzkie: nr 105, nr 109, nr 110, a 12 km od miasta przebiega droga krajowa nr 6 ze Szczecina do Koszalina i Gdańska.
Usługi komunikacji miejskiej świadczone są przez PKS Gryfice. Cztery firmy transportowe zapewniają połączenie ze Szczecinem i innymi miejscowościami.
W centrum miasta znajduje się dworzec autobusowy i kolejowy. Przez Gryfice przechodzi niezelektryfikowana linia kolejowa nr 402 z Goleniowa do Kołobrzegu. Gryficki dworzec kolejowy mieści się na zachód od Starego Miasta. W okresie wakacyjnym działa także jedna linia kolei wąskotorowej z Gryfic do Pogorzelicy.
Najbliżej znajdującym się lotniskiem jest port lotniczy Szczecin-Goleniów, z którym miasto ma dogodne połączenie poprzez drogę krajową nr 6. Najbliższe większe porty morskie znajdują się w Kołobrzegu i Dziwnowie, a najbliższa przystań jachtowa w porcie w Mrzeżynie.
W 2011 przy ul. Niechorskiej oddano do użytku sanitarne lądowisko.
W centrum Gryfic ustalono strefę płatnego parkowania ograniczoną ulicami: Wojska Polskiego, Niepodległości i parą ulic stanowiącą część placu Zwycięstwa, gdzie pobiera się opłaty w dni robocze.
Gospodarka komunalna.
Gryfice według danych z 2007 roku posiadały 5716 mieszkań o łącznej powierzchni 355 419 m². W mieście 99,6% mieszkań miało dostęp do wodociągów, 92% do łazienki, a 83,2% posiadało centralne ogrzewanie. Przeciętna powierzchnia użytkowa gryfickiego mieszkania to 62,2 m², a 21,7 m² przypadało na 1 mieszkańca.
Zakład Gospodarki Komunalnej w Gryficach jest jednostką organizacyjną gminy Gryfice, która zajmuje się m.in. dostawą wody i odprowadzaniem ścieków, gospodarką odpadów komunalnych, utrzymaniem zieleni, szaletów miejskich i obiektów rekreacyjno-sportowych (tj. stadion miejski, kąpielisko, przystań kajakowa z zapleczem technicznym).
W 2007 roku 98,7% mieszkańców Gryfic korzystało z sieci wodociągowej, 87,9% z sieci kanalizacyjnej, 94,1% z sieci gazowej. Przeciętny mieszkaniec Gryfic w 2007 roku zużył 38,8 m³ wody z wodociągów, 665,0 kWh energii elektrycznej, 182,5 m³ gazu z sieci.
Mieszkańcy Gryfic mają możliwość bezpłatnej sterylizacji kotów i usypiania ślepych jeszcze miotów. Miasto walczy z plagą bezpańskich kotów, dzięki umowie urzędu miejskiego z prywatną kliniką weterynaryjną.
Infrastruktura techniczna.
Do Gryfic doprowadzone są dwie linie elektryczne 110 kV z Kamienia Pomorskiego i z Kołobrzegu. Sieć miasta Gryfice zasilana jest ze stacji 110/15 kV (GPZ) o mocy 32 MVA. Z tej stacji wyprowadzanych jest liniami napowietrznymi i kablowymi 15 kV do 58 stacji transformatorowych 0,4 kV. Przy obciążeniach szczytowych stacja 110/15 kV nie posiada mocy rezerwowej. Lokalnym operatorem elektroenergetycznym jest Enea.
Głównym źródłem zaopatrzenia Gryfic w wodę jest ujęcie wody podziemnej zlokalizowane w południowo-zachodniej części miasta, przy ulicy Trzygłowskiej. Drugim źródłem wody dla miasta jest Stacja Uzdatniania Wody przy ul. Śniadeckich. Łączna wydajność ujęć komunalnych miasta wynosi 329 m³/h. W 2007 r. długość czynnej rozdzielczej sieci wodociągowej w mieście wynosiła 45,8 km.
W Gryficach znajdują się dwie oczyszczalnie ścieków. Pierwsza przemysłowa o przepustowości 300 m³/doba jest podłączona do zlikwidowanej cukrowni, druga miejska o przepustowości 6000 m³/doba jest wykorzystywana na poziomie 2/3 docelowej mocy. Władze gminy planują skanalizowanie i podłączenie do niej okolicznych wsi. W 2007 r. długość czynnej sieci kanalizacyjnej w mieście wynosiła 35,7 km.
Mieszkańcy miasta zasilani są w gaz ziemny wysokometanowy z istniejącego gazociągu wysokiego ciśnienia DN150 Goleniów – Gorzysław, poprzez stację redukcyjną I stopnia. Na obszarze miasta zlokalizowane są trzy stacje redukcyjne II stopnia, z których gazociągami niskoprężnymi obsługiwane jest całe miasto. W 2007 r. liczba gospodarstw domowych odbierających gaz w mieście wynosiła 5329.
Wydajność rozdzielni wynosi 3600 m³/h, a maksymalne zużycie zimą 1042 m³/h. Odbiorcy zaopatrywani są w gaz siecią niskoprężną z wyjątkiem ul. Trzygłowskiej, szpitala oraz kotłowni lokalnej przy ul. Wałowej, gdzie gaz dostarczany jest siecią średnioprężną. Długość sieci gazowej wynosi 38,5 km. W 2007 r. ogólna długość czynnej sieci gazowej w mieście wynosiła 46,64 km.
Gryfice zaopatrywane są w ciepło z kotłowni lokalnych wolno stojących lub wbudowanych, jednak w większości gospodarstw dominuje ogrzewanie piecowe oraz c.o. Ogrzewanie poszczególnych osiedli realizowane jest z reguły z kotłowni lokalnych o niewielkim obszarze obsługi. Zakłady przemysłowe i usługowe, urzędy, szkoły, przedszkola i gastronomia mają kotłownie lokalne o ograniczonej wydajności, opalane są paliwami stałymi i gazem.
W Gryficach działa spółka gminna Przedsiębiorstwo Energetyki Cieplnej, która prowadzi produkcję ciepła w 9 kotłowniach zasilanych gazem, miałem węglowym i zrębkami drzewnymi. PEC posiada kotłownie w Gryficach o łącznej zainstalowanej mocy 8,38 MW, którymi ogrzewa 972 lokale w mieście (wykorzystane 5,97 MW). Właścicielem kotłowni jest także Spółdzielnia Mieszkaniowa „Nad Regą” Gryfice, posiadająca 2 kotłownie gazowe o łącznej mocy 7,4 MW ogrzewające 90 tys. m². Kotłownię gazową o mocy 6,2 MW posiada szpital wojewódzki, który, wykorzystując 3,54 MW, ogrzewa własne budynki (26 tys. m²) oraz 200 lokali mieszkaniowych. Kotłownię na miał węglowy o mocy zainstalowanej 2,3 MW posiada cukrownia, która prócz zakładu ogrzewa 13 tys. m² w lokalach mieszkalnych.
Ochrona środowiska.
Gmina Gryfice należy do Celowego Związku Gmin R-XXI, przez co realizuje wspólny program gospodarowania odpadami, z innymi gminami. Obecnie wszystkie odpady z Gryfic trafiają na składowisko odpadów komunalnych pod Smolęcinem. W 2007 r. w mieście wytworzone w ciągu roku ogółem 1,6 tys. ton odpadów, z czego 1,1 tys. ton zostało poddane odzyskowi. Przy każdym większym osiedlu znajdują się pojemniki na plastik i szkło. Pojemniki na zużyte baterie posiada 1 dyskont spożywczy. W mieście nie prowadzi się zbiórki makulatury.
W czerwcu 2002 r. przeprowadzono ocenę stanu ekologicznego wód zgodnie z zaleceniami Ramowej Dyrektywy Wodnej, kwalifikując je do pięciu klas jakości. Ocena makrozoobentosu została przeprowadzona w oparciu o indeksy biotyczne (BMWP, TBI) oraz o indeks saprobowości. Dokonano próby na Redze poniżej Gryfic (36,9 km rzeki) oraz powyżej Gryfic (41,2 km). Stan ekologiczny makrozoobentosu w czerwcu 2002 r. na Redze poniżej Gryfic oceniono na bardzo dobry, powyżej Gryfic na dobry. Na podstawie wskaźnika saprobowości i wskaźnika TBI oceniono stan ekologiczny zespołu ichtiofauny – poniżej Gryfic na umiarkowany, a powyżej Gryfic na dobry.
Potencjalnymi zagrożeniami dla środowiska dla miasta są zakłady przemysłowe oraz szpital wojewódzki. Jeden z zakładów w Gryficach produkuje natryski łazienkowe oraz wanny na bazie żywic poliestrowych oraz płyt akrylowych.
Szpital posiada decyzję Wojewody Zachodniopomorskiego, zezwalającą na wytwarzanie odpadów niebezpiecznych oraz ich
unieszkodliwianie (szpital używa spalarki odpadów medycznych). Drugim zakładem przemysłowym posiadającym potencjalne źródła emisji zanieczyszczeń jest cukrownia, która ma trzy kotły rusztowe starej konstrukcji oraz gruntowe zbiorniki ziemne. Posiada instalację odsiarczania spalin, dzięki czemu emisja zanieczyszczeń została znacznie obniżona. Obecnie cukrownia jest zamknięta.
Bezpieczeństwo.
W zakresie ochrony przeciwpożarowej oraz innych miejscowych zagrożeń – w Gryficach działa Komenda Powiatowa Państwowej Straży Pożarnej. Jednostka ratowniczo-gaśnicza posiada trzy zmiany i wyposażona jest w specjalistyczny sprzęt. 
W Gryficach działa również jednostka Ochotniczej Straży Pożarnej, która mieści się w siedzibie Państwowej Straży Pożarnej przy ulicy 3 Maja 25. Jednostka OSP działa w Krajowym Systemie Ratowniczo-Gaśniczym. 
Teren miasta rozdzielony jest pomiędzy trzech dzielnicowych z Komendy Powiatowej Policji.
Gryfice posiadają Straż Miejską, a w Urzędzie Miejskim działa obrona cywilna i Gminne Centrum Reagowania.
Ratownictwo medyczne w Gryficach zapewnia placówka Wojewódzkiej Stacji Pogotowia Ratunkowego. Obsługują ją dwa zespoły ratownictwa medycznego (1 zespół specjalistyczny S oraz 1 zespół podstawowy P). Zespoły w zakresie swojego działania, prócz gminy Gryfice, obejmują gminy ościenne. W Gryficach mieści się także szpital wojewódzki, będący ogólnopolskim centrum leczenia oparzeń. Mieści się tutaj także szpitalny oddział ratunkowy.
Nad zapobieganiem powstawaniu chorób zakaźnych i epidemii czuwa Powiatowa Stacja Sanitarno-Epidemiologiczna. W Gryficach mieści się także powiatowy oddział WOPR.
Najbliższa jednostka wojskowa znajduje się w Trzebiatowie.
Opieka zdrowotna.
Największą placówką opieki zdrowotnej w Gryficach jest Zachodniopomorski Szpital Specjalistyczny. Mieszczący się przy ulicy Niechorskiej zespół szpitalny jest uprawniony do prowadzenia specjalizacji w następujących dziedzinach: anestezjologii i intensywnej terapii, chirurgii ogólnej, chorób wewnętrznych, medycyny ratunkowej, ortopedii i traumatologii narządu ruchu, neurologii, radiologii i diagnostyki obrazowej, pediatrii, rehabilitacji medycznej. W szpitalu znajduje się także Zachodniopomorskie Centrum Leczenia Ciężkich Oparzeń i Chirurgii Plastycznej.
Corocznie w klinice leczy się 17,5 tys. pacjentów. Szpital obejmuje 15 oddziałów, 19 pododdziałów, 27 pracowni, 5 zakładów, 6 sal operacyjnych i 3 zabiegowe. Przy obiekcie znajduje się także przyszpitalne lądowisko dla śmigłowców.
W Gryficach znajduje się 12 aptek i punktów aptecznych. W 2007 roku działało tu 10 niepublicznych zakładów opieki zdrowotnej oraz 2 publiczne ZOZ, które podlegały samorządowi terytorialnemu. Praktyki lekarskie w Gryficach prowadziło 3 lekarzy.
Miasta partnerskie.
Obecnie gmina Gryfice ma podpisane umowy z trzema miastami:
Władze rozwijają kontakty z polskim miastem Gryfów Śląski. Gryfice w styczniu 2008 r. odwiedzili burmistrz i przewodniczący rady miejskiej Gryfowa.
Gryfice są członkiem Unii Miast i Gmin Dorzecza Regi oraz Celowego Związku Gmin R–XXI.

</doc>
<doc id="107428" url="https://pl.wikipedia.org/wiki?curid=107428" title="Amunicja bocznego zapłonu">
Amunicja bocznego zapłonu

Amunicja bocznego zapłonu – amunicja do broni palnej, w której masa zapłonowa wprasowana jest bezpośrednio w kryzę łuski. Iglica zapłonowa uderza nie w centrum tylnej części łuski lecz w bok, prawie na samym skraju.
Są to w większości naboje małokalibrowe, przeznaczone do broni sportowej, najczęściej kaliber .22 (0,22 cala, w przybliżeniu 5,6 mm). Kaliber ten jest i był często używany jako broń sportowo-treningowa oraz do polowań na mniejszą zwierzynę np. zające, króliki.

</doc>
<doc id="107429" url="https://pl.wikipedia.org/wiki?curid=107429" title="Wotum nieufności">
Wotum nieufności

Wotum nieufności – podjęta w specjalnym głosowaniu uchwała parlamentu w systemie rządów parlamentarno-gabinetowych, wyrażająca brak zaufania do działalności ministra albo rządu, prowadząca do ich dymisji. Jest to instrument egzekwowania politycznej odpowiedzialności ministra czy rządu.
Procedura w Polsce.
Procedura uchwalania wniosku o wotum nieufności wobec całej Rady Ministrów w Polsce:
Konsekwencją uchwalenia takiego wniosku Radzie Ministrów jest obowiązek Premiera do złożenia dymisji Rady Ministrów na ręce Prezydenta RP, który to jest zobowiązany do przyjęcia dymisji i powierzenia Radzie Ministrów dalszego pełnienia funkcji do czasu powołania nowej Rady Ministrów.
Procedura uchwalania wniosku o wotum nieufności wobec członka rządu (nie dotyczy Premiera) w Polsce:
Konsekwencją uchwalenia takiego wniosku członkowi Rady Ministrów jest obowiązek Prezydenta do odwołania go.
W obu przypadkach istnieje zakaz zgłaszania wniosku o wyrażenie wotum nieufności w ciągu 3 miesięcy od dnia, kiedy poprzedni wniosek został złożony na ręce Marszałka Sejmu, chyba że wniosek taki poprze grupa minimum 115 posłów.

</doc>
<doc id="107430" url="https://pl.wikipedia.org/wiki?curid=107430" title="Votum zaufania">
Votum zaufania



</doc>
<doc id="107431" url="https://pl.wikipedia.org/wiki?curid=107431" title="Konstruktywne wotum nieufności">
Konstruktywne wotum nieufności

Konstruktywne wotum nieufności – rodzaj wotum nieufności, zabezpieczający przed pochopnym odwołaniem rządu przez parlament i tym samym zabezpieczający przed destabilizacją systemu politycznego. W tym rozwiązaniu głowa państwa przyjmuje dymisję rządu tylko wtedy, gdy część parlamentu, która wystąpiła o wotum nieufności, jednocześnie zgłosiła i uzyskała poparcie większości parlamentu dla kandydata na nowego premiera.
Konstruktywne wotum nieufności jest charakterystycznym elementem ustroju Republiki Federalnej Niemiec.
Procedura w Polsce.
Sejm Rzeczypospolitej Polskiej, na podstawie artykułu 158 Konstytucji, może uchwalić wotum nieufności w stosunku do Rady Ministrów większością ustawowej liczby posłów (co najmniej 231) na wniosek zgłoszony przez co najmniej 46 posłów, wskazując jednocześnie imiennie kandydata na nowego Prezesa Rady Ministrów.

</doc>
<doc id="107433" url="https://pl.wikipedia.org/wiki?curid=107433" title="Srebrna Góra (województwo dolnośląskie)">
Srebrna Góra (województwo dolnośląskie)

Srebrna Góra (niem. "Silberberg", dial. "Selberbarg") – wieś w Polsce położona w województwie dolnośląskim, w powiecie ząbkowickim, w gminie Stoszowice. Dawniej miasto; uzyskała lokację miejską w 1536 roku, zdegradowana w 1945 roku. W latach 1975–1998 miejscowość położona była w województwie wałbrzyskim.
Geografia.
Miejscowość posiada zabudowę małomiasteczkową, rozciągniętą wzdłuż stromej doliny. Położona jest na wysokości od około 400 m n.p.m. do około 600 m n.p.m. (najwyższe wzniesienie – Góra warowna 686 m n.p.m.), w głębokiej, wąskiej dolinie oddzielającej Góry Sowie od Gór Bardzkich.
Demografia.
Według Narodowego Spisu Powszechnego (III 2011 r.) liczyła 1018 mieszkańców.
Historia.
Miejscowość założono w XIV wieku, jako osadę górniczą, wykorzystująca okoliczne złoża rud srebra. Pierwsze przywileje górnicze nadano osadzie w 1331, rozwój górnictwa przerywały wojny husyckie i uszkodzenia kopalń. Ożywienie nastąpiło po 1527 za rządów książąt ziębickich. Prawa miejskie uzyskała 25 czerwca 1536, na mocy przywileju książąt ziębickich: Joachima, Henryka, Jana i Jerzego II. Po rozkwicie miasta, na początku XVI wieku, eksploatacja złóż zaczęła być nieopłacalna, w związku z czym po wojnie trzydziestoletniej zaniechano jej, a samo miasto podupadło. W późniejszych czasach podejmowano próby reaktywacji wydobywania srebra m.in. w 1754, 1812 i 1866, ale nie przyniosły one opłacalności.
W rezultacie porażki Austrii w pierwszej wojnie śląskiej, miasteczko, razem z większością Śląska, weszło w skład Prus, a pobliska przełęcz zyskała pierwszorzędne znaczenie strategiczne, dla obrony prowincji, przed ewentualnym rewanżem austriackim. W roku 1765 rozpoczęto tu budowę górskiej twierdzy z koszarami, ukończoną w 1778 roku. Polskojęzyczny dokument z 1750 roku wymienia miejscowość pod nazwą "Sylberberga". Również Słownik geograficzny Królestwa Polskiego, podaje jedynie nazwę "Silberberg", bez słowiańskiego odpowiednika, za to z nazwą łacińską "Argyrium". Polską nazwę "Srebrna Góra" w książce "Krótki rys jeografii Szląska dla nauki początkowej" wydanej w Głogówku, w roku 1847 wymienił, górnośląski ksiądz, nauczyciel i pisarz, Józef Lompa. W 1807 wojska napoleońskie oblegały twierdzę, 28 czerwca zdobyły ją, w wyniku ostrzału przez ciężką artylerię zabudowa miasta spłonęła.
W 1900 roku miasteczko uzyskało dostęp do Kolei Sowiogórskiej, a w 1908 roku do Ząbkowickiej Kolei Powiatowej.
1 maja 1933 roku w Srebrnej Górze miał miejsce Dzień Lotnictwa (). Wśród innych asów wystartowała tam Hanna Reitsch, młoda rekordzistka sportów szybowcowych, później oblatywaczka nowych samolotów, a także szybownicy z Lądka-Zdroju.
Przed 1945 było zamieszkane w dużej części przez emerytów, nie było tu żadnego zakładu przemysłowego, ani rzemiosła.
W 1945 roku miejscowość została włączona do Polski. Początkowo nazwano ją "Srebrnogóra", potem ustalono nazwę "Srebrna Góra", co było tłumaczeniem dotychczasowej nazwy niemieckiej. Nowa administracja zakwalifikowała niewielkie miasteczko do rzędu wsi, przez pewien czas miejscowość była opuszczona.
W listopadzie 2015 roku, odkryto wejście do nieczynnej sztolni dawnej kopalni srebra. Planowane jest jej udostępnienie dla zwiedzających.
Zabytki.
Do wojewódzkiego rejestru zabytków wpisane są:
Gospodarka.
Główna gałąź gospodarki to turystyka. Corocznie kilkadziesiąt tysięcy turystów odwiedza twierdzę. Funkcjonuje dobrze rozwinięta baza noclegowa, m.in. zabytkowe schronisko PTTK, które przyjęło teraz swoją historyczną nazwę "Villa Hubertus". Budynek funkcjonuje jako pensjonat i restauracja. Także dawne koszary zostały częściowo zaadaptowane dla potrzeb turystów.

</doc>
<doc id="107435" url="https://pl.wikipedia.org/wiki?curid=107435" title="Medal „Za obronę Kijowa”">
Medal „Za obronę Kijowa”

Medal „Za obronę Kijowa” () – radzieckie odznaczenie wojskowe.
Medal „Za obronę Kijowa” został ustanowiony dekretem Rady Najwyższej ZSRR z 21 czerwca 1961 roku. Jednocześnie zatwierdzono jego regulamin i opis odznaki. Był to jedyny z radzieckich medali za obronę lub zdobycie miast w II wojnie światowej ustanowiony wiele lat po wojnie – jeszcze podczas wojny Nikita Chruszczow proponował ustanowić medal za obronę Kijowa, lecz wówczas nie spotkało się to z akceptacją Józefa Stalina, a nastąpiło dopiero po objęciu przez Chruszczowa steru partii.
Zasady nadawania.
Zgodnie z regulaminem medal otrzymywali wszyscy uczestnicy obrony Kijowa podczas II wojny światowej – żołnierze Armii Czerwonej, wojsk NKWD, a także wszyscy pracujący, którzy wzięli udział w obronie Kijowa w szeregach pospolitego ruszenia lub na budowie umocnień obronnych, pracujący w fabrykach i zakładach obsługujących potrzeby frontu, uczestnicy kijowskiej konspiracji i partyzanci walczący z wrogiem pod Kijowem w okresie od lipca do września 1941 roku.
Medal był nadawany niezależnie od innych otrzymanych odznaczeń za czyny dokonane w trakcie obrony Kijowa.
Już w pierwszym roku nadawania, odznaczono nim ok. 70.000 osób. Do 1995 roku odznaczono nim 107 540 osób, a także gazetę "Kijowska Prawda".
Opis odznaki.
Odznakę medalu stanowi wykonany z mosiądzu krążek o średnicy 32 mm. Na awersie na tle gmachu Prezydium Rady Najwyższej Ukraińskiej Socjalistycznej Republiki Radzieckiej umieszczone są postacie żołnierza, marynarza, robotnika i partyzantki z karabinami z bagnetami w rękach. Poniżej wieniec laurowy i wstążka z pięcioramienną gwiazdą. U góry napis: ЗА ОБОРОНУ КИЕВА (pol. „ZA OBRONĘ KIJOWA”). Na rewersie na górze znajduje się małe symbol ZSRR – sierp i młot, pod nim napis w trzech wierszach: ЗА НАШУ / СОВЕТСКУЮ / РОДИНУ (pol.: „Za Naszą Radziecką Ojczyznę”). Napisy i rysunki są wypukłe.
Medal zawieszony jest na metalowej pięciokątnej blaszce obciągniętej wstążką koloru oliwkowego szerokości 24 mm z dwoma paskami czerwonym szerokości 4 mm i granatowym szerokości 2 mm pośrodku.
Medal noszony był na lewej piersi, w kolejności po Medalu „Za obronę Stalingradu”.

</doc>
<doc id="107436" url="https://pl.wikipedia.org/wiki?curid=107436" title="Medal „Za obronę Kaukazu”">
Medal „Za obronę Kaukazu”

Medal „Za obronę Kaukazu” () – radzieckie odznaczenie wojskowe.
Medal „Za obronę Kaukazu” został ustanowiony dekretem Rady Najwyższej ZSRR z 1 maja 1944 roku. Jednocześnie wprowadzono regulamin i opis odznaki medalu. W późniejszym okresie wprowadzono niewielkie poprawki do regulaminu.
Zasady nadawania.
Medalem „Za obronę Kaukazu” byli odznaczani żołnierze i ochotnicy jednostek, oddziałów i instytucji Armii Czerwonej, Floty Czerwonej i wojsk NKWD, biorący bezpośredni udział w obronie Kaukazu przez czas nie mniejszy niż 3 miesiące w okresie od lipca 1942 do października 1943 roku. Osoby cywilne mogły otrzymać medal za faktyczne uczestnictwo w walkach obronnych w okresie od lipca 1942 do października 1943 roku, a także za aktywny udział w przygotowaniu umocnień i rubieży obronnych od jesieni 1941 roku. Niezależnie od długości służby, medal wręczano także osobom ranionym podczas obrony lub odznaczonym za obronę Kaukazu innymi orderami.
Medal za obronę Kaukazu nadawano niezależnie od innych odznaczeń otrzymanych za czyny dokonane w trakcie działań w obronie Kaukazu. W wyjątkowych przypadkach mógł być nadany dwukrotnie. 
Łącznie medalem nagrodzono ponad 870 tys. osób (stan na 1985 rok).
Opis odznaki.
Odznakę medalu stanowi wykonany z mosiądzu krążek o średnicy 32 mm. 
Na awersie medalu jest umieszczony szczyt Elbrusa – u jego podnóża są umieszczone wieże szybów naftowych i trzy czołgi. Nad szczytem – trzy samoloty. W górnej części napis po okręgu: ЗА ОБОРОНУ КАВКАЗА (pol.: „ZA OBRONĘ KAUKAZU”). Wokół na obrzeżach medalu znajduje się ornament z kwiatów i kiści winogron. W górnej części ornamentu jest mała pięcioramienna gwiazda, a w dolnej wstążka z sierpem i młotem pośrodku oraz napisem: CC · CP (pol.: ZSRR). 
Na rewersie jest umieszczone symbol ZSRR – sierp i młot oraz napis w trzech wierszach: ЗА НАШУ / СОВЕТСКУЮ / РОДИНУ (pol. „ZA NASZĄ RADZIECKĄ OJCZYZNĘ”). Projektantem odznaki był malarz N. Moskalew.
Medal zawieszony jest na pięciokątnej blaszce obciągniętej wstążką koloru oliwkowego szerokości 24 mm, z dwoma wąskimi białymi paskami szerokości 2 mm przedzielonymi oliwkowym paskiem pośrodku oraz dwoma granatowymi paskami po bokach szerokości 2,5 mm.
Medal nosi się po lewej stronie piersi, w kolejności po Medalu „Za obronę Kijowa”.

</doc>
<doc id="107437" url="https://pl.wikipedia.org/wiki?curid=107437" title="Tomasz Adamski">
Tomasz Adamski

Tomasz Bogdan Adamski, ps. "Dzwon" (ur. 1963) – polski wokalista i gitarzysta rockowy, poeta, aktor teatralny. Znany głównie jako lider zespołu Siekiera. Gra w puławskim „Teatrze Poszukującym”. W 2005 ukazał się (nakładem wydawnictwa Lampa i Iskra Boża) tomik poezji "Za czarną szybą".
Mieszka w Puławach.
Adamski koordynował wydanie płyty "Na wszystkich frontach świata" (2008) – po latach powiedział o Siekierze: "Punkowa Siekiera nie utożsamiała się z żadnymi lewicowymi ani prawicowymi ekstremizmami. Była po prostu zabójczym żartem, sado-masochityczno-apokaliptycznym teatrem absurdu".

</doc>
<doc id="107439" url="https://pl.wikipedia.org/wiki?curid=107439" title="Wacław Seweryn Rzewuski">
Wacław Seweryn Rzewuski

Wacław Seweryn Rzewuski herbu Krzywda; nazwiska przybrane, przydomki i krypt.: "Emir Tadż el faher Abd-el-Niszan; Emir Arslan; Abu Assed; Le Comte W. S. R.; Dżiecar el cheil; Hrabia W. S. R.; W... R..." (ur. 15 grudnia 1784 we Lwowie, zm. 1831(?)) – syn Seweryna Rzewuskiego, hetmana polnego koronnego i Konstancji Małgorzaty Lubomirskiej, podróżnik, orientalista, pamiętnikarz, poeta, jeździec i znawca koni, kawaler maltański (w zakonie od 1811 roku), kawaler Honoru i Dewocji.
Życiorys.
Po trzecim rozbiorze Polski (w wieku 10 lat) wywieziony został przez ojca do Wiednia, kształcił się w elitarnym Theresianum (Theresianischen Militärakademie). Służył w wojsku austriackim jako inżynier miner. W roku 1805 poślubił Rozalię Aleksandrę Lubomirską. W 1809 bił się pod Aspern, jako podporucznik (dowódca szwadronu) w pułku węgierskich huzarów M. Kinmayera. Później w pułku ułanów Schwarzenberga dosłużył się stopnia rotmistrza. Poprosił o dymisję w roku 1811. W tym samym roku stracił ojca, opuścił żonę i osiadł na swych dobrach na Wołyniu: Sawraniu (gdzie założył znaną później stadninę koni arabskich), Kuźminie i Łanowcach. Kilka tygodni później (1811), w Daszowie u siostry, Marii Jarosławowej Potockiej, nawiązał bliższą znajomość z paszą Ramizem. Wkrótce potem gościł na jego dworze w Mikołajowie (nad rzeką Boh), układając projekt wspólnej podróży (wyprawy) na Wschód. W latach 1812–1813 mieszkał w Krzemieńcu, utrzymując bliskie kontakty z Tadeuszem Czackim i jego liceum.
W 1817 r. wyjechał na Wschód w misji zakupu koni arabskich dla cara Aleksandra I. W latach 1818–1820 podróżował po Bliskim Wschodzie. W Arabii poznał pustynię i jej mieszkańców. Zwiedził Syrię, Irak, Liban oraz Palestynę. W 1818 r. jako jeden z wodzów eskorty dotarł wraz z pielgrzymką do bram Mekki. Opracował m.in.: plan meczetu w Mekce (na podstawie innego źródła, bo sam do Mekki nie wjechał), mapy Persji oraz Półwyspu Arabskiego. Pozyskał zaufanie i przyjaźń przywódców szczepów beduińskich. Z wodzem rodu Roualla, Edre ibn Shalanem, zawarł przymierze krwi. Rzewuski zżył się z Beduinami – mieszkał z nimi, polował, świętował i brał udział w ich wyprawach wojennych. Kunszt wojenny i odwaga przyniosły mu uznanie i sławę. Przyjęty do 13 plemion arabskich otrzymał tytuł emira i imiona: Tadż al-Fahr („Korona sławy”), Abd al-Niszan („Sługa znaku”).
Po powrocie do kraju osiadł w rodzinnym Sawraniu na Podolu. Miał kolekcję orientalnych rękopisów, książek, strojów, broni i fajek. Wiele czasu spędzał w stroju beduińskim w siodle wśród Ukraińców, nocując w stepach pod namiotem. Stał się na tyle sławny, że powstały o nim ukraińskie pieśni, np.: „Hej, pane Hetmane Zołotaja Boroda (...) Hej pane Hetmane, hej pane Rewuckij, Prijdy nuże miłyj Lasze (...)”. Przyjaźnił się z Tomaszem Padurrą, poetą, piewcą kozaczyzny, popularyzatorem folkloru i muzyki ukraińskiej.
W latach 1825–1826 należał do Towarzystwa Patriotycznego. Zadenuncjowany w 1826, przez dwa lata był kontrolowany i przesłuchiwany. Dochodzenie umorzono z braku dowodów winy. W 1831 podczas Powstania Listopadowego Rzewuski wystawił oddział jazdy kozackiej, przeznaczając dla niego ukochane konie arabskie. Dowodząc oddziałem w przegranej bitwie pod Daszowem, zaginął w niewyjaśnionych okolicznościach dnia 14 maja 1831.
Upamiętnienie.
Rzewuskiemu poświęcili swoje utwory m.in.: Adam Mickiewicz ("Farys"), Juliusz Słowacki ("Duma o Wacławie Rzewuskim"), Wincenty Pol ("Hetman Złotobrody"), Tadeusz Miciński (wiersz "Emir Rzewuski" w tomie "Nietota"), Tymko Padura ("Zołotaja boroda"), Michał Budzyński ("Wacław Rzewuski") oraz Zofia Kossak ("Stado emira"). Także Jerzy Grotowski umieścił Rzewuskiego w swoim, dotychczas nieznanym tomiku wierszy (napisał je mając 16 lat) pod tytułem "Emir el Kadżi". Pojawił się on także na obrazach Juliusza Kossaka, Piotra Michałowskiego i Januarego Suchodolskiego.
Szkolny Punkt Konsultacyjny przy Ambasadzie RP w Abu Zabi z siedzibą w Dubaju nosi imię Wacława Seweryna Rzewuskiego.
Twórczość.
Bliskim Wschodem zainteresował go wuj, podróżnik i pisarz – Jan Potocki, który poznał go też z dwoma wybitnymi ówczesnymi orientalistami wiedeńskimi Josephem Hammerem i Juliusem Klaprothem oraz z A. K. Czartoryskim. W Wiedniu Rzewuski, dzięki syryjskiemu uczonemu (Antun Arida) nauczył się dwóch języków wschodnich: arabskiego i tureckiego. Był inicjatorem wiedeńskiego Towarzystwa Orientalistycznego. Założył i finansował pierwsze w świecie pismo orientalistyczne „Mines d’Orient. Fundgruben des Orients. Fontes Rerum Orientalium” (tj. „Kopalnie Wschodu”, w sensie: „Kopalnia wiedzy o [Bliskim] Wschodzie”), wydawane w Wiedniu w latach 1809–1820 (I-VI tomów "in folio"). Był członkiem Towarzystwa Naukowego w Getyndze, Akademii Nauk w Monachium i członkiem korespondentem Towarzystwa Przyjaciół Nauk w Warszawie.
Wrażenia z podróży do Arabii Rzewuski spisał po francusku w nieopublikowanym za jego życia dziele pt. "Sur les chevaux orientaux et provenants des races orientales". W 1927 manuskrypt został nabyty przez Bibliotekę Narodową, gdzie przetrwał do XXI w. Zawiera on ponad 400 kolorowych rysunków, stanowiących źródło badań nad miejscową kulturą i zwyczajami, co ma ogromną wartość również dla Saudyjczyków. Są tam też nuty, które pozwalają odtworzyć muzykę beduińską sprzed 200 lat, a także spis ludności niektórych plemion. Zainteresowanie pamiętnikiem zgłosiła Arabia Saudyjska, dla której dzieło jest tym bardziej cenne, że kraj ten nie posiada wielu pamiątek piśmienniczych z tego okresu. Wydanie naukowe, z tłumaczeniem na polski i angielski oraz ilustracjami zostało przygotowane przez Bibliotekę Narodową i sfinansowane przez Katar. Premiera publikacji miała miejsce na 29. Międzynarodowych Targach książki w Dosze w 2018.
Wydał też "Podróż do Palmiry" (1821).

</doc>
<doc id="107440" url="https://pl.wikipedia.org/wiki?curid=107440" title="Medal „Za obronę Radzieckiego Obszaru Podbiegunowego”">
Medal „Za obronę Radzieckiego Obszaru Podbiegunowego”

Medal „Za obronę Radzieckiego Obszaru Podbiegunowego” () – sowieckie odznaczenie wojskowe.
Zasady nadawania.
Medal „Za obronę Radzieckiego Obszaru Podbiegunowego” został ustanowiony dekretem Rady Najwyższej ZSRR z 5 grudnia 1944 roku. Medal został ustanowiony dla nagrodzenie uczestników obrony obszaru podbiegunowego Związku Radzieckiego, głównie żołnierzy Armii Czerwonej, Floty Czerwonej i wojsk NKWD.
Łącznie do 1 stycznia 1995 roku nagrodzono tym medalem ok. 353.240 osób.
Opis odznaki.
Odznakę medalu stanowi wykonany z mosiądzu krążek o średnicy 32 mm. Na awersie medalu znajduje się popiersie ubranego w strój zimowy żołnierza z pistoletem maszynowym PPSz w ręku. W tle – zarys okrętu, na dole stylizowane sylwetki czołgów, a w górze medalu sylwetki samolotów. Wokół medalu napis: ЗА ОБОРОНУ СОВЕТСКОГО ЗАПОЛЯРЬЯ (pol. „ZA OBRONĘ RADZIECKIEGO OBSZARU PODBIEGUNOWEGO”), a w dole mała gwiazda. Na rewersie medalu umieszczono symbol ZSRR – sierp i młot oraz napis po rosyjsku: ЗА НАШУ СОВЕТСКУЮ РОДИНУ („ZA NASZĄ RADZIECKĄ OJCZYZNĘ”).
Medal zawieszony jest na metalowej pięciokątnej blaszce obciągniętej wstążką koloru niebieskiego z zielonym paskiem pośrodku i białymi obok zielonego oraz na brzegu wstążki.

</doc>
<doc id="107441" url="https://pl.wikipedia.org/wiki?curid=107441" title="Tomasz Lipiński">
Tomasz Lipiński

Tomasz Lipiński (ur. 21 sierpnia 1955 w Warszawie) – polski muzyk rockowy, wokalista, autor tekstów, kompozytor i gitarzysta, lider i współzałożyciel zespołów Brygada Kryzys, Tilt i Fotoness. Autor muzyki filmowej.
Od 2011 zasiada w Radzie Akademii Fonograficznej ZPAV w sekcji muzyki rozrywkowej.
Obecnie jest członkiem prezydium zarządu ZAIKS, gdzie zajmuje stanowisko członka zarządu – skarbnika.
Życiorys.
Określa siebie jako "od dziecka nieprzystosowanego", niepotrafiącego podporządkować się szkolnym zasadom. Wychowywany przez pracującą matkę. Swojego ojca, Eryka Lipińskiego, poznał mając 8 lat.
W 1975 ukończył XXVII Liceum Ogólnokształcące im. Tadeusza Czackiego w Warszawie. Studiował w Akademii Sztuk Pięknych w Warszawie; przerwał studia, by realizować swoją pasję muzyczną. Latem 1978 zagrał pierwszy koncert.
Udzielał się w zespole Izrael, nagrał dwa solowe albumy ("Nie pytaj mnie" w 1994 oraz "To, czego pragniesz" w 2015). W latach 1991–1993 pisał felietony dla czasopisma „Tylko Rock”. Był dyrektorem marketingowym BMG Poland (1993), redaktorem naczelnym „Aktivista” (2000). Wystąpił w kilku drugoplanowych rolach aktorskich, jest autorem muzyki do kilku filmów dokumentalnych i piosenek filmowych (m.in. do filmów "Psy 2", "Słodko gorzki", za którą dostał w 1996 nagrodę na XXI Festiwalu Polskich Filmów Fabularnych w Gdyni i do filmu "Reich" – wszystkie w reżyserii Władysława Pasikowskiego).
Od 2014 występuje jako Tomek Lipiński z zespołem w składzie:
Życie prywatne.
Jest synem satyryka Eryka Lipińskiego i przyrodnim bratem Zuzanny Lipińskiej – graficzki, ilustratorki i specjalistki od tworzenia stron WWW. Ma dwie córki – Agatę (ur. 1984) i Lucję (1985).
Był wyznawcą buddyzmu, uczniem duńskiego propagatora buddyzmu tybetańskiego, lamy Ole Nydahla.

</doc>
<doc id="107443" url="https://pl.wikipedia.org/wiki?curid=107443" title="Władcy Inków">
Władcy Inków

Chronologiczna lista władców Imperium Inków, początkowo władających niewielkim królestwem w dolinie Cuzco, z czasem, na drodze podbojów, przekształconym w imperium sięgające od dzisiejszej Kolumbii do północnego Chile i Argentyny.
Zgodnie z legendą pierwszy król Inków i założyciel dynastii Manco Inca, syn boga słońca Inti i bogini księżyca Mamy Qulli zrodzony został nad jeziorem Titicaca i poślubił swoją siostrę, Mamę Ocllo, co stało się w inkaskiej rodzinie królewskiej tradycją. Mama Ocllo stała się w ten sposób pierwszą coyą, najważniejszą małżonką Manco i królową Inków.
Królowie Inków uważani byli więc za Synów Słońca, oddawano im cześć boską. Każdemu kolejnemu władcy przysługiwał tytuł "Capac Inca" (kecz. "Wspaniały Pan") oraz "Sapa Inca" (kecz. "Jedyny Pan"). Używano również wobec osoby króla określenia "Apu", co można przetłumaczyć jako "boski".
Wstępując na tron, po otrzymaniu od bogów sprzyjających znaków wieszczych, odbywała się w świątyni Coricancha w Cuzco uroczysta koronacja nowego władcy. Najważniejszym symbolem jego władzy była opaska Mascapaicha. Po śmierci ciało władcy Inków było mumifikowane i osadzane na złotym tronie w sanktuarium boga Inti w świątyni Coricancha.
Historię inkaskiej dynastii panującej dzieli się na cztery okresy. Pierwszy okres panowania legendarnej dynastii Húrin, starszej linii królewskiego rodu zakończony powstaniem dynastii Hanan i przejęciem władzy przez młodszą linię rodu. Drugi okres to panowanie legendarnych władców dynastii Hanan. Kolejny to okres imperialny, gdy Królestwo Inków osiągnęło szczyt swojej potęgi, zakończony hiszpańskim podbojem. Ostatni okres, nazywany od nazwy stolicy Królestwem Vilcabamba to okres walk ostatnich potomków królewskiego rodu z Hiszpanami.
"Informacje dotyczące małżonek, matek oraz niektórych dat są niepełne."

</doc>
<doc id="107445" url="https://pl.wikipedia.org/wiki?curid=107445" title="Wielkie Księstwo Poznańskie">
Wielkie Księstwo Poznańskie

Wielkie Księstwo Poznańskie (, ) – autonomiczne księstwo, wchodzące w skład Prus (pozostające – z wyjątkiem lat 1848–1851 – obok Prus Zachodnich i Wschodnich, poza Związkiem Niemieckim), powstałe na mocy kongresu wiedeńskiego, mające w zamierzeniu mocarstw zaspokoić narodowe dążenia Polaków w związku z wyłączeniem, decyzją kongresu, Wielkopolski i zachodniej części Kujaw z terytorium Księstwa Warszawskiego, z którego utworzono Królestwo Polskie, państwo konstytucyjne, związane jedynie unią personalną z Imperium Rosyjskim. Po powstaniu listopadowym w Królestwie Polskim, popartym przez Poznanian, autonomia Księstwa została ograniczona w 1831 r., a po powstaniach wielkopolskich z 1846 i 1848 – całkowicie zniesiona. Administracja pruska bez żadnego aktu prawnego zmieniła nazwę na Prowincja Poznańska ("Provinz Posen"), ale w użyciu społecznym nadal pozostawała nazwa Wielkie Księstwo Poznańskie (choć polskie elity polityczne również używały nowej nazwy). Nazwa ta pozostała w pełnej tytulaturze królów Prus, a następnie cesarzy niemieckich aż do abdykacji Wilhelma II.
Terytorium i ludność.
Obszar wielkiego księstwa obejmował zachodnią część podzielonego między Prusy i Rosję Księstwa Warszawskiego (z części wschodniej utworzono Królestwo Polskie), czyli Wielkopolskę bez jej wschodniej części oraz Kujawy. Obszar księstwa obejmował 28 951 km², siedzibą władz został Poznań. Częścią Księstwa Warszawskiego była także Ziemia chełmińska, ale ta znalazła się w Prusach bezpośrednio.
Wielkie Księstwo Poznańskie zamieszkiwało w 1815 około 779 tys. osób, a pierwszy urzędowy spis ludności w Księstwie z 1816 wykazał zwiększenie populacji do 820 176 osób, głównie Polaków, a także Niemców i Żydów.
Podział administracyjny w latach 1819–1918.
Utworzona w 1815 roku prowincja odziedziczyła podział na powiaty dokonany w 1796 roku w Prusach Południowych i zachowany z niewielkimi zmianami w czasach Księstwa Warszawskiego. Po kilku zmianach w latach 1815–1819 powstał trwały podział na rejencje i powiaty, który utrzymał się do reformy z 1887, kiedy zwiększono liczbę powiatów z 26 do 42. Podział z 1887 r. przetrwał do roku 1918.
Ustrój.
Władcą księstwa był król pruski, reprezentowany przez księcia-namiestnika (przez cały okres istnienia tego urzędu był nim Antoni Henryk Radziwiłł). Pełnił on przede wszystkim funkcje reprezentacyjne i honorowe. Nadzór nad administracją państwową sprawował mianowany przez rząd w Berlinie naczelny prezes księstwa. W 1824 powołano dodatkowo Sejm Wielkiego Księstwa Poznańskiego, który miał jednak jedynie charakter doradczy. Pierwsza sesja tego sejmu miała miejsce dnia 21 października 1827 roku, a ostatnia (siódma) – 9 lutego 1845 roku. Jego marszałkiem wybrany został ks. ordynat Antoni Sułkowski z Rydzyny. W jego skład wchodzili posłowie, wybrani przez właścicieli dóbr ziemskich (było ich 22), posłowie wybierani przez właścicieli dóbr miejskich (16) oraz posłowie wybierani pośrednio przez mieszkańców gmin wiejskich (8). Oprócz tego w skład sejmu wchodzili nieliczni członkowie dziedziczni.
Administracyjnie księstwo podzielono na rejencje poznańską i bydgoską, te zaś na 26 powiatów, w których władzę sprawowali landraci.
Historia.
Powstałe w wyniku realizacji artykułu 1 Umowy rosyjsko-pruskiej z 3 maja 1815 roku i potwierdzonego artykułem 2 Aktu Końcowego Kongresu wiedeńskiego z dnia 9 czerwca 1815 roku, oddzielającego ziemie zachodniej Wielkopolski i Kujaw od reszty Księstwa Warszawskiego i wcielone do Królestwa Prus Patentem króla Fryderyka Wilhelma III w dniu 15 maja 1815 roku. 3 sierpnia 1815 roku w Poznaniu odbyła się uroczystość złożenia królowi Prus hołdu przez mieszkańców nowo utworzonego księstwa wobec reprezentującego króla namiestnika – ks. Antoniego Henryka Radziwiłła. Pierwszym Naczelnym Prezesem administracji księstwa w latach 1815–1824 był Joseph von Zerboni di Sposetti. Deklarowana w 1815 dwujęzyczność księstwa miała, w zamierzeniu monarchy, zaspokoić narodowe aspiracje wielkopolskich Polaków. Nie była ona jednak nigdy ściśle respektowana, a ponowny proces germanizacji rozpoczął się od samego początku istnienia Księstwa. Poparcie przez społeczeństwo polskie powstania listopadowego dało Prusom pretekst do likwidacji autonomii Księstwa. W 1831 zlikwidowano urząd księcia-namiestnika, podporządkowując Wielkie Księstwo mianowanemu z Berlina prezesowi naczelnemu. Proces odgórnej germanizacji uległ wówczas nasileniu, osiągając apogeum po zjednoczeniu Niemiec w 1871 r.
Formalnie autonomia przestała istnieć w 1848 r., gdy Frankfurckie Zgromadzenie Narodowe przemianowało Wielkie Księstwo Poznańskie na Prowincję Poznańską (aczkolwiek nie miało do tego prawa). Natomiast Wielkie Księstwo jako twór polityczny zniknęło, gdy w konstytucji Prus z 5 grudnia 1848 nie znalazł się zapis o jego istnieniu.

</doc>
<doc id="107447" url="https://pl.wikipedia.org/wiki?curid=107447" title="Tilt">
Tilt

Tilt – polski zespół rockowy, który działa z przerwami od 1979 roku. Początkowo kojarzony był ze sceną punkrockową i wykonywał utwory z anglojęzycznymi tekstami. Tomasz Lipiński – założyciel, lider, wokalista i gitarzysta – jako jedyny był członkiem zespołu przez cały okres jego działalności.
Jak przyznał Tomasz Lipiński, Tilt od początku był zespołem post punkowym.
Nazwa zespołu pochodzi od napisu informującego o przerwaniu gry spowodowanego szarpaniem, popychaniem lub uderzaniem we flipper. "Chcieliśmy tak działać na społeczeństwo – „tiltować” je".
Historia.
1979–1980.
Zespół powstał jesienią 1979 roku. Tilt został utworzony w Warszawie przez wokalistę i gitarzystę Tomasza „Frantza” Lipińskiego, basistę Tomasza „Rastamana” Szczecińskiego i perkusistę Jacka „Lutra” Lenartowicza (ex–Deadlock). Krótko po powstaniu zespołu nadano mu nazwę Tilt (wcześniejsze propozycje: Artists and Prostitutes, Zakaz). Gdy „Luter” stworzył tekst „life after life, death after death, flippers at the hop trying to catch my breath”, to powstał pomysł na nazwę Tilt.
Jeden z pierwszych koncertów grupa zagrała w warszawskim Teatrze Studio na przełomie 1979 i 1980 (zorganizowanym przez ówczesnego kierownika galerii „Remont” Henryka Gajewskiego, ówczesnego menedżera Tiltu Piotra Rypsona i związanego z Teatrem Studio Zdzisława Sosnowskiego). W 1980 zespół wystąpił w gdańskim Wielkim Młynie oraz przed szerszą publicznością podczas „I Ogólnopolskiego Przeglądu Nowej Fali” w Kołobrzegu (wszystkie występy zostały uwiecznione na taśmie filmowej przez Gajewskiego). W tym okresie muzycy nagrali w studiu cztery utwory: „Border Line”, „Photo”, „Pink Pictures” i „Fallen Is Babylon”, które trafiły wraz z piosenkami „Disco Girls, Disco Boys” i „Indepedient Intervision” (pochodzącymi z koncertów) na bootlegową kasetę magnetofonową dokumentującą festiwal w Kołobrzegu (kaseta zawierała również nagrania zespołów: Kryzys, KSU, Kanał, Deadlock i Poerocks). Skład zespołu poszerzył się o grającą na instrumentach klawiszowych „Pyzę”. Jesienią tego samego roku Lipiński zawiesił działalność Tiltu i latem 1981 utworzył z Robertem Brylewskim zespół Brygada Kryzys. „Luter” i „Pyza” po krótkim epizodzie w grupie Białe Wulkany wyemigrowali do Berlina Zachodniego.
1983–1987.
Kiedy Brygada Kryzys rozwiązała się pod koniec 1982 Lipiński razem z „Rastamanem” reaktywowali Tilt uzupełniając skład perkusistą Tomaszem „Gogo Szulcem” Kożuchowskim (ex–TZN Xenna) oraz saksofonistą jazzowym Aleksandrem Koreckim. Ten okres udokumentowała piosenka „Za zamkniętymi drzwiami (widziałem Cię)”, która ukazała się w 1985 na poltonowskiej kompilacji różnych wykonawców "Fala". W 1984 „Rastaman” opuścił zespół, a na jego miejsce przyszli: basista Franz Dreadhunter i gitarzysta Piotr „Czombe” Dubiel (ex–Deuter; ex–TZN Xenna). W tym składzie muzycy Tiltu nagrali swój pierwszy singel „Runął już ostatni mur”. W 1985 Lipiński i Dreadhunter postanowili złagodzić repertuar czyniąc go dostępniejszym szerszej publiczności. Efektem tych zmian był kolejny singel „Mówię ci, że...”, nagrany przy gościnnym udziale wokalistki Kayah. Tytułowa piosenka stała się w Polsce jednym z największych przebojów końca lat 80. W tym okresie muzycy zarejestrowali także materiał na swój debiutancki album "Tilt", który ukazał się w 1988. Album przyniósł nowe przeboje („Szare koszmary” oraz „Rzeka miłości, morze radości, ocean szczęścia”). W sesji nie wziął udziału „Gogo Szulc” (przeszedł do Armii), którego zastąpiono automatem perkusyjnym. Jeszcze przed wydaniem tej płyty zespół ponownie zawiesił działalność. Lipiński utworzył wówczas nową grupę Fotoness.
1988–1989.
W 1988 po rozpadzie Fotoness Tilt został ponownie reaktywowany (jako Czad Kommando Tilt). Oprócz Lipińskiego w zespole pojawili się: basista Dariusz „Maleo” Malejonek oraz ponownie „Gogo Szulc”. W tym składzie udali się na koncerty do ZSRR. Po powrocie do Polski Malejonka zastąpił Marcin Ciempiel (ex–Fotoness). Niedługo później w Tilcie pojawił się gitarzysta Jan Benedek. Wcześniej muzycy przystąpili do nagrywania drugiej płyty. Zespół zagrał kolejne koncerty poza granicami Polski (NRD i Czechosłowacja). Album "Czad Kommando Tilt" ukazał się w 1990 – w czasie, gdy Tilt został po raz trzeci zawieszony. Rok później Lipiński z Brylewskim ponownie reaktywowali Brygadę Kryzys.
1996.
Jesienią 1996 zespół zagrał koncert w warszawskim Teatrze Buffo. Lipińskiemu towarzyszyli wówczas: Dreadhunter, perkusista Artur Hajdasz (po raz pierwszy z Tiltem grał już w 1985 m.in. na festiwalu w Jarocinie), wokalistka Magda Steczkowska i gitarzysta Jacek Królik. Występ był transmitowany przez radio i telewizję. Pod koniec roku ukazał się album "Rzeka miłości, koncert w Buffo '96" zawierający nagrania z tego koncertu.
2000–2002.
W 2000 nastąpił kolejny powrót Tiltu – Lipińskiemu i Dreadhunterowi towarzyszyli: Piotr Lewicki (gitara, instr. klawiszowe) oraz Tomasz Czulak (perkusja). Trzy nowe utwory: „Miassto fcionga”, „Westchnienie” i „Ostatnia piosenka o miłości” trafiły do filmu "Reich" Władysława Pasikowskiego. W 2002 została wydana płyta "Emocjonalny terror".
od 2006.
Od 2006 grupa działa w składzie: Tomasz Lipiński, Karol Ludew (perkusja), Piotr Leniewicz (gitara basowa), Aleksander Korecki (saksofon) i Wojciech Konikiewicz (instr. klawiszowe).

</doc>
<doc id="107448" url="https://pl.wikipedia.org/wiki?curid=107448" title="Medal „Za zdobycie Budapesztu”">
Medal „Za zdobycie Budapesztu”

Medal „Za zdobycie Budapesztu” () – radzieckie odznaczenie wojskowe.
Medal „Za zdobycie Budapesztu” został ustanowiony dekretem Rady Najwyższej ZSRR z 9 czerwca 1945 roku dla nagrodzenia wszystkich bezpośrednich uczestników bitwy o Budapeszt podczas II wojny światowej. W dniu 31 sierpnia 1945 roku zatwierdzony został regulamin medalu.
Zasady nadawania.
Medal „Za zdobycie Budapesztu” był nadawany:
Łącznie Medal za zdobycie Budapesztu otrzymało do 1 stycznia 1995 roku ok. 362.050 osób.
Opis odznaki.
Odznaką medalu jest wykonany z mosiądzu krążek o średnicy 32 mm. 
Na awersie w centrum umieszczony jest napis: ЗА ВЗЯТИЕ БУДАПЕШТА (pol.: ZA ZDOBYCIE BUDAPESZTU). Nad napisem umieszczona jest pięcioramienna gwiazda, a poniżej dwie wiązanki wawrzynu z umieszczonym pomiędzy nimi sierpem i młotem (godłem ZSRR). 
Na rewersie umieszczona jest data zdobycie Budapesztu – 13 ФЕВРАЛЯ 1945 (13 lutego 1945), a powyżej napisu gwiazda.
Medal był zawieszony na metalowej pięciokątnej baretce obciągniętej wstążką koloru pomarańczowego z szerokim błękitnym paskiem pośrodku.

</doc>
<doc id="107450" url="https://pl.wikipedia.org/wiki?curid=107450" title="Medal „Za zdobycie Królewca”">
Medal „Za zdobycie Królewca”

Medal „Za zdobycie Królewca” (Königsbergu) () – radzieckie odznaczenie wojskowe.
Medal „Za zdobycie Królewca” został ustanowiony dekretem Prezydium Rady Najwyższej ZSRR z 9 czerwca 1945 roku dla nagrodzenia wszystkich bezpośrednich uczestników walk o Königsberg (Królewiec) podczas II wojny światowej. 31 sierpnia 1945 roku zatwierdzono regulamin medalu, który został uzupełniony dekretem z dnia 5 lutego 1951 roku.
Zasady nadawania.
Medal „Za zdobycie Królewca” nadawany był żołnierzom jednostek, związków taktycznych i instytucji Armii Czerwonej, Floty Czerwonej, wojsk NKWD i NKGB, biorących bezpośredni udział w szturmie i zdobyciu Królewca, w okresie od 23 stycznia do 10 kwietnia 1945, a także organizatorom operacji zajęcia miasta.
Łącznie do 1987 roku Medal „Za zdobycie Królewca” otrzymało ok. 760 tys. osób.
Dekretem z 5 lutego 1951 roku zezwolono na pozostawienie medalu rodzinie w wypadku śmierci odznaczonego, wcześniej były zwracane państwu.
Opis odznaki.
Odznaką Medalu za zdobycie Królewca jest wykonany z mosiądzu krążek o średnicy 32 mm. Na awersie medalu w centrum znajduje się napis w trzech wierszach: ЗА / ВЗЯТИЕ / КЕНИГСБЕРГА (pol. „ZA ZDOBYCIE KÖNIGSBERGU”). Nad nim jest mała pięcioramienna gwiazda z promieniami, pod napisem wiązanka z liści wawrzynu. Na rewersie umieszczona jest data zdobycia Królewca – 10 / АПРЕЛЯ / 1945 („10 kwietnia 1945 roku”), a powyżej pięcioramienna gwiazda. Projektantem odznaki był malarz A. Kuzniecow.
Medal był zawieszony na metalowej pięciokątnej blaszce obciągniętej wstążką koloru zielonego szerokości 24 mm z trzema wąskimi czarnymi paskami pośrodku.
Medal nosi się na lewej stronie piersi, w kolejności po Medalu „Za zdobycie Budapesztu”.

</doc>
<doc id="107451" url="https://pl.wikipedia.org/wiki?curid=107451" title="Indukcja">
Indukcja

Indukcja (łac. "inductio") – wprowadzenie w jakiś stan, wzbudzenie jakiegoś zjawiska.

</doc>
<doc id="107452" url="https://pl.wikipedia.org/wiki?curid=107452" title="Półdiablę weneckie">
Półdiablę weneckie

Półdiablę weneckie – powieść Józefa Ignacego Kraszewskiego, z podtytułem "Powieść od Adriatyku", napisana w Dreźnie w 1865. Głównymi bohaterami są: szlachcic polski, Konrad Lipiński oraz jego węgrzynek (sługa) Maciek. Akcja toczy się w Polsce i we Włoszech, w Wenecji, dokąd Konrad udaje się w celu odszukania swoich korzeni rodzinnych.
Treść powieści.
Zarówno Konrad, jak i Maciek we Włoszech odnajdują swoje wielkie miłości, obaj kochają nieszczęśliwie. Konrad pała uczuciem do pięknej córki kapitana statku, Cazity. Po ślubie zabiera młodą żonę do swojego dworu w Polsce, ponieważ nie wyobraża sobie mieszkania poza ojczyzną. Cazita bardzo źle czuje się w kraju męża, kaprysi, chudnie, a ostatecznie różnymi szantażami emocjonalnymi wymusza na nim powrót do Wenecji. We Włoszech wielka nostalgia doprowadza Konrada do śmierci. Młoda wdowa szybko pociesza się w ramionach bogatego patrycjusza Vittoriniego.
Niezależnie autor rozwija wątek miłości Maćka, służącego Konrada. Kocha się on w córce szewca (polskiego emigranta), pięknej Marietcie. Zanim jednak będzie mógł się z nią związać, przyszły teść każe mu u siebie terminować. Romantyczny chłopak zgadza się na to, pozostaje w Wenecji rezygnując ze służby u Lipnickiego i pracuje ciężko w warsztacie szewskim, podczas gdy ukochana zdradza go, potajemnie spotykając się z patrycjuszem Vittorino, późniejszym mężem Cazity. Sytuacja się komplikuje, ponieważ ojciec Marietty przywiązuje się do Maćka, jak do prawdziwego zięcia, tymczasem Marietta jest cyniczna i niegodna miłości poczciwego Polaka. Chłopak jest bardzo nieszczęśliwy, ponieważ miota się między miłością do kobiety a wielka tęsknotą za Polską. Marietta ma władzę nad Maćkiem i w akcie zemsty namawia go do dokonania zamachu na patrycjusza Vittoriniego, który ma zostać w ten sposób ukarany za odejście od szewcówny i plany małżeńskie z Cazitą. Maciek rani niegroźnie Vittoriniego, po czym musi szukać ratunku w ucieczce. Tragiczne wydarzenia wywołują obłąkanie u szewca.

</doc>
<doc id="107454" url="https://pl.wikipedia.org/wiki?curid=107454" title="Oradea">
Oradea

Oradea () – miasto w Rumunii w okręgu Bihor, stolica krainy historycznej Kriszana. Miasto liczy, zgodnie ze spisem ludności z 2002 roku, 206 614 mieszkańców. Natomiast liczba mieszkańców całego zespołu miejskiego wynosi ok. 241 tys. Oradea należy do najlepiej rozwiniętych miast w Rumunii. Merem miasta jest Ilie Bolojan.
Nazwa miasta w różnych językach:
Geografia.
Miasto położone jest w pobliżu granicy z Węgrami (13 km) nad rzeką Crișul Repede (Szybki Keresz).
Historia.
Miasto pod łacińską nazwą Varadinum istniało tutaj z pewnością już w XI stuleciu. W 1093 r. król węgierski Władysław I Święty doprowadził do powstania tutaj biskupstwa. Miasto stało się jednym z ważniejszych grodów Królestwa Węgier, a jego katedra miejscem pochówku królów.
Rozwój miasta zahamowało jego zniszczenie podczas najazdu mongolskiego w 1241 r. Oradea długo odzyskiwała dawne znaczenie. W mieście pracował Georg von Peurbach, skutkiem czego była "Tabula Varadiensis". Od 1445 biskupem Waradynu był Jan Vitéz, protektor Grzegorza z Sanoka. W 1541 znalazła się w granicach Wschodniego Królestwa Węgier, które w 1570 r. zostało przekształcone w Księstwo Siedmiogrodu, zależne od Imperium Osmańskiego. Od XVIII wieku – już w granicach monarchii Habsburgów – zaczęła odzyskiwać swą świetność. To wówczas wiedeński architekt Franz Anton Hillebrandt zaprojektował przebudowę miasta w stylu barokowym. Rozkwit przyniósł miastu wiek XIX, gdy węgierski "Nagyvárad" stał się ważnym centrum gospodarczym i kulturalnym.
Po rozpadzie Austro-Węgier Oradea znalazła się w granicach Rumunii, mimo iż większość stanowili w niej Węgrzy (w 1910 91,1%, w 1919 62%). Po drugim arbitrażu wiedeńskim miasto powróciło do Węgier w 1940, ale w wyniku traktatu paryskiego ponownie znalazło się w granicach Rumunii w 1947 (faktycznie od października 1944, po zdobyciu miasta przez Armię Czerwoną).
Gospodarka.
Przez wieki Oradea należała do najbogatszych miast Węgier. Po roku 1989, w Oradei doszło do szerokich zmian ekonomicznych, które dotyczyły głównie sektora usług, ze względu na znaczący rynek konsumencki.
Bezrobocie w Oradei wynosi ok. 6% i jest nieco mniejsze niż średnia krajowa, jednak większe niż w całym regionie Bihor (ok. 2%). Miasto wytwarza ok. 63% całej produkcji przemysłowej regionu Bihor, chociaż zamieszkuje go zaledwie 34,5% mieszkańców regionu.
Główne działy gospodarki to:
W roku 2003, w Oradei powstał pierwszy hipermarket – "Lotus Market".
Demografia.
Stan obecny.
Skład etniczny według spisu z 2002 roku:
Dzielnice.
Od stycznia 2011 miasto jest podzielone na następujące dzielnice (rum. "cartiere"):
Transport.
Komunikację w Oradei zapewnia przedsiębiorstwo OTL. Składają się na nią 3 linie tramwajowe (1R, 1N, 2, 3R, 3N) i większa liczba linii autobusowych. W mieście znajdują się 3 dworce kolejowe Główny, Wschodni ("Est") i Zachodni ("Vest"). "Vest" mieści się w dzielnicy Ioșia, a dworzec główny (zwany też po prostu Oradea) mieści się w centrum miasta, koło dzielnicy Vie.
Architektura.
Architektura Oradei jest mieszanką między budowlami ery socjalistycznej oraz barokową i secesyjną architekturą z czasów monarchii austro-węgierskiej. Po upadku reżimu Ceaușescu doszło do znacznych zaniedbań, jednak od roku 2002, kiedy Rumunia weszła w okres boomu gospodarczego doprowadzono do renowacji zabytkowej architektury.
Zabytki i turystyka.
Główne atrakcje turystyczne to zabytkowe centrum miasta oraz uzdrowiska Băile Felix i Băile 1 Mai, położone w pobliżu miasta.
Sport.
W mieście tym swoją siedzibę ma klub piłkarski FC Bihor Oradea, który został założony w 1958 roku jako Crișul Oradea. W 1961 roku klub po raz pierwszy w swojej historii awansował do drugiej ligi rumuńskiej. W 1963 roku wygrał te rozgrywki i wywalczył historyczny awans do pierwszej ligi Rumunii. W 2003 roku został wicemistrzem drugiej ligi i wygrywając baraż z Oțelulem Gałacz powrócił do pierwszej ligi. W 2004 roku był ostatni w Divizii A i znów został zdegradowany do drugiej ligi.

</doc>
<doc id="107455" url="https://pl.wikipedia.org/wiki?curid=107455" title="Medal „Za zdobycie Wiednia”">
Medal „Za zdobycie Wiednia”

Medal „Za zdobycie Wiednia” () – radzieckie odznaczenie wojskowe.
Medal „Za zdobycie Wiednia” został ustanowiony dekretem Prezydium Rady Najwyższej ZSRR z 9 czerwca 1945 roku dla nagrodzenia wszystkich bezpośrednich uczestników szturmu i zdobycia Wiednia podczas II wojny światowej. 31 sierpnia 1945 roku zatwierdzono zarządzenie o zasadach jego nadawania.
Zasady nadawania.
Zgodnie z regulaminem medal mogli otrzymać:
Do 1995 roku Medalem „Za zdobycie Wiednia” nagrodzono ok. 277 380 osób.
Postanowieniem Rady Najwyższej z 5 lutego 1951 zezwolono na zatrzymywanie medalu przez rodzinę w razie śmierci odznaczonego, zamiast zwracać państwu. 
Opis odznaki.
Odznaką Medalu "Za zdobycie Wiednia" jest wykonany z mosiądzu krążek o średnicy 32 mm. Na awersie medalu znajduje się napis w trzech wierszach: ЗА / ВЗЯТИЕ / ВЕНЫ (pol. „ZA ZDOBYCIE WIEDNIA”). Nad napisem umieszczona jest mała pięcioramienna gwiazda, a pod nim – gałązka laurowa. Na rewersie jest data zdobycia Wiednia w trzech wersach: 13 / АПРЕЛЯ / 1945 („13 kwietnia 1945 roku”), a powyżej pięcioramienna gwiazda. Wszystkie elementy są wypukłe.
Medal zawieszony jest na metalowej pięciokątnej blaszce obciągniętej wstążką koloru niebieskiego szerokości 24 mm z granatowym paskiem szerokości 8 mm pośrodku.
Medal nosi się na lewej piersi w kolejności po Medalu „Za zdobycie Królewca”.

</doc>
<doc id="107456" url="https://pl.wikipedia.org/wiki?curid=107456" title="Medal „Za zdobycie Berlina”">
Medal „Za zdobycie Berlina”

Medal „Za zdobycie Berlina” () – radzieckie odznaczenie wojskowe.
Został ustanowiony dekretem Prezydium Rady Najwyższej ZSRR z 9 czerwca 1945 roku dla wynagrodzenia wszystkich uczestników szturmu Berlina podczas II wojny światowej.
Zasady nadawania.
Medal był nadawany:
Medal ten nadawany był również żołnierzom polskim z 1 Armii Wojska Polskiego biorącym udział w szturmie Berlina.
Łącznie Medal „Za zdobycie Berlina” otrzymało ponad 1 100 000 osób, w tym kilka tysięcy żołnierzy polskich.
Opis odznaki.
Odznaką medalu jest wykonany z mosiądzu krążek o średnicy 32 mm. 
Na awersie medalu w centrum znajduje się napis w trzech wierszach: ЗА / ВЗЯТИЕ / БЕРЛИНА (pol. „ZA ZDOBYCIE BERLINA”). Nad nim znajduje się mała pięcioramienna gwiazda, a poniżej wieniec z liści dębowych. 
Na rewersie jest umieszczona data zdobycia Berlina w trzech wierszach: 2 / МАЯ / 1945 („2 maja 1945 roku”), a poniżej mała pięcioramienna gwiazda.
Medal zawieszony jest na metalowej pięciokątnej baretce obciągniętej wstążką koloru czerwonego z wąskimi pomarańczowo-czarnymi paskami pośrodku (dwoma pomarańczowymi i trzema czarnymi).

</doc>
<doc id="107457" url="https://pl.wikipedia.org/wiki?curid=107457" title="ASW MSW">
ASW MSW



</doc>
<doc id="107458" url="https://pl.wikipedia.org/wiki?curid=107458" title="Sumbawa">
Sumbawa

Sumbawa – indonezyjska wyspa w archipelagu Małych Wysp Sundajskich, między wyspą Lombok a Flores. Jej powierzchnia wynosi 15 448 km².
Silnie rozwinięta linia brzegowa. Wyspa jest górzysta, o wysokości do 2850 m n.p.m. (Tambora). Ważniejsze miasta na wyspie: Sumbawa Besar, Bima.
Wulkan Tambora.
10 kwietnia 1815 na wyspie miał miejsce niezwykle potężny wybuch wulkanu Tambora. Unicestwił on całkowicie rdzenny lud Tambora, zamieszkujący dawniej wyspę i zabił dziesiątki tysięcy ludzi poza nią. Miał konsekwencje odczuwalne na całej Ziemi (m.in. rok bez lata).

</doc>
<doc id="107459" url="https://pl.wikipedia.org/wiki?curid=107459" title="Induktor">
Induktor



</doc>
<doc id="107461" url="https://pl.wikipedia.org/wiki?curid=107461" title="Inicjator reakcji">
Inicjator reakcji

Inicjator reakcji, induktor reakcji – związek chemiczny lub zjawisko fizyczne zapoczątkowujące lub przyśpieszające reakcję chemiczną. W odróżnieniu od podobnie działającego katalizatora inicjator zużywa się bezpowrotnie w trakcie reakcji.
Inicjatory ulegają zazwyczaj rozkładowi z wydzieleniem aktywnych cząsteczek (jonów lub rodników), które następnie reagują z jednym z substratów, trwale się do niego przyłączając, co modyfikuje właściwości tego substratu tak, że jest on zdolny dalej reagować.
Przykładem tego rodzaju procesu jest reakcja polimeryzacji rodnikowej.
W pierwszym etapie inicjator ulega samorzutnemu rozpadowi (zwykle pod wpływem ciepła lub światła) na dwa rodniki:
W drugim etapie rodniki pochodzące z inicjatora przyłączają się do monomeru, w wyniku czego powstaje jego aktywna forma:
W kolejnych etapach forma ta przyłącza kolejne monomery:
Ostatecznie powstaje polimer posiadający na jednym z końców fragment inicjatora, pochodzący z jego pierwotnego rozpadu:

</doc>
<doc id="107463" url="https://pl.wikipedia.org/wiki?curid=107463" title="Choroby układu oddechowego">
Choroby układu oddechowego

Choroby układu oddechowego – wszystkie schorzenia obejmujące drogi oddechowe lub z nimi związane. Fizjologicznie dzieli się je na choroby:
Podział anatomiczny wyróżnia choroby górnego i dolnego odcinka układu oddechowego, a także śródmiąższowe i naczyniowe choroby płucne.
Najczęstsze choroby układu oddechowego w Polsce.
Do najczęstszych chorób układu oddechowego w Polsce zalicza się:
Różnicowanie na podstawie objawów przedmiotowych.
Oglądaniem, opukiwaniem, badając drżenie głosowe oraz osłuchiwaniem można wstępnie diagnozować choroby układu oddechowego.

</doc>
<doc id="107464" url="https://pl.wikipedia.org/wiki?curid=107464" title="Medal „Za wyzwolenie Warszawy”">
Medal „Za wyzwolenie Warszawy”

Medal „Za Wyzwolenie Warszawy” () – radzieckie odznaczenie wojskowe.
Medal „Za Wyzwolenie Warszawy” został ustanowiony dekretem Prezydium Rady Najwyższej ZSRR z 9 czerwca 1945 roku dla nagrodzenia wszystkich bezpośrednich uczestników walk o wyzwolenie Warszawy podczas II wojny światowej. Jednocześnie zatwierdzono regulamin i opis odznaki. 31 sierpnia 1945 roku zatwierdzono zasady nadawania medalu.
Zasady nadawania.
Medal „Za Wyzwolenie Warszawy” zgodnie z regulaminem nadawany był:
Łącznie Medal „Za wyzwolenie Warszawy” otrzymało do 1995 ok. 701 700 osób, w tym żołnierze z 1 Armii Wojska Polskiego.
Dopiero od 1951 medal w razie śmierci odznaczonego pozostawiano rodzinie, bez obowiązku jego zwrotu (podobnie, jak inne radzieckie odznaczenia).
Opis odznaki.
Odznaką Medalu za Wyzwolenia Warszawy jest wykonany z mosiądzu krążek o średnicy 32 mm. Na awersie w dolnej części znajduje się mała pięciopromienna gwiazda, od której rozchodzą się w górę promienie. W górnej części medalu na obrzeżu znajduje się napis po rosyjsku: ЗА ОСВОБОЖДЕНИЕ (pol. „ZA WYZWOLENIE”), a nad gwiazdą, na szarfie przesłaniającej promienie, napis: ВАРШАВЫ (pol. „WARSZAWY”). Na rewersie jest data: 17 / ЯНВАРЯ / 1945 (pol. „17 stycznia 1945”), a powyżej pięciopromienna gwiazda. Przed wyborem, rozpatrzono aż ponad 10 projektów medalu, ostatecznie wybrano projekt malarki Kuricynej.
Medal zawieszony jest na metalowej pięciokątnej baretce obciągniętej wstążką koloru granatowego szerokości 24 mm z szerokim czerwonym paskiem pośrodku (szer. 8 mm) i dwoma wąskimi żółtymi paskami na obrzeżach wstążki.
Medal nosi się na lewej stronie piersi, w kolejności po Medalu „Za wyzwolenie Belgradu”, a przed Medalem „Za wyzwolenie Pragi”.

</doc>
<doc id="107466" url="https://pl.wikipedia.org/wiki?curid=107466" title="Złe Psy">
Złe Psy

Złe Psy – polski zespół wykonujący szeroko pojętą muzykę rockową, założony przez gitarzystę TSA, Andrzeja Nowaka.
Historia.
Złe Psy to zespół utworzony przez założyciela i gitarzystę grupy TSA – Andrzeja Nowaka, który znany jest także z nagrań m.in. z Tadeuszem Nalepą, Martyną Jakubowicz i wieloma innymi polskimi oraz zagranicznymi artystami. W przeciwieństwie do zespołu TSA, grupa Złe Psy wykonuje szeroko pojętą muzykę rockową oraz bluesową i prezentuje zupełnie inne oblicze Nowaka, który jest jednocześnie gitarzystą i wokalistą.
Początki zespołu Złe Psy sięgają 1999 roku, jednak plan jego założenia Andrzej Nowak miał już podczas swojego pobytu w Stanach Zjednoczonych. Nazwa formacji wywodzi się od zamiłowania artysty do psów, a konkretnie amerykańskich pittbullterierów, których właścicielem jest niezmiennie od końca lat 80. Po części zespół zawdzięcza nazwę przydomkowi, który przylgnął do Andrzeja Nowaka podczas pobytu w Stanach Zjednoczonych "bad dog" (zły pies).
Początkowo zespół nie posiadał jednolitego składu, jednak mimo tego muzycy bardzo szybko zaczęli występować przed szerszą publicznością. Jednym z pierwszych basistów Złych Psów był Paweł Mąciwoda, obecny członek zespołu Scorpions, z którym Nowak przyjaźnił się już od pobytu w Stanach Zjednoczonych. W 2001 roku skład zespołu uległ ustabilizowaniu. Ponadto dołączyli gitarzysta Rafał Rogulski, basista Filip Güntzel oraz perkusista Dariusz Świechowski.
Twórczość zespołu zyskała zainteresowanie wytwórni muzycznej Metal Mind Productions. Debiutancki album zatytułowany "Forever" został wydany 21 października 2002 roku. Wydawnictwo cieszyło się uznaniem publiczności jak i krytyków muzycznych. Na przełomie 2003 i 2004 roku zespół Złe Psy ograniczył działalność koncertową w związku ze zobowiązaniami Nowaka w jego macierzystym zespole TSA. W 2006 roku uległ zmianie skład zespołu, nowym gitarzystą został Grzegorz Babisz, basistą Bartosz Szwed, natomiast perkusistą został Marek Motylski. W grudniu 2007 roku Motylskiego zastąpił znany z występów w zespole TSA Marek Kapłon. Rok później w odnowionym składzie zespół dał szereg koncertów w Polsce.
Jesienią 2008 roku Nowak ponownie zmienił skład zespołu. Do współpracy zaprosił gitarzystę Jacka Kasprzyka, basistę Pawła Nafusa i harmonijkarza Przemysława „Stonę” Stankiewicza. Pierwszy koncert w odnowionym składzie odbył się w Toruniu. W 2009 roku Nowak wraz z zespołem przygotował nowe kompozycje z przeznaczeniem na drugi album. W tym samym roku jeden z utworów pt. „Jodyna” grupa zaprezentowała podczas występu zarejestrowanego w TVP (zagrała wówczas także kolędę „Wśród nocnej ciszy”, zaś muzykom towarzyszył na harmonijce ustnej Bartosz Łęczycki).
W marcu 2012 roku, tuż przed zaplanowaną premierą drugiej płyty zespołu, Andrzej Nowak zwrócił się do rozgłośni Polskie Radio Opole w swoim rodzinnym mieście z prośbą o emisję utworu "Polska (urodziłem się w Polsce)" promującego album. Stacja odmówiła emisji utworu, uznając, iż "jest niemedialny i szowinistyczny". W odpowiedzi lider zespołu Złe Psy wyraził swoją dezaprobatę wobec decyzji publicznej rozgłośni, podkreślając, że utwór jest wyrazem jego patriotyzmu, dumy z polskości i bycia Polakiem oraz dodał, że patronat nad nowym albumem grupy objął Urząd Miasta Opole. Decyzja odmowna Radia Opole stała się następnie przyczynkiem do medialnej dyskusji w kwestii emisji utworów muzycznych o treściach patriotycznych. Oficjalna strona grupy Złe Psy zaapelowała do słuchaczy zespołu o protest adresowany do rozgłośni Radio Opole przeciwko dyskryminacji zespołu na antenie publicznego radia.
Utwór „Urodziłem się w Polsce” został piosenką towarzyszącą podczas ceremonii wejścia na ring polskiemu bokserowi wagi ciężkiej, Arturowi Szpilce.
W 2015 roku ukazał się oficjalny teledysk promujący trzeci studyjny album Złych Psów pt. „Wiara i moc”. W ślad za nowym albumem przygotowano także singiel zawierający dwa utwory „Wiara i Moc” oraz akustyczną wersję piosenki pochodzącej z pierwszego wydawnictwa zespołu ("Forever") – „Podałbym Ci ale...”, noszący na singlu nazwę „Gwiazda”. Ostatecznie cały nakład wyprodukowanego singla został wstrzymany do dystrybucji przez Andrzeja Nowaka. Stało się tak na skutek niewywiązania się wydawcy ze swoich zobowiązań wobec zespołu Złe Psy. W związku z powyższym zapowiadana trzecia płyta nie została wówczas wydana.
Andrzej Nowak i Złe Psy odnowili pracę nad trzecim albumem, który zatytułowany "Duma" miał premierę 9 czerwca 2017 roku.
4 stycznia 2022 zmarł Andrzej Nowak.

</doc>
<doc id="107469" url="https://pl.wikipedia.org/wiki?curid=107469" title="Dekret">
Dekret

Dekret – akt normatywny mający moc ustawy, wydany nie przez parlament, ale przez organ władzy wykonawczej.
Prawo rzymskie.
Dekretami ("decreta") w prawie rzymskim były wyroki wydawane przez cesarza jako najwyższego sędziego. Jako przykład można wskazać "Decretum Divi Marci" o utracie wierzytelności dochodzonej z pominięciem drogi sądowej. W okresie dominatu odgrywały drugorzędną rolę.
Prawo kanoniczne.
Dekret jest to także dokument wydawany przez biskupa lub arcybiskupa danej diecezji, skierowany do księży (najczęściej wikariuszy), mówiący o przeniesieniu lub zmianie parafii poszczególnych duchownych. Dekrety wydają także m.in. przełożeni zakonów w stosunku do członków zakonu oraz Stolica Apostolska.
Prawo polskie.
W Królestwie Polskim Rada Regencyjna miała prawo wydawania dekretów. W okresie II Rzeczypospolitej dekrety wydawał Naczelnik Państwa (marsz. Józef Piłsudski), a później Prezydent RP, na mocy art. 55 Konstytucji kwietniowej. W okresie Polski Ludowej dekrety wydawały następujące organy: Polski Komitet Wyzwolenia Narodowego, Rada Ministrów oraz Rada Państwa (od czasu wejścia w życie Konstytucji PRL z 1952). Dekrety musiały zostać zatwierdzone przez Krajową Radę Narodową, Sejm Ustawodawczy, a następnie Sejm PRL. Traciły one moc, jeżeli wyżej wymieniony właściwy organ odmówił ich potwierdzenia uchwałą na najbliższym posiedzeniu.
Niektóre obowiązujące obecnie (w III RP) dekrety wydane w okresie „Polski Ludowej”:
Obowiązujące dekrety mogą być zmieniane lub uchylane tylko ustawą. Podlegają one kontroli Trybunału Konstytucyjnego. Powyższe akty są źródłami powszechnie obowiązującego prawa.
Współcześnie w Polsce prawo przewiduje w pewnych okolicznościach wydawanie dekretów pod postacią rozporządzenia Prezydenta Rzeczypospolitej z mocą ustawy.

</doc>
<doc id="107470" url="https://pl.wikipedia.org/wiki?curid=107470" title="Medal „Za wyzwolenie Belgradu”">
Medal „Za wyzwolenie Belgradu”

Medal „Za wyzwolenie Belgradu” () – radzieckie odznaczenie wojskowe.
Medal został ustanowiony dekretem Prezydium Rady Najwyższej ZSRR z 9 czerwca 1945 r. dla nagrodzenia wszystkich bezpośrednich uczestników walk o wyzwolenie Belgradu podczas II wojny światowej.
Jednocześnie zatwierdzono regulamin i opis odznaki medalu. 31 sierpnia 1945 r. zatwierdzone zostały zasady nadawania medalu.
Zasady nadawania.
Zgodnie z regulaminem medal był nadawany:
Łącznie Medalem „Za wyzwolenie Belgradu” nagrodzono około 70 tys. osób.
Opis odznaki.
Odznaką medalu jest wykonany z mosiądzu krążek o średnicy 32 mm.
Na awersie w centrum znajduje się półkolisty napis po rosyjsku: ЗА ОСВОБОЖДЕНИЕ (pol. "ZA WYZWOLENIE"), na dole półkola umieszczono poziomo napis: БЕЛГРАДА (pol. "BELGRADU"). Dookoła medalu znajduje się wieniec laurowy, a w górnej części mała pięcioramienna gwiazda.
Na rewersie umieszczona jest data: 20 ОКТЯБРЯ 1944 (pol. "20 października 1944"), a nad nią pięciopromienna gwiazdka.
Medal zawieszony jest na metalowej pięciokątnej baretce obciągniętej wstążką koloru zielonego, z czarnym szerokim paskiem pośrodku (1/3 szerokości).

</doc>
<doc id="107472" url="https://pl.wikipedia.org/wiki?curid=107472" title="POCHP">
POCHP



</doc>
<doc id="107473" url="https://pl.wikipedia.org/wiki?curid=107473" title="Mirosław Szymkowiak">
Mirosław Szymkowiak

Mirosław Szymkowiak (ur. 12 listopada 1976 w Poznaniu) – polski piłkarz grający na pozycji pomocnika.
Kariera klubowa.
30 grudnia 2006 ogłosił zakończenie piłkarskiej kariery, po czym zaczął próbować swoich sił jako komentator sportowy w Canal+. 10 sierpnia 2007 FIFA rozwiązała kontrakt Szymkowiaka z Trabzonsporem i stał się wolnym piłkarzem. Otrzymał oferty z kilku klubów Ekstraklasy – ale ostatecznie nie zdecydował się na wznowienie kariery.
Wznowił karierę w październiku 2014 podpisując kontrakt z Prądniczanką Kraków,w jej barwach wystąpił tylko w jednym meczu. W 2020 roku podpisał kontrakt z grającym w okręgówce w grupie Nowy Sącz II (Limanowa-Podhale) LKS Szaflary.
Kariera reprezentacyjna.
W pierwszej reprezentacji Polski wystąpił 33 razy, zdobywając 3 bramki. Ostatni raz pojawił się w kadrze w meczu eliminacyjnym do ME'2008 przegranym 1:3 z Finlandią.
Życie prywatne.
W czerwcu 2009 roku wraz z Markiem Koniecznym i Tomaszem Frankowskim założył w Krakowie Akademię Piłkarską 21 im. Henryka Reymana, w której jest trenerem.
Na co dzień zajmuje się branżą fryzjerską, obecnie posiada dwa salony piękności w Krakowie.

</doc>
<doc id="107474" url="https://pl.wikipedia.org/wiki?curid=107474" title="Fryderyk II Hohenzollern">
Fryderyk II Hohenzollern



</doc>
<doc id="107475" url="https://pl.wikipedia.org/wiki?curid=107475" title="Medal „Za wyzwolenie Pragi”">
Medal „Za wyzwolenie Pragi”

Medal „Za wyzwolenie Pragi” () – radzieckie odznaczenie wojskowe.
Medal „Za wyzwolenie Pragi” został ustanowiony dekretem Prezydium Rady Najwyższej ZSRR z 9 czerwca 1945 roku dla nagrodzenia wszystkich bezpośrednich uczestników walk o wyzwolenie Pragi podczas II wojny światowej. 
Zasady nadawania.
Medal „Za wyzwolenie Pragi” nadawany był:
Medalem „Za wyzwolenie Pragi” nagrodzono ok. 400 070 osób (stan na 1995 rok).
Do 1951 roku, w razie śmierci odznaczonego, medal podlegał zwrotowi państwu, dopiero od tego roku mógł być zatrzymany przez rodzinę. 
Opis odznaki.
Odznaką Medalu „Za wyzwolenie Pragi” jest wykonany z mosiądzu krążek o średnicy 32 mm. Na awersie w górnej części na obwodzie medalu jest umieszczony napis: ЗА ОСВОБОЖДЕНИЕ (pol. „ZA WYZWOLENIE”), pod nim poziomo napis: ПРАГИ (pol. „PRAGI”). W dolnej części znajduje się stylizowane wyobrażenie wschodzącego słońca z promieniami oraz dwa laurowe wieńce spięte małą pięcioramienną gwiazdą. Na rewersie jest data wyzwolenia Pragi: 9 МАЯ 1945 („9 maja 1945”), a poniżej pięcioramienna gwiazda. Wszystkie napisy i rysunki są wypukłe. Autorzy projektu: A. Kuzniecow i malarka Skorżinska.
Medal zawieszony jest na metalowej pięciokątnej blaszce obciągniętej wstążką koloru bzu szerokości 24 mm, z szerokim granatowym paskiem szerokości 8 mm pośrodku.
Medal noszony był na lewej piersi, w kolejności po Medalu „Za Wyzwolenie Warszawy”.

</doc>
<doc id="107476" url="https://pl.wikipedia.org/wiki?curid=107476" title="Sumba">
Sumba

Sumba (dawna nazwa: "Wyspa Sandałowa") – indonezyjska wyspa na Oceanie Indyjskim, położona na południowy zachód od wyspy Flores. Wchodzi w skład Małych Wysp Sundajskich. 
Powierzchnia 11 152 km². Wyspa ma wydłużony kształt i górzystą powierzchnię (wysokość do 1220 m n.p.m.) z nizinami wzdłuż wybrzeży. Jest porośnięta lasami tropikalnymi (drzewo sandałowe), znaczną część powierzchni zajmują sawanny. Uprawia się tu kukurydzę, ryż, kawę, drzewa owocowe, tytoń i palmę kokosową.
Główne miasta: Waingapu, Baing, Waikabubak.

</doc>
<doc id="107477" url="https://pl.wikipedia.org/wiki?curid=107477" title="Pszczyna">
Pszczyna

Pszczyna ( również "Pleß", ) – miasto w południowej Polsce, w województwie śląskim, siedziba władz powiatu pszczyńskiego i gminy miejsko-wiejskiej Pszczyna. Często nazywane Perłą Górnego Śląska.
Według danych GUS z 30 czerwca 2021 r., miasto było zamieszkiwane przez osoby.
Pszczyna uzyskała lokację miejską w 1303 roku.
Położenie.
Miasto leży w Kotlinie Oświęcimskiej.
Według danych z 1 stycznia 2011 r. powierzchnia miasta wynosiła 22,49 km².
Większa część miasta leży w południowej części Równiny Pszczyńskiej, nad rzeką Pszczynką (lewy dopływ Wisły). Południowa część Pszczyny leży już w Dolinie Górnej Wisły.
Pod względem historycznym Pszczyna początkowo należała do Małopolski, w ramach której położona była w ziemi krakowskiej, zaś od czasu podarowania jej przez Kazimierza II Sprawiedliwego w 1178 księciu opolsko-raciborskiemu Mieszkowi II Plątonogiemu leży na Górnym Śląsku.
Miasto było stolicą księstwa pszczyńskiego. W latach 1975–1998 miasto administracyjnie należało do woj. katowickiego.
Środowisko naturalne.
Rzeźba terenu.
Obszar Wysoczyzny Pszczyńskiej jest piaszczystą równiną sandrową, której powierzchnia jest nachylona w kierunku wschodnim. Teren ten jest lekko pofalowany, wysokości względne jednak są niewielkie. Miasto jest położone na wysokości ok. 240–290 m n.p.m. Najwyżej położone miejsce w Pszczynie (ok. 293 m n.p.m.) znajduje się w północno-zachodniej części miejscowości, niedaleko przebiegu Północnej obwodnicy Pszczyny, a najniższe punkty na terenie miasta (ok. 240 m n.p.m.) leżą we wschodnich częściach dolin Pszczynki i Dokawy.
Stosunki hydrograficzne.
Na omawianym terenie znajduje się Główny Zbiornik Wód Podziemnych Pszczyna. Jest to czwartorzędowy zbiornik porowy, znajdujący się w piaskach i żwirach polodowcowych i w zwietrzelinach. Zasilany jest przez opady atmosferyczne, a jego wody nie nadają się do spożycia.
Klimat.
Powiat pszczyński, jak i całe województwo śląskie, znajduje się w strefie klimatu umiarkowanego przejściowego, co znaczy, że ścierają się nad jego obszarem masy powietrza pochodzenia kontynentalnego i oceanicznego. Najczęściej spotyka się tu masy znad Atlantyku, które są przyczyną małych różnic temperatur w ciągu roku i rzadkiego występowania długich i mroźnych zim (R. Dulias, A. Hibszer, 2004). Ważnym elementem w kształtowaniu klimatu ziemi pszczyńskiej jest bliskość obniżenia pomiędzy Sudetami i Karpatami, jakim jest Brama Morawska. Umożliwia ona napływ gorącego powietrza zwrotnikowego z południa. Stosunkowo mały jest udział powietrza arktycznego.
Średnia roczna temperatura powietrza na ziemi pszczyńskiej wynosi 7–8 °C. Najcieplejszym miesiącem jest lipiec (15 °C), a najzimniejszym – styczeń (–1 °C).
Sugerując się podziałem, jakiego dokonał R. Gumiński (1948), powiat pszczyński znajduje się na obszarze aż trzech dzielnic klimatycznych: część zachodnia w podsudeckiej, wschodnia w tarnowskiej, a północna w częstochowsko-kieleckiej. Najkorzystniejsze dla rolnictwa warunki panują w dzielnicy tarnowskiej: okres wegetacyjny trwa tu ponad 220 dni, a opady wynoszą 700–750 mm rocznie. Nieznacznie mniejsze wartości ma dzielnica częstochowsko-kielecka. Dzielnica podsudecka charakteryzuje się większym zróżnicowaniem w wielkości opadów: wynoszą one 600–800 mm rocznie. Maksimum opadów przypada na lipiec, a minimum na luty lub marzec.
Śnieg zalega na obszarze powiatu od 50 do 70 dni, a grubość pokrywy śnieżnej rzadko przekracza 15 cm. Opady śniegu zwykle rozpoczynają się w połowie listopada. Latem dosyć częste są opady gradu.
Podobnie jak w całym kraju, w okolicach Pszczyny występuje przewaga wiatrów zachodnich, wiejących ze średnią prędkością 2–3 m/s. Charakterystyczna dla tego obszaru jest stosunkowo duża częstość cisz. Zjawisko to jest spowodowane częściowym osłonięciem terenu przez Sudety i Karpaty. Bliskość Pogórza Cieszyńskiego oraz Beskidu Śląskiego sprawiają, że dosyć często docierają tu ciepłe wiatry fenowe z południa.
Ważną rolę w kształtowaniu lokalnego mikroklimatu mają położone w bezpośrednim sąsiedztwie miasta zbiorniki wodne: największy powierzchniowo zbiornik wodny w Polsce południowej – Zbiornik Goczałkowicki oraz Zbiornik Łąka. Tak duża powierzchnia wody (łącznie ok. 35,5 km²) wpływa na okoliczne obszary ocieplająco zimą, a ochładzająco wiosną. Obecność zbiorników wpływa łagodząco na lokalny klimat. Ze strony internetowej urzędu gminy Goczałkowice-Zdrój można się dowiedzieć, że w gminie komfort klimatyczny występuje przez 47% dni w roku.
Nazwa miasta.
Nazwa miasta – po polsku Pszczyna, po niemiecku "Pless" – doczekała się kilku teorii na temat swego pochodzenia. Niemiecka nazwa "Pless" wskazuje na dawniejsze polskie "Plszczyna".
Zaś łacińska nazwa "Plesna" odnotuje się w 1327 roku.
Ezechiel Zivier wysunął hipotezę, że kiedyś właścicielem ziem był niejaki "Pleszko" (lub Leszko, mógł nim być Leszek, książę raciborski). W XIX w. Henryk Schaeffer twierdził, że nazwa Pszczyna to pochodzenia łacińskiego określenia "plescitum", oznaczającego ogrodzony dla celów łowieckich rewir leśny. Aleksander Brückner wywodził z kolei nazwę Pszczyna (dawna forma: Plszczyna) od staropolskiego wyrazu "pło", "pleso", czyli jezioro – zatem nazwa Plszczyna i niemieckie upodobnienie Pless oznaczałyby miejsce nad jeziorem. . . Henryk Borek początkowo również skłaniał się ku jednoznacznemu pochodzeniu nazwy miasta od słowa "Blszczyna" (od ‘blesk’ – błysk, błyszczeć). Jednak ostatecznie uznał, że nazwa miasta pochodzi od nazwy rzecznej Pszczynki, której pierwotne brzmienie jest jednak sporne: albo "Blszczyna" (od 'bleszcz-' – błyszczeć, tj. woda błyszcząca) albo "Plszczyna" (od 'plszcz-' – pluskać, tj. woda pluskająca).
Nazwę miejscowości w zlatynizowanych staropolskich formach "Plsczina" oraz "Pczyna" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Plessa". Szwajcarski kartograf i geograf Matthäus Merian w swoim dziele "„Topographia”" wydanym w roku 1650 podaje dwie zgermanizowane formy nazwy miejscowości: "„Ples”", "„Pleß”" oraz polską "„Psczina”". Polska nazwa "Pszczyna" pojawia się również wśród innych nazw śląskich miejscowości w urzędowym pruskim dokumencie z 1750 r. wydanym w języku polskim w Berlinie
XIX-wieczne niemieckojęzyczne źródła wielokrotnie wymieniają polską nazwę miasta zaraz obok niemieckiej. Opis Prus z 1819 r. notuje dwie nazwy "„Plesse (Pszczyna)”". W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Pszczyna" oraz niemiecką "Pleß" we fragmencie "„Pszczyna, polnische Benennung der Kreistadt Pless”". Tak samo odnotowuje nazwy statystyczny opis Prus z 1837 r.: "„Pleß (poln. Pszczyna)”". Nazwę "Pszczyna" w książce „Krótki rys jeografii Szląska dla nauki początkowej” wydanej w Głogówku w 1847 wymienił również śląski pisarz Józef Lompa.
Historia.
Początki grodu.
Miasto w średniowieczu było lokalnym ośrodkiem administracyjnym oraz siedzibą kasztelanii. Pszczyna po raz pierwszy wzmiankowana została w 1303 r., kiedy wzmiankowano komesa Welisława, kasztelana pszczyńskiego, a więc już wcześniej musiał funkcjonować tu gród, który pilnował szlaku handlowego z Krakowa w kierunku Bramy Morawskiej. Umocniony gródek – przyszły zamek pszczyński – stanął obok dogodnego brodu na Pszczynce, jedynego miejsca, gdzie użytkownicy szlaku mogli bezpiecznie przekroczyć bardzo podmokłą i bagnistą dolinę tej rzeki. W jego pobliżu już około 1200 r. miał istnieć kościół, wokół którego wyrosła osada, późniejsza Stara Wieś. Miasto lokowano prawdopodobnie w drugiej połowie XIII w.
Wieki średnie.
Przez wieki Pszczyna i jej okolice przechodziły zmienne koleje losu pod rządami poszczególnych władców. We wczesnym średniowieczu tereny wokół Pszczyny należały nie do Śląska, lecz do Małopolski, kasztelanii oświęcimskiej. Dopiero w 1178 r. książę Kazimierz Sprawiedliwy podarował je księciu raciborskiemu, Mieszkowi Plątonogiemu.
Od tej pory ziemia pszczyńska już na trwałe związana została ze Śląskiem, choć długo jeszcze pozostawała w zależności kościelnej od Krakowa (patrz: dekanat Pszczyna). Po Mieszku Plątonogim panowali tu kolejni piastowscy książęta opolscy i raciborscy: Kazimierz, Mieszko II i jego brat Władysław, następnie dwóch bratanków Mieszka II – najpierw Mieszko, potem Przemysław. Ostatnim z rodu, a zarazem ostatnim niezależnym piastowskim księciem raciborskim i panem ziemi pszczyńskiej był Leszek. Podobnie jak wielu innych piastowskich książąt na Śląsku, musiał on w 1327 r. uznać zwierzchność króla czeskiego, Jana Luksemburskiego, stając się jego lennikiem. Po bezpotomnej śmierci Leszka w 1336 r. jego ziemię przejął szwagier Mikołaj II, książę opawski z czeskiej dynastii Przemyślidów.
Miejscowa parafia katolicka po raz pierwszy wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Plessina".
Potem ziemią pszczyńską i Raciborzem rządzili jego potomkowie – syn Jan I i wnuk Jan II, zwany Żelaznym. Ten ostatni w 1407 r. wyodrębnił ze swych włości Pszczynę wraz z okolicznymi ziemiami jako dożywotnią własność swej żony, Heleny Korybutówny, bratanicy króla Władysława Jagiełły. I dopiero od tego czasu możemy rzeczywiście mówić o ziemi pszczyńskiej – jej granice, choć później nieco zmieniane, przetrwały setki lat, aż do XX w., kiedy zostały znacznie ograniczone. Dzisiejszy powiat pszczyński zajmuje zaledwie połowę dawnego obszaru ziemi pszczyńskiej.
Gdy w 1424 r. Jan II zmarł, Helena stała się suwerenną władczynią na zapisanych jej ziemiach aż do swej śmierci w 1449 r. Lata jej panowania naznaczył najazd husytów, którzy w 1433 r. spustoszyli okolicę i oblegli zamek pszczyński, ale nie zdołali go zdobyć. Po Helenie właścicielem Pszczyny został jej syn Mikołaj a później wdowa po nim – Barbara Rokemberg, córka bogatego kupca krakowskiego. Została ona jednak wygnana z miasta przez swego pasierba, księcia Jana Karniowskiego, który władał następnie Pszczyną w latach 1462–1465. Tegoż z kolei w nieznanych okolicznościach pozbawił władzy jego brat Wacław, książę rybnicki. Awanturnicza polityka Wacława doprowadziła do tego, że w Pszczynie obległy go wojska węgierskie króla Macieja Korwina, pozbawiając go w 1474 r. władzy nad miastem i ziemią. Nieszczęsny książę zmarł wkrótce po niewoli. Przejściowo właścicielem Pszczyny został stronnik króla Macieja, królewicz czeski Hynek z Podiebradów, który jednak odstąpił ją swojemu bratu Wiktorynowi, księciu ziębickiemu. Ten zaś sprzedał Pszczynę w 1480 r. księciu cieszyńskiemu, Kazimierzowi II. Zasłużył się on przede wszystkim odnowieniem w 1498 r. przywileju miejskiego dla Pszczyny. Był już ostatnim właścicielem miasta i ziemi z rodu piastowskiego – w 1517 r. sprzedał je Aleksemu Thurzonowi, jednemu z najpotężniejszych magnatów węgierskich tamtej epoki, a data ta uważana jest za początek funkcjonowania pszczyńskiego państwa stanowego.
Od tej pory ziemię pszczyńską, będącą już wówczas częścią Rzeszy Niemieckiej, zwano Pszczyńskim Wolnym Państwem Stanowym – jako że jej władca podległ bezpośrednio tylko władzy cesarskiej. W czasach tych do panów Pszczyny należało aż 50 wsi i 4 miasta: prócz Pszczyny jeszcze: Bieruń, Mikołów i Mysłowice. Z kolei właściciele 27 innych wsi ziemi pszczyńskiej byli lennikami właścicieli Pszczyny.
Turzonowie utrzymywali bliskie kontakty z królem polskim Zygmuntem I Starym – z tej racji w Pszczynie zatrzymała się 10 kwietnia 1518 r. podróżująca do Krakowa księżniczka Bona Sforza d’Aragona, czyli przyszła królowa Bona. Niedługo potem, w 1525 r., Aleksy odstąpił ziemię pszczyńską swemu bratu Janowi Turzonowi. Ten w 1536 r. sprzedał Mysłowice Stanisławowi Salomonowi z Benedyktowic. Dalszemu rozsprzedawaniu ziemi pszczyńskiej zapobiegło w 1548 r. ustanowienie majoratu przez nowego właściciela Pszczyny – Baltazara Promnitza, biskupa wrocławskiego z możnego rodu śląskiego, który w tym właśnie roku odkupił Pszczynę od Turzonów. Ustanowienie majoratu oznaczało, że od tej chwili ziemia pszczyńska nie mogła być dzielona, lecz podlegała specjalnemu prawu dziedziczenia w linii męskiej.
Czasy nowożytne.
Promnitzowie władali w Pszczynie przez całe dwa wieki. Nie były to łatwe czasy, w XVII w. bowiem ziemia pszczyńska została straszliwie spustoszona w toku działań wojennych i okupacji przez różne armie w dobie wojny trzydziestoletniej. Po stu latach względnego spokoju połowa XVIII w. znów przyniosła w te okolice wojenne zawieruchy. Tym razem o cały Śląsk starły się Prusy i Austria – zwycięski król pruski Fryderyk II Wielki na mocy traktatu zawartego w 1742 r. zagarnął niemal całą tę dzielnicę wraz z Pszczyną.
Kolejny raz walki rozgorzały na ziemi pszczyńskiej ledwie kilka lat później – w toku wojny siedmioletniej znów zawitały tu wojska austriackie.
Wkrótce potem ostatni z rodu Promnitzów, Jan Erdmann, przekazał ziemię pszczyńską swemu siostrzeńcowi z rodu Anhalt-Köthen, Fryderykowi Erdmannowi. Książę ten, by przejąć spadek po wuju, musiał jednak najpierw uzyskać zgodę króla pruskiego. Nie było to proste, zważywszy, że kilka lat wcześniej, w czasie wojny siedmioletniej, walczył jako oficer w armii francuskiej przeciw Prusom. Ale tu przydały się rodowe koneksje – saksońskie księstwo Köthen sąsiadowało bowiem z majątkami spokrewnionego rodu Anhalt-Zerbst. A kuzynka księcia Fryderyka Erdmanna, Zofia Anhalt-Zerbst, zasiadła wówczas – jako caryca Katarzyna II – na tronie carskim Rosji. Tak więc to właśnie jej wstawiennictwu u króla pruskiego Anhaltowie zawdzięczali Pszczynę.
Kolejni właściciele Pszczyny z rodu Anhaltów władali tutejszymi majątkami do połowy XIX w. – w 1846 r. ostatni z rodu, książę Henryk, oddał ziemię pszczyńską swemu siostrzeńcowi, księciu Janowi Henrykowi X z potężnego rodu magnackiego von Hochbergów, władających do tej pory przede wszystkim rozległymi majątkami w okolicy Wałbrzycha z tamtejszego zamku Książ. Von Hochbergowie należeli do najbogatszych śląskich rodów i najpotężniejszych w całej Rzeszy Niemieckiej.
W połowie XIX w. w powiecie pszczyńskim dominowała ludność polska. Topograficzny opis Górnego Śląska z 1865 r. notuje "„Element polski dominuje w powiecie. Spośród 75,725 mieszkańców tylko 8413 to Niemcy, podczas gdy 67,312 mówi po polsku”". Również w samym mieście żyła duża polska diaspora, chociaż w mieście było więcej Niemców niż na prowincji; spis notuje "„Nawet w miastach ludność w dużej części jest polska. W Pszczynie z 3154 mieszkańców 560 mówi po polsku, a Mikołowie z 4479 mieszkańców aż 2971.”". Podczas niemieckiego spisu powszechnego w 1910 roku 86% mieszkańców powiatu zadeklarowało, że posługuje się językiem polskim, z kolei w samym mieście 67% mieszkańców posługiwało się językiem niemieckim.
W 1805 r. została założona pierwsza drukarnia w Pszczynie, chociaż być może w XVIII powstawały już tutaj druki ulotne. W latach 1845–1846 ukazywało się w Pszczynie pierwsze górnośląskie polskojęzyczne czasopismo „Tygodnik Polski Poświęcony Włościanom”, w którym publikowali m.in. Jan Dzierżoń i Józef Lompa. Ukazywał się też polski „Przyjaciel Ludu”.
W czasach I wojny światowej Hochbergowie przekazali swój pszczyński pałac na potrzeby cesarskiej kwatery głównej Wilhelma II oraz siedziby sztabu wojsk niemieckich.
Zaraz po zakończeniu wojny, gdy ważyły się losy przynależności państwowej Górnego Śląska, Pszczyna stała się znów widownią ważnych wydarzeń historycznych. Drugi z von Hochbergów – Jan Henryk XV, był zwolennikiem utworzenia niepodległej Republiki Śląskiej (do czego dążył na drodze dyplomatycznej) lub niepodległej Republiki Górnośląskiej (do czego dążył wspierany finansowo przezeń Związek Górnoślązaków (1919–1924)) lub w przypadku fiaska tej opcji, pozostawienia ziemi pszczyńskiej w granicach Niemiec. Gdy 16 sierpnia 1919 r. wybuchło I powstanie śląskie, powstańcy zostali zaatakowani przez wojska niemieckie już w miejscu zbiórki (przy tzw. „Trzech Dębach”), zaś książę udostępnił swój pałac na siedzibę i koszary paramilitarnych grup niemieckich i Grenzschutzu. W podziemiach pałacu urządzono wówczas prowizoryczne więzienie, gdzie Grenzschutz osadzał, bił i maltretował w najbardziej wyrafinowany sposób schwytanych Polaków, podejrzanych o udział w powstaniu.
Sam Jan Henryk XV Hochberg książę von Pless wyposażył własnym sumptem spory oddział, który pod dowództwem jego syna Jana Henryka XVII podczas III powstania śląskiego współuczestniczył w ciężkich bojach z powstańcami, zakończonych zwycięstwem dowodzonej przez urodzonego w Pszczynie gen. Karla Hoefera (późniejszego nazistę i SS-Oberführera) Samoobrony Górnego Śląska (Selbstschutz Oberschlesiens) w bitwie o Górę Świętej Anny.
Wcześniej, w 1921 r., w plebiscycie, który miał zdecydować o przynależności państwowej Górnego Śląska, za Polską głosowało w powiecie pszczyńskim 53 tys. mieszkańców, a za Niemcami – 18 tys. W samym mieście zwyciężyła jednak opcja niemiecka – 2843 głosów przeciwko 910 za Polską, a w obszarze dworskim "Pless Schloss" (Zamek Pszczyński) 185 do 52. Po III powstaniu i podziale Górnego Śląska Pszczyna wraz z całym powiatem przypadła Polsce.
29 czerwca 1922 uroczyście wkroczyły do miasta wojska polskie. Wtedy to właśnie władze przejęła polska administracja, zaś pierwszym polskim burmistrzem miasta został Jan Figna.
II wojna światowa.
W okolicy Pszczyny toczyły się 1–2 września 1939 r. walki obronne Kampanii Wrześniowej, czego świadectwem są licznie zachowane polskie betonowe schrony bojowe. W okolicy Pszczyny rozegrała się tzw. bitwa pszczyńska, podczas której wojska niemieckie przełamały główną linię polskiej obrony na Górnym Śląsku.
Na przełomie stycznia i lutego 1945 r., o Pszczynę oparła się linia frontu niemiecko-radzieckiego, jednak z wyjątkiem wzajemnych ostrzeliwań we wschodniej części miasta, walk o Pszczynę nie było, gdyż Wehrmacht zagrożony okrążeniem wycofał się po pewnym czasie z miasta na dalsze pozycje obronne na linii Żory-Pawłowice.
W czasie II wojny światowej zabudowa Pszczyny prawie nie ucierpiała. Do największych zniszczeń można zaliczyć drewniany kościółek św. Jadwigi na starym cmentarzu, który spłonął jeszcze w 1939 r.
Styczeń 1945 r. zapisał się w historii miasta bardzo tragicznym wydarzeniem. Tędy bowiem wiódł szlak ewakuacji więźniów z obozu KL Auschwitz-Birkenau do Wodzisławia Śląskiego. Wielu więźniów padło wówczas z wycieńczenia lub zostało zabitych na ulicach Pszczyny. Ofiary marszu śmierci pochowane są w zbiorowej mogile przy cmentarzu św. Krzyża. Dla upamiętnienia ich cierpień jedna z ulic, wiodąca do centrum miasta od strony Oświęcimia, nazwana została ulicą Męczenników Oświęcimskich.
10 lutego 1945 r. miasto zostało zajęte przez oddziały radzieckiego 28 korpusu armijnego 60 armii 1 Frontu Ukraińskiego.
Po 1945 r..
Choć władze komunistyczne chciały uprzemysłowić wszystkie regiony Polski, w Pszczynie nie rozbudowano nadmiernie przemysłu. Powiększono Fabrykę Elektrofiltrów „Elwo”, wybudowano Zakłady Gazów Technicznych. Powstała duża mleczarnia Okręgowej Spółdzielni Mleczarskiej oraz młyn. Ze zmiennym szczęściem dbano o stan zamku pszczyńskiego i parku.
27 maja 1975 r. zwiększono powierzchnię miasta przez przyłączenie sąsiednich gmin Goczałkowice-Zdrój (Ćwiklice, Goczałkowice-Zdrój, Rudołtowice) i Wisła Wielka (Brzeźce, Łąka, Poręba, Studzionka, Wisła Mała, Wisła Wielka). 1 lutego 1977 r. utworzono gminę wiejską Pszczyna, w skład której weszły sołectwa: Jankowice i Studzienice (ze znoszonej gminy Bojszowy), Czarków i Piasek (ze znoszonej gminy Kobiór) oraz Studzionka, Wisła Mała i Wisła Wielka wyłączone z miasta Pszczyna.
1 lutego 1992 r. połączono miasto i gminę Pszczyna w jedną gminę (tzw. miejsko-wiejską); jednocześnie usamodzielniły się Goczałkowice-Zdrój, tworząc odrębną gminę Goczałkowice-Zdrój. 1 stycznia 1998 r. odłączono od miasta wszystkie pozostałe z przyłączonych w 1975 sołectw – Brzeźce, Ćwiklice, Łąka, Poręba, Rudołtowice – stając się odrębnymi wsiami w gminie Pszczyna.
Demografia.
W Pszczynie pod koniec 2019 roku mieszkały 25 883 osoby. Największą populację według danych GUS miasto osiągnęło w 1997 roku, liczba mieszkańców wynosiła wtedy 34 827 osób.
Według danych szacunkowych z 31 grudnia 2019 r. stopa bezrobocia w Pszczynie wynosiła 3,4%.
Piramida wieku mieszkańców Pszczyny w 2019 roku.
Żydzi.
Żydzi w Pszczynie pojawili się dość późno. Wzmianki o nich, pochodzące z XVI i XVII w., mówią jedynie o pojedynczych osobach. Liczniej zaczęli do miasta przybywać dopiero po 1780 r. Wtedy to właśnie wydano rozporządzenie królewskie, zezwalające Żydom na osiedlanie się w miastach śląskich na wschód od Odry. W 1764 r. zbudowano pierwszą synagogę. Dzięki temu w 1787 r. w Pszczynie mieszkało już 85 osób wyznania mojżeszowego. Kolejnym impulsem do ich osadnictwa był tzw. edykt emancypacyjny króla Fryderyka Wilhelma III z 1812 r., w którym dopuszczono Żydów do praw miejskich i państwowych, zrównując ich w prawach z chrześcijanami. W 1814 r. założono żydowski cmentarz. W 1835 r. wzniesiono nową, drewnianą synagogę – gmina liczyła wówczas już 210 członków i szybko przybywali nowi. Wkrótce synagoga okazała się za mała, więc w 1852 r. zaczęto budować nową, tym razem już murowaną. Synagoga przetrwała do dziś, w czasie okupacji została jednak przebudowana przez Niemców na kino. Zaadaptowanie synagogi na salę kinową do tego stopnia zatarło jej architekturę, że nie przedstawia obecnie większej wartości oprócz pamiątkowej.
Równolegle rozwijało się szkolnictwo żydowskie. Od 1812 r. funkcjonował cheder, ale w 1820 gmina uzyskała zgodę, by dzieci jej członków mogły uczęszczać do szkół ewangelickiej i katolickiej – faktycznie głównie uczyły się w tej pierwszej. To było podstawą utworzenia wspólnej szkoły ewangelicko-żydowskiej, powołanej do życia w 1873 r. W 1893 r. zmieniono ją w szkołę komunalną.
Gmina ok. 1885 r. osiągnęła największą w swej historii liczebność – 341 członków. W Pszczynie działał wówczas teolog i historyk żydowski, rabin tutejszej gminy, Markus Brann, w latach późniejszych wykładowca Żydowskiego Seminarium Teologicznego we Wrocławiu. Pod koniec XIX w. liczebność gminy zaczęła spadać, a gdy w 1922 r. Pszczyna wraz z regionem znalazła się w odrodzonej Polsce, wielu Żydów opuściło miasto, ponieważ niemal wszyscy członkowie gminy identyfikowali się z kulturą niemiecką. Na miejscu została zamożna grupa starszych wyznawców religii mojżeszowej, także zdecydowanie proniemiecka – w ten sposób liczebność Żydów spadła z 227 osób przed I wojną światową do 60 po 1922 r. Wkrótce jednak do Pszczyny napłynęło sporo osadników żydowskich z głębi Polski – z Galicji i dawnej Kongresówki, którzy deklarowali już jako język ojczysty nie niemiecki – jaki dotychczas to miało miejsce wśród tutejszych Żydów – lecz jidysz lub polski.
W pierwszych dniach po wojnie do Pszczyny powróciło kilku Żydów. Do lat 50. XX w. do Pszczyny napłynęło około 200 Żydów, którzy otworzyli niewielki dom modlitwy i założyli pięć stowarzyszeń żydowskich. Jednak do 1957 r. większość Żydów opuściła miasto. Obecnie Pszczynę zamieszkuje kilka osób pochodzenia żydowskiego, jak i kilku Żydów, którzy przeszli na religię chrześcijańską.
Ewangelicy.
Luteranizm w Pszczynie wprowadził w 1568 r. książę Karol Promnitz. W ciągu 20 następnych lat religię tę przyjęły wszystkie miejscowości ziemi pszczyńskiej. W 1569 r. pojawił się w Pszczynie pierwszy pastor; tego samego roku ewangelicy otwarli tu szkołę.
Kontrreformacja odcisnęła silne piętno na pszczyńskich ewangelikach – od 1649 r. jedynym miejscem, gdzie mogli zbierać się na nabożeństwa, pozostała kaplica zamkowa. W 1661 r. zamknięto szkołę.
W 1709 r. Erdmann Promnitz rozpoczął starania o zgodę na budowę kościoła ewangelickiego w Pszczynie. Uzyskał ją od Fryderyka II Wielkiego w 1742 r. i wkrótce ewangelicy rozpoczęli budowę świątyni. W tym samym roku reaktywowali działalność szkoły. W 1746 r. kościół konsekrowano. Równocześnie umieszczono przy nim szkołę wraz z mieszkaniem dla nauczyciela. W 1905 r. kościół spłonął. W 1907 r. został odbudowany.
Obecnie Pszczyna jest siedzibą aktywnej nie tylko w sferze religijnej parafii ewangelicko-augsburskiej, do której przynależy ok. 1500 zborowników. Jest to największy zbór ewangelickiej diecezji katowickiej.
Gospodarka.
W okresie PRL-u w mieście dominował przemysł maszynowy m.in. produkowano elektrofiltry. Po transformacji ustrojowej część zakładów została postawiona w stan upadłości.
Transport.
Kolejowy.
Pszczyna jest stacją węzłową, przez którą przebiegają dwie linie kolejowe – linia nr 139 Katowice – Zwardoń (Skalité Serafínov) oraz linia nr 148 Pszczyna – Rybnik. Stacja posiada dwa perony – z peronu pierwszego odjeżdżają najczęściej pociągi osobowe w kierunku Rybnika, a z peronu drugiego w kierunku Katowic, Bielska-Białej czy Wisły.
Perony posiadają wiaty. Przejście z peronu I na peron II odbywa się kładką nad torami. W budynku dworcowym znajduje się poczekalnia dla podróżnych i kasy biletowe.
Nad pracą stacji czuwa obsługa nastawni dysponującej „Psz”, obsługująca także przejazd kolejowy na ul. Dworcowej oraz obsada nastawni wykonawczej „Psz1”. Stacja Pszczyna wyposażona jest w mechaniczne i przekaźnikowe urządzenia sterowania ruchem kolejowym z sygnalizacją świetlną.
W powiecie wyróżnia się 9 podpszczyńskich stacji i przystanków kolejowych: Goczałkowice, Goczałkowice Zdrój, Piasek, Pszczyna Czarków, Kobiór, Radostowice, Suszec, Suszec Kopalnia, Suszec Rudziczka. Na stacji Pszczyna zatrzymują się pociągi wszystkich kategorii.
Lotniczy.
W 2012 r. przy ul. Antesa oddano do użytku sanitarne lądowisko śmigłowcowe.
Około 4 kilometry na północny wschód od miasta znajduje się prywatne, śmigłowcowe lądowisko Pszczyna.
Komunikacja miejska.
System transportu zbiorowego w Pszczynie oparty jest na komunikacji autobusowej. Obecnie (w roku 2020) na terenie miasta funkcjonują 2 linie komunikacji powiatowej (łączące Pszczynę z Żorami i KWK w Pniówku), 5 linii komunikacji gminnej, zapewniające połączenia na terenie Pszczyny, jak również innych miejscowości w gminie Pszczyna, 5 linii komercyjnych (do Czechowic-Dziedzic, Tychów, Strumienia, Woli oraz Jawiszowic), a także 1 linia tyskiego PKM do Bierunia.
Połączenia autobusowe na terenie powiatu pszczyńskiego obsługiwane są obecnie przez 8 przewoźników. Poza PKM Tychy, będącym przedsiębiorstwem samorządowym, większość linii obsługują prywatne spółki transportowe.
Pszczyna posiada nowoczesne powiatowe centrum przesiadkowe zlokalizowane przy dworcu PKP, zbudowane w 2019 roku. Energooszczędny obiekt, nawiązujący architekturą, stylem i materiałami do zabytkowego budynku dworca obsługuje autobusy lokalne i dalekobieżne. Obiekt został wyposażony w elektroniczne rozkłady jazdy oraz tablice informacyjne, a także infokioski, z których pasażerowie dowiadują się najważniejszych informacji o powiecie i komunikacji. W budynku znajduje się także powiatowy punkt informacji turystycznej.
Ochrona środowiska.
Według raportu Światowej Organizacji Zdrowia w 2016 roku Pszczyna została sklasyfikowana jako drugie po Żywcu miasto o najbardziej zanieczyszczonym powietrzu Unii Europejskiej
Ziemia pszczyńska to obszar niezanieczyszczony, o dobrym stanie środowiska przyrodniczego – mimo iż leży na terytorium województwa śląskiego, które uznawane jest za region mocno uprzemysłowiony z silnie zdegradowanym środowiskiem. Pszczyna jest dość silnie oddzielona od zanieczyszczeń Górnośląskiego Okręgu Przemysłowego przez naturalną barierę rozległych lasów. Aby zachować i poprawić ten stan, władze samorządowe w Pszczynie przykładają wagę do spraw ochrony środowiska, traktując je w sposób priorytetowy. W ciągu ostatnich kilku lat zrealizowano wiele ważnych projektów. Dużym przedsięwzięciem, bardzo istotnym dla ochrony wód przed zanieczyszczeniami – szczególnie rzeki Pszczynki oraz Zbiornika Goczałkowickiego, rezerwuaru wody pitnej dla Górnego Śląska – była budowa oczyszczalni ścieków w Wiśle Wielkiej, a także równoległa budowa sieci kanalizacyjnej w Łące, Wiśle Wielkiej i Małej, oraz oczyszczalni ścieków i zbiorczego kolektora kanalizacyjnego dla Pszczyny. Począwszy od 2005 r. w dużej części za pieniądze pochodzące ze środków Unii Europejskiej, realizowany jest projekt mający ogromne znaczenie dla ochrony wód. Obejmuje on budowę nowego systemu kanalizacji sanitarnej dla Pszczyny, Poręby i dotąd nieskanalizowanej części Łąki oraz modernizację części kanalizacji opadowej. Równocześnie mają być zmodernizowane wodociągi pszczyńskie.
Starania o poprawę czystości powietrza atmosferycznego są o tyle trudniejsze, że większa część jego zanieczyszczeń pochodzi spoza ziemi pszczyńskiej. Jednak ważne znaczenie może mieć ograniczenie niskiej, lokalnej emisji zanieczyszczeń. W tym celu Stacja Sanitarno-Epidemiologiczna w Pszczynie prowadzi stałe i systematyczne pomiary zanieczyszczeń pyłkowych i gazowych, a od 2001 r. gmina i starostwo powiatowe wspólnie finansują stały monitoring zanieczyszczeń komunikacyjnych i niskich emisji, prowadzony przez Instytut Ekologii Terenów Uprzemysłowionych. By ograniczyć niską emisję zanieczyszczeń, związaną przede wszystkim z zimowym ogrzewaniem budynków, sukcesywnie przeprowadzana jest modernizacja starych kotłowni węglowych w jednostkach podległych gminie. Dzięki temu już 98% szkół i przedszkoli w gminie Pszczyna ma kotłownie gazowe. W 2001 r. zlikwidowano część starej miejskiej ciepłowni, pracującej na wyeksploatowanych urządzeniach opalanych miałem węglowym, a w zamian powstało pięć kotłowni gazowych z kotłami niskotemperaturowymi i jedna kotłownia gazowo-olejowa. Dzięki temu, że nowe kotłownie wyposażono w nowoczesne, energooszczędne urządzenia, odpowiadające rygorystycznym normom europejskim, udało się osiągnąć znaczne ograniczenie emisji zanieczyszczeń pyłowo-gazowych do powietrza atmosferycznego.
W ramach gospodarki odpadami i ochrony gleb w latach 1998–2000 zrealizowano program rekultywacji komunalnego wysypiska śmieci. Dzięki temu powstało 5 hektarów terenów zielonych, istniejących niegdyś w miejscu składowiska odpadów. Obecnie gmina nie posiada własnego wysypiska, odpady są wywożone do Knurowa lub Brzeszcz.
Istotne znaczenie dla gospodarki odpadami ma fakt, że w gminie Pszczyna 90% posesji objętych jest zorganizowanym wywozem odpadów, a od 1998 r. wprowadzony został program segregacji odpadów na szkło, makulaturę, plastiki i metale. Bardzo ważną inwestycją będzie planowana na najbliższe lata budowa kompostowni w sąsiedztwie pszczyńskiej oczyszczalni ścieków, do której trafiać będą wszystkie odpady „zielone” i organiczne z terenu gminy, a być może też z sąsiednich gmin.
Działania związane z gospodarką odpadami nie miałyby sensu bez akcji uświadamiających mieszkańców. Dlatego wprowadzając program selektywnej zbiórki odpadów, rozdawano specjalne kolorowe worki do segregacji oraz pojemniki. W szkołach i przedszkolach zbierane są puszki aluminiowe i zużyte baterie, w aptekach ustawiono pojemniki na przeterminowane leki. Poza tym dzięki nakładom z budżetu gminy dzieci w ramach obchodów Dnia Ziemi i akcji „Sprzątania Świata” otrzymują sadzonki drzew, plakaty, ulotki, worki i rękawice. Od 2004 r. organizowany jest festiwal ekologiczny „Rejs na czyste wody” mający na celu promocję zbiórki surowców wtórnych.
Pszczyński samorząd w swych wysiłkach na rzecz ochrony środowiska przyrodniczego naprawdę się wyróżnia, o czym świadczą liczne nagrody. W 1999 r. Wojewódzki Fundusz Ochrony Środowiska i Gospodarki Wodnej z Sejmikiem Samorządowym Województwa Śląskiego przyznał gminie Pszczyna I nagrodę w kategorii gospodarowania zielenią w konkursie „Najlepsze wdrożenie rozwiązań ochrony środowiska zrealizowane przez samorząd terytorialny w województwie katowickim w latach 1990–1995”. W tym samym roku Pszczyna otrzymała nagrodę Narodowego Funduszu ochrony Środowiska i Gospodarki Wodnej za najlepszą realizację zadań zgłoszonych do III edycji konkursu na zagospodarowanie odpadów na terenach wiejskich. Rok 2001 przyniósł kolejną nagrodę – tym razem od Śląskiego Związku Gmin i Powiatów za najlepszy projekt „Rowerem po Śląsku”.
Architektura i urbanistyka.
Szlaki turystyczne.
Przez Pszczynę przebiegają m.in.:
Sport i rekreacja.
Jedną z pierwszych organizacji sportowych w mieście było Towarzystwo Gimnastyczne „Sokół” w Pszczynie regionalne gniazdo Polskiego Towarzystwa Gimnastycznego „Sokół” utworzone w 1920 roku z inicjatywy Alojzego Fizi.
Park Pszczyński.
Park Pszczyński jest jednym z najpiękniejszych parków na Górnym Śląsku.
Powierzchnia jego wynosi 156 ha. Park leży wzdłuż rzeki Pszczynki, która przepływa przez sztucznie utworzone stawy i kanały. W 2005 r. prowadzone są prace konserwacyjne przy obiektach wodnych.
Początki parku wiążą się z renesansową przebudową zamku w XVI w.
Wtedy w pobliżu zamku powstały ogrody warzywne, zaś w północno-zachodniej części parku zwierzyniec, w którym trzymano zwierzynę płową i ptactwo (m.in. modne wówczas pawie).
Ten późnorenesansowy park użytkowo-ozdobny został przekształcony i poszerzony w II połowie XVIII w., w czasie barokowej przebudowy rezydencji. Nowe tereny objęły obszar dawnych mokradeł po obydwu stronach rzeki Pszczynki. Nawiązywał on do wieloosiowych założeń francuskich , zapoczątkowanych przez André Le Nôtre'a, złożonych z różnorodnych elementów, tworzących jednak kompozycyjną całość podporządkowaną budowli rezydencyjnej.
W latach 1846-1850, kiedy z trzech stron dobudowano do pałacu tarasy, przeobrażeniom uległy również partie ogrodu najbliższe pałacowi.
Obecny kształt parku, czyli typ angielski, pochodzi z II połowy XIX w. Reprezentuje on spóźnioną formę ogrodu romantycznego. Likwidacji uległa wówczas główna aleja na osi, w miejscu której powstała rozległa polana sięgająca aż po meandry Pszczynki, której brzegi umocniono i obsadzono drzewami i krzewami. W tym czasie powstały elementy drobnej architektury (p. niżej). Dosadzono również wiele egzemplarzy egzotycznych gatunków drzew (m. in. platan klonolistny, tulipanowiec).
Park podzielony jest na trzy części:
W 2008 r. powstała tutaj Pokazowa Zagroda Żubrów w Pszczynie, w której na blisko 10 hektarach są obecne poza żubrami: muflony, jelenie, daniele i sarny.
W parku znajdują się wkomponowane elementy architektury:
Parkowe aleje prowadzą daleko poza miasto do:
pałacyku Bażantarnia, z XVIII wieku w Porębie,
Wspólnoty wyznaniowe.
Na terenie Pszczyny działalność religijną prowadzą następujące Kościoły i związki wyznaniowe:

</doc>
<doc id="107478" url="https://pl.wikipedia.org/wiki?curid=107478" title="Mecz">
Mecz

Mecz (ang. "match") – podstawowa wielkość rozgrywki w wielu sportach.
Mecze limitowane są czasem lub różnicą zdobytych punktów zgodnie z regulaminem danej dyscypliny sportu i oceniane są przez sędziego lub ich kolektyw.
Mecz składa się zazwyczaj z mniejszych części. Sam natomiast jest częścią większych rozgrywek np. mistrzostw kraju, mistrzostw kontynentu, mistrzostw świata, pucharów, igrzysk olimpijskich, spartakiad.
Ze względu na liczbę zawodników rozróżniamy mecze indywidualne i drużynowe, zwane czasami zespołowymi.
Kilka przykładowych sportów w których rozgrywane są mecze:

</doc>
