<doc id="107479" url="https://pl.wikipedia.org/wiki?curid=107479" title="Wodzisław Śląski">
Wodzisław Śląski

Wodzisław Śląski (, ) – miasto w południowej Polsce, w województwie śląskim, siedziba powiatu wodzisławskiego, nad rzeką Lesznicą (Leśnicą).
Miasto lokowano w połowie XIII w. Wodzisław Śląski był siedzibą księstwa i państwa wodzisławskiego. W II. poł. XX w. ośrodek górniczy i przemysłowy. Według danych GUS z 31 grudnia 2021 r. miasto miało 45 571 mieszkańców.
Położenie.
Miasto geograficznie leży na Płaskowyżu Rybnickim (będącym częścią Wyżyny Śląskiej), nad rzeką Lesznicą, historycznie na Górnym Śląsku.
Miasto położone w południowo-zachodniej części województwa śląskiego przy granicy z Czechami. Wodzisław położony jest w południowej części Płaskowyżu Rybnickiego, nad rzeką Lesznicą (prawy dopływ Olzy). Terytorium Wodzisławia rozciąga się od 49°58′01 do 50°02′14″N i 18°21′16 do 18°31′16″E. Przez miasto przebiega dokładnie równoleżnik 50° szerokości geograficznej północnej.
Według danych z 1 stycznia 2013 powierzchnia miasta wynosi 49,5 km².
Miasto sąsiaduje z gminami: Godów, Gorzyce, Lubomia, Marklowice i Mszana oraz gminami-miastami: Pszów, Radlin.
Przy sprzyjających warunkach atmosferycznych z Wodzisławia można dostrzec pasmo Beskidu Śląsko-Morawskiego ze szczytem Lysá hora (pol. Łysa Góra) oraz góry Beskidu Śląskiego – Czantoria Wielka, Skrzyczne; widoczne są też na zachodzie czeskie góry Jeseniki z górą Pradziad.
W latach 1975–1998 miasto administracyjnie należało do województwa katowickiego.
Warunki naturalne.
Rzeźba terenu.
Miasto leży na wysokości od 210 (Zawada) do 290 m n.p.m. (Wilchwy, Jedłownik). Wodzisław cechuje duża różnica w wysokości względnej sięgająca 80 metrów. Miasto usadowione jest na kilku wzgórzach poprzecinanych głębokimi wąwozami. 
Klimat.
Klimat Wodzisławia jest stosunkowo łagodny, wpływają na to bliskie sąsiedztwo rzeki Odry, kompleksy leśne otaczające miasto, a przede wszystkim bliskie sąsiedztwo Bramy Morawskiej. Średnia temperatura roczna kształtuje się w granicach +7 °C do +8 °C. Najcieplej jest w lipcu, najzimniejszym zaś miesiącem jest styczeń. Miasto leży w strefie wiatrów średnich i słabych wiejących najczęściej z kierunku Bramy Morawskiej. Okres wegetacyjny należy do najdłuższych i wynosi 225 dni, kiedy średnia temperatura dnia jest wyższa od 5 °C. Kotlinowate położenie w sąsiedztwie gór oraz nieckowate położenie centrum niekorzystnie odbija się na warunkach termicznych panujących w mieście. Sprzyja to wiosną i jesienią zaleganiu warstw zimnego powietrza w czasie gdy brakuje wiatrów, w wyniku czego występują przymrozki. Średnia roczna suma opadów atmosferycznych należy do wysokich – 786 mm w stosunku do średniej krajowej 600–650 mm. Napływ ciepłych mas powietrza i mieszanie się z chłodniejszymi sprzyja powstawaniu burz – do 30 na rok. Występują także częste opady gradu. Pokrywa śnieżna zalega tu od 60 do 80 dni. Średnia wilgotność powietrza wynosi około 80% i należy do niższych w skali kraju. W rejonie Wodzisławia zaobserwowano wcześniejsze nadejście wiosny oraz opóźnienie początku zimy w stosunku do reszty kraju.
Przyroda.
Lasy:
Według raportu Światowej Organizacji Zdrowia w 2016 roku Wodzisław Śląski został sklasyfikowany jako piąte najbardziej zanieczyszczone miasto Unii Europejskiej
Nazwa.
Nazwa miasta jest nazwą patronimiczną wywodzącą się od staropolskiego imienia "„Wodzisław”" derywatu słowiańskiego imienia męskiego "Władysław" oznaczającego "sławnego władcę". Topograficzny opis Górnego Śląska z 1865 roku wywodzi nazwę miasta od księcia z dynastii Piastów – Władysława I Hermana, któremu przypisuje jego założenie we fragmencie "„Wahrscheinlich verdankt Ort seine Entstehung dem piastischen herzog Wladislaus I, Hermann genannt, der in den Jahrer: 1082 bis 1102 uber Polen und Schlesien herrschte; wenigstens deutet hierauf der Name, polnisch Wodzisław, alterthumlich Wladislawa, Ladislaw, Loslaw bin.”" w tłumaczeniu na język polski "„Prawdopodobnie miejscowość zawdzięcza swoje powstanie księciu piastowskiemu Władysławowi I Hermanowi, który w latach 1082–1102 panował nad Polską i Śląskiem; wskazuje na to nazwa, po polsku Wodzisław, dawniej Wladislawa, Ladislaw, Loslaw.”".
Pierwszy zapis z 1295 w księdze łacińskiej "Liber fundationis episcopatus Vratislaviensis" notuje miejscowość jako "Wlodislavia civitate". W kronice wymienione zostały również wsie, które w procesach urbanizacyjnych zostały wchłonięte przez miasto. Są to obecne dzielnice lub części powiatu jak Radlin wymieniony pod nazwą " Redlino", Biertułtowy pod nazwą "Bertoldivilla". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Lossa".
W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego wymieniona jest nazwa "Loslaw". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Loslau" oraz obecnie używaną, polską "Wodzislaw" we fragmencie "„Wodzislaw, polnischer Name der im Rybniker Kreise gelegenen Stadt Loslau”". Statystyczny opis Prus z 1837 roku wymienia obok nazwy "Loslau" także "Wodislau".
Polską nazwę "Wodzisław" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Słownik geograficzny Królestwa Polskiego wydany na przełomie XIX i XX wieku notuje nazwę miasta pod polskimi nazwami "Wodzisław" oraz "Włodzisław" i pod niemiecką "Loslau". Polską nazwę "Wodzisław", łacińską "Wladislavia" oraz niemiecką "Loslau" wymienia również w 1896 roku śląski pisarz Konstanty Damrot.
Łacińska nazwa miejscowości umieszczona była kiedyś w herbie miejskim: "„Das Wappen der Stadt enthalt einen halben polnischen Adler und eine halbe Rose mit der Umschrift: Civitatis Wladislavensis 1597”", czyli w tłumaczeniu na język polski "„Herb miasta zawiera pół polskiego orła oraz pół róży z podpisem: Civitatis Wladislavensis 1597.”". Katalog herbów niemieckich miejscowości, wydany w 1898 roku we Frankfurcie nad Menem, określa polską nazwę jako "Wladislaw".
Historia.
W połowie XIX wieku większość mieszkańców Wodzisławia oraz całego regionu stanowiła ludność polskojęzyczna. Topograficzny opis Górnego Śląska z 1865 roku odnotowuje: "„Der grōßte Theil der Einwohner spricht polnisch. Es giebt nur wenige Bürger, deren Muttersprache die deutsche ist, obgleich schon fast der dritte Theil sich auch dieser Sprache bedient”", czyli w tłumaczeniu na język polski "„Największa część ludności mówi po polsku. Jest tylko niewielu obywateli, których językiem macierzystym jest niemiecki, mimo że prawie 1/3 posługuje się także tym językiem.”".
Patronem Wodzisławia Śląskiego jest św. Wawrzyniec z Rzymu, diakon i męczennik chrześcijański z III w.n.e. 10 sierpnia 1536 roku miastu zagrażał wzbudzający ogólny strach kataklizm. Wówczas mieszkańcy Wodzisławia postanowili oddać się pod opiekę świętemu Wawrzyńcowi. Miasto zostało ocalone, a świętego uznano za opiekuna wodzisławian.
Demografia.
Wodzisław Śląski początkowo był jednym z największych miast na Górnym Śląsku z czasem jednak w wyniku wojen i klęsk żywiołowych stał się małym miastem. Ponowny intensywny rozwój Wodzisławia przypada na lata 60. i 70. XX wieku.
Historia zaludnienia Wodzisławia Śląskiego:
Wykres liczby ludności Wodzisławia Śląskiego na przestrzeni ostatnich 75 lat:
Największą populację Wodzisław Śląski odnotował w 1991 roku (przed odłączeniem się Rydułtów).
Dane z 31 grudnia 2012:
Piramida wieku mieszkańców Wodzisławia Śląskiego w 2014 roku:
Dzielnice.
Miasto na podstawie uchwały Nr XVII/156/96 Rady Miejskiej w Wodzisławiu Śląskim z 28 czerwca 1996 zostało podzielone na 9 dzielnic:
Miejscowości, które kiedyś były dzielnicami Wodzisławia Śląskiego:Marklowice, Pszów, Radlin I, Rydułtowy.
W latach 1945–1954 miasto było siedzibą wiejskiej gminy Wodzisław Śląski.
Gospodarka.
Wodzisław Śląski jest ośrodkiem administracyjnym powiatu wodzisławskiego, węzłem drogowym. W mieście znajduje się stacja kolejowa na linii Katowice – Bogumin. Miasto jest również centrum handlowym dla powiatu. W Wodzisławiu działają wytwórnia koncentratów spożywczych „Agro Wodzisław”, fabryki okien: „Termo Profil” i „KNS”; fabryka masztów „Alumast”, fabryka flag „Flagowa Kraina”, przedsiębiorstwa: „Pol-Eko-Aparatura”, „Azis Mining Service”, „Grilex”, KES Poland; młyn „Złoty Kłos” oraz siedziba firmy „ITUM” sp. z o.o.
W Wodzisławiu Śląskim znajdują się tereny inwestycyjne włączone do Katowickiej Specjalnej Strefy Ekonomicznej.
W mieście znajdują się trzy ciepłownie: ZC Wodzisław Śląski, C. Jedłownik oraz EC 1 Maja.
Handel.
W Wodzisławiu działa galeria handlowo-rozrywkowa – „Galeria Karuzela”. W mieście działa 6 sklepów wielkopowierzchniowych oraz kilkanaście supermarketów i dyskontów.
Transport.
Wodzisław Śląski jest węzłem transportowym w południowej części województwa śląskiego.
Transport drogowy.
Przez miasto przebiega kilka szlaków drogowych:
W pobliżu miasta znajduje się kilka zjazdów z przebiegającej przez sąsiednie gminy autostrady:
Ulice i place miasta.
W Wodzisławiu Śl. znajduje się ponad 200 ulic i kilkanaście placów.
Drogi te dzielą się na:
Wodzisław Śl. posiada obecnie 8 rond.
Transport kolejowy.
Wodzisław Śląski jest węzłem kolejowym na trasie Katowice – Rybnik – Chałupki – Bogumin, oraz dla pobliskich kopalń i zakładów pracy. Przez miasto przebiegają linia kolejowa nr 158 Rybnik Towarowy – Wodzisław Śląski – Chałupki; Linia kolejowa nr 876 Wodzisław Śląski – Kopalnia Marcel oraz linia kolejowa Wodzisław Śląski – Szyb Marklowice. Przez Wodzisław przebiegają również obecnie nieczynne linie kolejowe nr 159 i 875.
Miasto posiada dworzec kolejowy: Wodzisław Śląski oraz przystanek osobowy Wodzisław Śląski Radlin. Na stacji kolejowej Wodzisław Śląski zatrzymują się regionalne pociągi Kolei Śląskich, Polregio oraz PKP Intercity do Warszawy, Ostrawy, Pragi, Bratysławy, Wiednia oraz Budapesztu.
Zbiorowy transport miejski.
W Wodzisławiu działa kilka przedsiębiorstw transportu zbiorowego. Transport zbiorowy w mieście charakteryzuje się dużym stopniem rozdrobnienia. Wodzisław posiada własną komunikację miejską (organizator: Urząd Miasta Wodzisław Śląski), której autobusy malowane są na żółto-czerwono z niebieskim paskiem i logiem Komunikacja Miejska Wodzisław Śląski. W Wodzisławiu kursują również autobusy organizowane przez Międzygminny Związek Komunikacyjny (MZK) z siedzibą w Jastrzębiu Zdroju. Funkcjonuje także komercyjna linia prywatnego przewoźnika Kłosok Żory. Połączenia z gminami na terenie powiatu wodzisławskiego obsługuje również PKS Racibórz na zlecenie starostwa powiatowego. Nie istnieje żadna forma integracji taryfowo-biletowej, ani żadne planowe skomunikowania pomiędzy autobusami różnych organizatorów.
Architektura.
Zabytki.
Pełna lista zabytków:
Kościół drewniany z XVII pw. św. Barbary i św. Józefa w Jastrzębiu Dolnym. Został przeniesiony z dzielnicy Wodzisławia Śląskiego – Jedłownika w 1974. Dzisiejszy wygląd kościoła zapewne odbiega od pierwowzoru, gdyż w 1888 budynek gruntownie odrestaurowano oraz przebudowano. Kościół jest budowlą drewnianą, składającą się konstrukcji zrębowej oszalowanej deskami.
Zieleń miejska.
Parki miejskie:
Pomniki przyrody:
Kultura.
Życie kulturalne w Wodzisławiu Śląskim skupia się m.in. wokół ośrodka Wodzisławskiego Centrum Kultury (WCK), mającego swą siedzibę przy ulicy ks. Wilhelma Kubsza. Znane w całej Polsce są zespoły „Miraż”, „Spin” czy „Impuls”. W WCK działa kino miejskie. Ponadto z instytucji kulturalnych w Wodzisławiu istnieją m.in. muzeum miejskie, biblioteki: powiatowa i pedagogiczna oraz archiwum PAN. W Wodzisławiu Śląskim swoją siedzibę ma też Towarzystwo Miłośników Ziemi Wodzisławskiej.
Sport.
Wodzisław Śląski jest znanym w Polsce ośrodkiem piłkarskim. W latach 1996–2010 w Ekstraklasie występowała drużyna miejscowej Odry. Młodzież ma możliwość szkolenia również w kilku innych klubach piłkarskich działających na terenie miasta. Oprócz piłki nożnej w Wodzisławiu działają również kluby sportowe z innych dziedzin sportu np. koszykówki, siatkówki, judo czy biatlonu. Najwięcej sekcji sportowych posiada obecnie KS Wicher Wilchwy (piłka nożna, judo, szachy).
Turystyka.
Informacja turystyczna znajduje się w holu Muzeum w Wodzisławiu Śl. przy ulicy Kubsza 2.
Atrakcje turystyczne:
Szlaki.
 Szlak Jankowicki (15,3 km)
 Szlak Ewakuacji Więźniów Oświęcimskich (91 km)
Szlaki rowerowe.
 316Y – Trasa Powiatu Wodzisławskiego (52 km)
 317 – Trasa z Raciborza do Radlina (16,5 km)
 317S – Trasa Lokalna (3,7 km)
 324 – Trasa Miasta Wodzisław Śląski do Karwiny (25,5 km)
Wspólnoty wyznaniowe.
Katolicyzm.
W mieście znajduje się Archidiecezjalny Dom Rekolekcyjny.
Świadkowie Jehowy.
Trzy zbory Świadków Jehowy:
Polityka.
Obecnym prezydentem miasta Wodzisław Śląski jest Mieczysław Kieca (KW SNW). Najważniejsze stanowisko we władzach Wodzisławia Śląskiego było na przestrzeni lat różnie nazywane – burmistrzami, następnie po reformie administracyjnej z 1 czerwca 1975 nadano określenie prezydent miasta, które jest w używane do dziś ze względu że miasto osiągnęło liczbę 100 tys. mieszkańców. Prezydent Miasta Wodzisławia Śląskiego jest organem wykonawczym, wybieranym na 5-letnią kadencję w wyborach bezpośrednich.
Na podstawie nowej ordynacji – „Ustawy o miastach” w dniu 22 lutego 1809 odbyły się w Wodzisławiu pierwsze wybory do rady miasta.
W skład Rady Miasta wchodzi 23, wybieranych w wyborach bezpośrednich radnych. W 2002, po nowelizacji Ustawy o samorządzie lokalnym rada miasta utraciła prawo wyboru prezydenta
Miasta partnerskie.
"Źródło:" oficjalna strona miasta
Media.
Telewizja.
Telewizja poruszająca tematy o charakterze lokalnym to przede wszystkim program TVP3 Katowice, TV Silesia oraz Telewizja TVT.
Radio.
Rejon powiatu wodzisławskiego, obejmują swym zasięgiem dwie rozgłośnie nadające program lokalny: Radio 90 FM oraz Radio Vanessa.

</doc>
<doc id="107480" url="https://pl.wikipedia.org/wiki?curid=107480" title="Medal „Za ofiarną pracę w Wielkiej Wojnie Ojczyźnianej 1941–1945”">
Medal „Za ofiarną pracę w Wielkiej Wojnie Ojczyźnianej 1941–1945”

Medal „Za ofiarną pracę w Wielkiej Wojnie Ojczyźnianej 1941–1945” () – radzieckie odznaczenie państwowe.
Medal „Za dzielną pracę w Wielkiej Wojnie Ojczyźnianej 1941–1945” został ustanowiony dekretem Prezydium Rady Najwyższej ZSRR z 6 czerwca 1945 roku dla upamiętnienia odniesionego zwycięstwa nad Niemcami podczas wielkiej wojny ojczyźnianej. Opis medalu zmodyfikowano postanowieniem z 5 lutego 1951 roku.
Zasady nadawania.
Medal nadawano osobom pracującym na tyłach podczas wielkiej wojny ojczyźnianej.
Medal otrzymywali:
W 1946 roku medalem została odznaczona także grupa duchownych prawosławnych, m.in. organizujących pomoc dla rodzin żołnierzy podczas wojny.
Łącznie Medalem Medal „Za ofiarną pracę w Wielkiej Wojnie Ojczyźnianej 1941–1945” nagrodzono około 16 096 750 osób (stan na 1995). Od 1951 zezwolono na zatrzymywanie medalu przez rodzinę w razie śmierci odznaczonego.
Opis odznaki.
Odznakę Medalu „Za ofiarną pracę w Wielkiej Wojnie Ojczyźnianej 1941–1945” stanowi wykonany z miedzi krążek o średnicy 32 mm. Na awersie medalu znajduje się popiersie Józefa Stalina z lewego profilu w mundurze Marszałka Związku Radzieckiego. Na obwodzie znajduje się napis, w górnej części: НАШЕ ДЕЛО ПРАВОЕ (pol. „NASZA SPRAWA JEST SŁUSZNA”), w dolnej: МЫ ПОБЕДИЛИ (pol. „ZWYCIĘŻYLIŚMY”). Na rewersie umieszczony jest na obwodzie na górze napis ЗА ДОБЛЕСТНЫЙ ТРУД (pol. „ZA OFIARNĄ PRACĘ”), a w centrum medalu małe godło ZSRR – sierp i młot i napis w 4 wierszach: В ВЕЛИКОЙ / ОТЕЧЕСТВЕННОЙ / ВОЙНЕ / 1941–1945 гг. („w Wielkiej Wojnie Ojczyźnianej 1941–1945”), a na dole mała pięcioramienna gwiazda. Wszystkie elementy były wypukłe.
Awers jest taki sam, jak Medalu „Za zwycięstwo nad Niemcami w Wielkiej Wojnie Ojczyźnianej 1941–1945”, dla podkreślenia wagi wkładu osób pracujących na tyłach w zwycięstwo.
Medal zawieszony jest na metalowej pięciokątnej blaszce obciągniętej wstążką koloru czerwonego szerokości 24 mm z zielonym paskiem szerokości 7 mm pośrodku oraz dwoma wąskimi paskami koloru żółtego na obrzeżach.
Medal nosi się na lewej stronie piersi, w kolejności po Medalu „Za wyzwolenie Pragi”.

</doc>
<doc id="107481" url="https://pl.wikipedia.org/wiki?curid=107481" title="Zabytki">
Zabytki



</doc>
<doc id="107482" url="https://pl.wikipedia.org/wiki?curid=107482" title="Medal „Za zwycięstwo nad Niemcami w Wielkiej Wojnie Ojczyźnianej 1941–1945”">
Medal „Za zwycięstwo nad Niemcami w Wielkiej Wojnie Ojczyźnianej 1941–1945”

Medal „Za zwycięstwo nad Niemcami w Wielkiej Wojnie Ojczyźnianej 1941–1945” () – radzieckie odznaczenie wojskowe.
Medal „Za zwycięstwo nad Niemcami w Wielkiej Wojnie Ojczyźnianej 1941–1945” został ustanowiony dekretem Prezydium Rady Najwyższej ZSRR z 9 maja 1945 roku.
Zasady nadawania.
Zgodnie z regulaminem medal nadawany był:
Pierwsze medale zostały nadane 15 czerwca 1945 roku wyższym dowódcom radzieckim, m.in. marszałkom Konstantemu Rokossowskiemu i Fiodorowi Tołbuchinowi.
Medal ten był najliczniej nadawanym odznaczeniem w historii ZSRR – łącznie Medalem „Za zwycięstwo nad Niemcami w Wielkiej Wojnie Ojczyźnianej 1941–1945” nagrodzono ponad 14 933 000 osób (stan na 1995), w tym także żołnierzy Ludowego Wojska Polskiego. W trakcie trwania wojny, odznaczenie wręczono ok. 13 666 000 żołnierzom i oficerom.
Osoby odznaczone medalem miały następnie prawo do uzyskania medali jubileuszowych: 20, 30, 40 i „50-lecia zwycięstwa w Wielkiej Wojnie Ojczyźnianej 1941–1945”. Od 1951 po śmierci osoby odznaczonej, medal mogła zatrzymać rodzina (wcześniej podlegał zwrotowi).
Opis odznaki.
Odznaką Medalu za zwycięstwo nad Niemcami w Wielkiej Wojnie Ojczyźnianej 1941–1945 stanowi wykonany z mosiądzu krążek o średnicy 32 mm. Na awersie w centrum umieszczone jest popiersie Józefa Stalina z lewego profilu w mundurze marszałka ZSRR. Na obwodzie znajduje się napis, w górnej części: НАШЕ ДЕЛО ПРАВОЕ (pol. „NASZA SPRAWA JEST SŁUSZNA”), w dolnej: МЫ ПОБЕДИЛИ (pol. „ZWYCIĘŻYLIŚMY”). Na rewersie znajduje się napis: w otoku: ЗА ПОБЕДУ НАД ГЕРМАНИЕЙ (pol. „ZA ZWYCIĘSTWO NAD NIEMCAMI”), pośrodku: В ВЕЛИКОЙ / ОТЕЧЕСТВЕННОЙ ВОЙНЕ / 1941–1945 гг (pol. „W WIELKIEJ WOJNIE OJCZYŹNIANEJ 1941–1945”), a poniżej pięcioramienna gwiazda (awers medalu jest zbliżony do Medal „Za ofiarną pracę w Wielkiej Wojnie Ojczyźnianej 1941–1945”).
Medal zawieszony jest na metalowej, pięciokątnej blaszce obciągniętej wstążką koloru pomarańczowego z trzema czarnymi paskami (jeden pośrodku, dwa po bokach), co stanowi nawiązanie do najwyższego bojowego odznaczenia armii Rosji carskiej – Orderu św. Jerzego (tzw. „gieorgijewska lienta”), które miało identyczny kolor wstążki. 
Medal nosi się na lewej stronie piersi, w kolejności po Medalu „Za obronę Radzieckiego Obszaru Podbiegunowego”, a przed Medalem „Dwudziestolecia zwycięstwa w Wielkiej Wojnie Ojczyźnianej 1941–1945”.

</doc>
<doc id="107487" url="https://pl.wikipedia.org/wiki?curid=107487" title="Wolfsburg">
Wolfsburg

Wolfsburg – miasto na prawach powiatu w środkowych Niemczech w kraju związkowym Dolna Saksonia, na wschód od Hanoweru i na północ od Brunszwiku. Ośrodek przemysłu samochodowego – zakłady Volkswagena.
Historia.
Wolfsburg jako duże miasto przemysłowe powstał w czasach niemieckiego narodowego socjalizmu. Pierwszą nazwą miasta była nazwa Stadt des KdF Wagens – Wolfsburg. Termin "KdF" jest skrótem od nazistowskiego ruchu Kraft durch Freude (pol. "Siła poprzez radość"). Termin "KdF" połączony z terminem "Wagen" (pol. "samochód") oznacza Garbusa.
Fabryka samochodów w Wolfsburgu została przez nazistów tak zaplanowana, by mogła się błyskawicznie przestawić na produkcję zbrojeniową, także „Garbusa” w wersji wojskowej, jako tzw. Kübelwagen. Po II wojnie światowej leżący w brytyjskiej strefie okupacyjnej "Stadt des KdF Wagens – Wolfsburg" stał się "Wolfsburgiem".
Produkcja "Garbusów" ruszyła pod kontrolą Brytyjczyków. Na początku lat 70. Wolfsburg poprzez konflikt paliwowy na Bliskim Wschodzie został dotknięty kryzysem bezrobocia. Miasto powiększyło się o tereny sąsiednich miejscowości, w tym miast Fallersleben i Vorsfelde, stając się po raz pierwszy miastem stutysięcznym.
Transport.
Miasto leży na trasie kolei dużych prędkości ICE (Hanower – Berlin), przy autostradzie A39 i nad ważną drogą wodną "Mittellandkanal" – Kanałem Śródlądowym umożliwiającym bezpośrednie połączenie miasta z systemem wodnym Łaby i Odry.
Sport.
Miasto jest siedzibą klubu piłkarskiego VfL Wolfsburg oraz klubu hokejowego Grizzly Adams Wolfsburg.
Polskie akcenty.
W czasie II wojny światowej w Wolfsburgu pracowały tysiące polskich pracowników przymusowych (niem. "Zwangsarbeiter"). Wielu z nich jest pochowanych na cmentarzu w Wolfsburgu. W okolicach miasta "KdF" znajdowało się przedszkole i żłobek przyzakładowy dla dzieci pracownic przymusowych (śmiertelność dzieci i niemowlaków sięgała tu 90%). Na cmentarzu dla dzieci przeważają nazwiska (często tylko imiona) o polskim brzmieniu.
Po wojnie pierwszymi Polakami byli tu dipisi niezgadzający się na powrót do Polski pod rządami komunistycznymi. Niektórzy z nich znaleźli zatrudnienie w znajdującej się pod zarządem Brytyjczyków fabryce samochodów.

</doc>
<doc id="107488" url="https://pl.wikipedia.org/wiki?curid=107488" title="Wiesbaden">
Wiesbaden

Wiesbaden – miasto na prawach powiatu, uzdrowisko w środkowych Niemczech, od 1945 roku stolica kraju związkowego Hesja, w rejencji Darmstadt. Leży nad rzeką Ren, u podnóża gór Taunus. Znane jest ze źródeł termalnych. Od 1945 do Wiesbaden należy Mainz-Kastel, poprzednio była to część Moguncji. We wrześniu 2015 miasto liczyło mieszkańców.
W mieście mieszczą się główne siedziby Bundeskriminalamt i Federalnego Urzędu Statystycznego Niemiec.
Gospodarka.
W mieście ma siedzibę firma Heckel – jedna z najbardziej znanych niemieckich firm produkujących fagoty oraz świadczących usługi konserwacji tych instrumentów. Ponadto w mieście rozwinął się przemysł chemiczny, maszynowy, środków transportu oraz elektroniczny.
Wyznania.
Na koniec 2019 roku dominującymi wyznaniami mieszkańców Wiesbaden były religie: katolicka (20,4%), protestancka (22,5%), muzułmańska (13,4%). 43,8% mieszkańców określiło swoją przynależność jako inną lub brak.
Sport.
W mieście odbyły się mistrzostwa świata w strzelectwie w 1966 roku.
Rozgrywany jest tutaj także kobiecy turniej tenisowy, pod nazwą "Wiesbaden Tennis Open", zaliczany do rozgrywek rangi ITF, z pulą nagród 25 000 $.
Współpraca.
Miejscowości partnerskie:
Polonika.
Tutaj zmarł i został pochowany polski pisarz Marek Hłasko.
Od roku 2018 funkcjonuje polonijna drużyna piłkarska SC Polonia Wiesbaden 2018.

</doc>
<doc id="107489" url="https://pl.wikipedia.org/wiki?curid=107489" title="Moguncja">
Moguncja

Moguncja (; , ) – miasto na prawach powiatu nad Renem w Niemczech, obecna stolica kraju związkowego Nadrenia-Palatynat, dawna stolica Arcybiskupstwa Moguncji w czasach Świętego Cesarstwa Rzymskiego. W starożytności Moguncja była twierdzą dominującą na zachodnim brzegu Renu, jako część północnych kresów Cesarstwa Rzymskiego.
Miasto jest położone naprzeciw Wiesbaden, w zachodniej części aglomeracji Ren-Men, zdominowanej przez Frankfurt nad Menem. Moguncja jest kolebką drukarstwa europejskiego i światowego na przemysłową skalę za sprawą jej znamienitego rzemieślnika Johannesa Gutenberga.
Podział administracyjny.
Miasto podzielone jest na 15 jednostek administracyjnych ("Ortsbezirk"):
Zabytki i turystyka.
Do atrakcji turystycznych zalicza się: Karnawał w Moguncji ("Mainzer Fastnacht"), Festiwal Wina w Moguncji ("Mainzer Weinmarkt") i Johannisnacht (Mainz) ("Noc Świętojańska w Moguncji"). Dużą atrakcją turystyczną jest także samo położenie nad Renem – zwłaszcza w okresie letnim – tzw. Rhein in Flammen (widowiskowy pokaz sztucznych ogni). Z miastem związany jest również kompozytor Peter Cornelius, który się tutaj urodził (24 grudnia 1824) i wychował. Zmarł również w Moguncji 26 października 1874.
Gospodarka.
W mieście rozwinął się przemysł elektroniczny, precyzyjny, maszynowy, metalowy, chemiczny, szklarski, poligraficzny oraz spożywczy.
Transport.
Przez miasto lub w jego pobliżu przebiegają autostrady A60, A63 i A643 oraz drogi krajowe B9 i B40.
W Moguncji mieści się port rzeczny o powierzchni ok. 30 ha i przeładunku ok. 1,3 mln ton rocznie.
Z Frankfurtem nad Menem i Wiesbaden łączy Moguncję linia S8 (S-Bahn Rhein-Main).
W mieście znajduje się stacja kolejowa Mainz Hauptbahnhof i stacja Mainz Römisches Theater.
Media.
W Moguncji znajduje się główna siedziba i centrum nadawcze publicznej telewizji ZDF.
Współpraca.
Miejscowości partnerskie:

</doc>
<doc id="107491" url="https://pl.wikipedia.org/wiki?curid=107491" title="ANS">
ANS



</doc>
<doc id="107494" url="https://pl.wikipedia.org/wiki?curid=107494" title="Budzy i Trupia Czaszka">
Budzy i Trupia Czaszka

Budzy i Trupia Czaszka - polski zespół rockowy uformowany w 2004 roku przez Tomasza Budzyńskiego i jego kolegów z zespołu Armia. Nagrał płytę z muzyką do tekstów księdza Józefa Baki, powstałych w XVIII wieku. W 2013 roku zespół wydał dwa wydawnictwa - singiel, w skład którego wchodzą utwory: "Dziadobójca", "Akcja" oraz "W parasolu jest już taka mania", z tekstami Józefa "Ziutka" Szczepańskiego, uczestnika powstania warszawskiego oraz płytę długogrającą "Mor", z autorskimi tekstami Tomasza Budzyńskiego.

</doc>
<doc id="107497" url="https://pl.wikipedia.org/wiki?curid=107497" title="Induktor chemiczny">
Induktor chemiczny



</doc>
<doc id="107499" url="https://pl.wikipedia.org/wiki?curid=107499" title="Papież Ankletus">
Papież Ankletus



</doc>
<doc id="107501" url="https://pl.wikipedia.org/wiki?curid=107501" title="Medal „Za zwycięstwo nad Japonią”">
Medal „Za zwycięstwo nad Japonią”

Medal „Za zwycięstwo nad Japonią” () – radzieckie odznaczenie wojskowe.
Medal „Za zwycięstwo nad Japonią” został ustanowiony dekretem Prezydium Rady Najwyższej ZSRR z 30 września 1945 roku.
Zasady nadawania.
Zgodnie z regulaminem medal był nadawany:
Łącznie Medal „Za zwycięstwo nad Japonią” otrzymało ponad 1 mln 800 tys. osób
Opis odznaki.
Odznakę Medalu za zwycięstwem nad Japonią stanowi wykonany z mosiądzu krążek o średnicy 32 mm. Na awersie umieszczono popiersie Józefa Stalina z prawego profilu w mundurze Marszałka Związku Radzieckiego oraz na obwodzie medalu w górnej części napis: ЗА ПОБЕДУ НАД ЯПОНИЕЙ (pol. „ZA ZWYCIĘSTWO NAD JAPONIĄ”). Na rewersie umieszczono pięcioramienną gwiazdę a pod nią napis 3 / СЕНТЯБРЯ / 1945 (3 września 1945 roku) – datę kapitulacji Japonii według czasu moskiewskiego (akt bezwarunkowej kapitulacji Japonii został podpisany 2 września 1945 o godz. 9:00 na pokładzie pancernika USS „Missouri” zakotwiczonego w Zatoce Tokijskiej).
Medal zawieszony jest na metalowej pięciokątnej blaszce obciągniętej wstążką koloru czerwonego z dwoma białymi paskami na każdym z boków oraz wąskimi żółtymi paskami na obrzeżach.

</doc>
<doc id="107503" url="https://pl.wikipedia.org/wiki?curid=107503" title="Saturn I">
Saturn I

Saturn I – pierwsza ciężka amerykańska rakieta nośna, która dała początek rodzinie rakiet Saturn. Powstała jako realizacja koncepcji dużych rakiet zdolnych do wynoszenia na orbitę ciężkich ładunków (głównie satelitów wojskowych), stworzonej przez Wernhera von Brauna i Wojskową Agencję Pocisków Balistycznych (ABMA). Została zbudowana częściowo na bazie podzespołów rakiet balistycznych Jupiter, Redstone czy Thor. Wysoką moc osiągnięto scalając istniejące człony w jedną większą konstrukcję. Program budowy rakiety Saturn I rozpoczęto w kwietniu 1957, początkowo pod nazwą Juno V. Planowano budowę 30 egzemplarzy rakiety; ostatecznie powstało ich 10. W roku 1960 prowadząca program ABMA stała się częścią NASA, która tym samym przejęła projekt rakiety Saturn I, jako podstawę dla planowanej rakiety dla programu Apollo.
Rakieta służyła głównie wynoszeniu satelitów Pegasus i makiet statków Apollo. Zastąpiła ją rakieta Saturn IB.
Historia projektu.
Geneza.
Projekt Saturn był jedną z propozycji spełnienia wymagań Departamentu Obrony dotyczących ciężkiej rakiety nośnej na potrzeby nowych, dużych satelitów łącznościowych. Ministerstwo oczekiwało możliwości wynoszenia satelitów o masie od 9 do 18 ton na niskie orbity okołoziemskie, a poza nie – od 2,7 do 5,4 tony. Istniejące rakiety miały nośność do 1,4 tony, z możliwością zwiększenia do 4,5 tony, gdyby zastosować nowe stopnie wyższe rakiet. Stopnie te nie byłyby gotowe przed 1961/1962 rokiem, a i tak nie spełniałyby wymagań wojska.
Problemem zajął się zespół Wernhera von Brauna, z agencji Army Ballistic Missile Agency (ABMA), w kwietniu 1957 roku. Wyliczono, że oczekiwana nośność wymaga pierwszego stopnia rakiety dającego ciąg startowy około 6,7 MN. Siły Powietrzne rozpoczęły prace nad silnikiem o takim ciągu, F-1, ale kalendarz prac nad nim nie spełniał ram czasowych ministerstwa. Przyspieszenie prac było możliwe, ale silnik miałby wtedy ciąg około 4,5 MN. Drugą możliwością był silnik E-1 firmy Rocketdyne, o ciągu 1,7 MN. Cztery takie silniki dałyby wymagany ciąg, i ku temu rozwiązaniu się zwrócono. Aby zaoszczędzić czas, w nowym członie użyto jeden zbiornik z rakiety Chrysler SM-78/PGM-19 Jupiter i osiem mniejszych z IRBM Redstone.
Von Braun przesłał projekt do Departamentu Obrony w grudniu 1957 roku, pod nazwą "A National Integrated Missile and Space Vehicle Development Program", lub w skrócie „Super-Jupiter”. Przedstawiono w nim wiele koncepcji rakiety ze wspólnym pierwszym członem będącym zespołem kilku mniejszych silników, i wyższymi członami opartymi na rakietach SM-65 Atlas i SM-68 Titan I. ABMA faworyzowała Titana, gdyż produkcja Atlasów miała bardzo wysoki priorytet, nie pozostawiający rezerw produkcyjnych do celów kosmicznych. Zespół zaproponował wydłużony do 61 metrów człon Titan, a jako trzeci, człon Centaur, który miał być gotowy w 1963 roku, gdy kończono by testy dwóch niższych członów. Projekt takiej rakiety był dużo dłuższy i węższy niż końcowy wariant produkcyjny rakiety Saturn.
W lutym 1958 roku powstała Advanced Research Projects Agency (ARPA), która przejęła zarządzanie wymaganiami wojska. Nowo powstały podmiot poprosił o jedną poprawkę – zwrócił uwagę, że silnik E-1 jest nadal we wczesnej fazie rozwojowej. Zespół miał poszukać alternatywnego napędu pozwalającego na jak najszybsze rozpoczęcie produkcji rakiet. ABMA szybko odpowiedziała na tę uwagę, przedstawiając projekt z czterema silnikami E-1 zastąpionymi przez osiem silników H-1, będącymi poprawionymi silnikami S-3D z rakiet balistycznych PGM-17 Thor i Jupiter. Zmiana ta miała zaoszczędzić 60 milionów USD i 2 lata badań i projektowania. Projekt oznaczono jako Juno V. Poprzednie wersje, jako Juno III i IV, co wynikało z oznaczania przez von Brauna rakiet Redstone i Jupiter w zastosowaniach kosmicznych jako, odpowiednio, Juno I i Juno II.
Koszt projektu wyceniony został na 850 mln USD (5,6 mld USD z siłą nabywczą z roku 2007), do wydania w latach 1958-1963. W wycenie zawierało się 30 lotów badawczo-rozwojowych, w tym z ładunkami załogowymi i bezzałogowymi.
Rozpoczęcie prac.
Zmiany usatysfakcjonowały agencję ARPA, która rozkazem nr 14-59 z 15 sierpnia 1958 roku, powołała do życia program budowy rakiety:
11 września 1958 roku ARPA przyznała kontrakt firmie Rocketdyne na budowę silnika H-1. 23 września 1958 roku ARPA i Army Ordnance Missile Command (AOMC) poszerzyły cele programu o lot testujący układ napędowy rakiety do września 1960 roku. ABMA miała też zbudować trzy dodatkowe rakiety, z których dwie miały być zdolne do umieszczenia ograniczonych ładunków na orbicie.
Von Braun miał wysokie oczekiwania wobec projektu mając nadzieję, że będzie on doskonałą platformą do testowania innych jednostek napędowych, jak planowany F-1. Naukowiec opisywał Juno V jako podstawową rakietę nośną do badań i rozwoju defensywnych i ofensywnych broni kosmicznych. Planowano użytkowanie militarne rakiety: do wynoszenia satelitów nawigacyjnych, rozpoznawczych, komunikacyjnych i meteorologicznych; jako zaopatrzeniowych pocisków ziemia-ziemia. Von Braun zaproponował również użycie Juno V jako podstawy realizacji załogowej misji księżycowej, jako części projektu Horizon. Juno miałaby nośność około 9 ton, więc propozycja mówiła o wystrzeleniu 15 rakiet w celu budowy na orbicie Ziemi statku o masie 91 ton.
Na tym etapie zaczęto też używać nazwy "Saturn", rozumianej jako „następca Jupitera” (Jowisza). W jednym z raportów ARPA można znaleźć zdanie: "SATURN ma być pierwszą prawdziwą rakietą nośną, podobnie jak Douglas DC-3 był pierwszym prawdziwym samolotem pasażerskim i koniem roboczym aeronautyki". Nazwa stała się nazwą oficjalną w lutym 1959 roku.
Powstanie NASA.
Powołanie NASA 29 lipca 1958 roku skłoniło decydentów do ujednolicenia programów ciężkich rakiet nośnych i wybrania jednego projektu do dalszych prac. Programy takie prowadziły Siły Powietrzne (Space Launching System, SLS) i Siły Lądowe (Saturn). SLS miał budowę modułową, z rakietami dodatkowymi na paliwo stałe i górnymi stopniami na mieszkankę wodór-tlen, co dawało szeroki wachlarz konfiguracji startowych dla ładunków o różnych masach. Oba zespoły pracowały także nad załogową misją księżycową. ABMA miała Projekt Horizon z metodą spotkań na orbicie w celu budowy dużego statku. Siły Powietrzne przedstawiały projekt Lunex zakładający użycie najsilniejszej wersji SLS do jednorazowego wyniesienia lądownika księżycowego. Inżynierowie NASA rozpoczęli zaś pracę nad własnym projektem, Nova, który korzystał z podejścia zbliżonego do rozwiązania Sił Powietrznych.
Von Braun został poproszony o przewodniczenie komitetowi mającemu ocenić istniejące rozwiązania i spisanie rekomendacji. Komitet przedstawił swój raport 18 lipca 1958 roku. Raport otwierała krytyka dotychczasowego kierowania amerykańskim programem kosmicznym i konkluzja, że program sowiecki zdecydowanie go wyprzedza. Następnie opisano pięć „generacji” rakiet, od Vanguard, przez Juno, rakiety międzykontynentalne, jak Atlas i Titan, konstrukcje wykorzystujące klastery silników, jak Saturn, po ostateczne rozwiązanie technologiczne, klaster silników F-1, o ciągu 6 milionów funtów-siły. Dokument opisywał też możliwy scenariusz eksploracji załogowej w miarę budowy poszczególnych konstrukcji. Istniejące ICBM-y pozwoliłyby na powstanie małej, czteroosobowej stacji kosmicznej w 1961 roku, rakiety klasterowe umożliwiłby lądowanie na Księżycu w latach 1965-1966 i powstanie dużej, 50 osobowej stacji kosmicznej do 1967 roku. Największe rakiety pozwoliłyby na szeroko zakrojone misje księżycowe w 1972 roku, stałą bazę na Księżycu w rok, dwa lata później, i załogowe podróże międzyplanetarne po 1977 roku.
W grudniu 1958 roku wszystkie zespoły zebrały się, aby przedstawić swoje rozwiązania. NASA wybrała projekt von Brauna 6 stycznia 1959 roku. W końcu miesiąca NASA przedstawiła cały program rozwojowy. Obejmował on człony Vega i Centaur, rakiety Juno V i Nova. Po odtajnieniu przez wojsko danych o członie Agena (znanego pod nazwą „Hustler”), NASA zdecydowała anulować człon Vega, z uwagi na zbliżone osiągi.
Groźba anulowania.
Prace projektowe nad Saturnem postępowały. Od kwietnia do ABMA zaczęły przyjeżdżać pierwsze silniki H-1, których testy ogniowe rozpoczęto w maju. W czerwcu na przylądku Canaveral rozpoczęto budowę stanowiska startowego nr 34.
Niespodziewanie, 9 czerwca 1959, Herbert York, dyrektor departamentu inżynierii i badań obronnych, ogłosił wstrzymanie programu Saturn. Stwierdził, że projekt konsumuje zasoby ARPA kosztem bardziej naglących programów, a w krótkim czasie zapotrzebowanie na ciężkie rakiety nośne rozwiązałyby ulepszenia istniejących ICBM. Ówczesny dowódca ABMA opisywał sytuację:
Czekając na zatwierdzenie anulacji, obrońcy Saturna z ministerstwa obrony i agencji ARPA wystosowali własną notatkę sprzeciwiającą się decyzji. Przeciw nim przemawiał fakt, że ani US Army ani NASA nie miały na piśmie wymagań dotyczących nowej rakiety. W trakcie trzydniowego spotkania (16-18 września 1959) York i Dryden przeanalizowali projekty rakiet Saturn, Titan C i Nova. Decyzja Yorka była zaskakująca. York zgodził się na oddalić anulację i kontynuować finansowanie krótkoterminowe, ale tylko wtedy, gdy NASA zgodzi się przejąć zespół ABMA i prowadzić prace rozwojowe bez pomocy Departamentu Obrony. Dla NASA rozwiązanie takie stawiało ją w sytuacji, w której polegając na nieznanym zespole naraża na fiasko cały swój program rozwojowy.
Strony kontynuowały dyskusję przez kolejny tydzień. Ustalono, że drużyna von Brauna z ABMA nie zostanie rozdzielona i będzie kontynuowała prace nad Saturnem, ale cała organizacja przejdzie pod zarząd NASA. Zarządzeniem prezydenta USA z dnia 15 marca 1960, ABMA została przekształcona w Centrum Lotów Kosmicznych imienia George’a C. Marshalla (MSFC), jeden z ośrodków NASA.
Wybór wyższych członów.
W lipcu 1959 ARPA zgłosiła poprawki do projektu odnośnie do II członu rakiety. Miałby on mieć zwiększoną moc dzięki użyciu 4 nowych silników o ciągu 89 kN, na ciekły wodór i tlen, umieszczonych w członie o średnicy powiększonej do 160 cali. Jako człon trzeci miałby zostać użyty człon Centaur, z tymi samymi nowymi silnikami, w ilości dwóch sztuk. Medaris tak komentował poprawkę:
Aby znaleźć konsensus, w grudniu 1959 powołano komisję złożoną z przedstawicieli NASA, Sił Powietrznych, ARPA, ABMA i Biura Departamentu Inżynierii i Badań Obronnych, pod przewodnictwem Abe’a Silversteina. Komisji udało się przekonać von Brauna do użycia ciekłego wodoru do napędzania III członu. Pociągnęło to za sobą możliwość użycia mieszanki LOX/LH jako napędu również II członu: "Jeśli te substancje napędowe zostaną zaakceptowane do trudnych zastosowań w górnych stopniach", konkludowała komisja, "to nie ma znaczących powodów natury inżynieryjnej, aby nie dopuścić go do użytku w łatwiejszych zastosowaniach stopni pośrednich".
Komisja wymieniła wiele różnych możliwych konfiguracji przyszłych rakiet, podzielonych na trzy kategorie:
Warianty C z łatwością przewyższały udźwig konfiguracji A i B, z dodatkową zaletą wymienności i możliwości dostosowania mocy do koniecznego udźwigu.
Zespół instrumentów.
Rakiety Saturn I Block I (starty od SA-1 do SA-4) były kierowane urządzeniami zawartymi w pojemniku na szczycie członu S-I. Oprzyrządowanie umieszczone było na stabilizowanej platformie ST-90, firmy Ford Instrument Company, używanej również w rakietach Redstone. Loty pierwszych czterech egzemplarzy były lotami balistycznymi, a makiety wyższych członów nie odłączały się od członu pierwszego.
W lotach wariantu Block II (SA-5 do SA-10) uczestniczyły dwa człony aktywne. Były to loty orbitalne. Począwszy od egzemplarza SA-5, przyrządy kierujące zawarte były w wydzielonym członie, tzw. jednostce instrumentów (Instrument Unit), powyżej członu S-IV. W pierwszej wersji IU miał 3,9 m średnicy i 1,5 wysokości. Zaprojektowało i zbudowało go Centrum Lotów Kosmicznych imienia George’a C. Marshalla. W jego czterech ciśnieniowych, cylindrycznych sekcjach zawierały się urządzenia kierujące, telemetryczne, śledzenia i zasilania.
W startach SA-8, 9 i 10 użyto drugiej wersji IU. Miała ona taką samą średnicę, ale jej wysokość wynosiła już tylko 0,86 m. Zamiast w 4 cylindrach, oprzyrządowanie zostało rozmieszczone na ścianach zasadniczego pojemnika, co pozwoliło na redukcję masy. W wersji II użyto komputera nawigacyjnego IBM ASC-15.
Platforma ST-90 sterowała aktywnie lotem egzemplarza SA-5 i lotem pierwszego członu w locie SA-6. Platforma bezwładnościowa ST-124 była zamontowana w egzemplarzu SA-5, i aktywnie sterowała drugim członem w locie SA-6 i w kolejnych. IU posiadały okienko umożliwiające wyrównanie platformy bezwładnościowej przed startem.

</doc>
<doc id="107504" url="https://pl.wikipedia.org/wiki?curid=107504" title="Hagen">
Hagen

Hagen – miasto na prawach powiatu położone w zachodniej części Niemiec, w kraju związkowym Nadrenia Północna-Westfalia, w rejencji Arnsberg, w Zagłębiu Ruhry (niem. "Ruhrgebiet"). Znajduje się ok. 15 km na południe od Dortmundu. Jest dużym ośrodkiem przemysłowym.
Gospodarka.
Głównie obróbka metali oraz wiele firm usługowych. Duży zakład produkcyjny jednego z liderów technologii światłowodowych na świecie – koncernu Corning zatrudniający kilkaset osób. Swoje siedziby mają tu Douglas Holding, Europart Holding, Westfalia Werkzeugcompany, Christ, Friedr. Gustav Theis Kaltwalzwerke, Waelzholz, SinnLeffers, Brandt. Ponadto w mieście rozwinął się przemysł metalowy, maszynowy, elektrotechniczny, chemiczny, spożywczy, włókienniczy, środków transportu oraz hutniczy.
Transport.
Przez miasto lub w jego pobliżu przebiegają autostrady: A1, A45 i A46 oraz drogi krajowe B7, B54 i B226.
Kultura.
Teatr.
5 października 1911 uroczyście otwarto "Theater Hagen", znajdujący się w historycznym budynku w centrum miasta. Początkowo budynek służył tylko do wystawiania aktorskiej sztuki teatralnej. Pod koniec II wojny światowej stał się teatrem muzycznym. Wspólnie z orkiestrą filharmonii z Hagen (najstarszą komunalną orkiestrą Westfalii) założoną w roku 1907, powstał teatr – symbol miasta i centrum kultury dla miasta i okolicy. Co roku około 10 000 gości ogląda sztuki. Można obejrzeć tu głównie operę, operetkę, musical, balet, teatr muzyczny i teatr tańca. Teatr ten zapewnia zarówno rozrywkę dla widzów, jak i szkolenie nowych aktorów z regionu.
Współpraca.
Miejscowości partnerskie:

</doc>
<doc id="107506" url="https://pl.wikipedia.org/wiki?curid=107506" title="Thorgal">
Thorgal

Thorgal – francuskojęzyczna seria komiksowa stworzona przez belgijskiego scenarzystę Jeana Van Hamme'a i polskiego rysownika Grzegorza Rosińskiego. Opowiada o przygodach wikinga Thorgala Aegirssona, który stara się chronić swoją rodzinę przed niebezpiecznymi ludźmi i bogami. Fabuła serii utrzymana jest w konwencjach fantasy, science fiction oraz dramatu historycznego i wykorzystuje wiele motywów z mitologii nordyckiej. "Thorgal" ukazał się po raz pierwszy w 1977 w odcinkach na łamach belgijskiego czasopisma "Le Journal de Tintin", a od 1980 publikowany jest w indywidualnych tomach przez belgijskie wydawnictwo Le Lombard. Po zakończeniu prac nad "Thorgalem" przez Van Hamme'a (w 2006) i Rosińskiego (w 2018) tworzenie serii przejęli scenarzyści: Yves Sente, Xavier Dorison i Yann oraz rysownik Fred Vignaux.
Seria "Thorgal" zyskała uznanie krytyków i czytelników, zwłaszcza na zachodzie Europy i w Polsce. Dotychczas sprzedano ponad 16 milionów egzemplarzy komiksu w 18 językach, a jego popularność przyczyniła się do stworzenia czterech komiksowych serii pobocznych oraz adaptacji w formie powieści, słuchowiska, gier komputerowych, planszowych i karcianych. "Thorgal" zadebiutował po polsku w 1978 w odcinkach na łamach czasopisma "Relax", a w formie indywidualnych tomów ukazuje się od 1988; obecnym polskim wydawcą jest Egmont Polska. 
Fabuła.
Akcja toczy się we wczesnym średniowieczu i rozpoczyna w Skandynawii. Thorgal Aegirsson, młody mężczyzna o nieznanym pochodzeniu, którego w dzieciństwie przygarnęli i wychowali wikingowie, zostaje skazany na śmierć przez ich władcę Gandalfa Szalonego za romans z jego córką Aaricią. Ocalony przez tajemniczą Slivię, Thorgal zwycięża Gandalfa i poślubia Aaricię. Po wielu perypetiach oboje opuszczają wioskę wikingów i osiedlają się na odludnej wyspie, gdzie wychowują syna imieniem Jolan. W ich spokojne życie wkracza Kriss de Valnor, bezwzględna najemniczka skrycie zakochana w Thorgalu, a jednocześnie nienawidząca go za to, że ją odrzucił. Kriss wplątuje Thorgala i jego rodzinę (z czasem powiększoną o córeczkę imieniem Louve) w kolejne intrygi, które zaprowadzą ich w odległe zakątki świata, wystawią na próbę rodzinne więzi i małżeńską wierność głównego bohatera oraz każą mu skonfrontować się z własną przeszłością. Jednym w powracających wątków serii jest stopniowo odkrywana tajemnica pochodzenia Thorgala oraz psychokinetycznych i telepatycznych mocy, które wykazują jego dzieci – Jolan, Louve i Aniel.
Powieści na podstawie serii komiksowej.
Francuskie wydawnictwo Éditions Milan wydało powieściowe adaptacje albumów "Gwiezdne dziecko" i "Ponad krainą cieni", napisane przez Amélie Sarn i z okładkami namalowanymi przez Grzegorza Rosińskiego. Polskie wydanie pierwszej z książek, zatytułowane "Dziecko z gwiazd", ukazało się w 2011 nakładem Egmont Polska. Drugi tom, "Wyprawa do krainy cieni", trafił do polskich księgarń rok później.
Słuchowisko.
W 2014 na polskim rynku ukazało się dwuczęściowe słuchowisko w formie audiobooka, zrealizowane na podstawie trzech pierwszych tomów "Thorgala" – część 1: "Zdradzona czarodziejka. Wyspa wśród lodów i część 2:" "Prawie raj. Trzech starców z krainy Aran".
Obsada:

</doc>
<doc id="107509" url="https://pl.wikipedia.org/wiki?curid=107509" title="Tymon Tymański">
Tymon Tymański

Tymon Tymański, właśc. Ryszard Waldemar Tymański (ur. 30 września 1968 w Gdańsku) – polski wokalista, kompozytor, multiinstrumentalista, poeta, prozaik; twórca pojęcia yass. Założyciel i lider albo współlider zespołów Miłość (1988), Kury (1992), Czan, NRD, Tymon i Trupy, Masło, Poganie, The Users, Tymański Yass Ensemble, Tymon &amp; The Transistors, Polish Brass Ensemble, Jazz Out, Mu.
Współpracował z wykonawcami, takimi jak Lester Bowie, John Zorn, Dave Douglas, Chris Speed, Jim Black, Lech Janerka, Robert Brylewski, Antoni Gralak, Aleksander Korecki, Włodzimierz Kiniorski, Mikołaj Trzaska, Leszek Możdżer, Jacek Olter, Tomasz Gwinciński, Jerzy Mazzoll, Wojtek Mazolewski, Ireneusz Wojtczak, Tomasz Ziętek czy Jakub Staruszkiewicz.
Rodzina i edukacja.
Urodził się 30 września 1968 w Gdańsku. Wychował się na osiedlu nauczycielskim we Wrzeszczu wraz ze swoim starszym bratem Romanem (ur. 1959), absolwentem gdańskiego AWF-u i trenerem koszykówki. Bracia fascynowali się rockiem przełomu lat 60. i 70. (m.in. grupami The Beatles, The Rolling Stones, The Byrds, Pink Floyd, King Crimson, Genesis, Yes oraz Frankiem Zappą). Koledzy Romana mieli spory wpływ na muzyczną edukację Tymona, zapoznając go z muzyką Milesa Davisa, Johna Coltrane’a, Keitha Jarretta i Jana Garbarka. Na osiedlu funkcjonował również obieg wymiany książek, które nie zostały dopuszczone do druku z racji treści, niezgodnych z ideologią komunizmu (Orwell, Vonnegut, Celine, Grass, Gombrowicz, Hłasko, Wat).
Ukończył w III LO w Gdyni. W okresie licealnym zainteresował się punk rockiem i nową falą. W 1986 zdał na anglistykę na Uniwersytecie Gdańskim, gdzie poznał swoich przyszłych kompanów z TotArtu. W 1989 porzucił studia i poświęcił się wyłącznie muzyce oraz działalności literackiej. W 2022 podjął studia reżyserskie w Gdyńskiej Szkole Filmowej.
Kariera muzyczna.
W 1979 założył zespół The Howling Dogs inspirowany The Beatlesami i hard rockiem. W 1984 został basistą i wokalistą nowofalowej formacji Sni Sredstvom Za Uklanianie. W pierwszej fazie istnienia muzycy SSZU pozostawali pod silnym wpływem grup Joy Division i The Birthday Party, a także afroamerykańskiego free jazzu lat 60. oraz twórczości muzyków, takich jak John Coltrane, Ornette Coleman czy Albert Ayler. Na jesieni 1984 trio wzięło udział w konkursie w ramach Mokotowskiej Jesieni Muzycznej, a w lipcu 1985 zagrało na warszawskiej edycji festiwalu „Poza Kontrolą”. W sierpniu 1986 grupa SSZU zarejestrowała 15 utworów w studiu Studenckiej Agencji Radiowej, jednak nagrania zaginęły. Jesienią 1987 trio zaczęło akompaniować grupie TotArt podczas jej skandalizujących happeningów. Występy w ramach totartowskich performansów wpłynęły na zmianę muzycznego stylu oraz repertuaru zespołu: nowofalowe kompozycje zastąpiły free rockowe formy i improwizacje. W drugiej fazie działalności na muzyczne inspiracje SSZU wpłynęli Frank Zappa, Captain Beefheart, Pere Ubu oraz Art Bears.
W kwietniu 1988 trio Sni Sredstvom Za Uklanianie zmieniło nazwę na Miłość, w którym zasłynął jako odnowiciel polskiego jazzu, a zarazem twórca yassu. Na początku lat 90. wraz z grupą poetycką „Zlali Mi Się Do Środka” udzielał się w telewizyjnym kabarecie „Dzyndzylyndzy”. W kwietniu 1992 wraz z grupą Miłość zajął drugie miejsce na krakowskim festiwalu Jazz Juniors, a we wrześniu 1992 nagrał materiał na pierwszą płytę w studiu Radia Szczecin.
W latach 1986–1991 udzielał się jako muzyk i poeta w performerskiej formacji TotArt. Współpracował wówczas m.in. z poetami: Zbigniewem Sajnogiem, Pawłem „Końjo” Konnakiem, Pawłem „Paulusem” Mazurem, Arturem „Kudłatym” Kozdrowskim, Wojciechem „Lopezem” Stammem oraz Dariuszem „Brzóską” Brzóskiewiczem, na scenie uprawiając improwizowaną poezję symultaniczną oraz spontaniczne, często mocno obrazoburcze happeningi.
W kwietniu 1992 Tymański powołał do życia avant-rockową grupę Kury. Przez pierwsze trzy lata Kury funkcjonowały jako kwartet z wokalistą Anną Lasocką, gitarzystą Piotrem Pawlakiem, perkusistą Jackiem Olterem oraz Tymańskim na gitarze basowej. Pierwsza płyta Kur, zatytułowana "Kablox-Niesłyna Histaria" i wydana pod koniec 1994, nawiązywała do alternatywnego rocka, jazzu oraz muzyki poważnej. Drugi album Kur, wydany cztery lata później "P.O.L.O.V.I.R.U.S.", był krotochwilnym rozrachunkiem z mizerią polskiej muzyki lat 90., mogąc budzić skojarzenia z działalnością Franka Zappy. Do nagrania zaproszeni zostali luminarze trójmiejskiej alternatywnej sceny muzycznej: m.in. Olaf Deriglasoff, Leszek Możdżer, Jerzy Mazzoll, Grzegorz Nawrocki oraz Larry Ok Ugwu. Album pt. "P.O.L.O.V.I.R.U.S." okazał się wielkim sukcesem, który równocześnie podzielił publiczność zespołu. Odtąd spora część niedzielnych fanów, znająca głównie płytę "P.O.L.O.V.I.R.U.S.", wychodziła z koncertów Kur mocno rozczarowana ciężką, transową muzyką grupy. Ostatnia płyta Kur wydana w 2001 pt. "100 lat undergroundu" i nasycona elementami rapu, hip-hopu, copy'n'paste'u i elektroniki, była świadomą ucieczką od prześmiewczo-rozrachunkowej stylistyki poprzedniego albumu. Po śmierci Jacka Oltera Kury kilkakrotnie wracały do koncertów w składzie z innymi perkusistami, ale nie zdecydowały się na dłuższą kontynuację działalności koncertowej i wydawniczej.
Formacja Tymon &amp; The Transistors powstała w lipcu 2002 na warsztatach, odbywających się w ramach corocznego festiwalu Przystanek Olecko. Kilka miesięcy później grupa wzięła udział w nagraniach soundtracku do głośnego filmu "Wesele" Wojtka Smarzowskiego, obficie nagradzanego na Festiwalu Filmów Fabularnych w Gdyni oraz festiwalu Polskiej Akademii Filmowej Orły 2003. W 2007 Tranzystory wydały swą drugą płytę pt. "Don’t Panic! We’re From Poland". W 2009 ukazała się trzecia płyta zespołu pt. "Bigos Heart", na której gościnnie wystąpili pianista Leszek Możdżer oraz komik i aktor Grzegorz Halama. Rok później „Bigos Heart” została nagrodzona Fryderykiem w kategorii „Płyta alternatywna roku 2009”. W marcu 2013 zespół wydał swój czwarty album, nagrany na żywo w studiu Radia Gdańsk.
W sierpniu 1995 grupa SSZU wróciła do krótkotrwałej aktywności, żeby nagrać 15 piosenek na swój debiutancki album pt. "1983–1986", która została wydana przez Biodro Records dopiero w 2008. Również w 1995 powołał do życia yassowo-rockową grupę Trupy, która w 1998 zmieniła nazwę na Czan. Przy okazji udzielał się jako członek zespołów Masło, The Users, Dyliżans i Poganie.
Od lat równolegle prowadzi zespoły alternatywno-rockowe i jazzowe, grając na elektrycznej gitarze lub na kontrabasie. Jednym z nich jest formacja Tymański Yass Ensemble złożona z trzech pokoleń polskiego alternatywnego jazzu. Oprócz tego gra w sekstecie Polish Brass Ensemble, który powstał przy okazji współpracy z Dave’em Douglasem. Był współwłaścicielem trójmiejskiej wytwórni fonograficznej Biodro Records. Wydał m.in. płyty zespołów Miłość, Kury, Ścianka, Pogodno i Kobiety. Obecnie wydaje swoje płyty w domowej wytwórni Yass Records, nakładem której ukazały się m.in. reedycje albumów grupy Miłość. Od lutego 2012 wraz z Piotrem „Kędziorem” Kędzierskim Tymański prowadził codzienną audycję „Ranne Kakao” w Rock Radiu. 24 czerwca 2016, decyzją władz rozgłośni, audycja zeszła z anteny.
Skomponował muzykę do filmów: "Sztos", "Przemiany" i "Wesele" (nagroda filmowa Polskie Orły 2005). Jest także kompozytorem muzyki do filmu animowanego "Jak bóg Maior utracił tron" (1993) z cyklu Czternaście bajek z Królestwa Lailonii Leszka Kołakowskiego.
Pozostałe przedsięwzięcia.
W 2007 zaczął pisać scenariusz offowego musicalu "Polskie gówno" (2015). W latach 2006–2009 prowadził program kulturalny TVP1 "Łossskot". W czerwcu 2014 film zdobył główną nagrodę w kategorii "Inne spojrzenie" na Polskim Festiwalu Filmów Fabularnych w Gdyni, natomiast w lipcu 2015 został wyróżniony Grand Prix oraz nagrodą za muzykę na koszalińskim festiwalu „Młodzi i film”.
W 2013 ukazała się autobiografia Tymańskiego pt. „AD/HD”, która ukazała się w formie wywiadu przeprowadzonego przez Rafała Księżyka. Był jurorem w 11. edycji programu Polsatu "Must Be the Music. Tylko muzyka" (2016) i uczestnikiem drugiej edycji reality show TVN "Azja Express" (2017).
W 2022 został nominowany do Nagrody Literackiej „Nike” za tom wspomnień "Sclavus".
Życie prywatne.
Jego pierwszą żoną była Anna Lasocka. Ma trzech synów: Lucasa Hellmanna, Kosmę (z Martą Handschke, która także była jego żoną) i Teo (ur. 2013) oraz córkę Lunę (ur. 2015; dwójka ostatnich z poślubioną w 2013 Marią Bros, z którą rozwiódł się w 2019). Przez osiem lat jego partnerką życiową była Sara Brylewska.
W 2020 określił się jako osoba biseksualna. Deklaruje się jako buddysta zen.

</doc>
<doc id="107510" url="https://pl.wikipedia.org/wiki?curid=107510" title="William Edmondstoune Aytoun">
William Edmondstoune Aytoun

William Edmondstoune Aytoun (ur. 21 czerwca 1813 w Edynburgu, zm. 4 sierpnia 1865) – szkocki poeta i humorysta.
Urodzony i wykształcony w Edynburgu. W 1863 roku rozpoczął współpracę z pismem „Blackwood's Magazine”, która trwała do końca jego życia. Tam właśnie zamieścił większość ze swych humorystycznych utworów prozatorskich, m.in. "The Glenmutchkin Railway", "How I Became a Yeoman" i "How I Stood for the Dreepdaily Burghs". W tym samym czasopiśmie opublikowano jego główne dzieło poetyckie, "Lays of the Scottish Cavaliers", oraz częściowo autobiograficzną powieść, "Norman Sinclair". Inne napisane przez Aytouna utwory to "The Bon Gaultier Ballads" (wspólnie z Theodorem Martinem) i "Firmilian, a Spasmodic Tragedy", wydane pod pseudonimem T. Percy Jones. W 1845 roku Aytoun otrzymał katedrę retoryki na Uniwersytecie Edynburskim, a w 1852 nadano mu funkcję szeryfa Orkadów i Szetlandów. 
Tomik zatytułowany "Poland, Homer, and other poems" ("Polska, Homer i inne utwory") poeta zadedykował księciu Adamowi Czartoryskiemu: To prince Adam Czartoryski, and Polish exiles, this volume is inscribed with that deep respect which their sufferings in the cause of freedom and their country demand, by the author. 
Jednym z jego utworów jest poemat "Poland" ("Polska"). Innym dłuższym dziełem jest poemat oktawą "Homer". oprócz tego poeta napisał (strofą spenserowską) elegię na cześć Percy'ego Bysshe Shelleya, zatytułowaną "A Lament for Percy Bysshe Shelley".

</doc>
<doc id="107512" url="https://pl.wikipedia.org/wiki?curid=107512" title="Cristobal Colon">
Cristobal Colon



</doc>
<doc id="107513" url="https://pl.wikipedia.org/wiki?curid=107513" title="David Möller">
David Möller

David Möller (ur. 13 stycznia 1982 w Sonnebergu) – saneczkarz niemiecki, wicemistrz olimpijski, wielokrotny medalista mistrzostw świata i Europy.
Kariera.
Z zawodu jest policjantem, w 2000 roku został członkiem reprezentacji Niemiec. Pierwszy sukces osiągnął w 2000 roku, kiedy podczas mistrzostw świata juniorów w Altenbergu zdobył srebrny medal w jedynkach. W tej samej konkurencji był też najlepszy na mistrzostwach świata juniorów w Lillehammer w 2001 roku, a rok później wygrał w jedynkach i zawodach drużynowych podczas mistrzostw świata juniorów w Igls.
W 2004 roku wystąpił na mistrzostwach świata w Nagano, zwyciężając w jedynkach i drużynie. Rok później zajął trzecie miejsce w jedynkach na mistrzostwach świata w Park City, przegrywając tylko z Włochem Arminem Zöggelerem i swym rodakiem, Georgiem Hacklem. Kolejne dwa medale wywalczył mistrzostwach świata w Igls w 2007 roku, gdzie zwyciężył w jedynkach i drużynie. Był też drugi w jedynkach podczas mistrzostw świata w Oberhofie w 2008 roku, ulegając tylko Felixowi Lochowi. W 2006 roku wystartował na igrzyskach olimpijskich w Turynie, gdzie był piąty. Cztery lata później, podczas igrzysk w Vancouver, wywalczył srebrny medal, rozdzielając na podium Locha i Zöggelera. Brał też udział w igrzyskach olimpijskich w Soczi w 2014 roku, kończąc rywalizację na czternastej pozycji.
W Pucharze Świata zadebiutował 10 listopada 2001 roku. Łącznie w zawodach tego cyklu 49 razy stawał na podium, odnosząc przy tym osiem zwycięstw. W klasyfikacji generalnej był między innymi drugi w sezonach 2005/2006, 2006/2007, 2007/2008 i 2008/2009 oraz trzeci w sezonach 2003/2004, 2004/2005, 2011/2012 i 2012/2013.
Po sezonie 2013/2014 zakończył sportową karierę.

</doc>
<doc id="107518" url="https://pl.wikipedia.org/wiki?curid=107518" title="Piłka nożna kobiet w Polsce">
Piłka nożna kobiet w Polsce

Piłka nożna kobiet – zespołowa dyscyplina sportu. W Polsce piłkarskie, kobiece drużyny klubowe rywalizują w Ekstralidze, "I lidze" (2 grupy), "II lidze" (4 grupy), "III lidze" (17 grup), IV lidze (wyłącznie województwa Mazowieckie i Małopolskie) oraz w Pucharze Polski. Uczestniczy w nich 235 drużyn zrzeszonych w 211 klubach.
Historia.
Na ziemiach polskich kobiety zaczęły uprawiać piłkę nożną już na początku XX wieku. Gra miała wówczas charakter wyłącznie towarzyski i nieoficjalny. Najczęściej były to mecze, rzadziej turnieje, jednak nie miały one charakteru zorganizowanych rozgrywek. We wrześniu 1921 roku utworzono w Poznaniu pierwszy w historii kobiecy zespół piłkarski stanowiący jedną z sekcji "Towarzystwa Sportowego Unja Poznań." Z uwagi na braku konkurencji zespół w 1922 r. rozwiązano. 
Reaktywacja kobiecej piłki nożnej nastąpiła w latach 50. Latem 1957 r. powstała pierwsza w powojennej Polsce kobieca drużyna piłki nożnej. Utworzono ją przy katowickim klubie Kolejarz. W dniu 1 września 1957 r. w Katowicach odbył się pierwszy mecz pomiędzy drużynami Kolejarza Katowice i Kolejarza Szczecin. Katowiczanki wygrały 1:0. Pojedynek anonsowany był jako pierwszy w historii Polski. W kolejnych latach organizowano mecze towarzyskie lub pokazowe. Duża trudnością była mała liczba drużyn. W roku 1971 zorganizowano w Szczecinie mecz o Puchar Polskiej Żeglugi Morskiej, w którym reprezentacja Szczecina pokonała reprezentację Gdańska 5:0. W tym samym roku z okazji Dnia Kobiet tygodnik „Prometej” zorganizował w Rzeszowie turniej, na który zaproszono zespoły reprezentujące Kraków, Lublin, Rzeszów oraz „Express Wieczorny”. Do wzięcia udziału w kolejnej edycji turnieju w 1972 roku zaproszono mistrza Słowacji Duklę Prešov. Turnieje okazały się być przez kilka najbliższych lat najważniejszą imprezą piłkarstwa kobiecego w Polsce.
W roku 1971 w Gdyni z inicjatywy Romana Bieszke powstał TKKF Checz. W tym samym roku w Szczecinie powstał klub TKKF Mors. Trzy lata później w Sosnowcu z inicjatywy redaktora Jana Zielińskiego i działacza OZPN-u Maurycego Wieczorka powstała sekcja piłki nożnej kobiet przy drużynie Czarnych. Opiekunami sekcji piłkarskiej kobiet zostali: Irena Półtorak i Tadeusz Maślak. Pionierami tej kobiecej piłki nożnej były również: Korona Kraków, Garbarnia Kraków, Karolinki Jaworzyna Śląska, Walter Radom, Irena Wrocław, Telpod Kraków oraz Polam Warszawa.
W 1975 roku odbyły się pierwsze nieoficjalne Mistrzostwa Polski kobiet. Zwyciężyła wówczas drużyna Checz Gdynia. Gdynianki zwyciężały także w kolejnych edycjach mistrzostw w latach: 1976, 1978 i 1979. Rok 1979 okazał się przełomowy dla rozwoju piłkarstwa kobiecego w Polsce. Podczas konferencji Głównego Komitetu Kultury Fizycznej i Sportu postanowiono utworzyć Komisję do Spraw Piłki Nożnej Kobiet, a także, począwszy od jesieni, organizować Mistrzostwa Polski. Triumfatorkami pierwszej edycji (tj. sezonu 1979/1980) zostały Czarne Sosnowiec, które pięć lat później wywalczyły również premierowy Puchar Polski.
27 czerwca 1981 roku swoje pierwsze oficjalne spotkanie międzypaństwowe rozegrała żeńska reprezentacja narodowa. Polki uległy w Katanii Włoszkom 0:3. W dniu 12 lipca 1984 Biało-czerwone zadebiutowały przed własną publicznością. W meczu z Czechosłowacją, rozegranym w Piotrkowie Trybunalskim, Polki przegrały 1:4 (1:3). Jedyna bramka była jednocześnie historyczną, pierwszą zdobytą w oficjalnym spotkaniu. Podczas meczu turnieju w Bernie, który rozgrywany był 1 października 2001 r., ówczesne mistrzynie Polski AZS Wrocław pokonały Hapoel Tel Awiw 7:0 (4:0). Był to debiut w nowo utworzonym "Pucharze Europy." Trzy lata później akademiczki awansowały do II rundy rozgrywek.
Rozgrywki krajowe.
Najbardziej utytułowanym klubem są Czarni Sosnowiec. Zespół z Sosnowca trzynastokrotnie wywalczył Mistrzostwo Polski, trzynastokrotnie Puchar Polski, a ośmiokrotnie zdobył tzw. podwójną koronę.
Puchar Europy.
W Pucharze Europy, AZS-owi Wrocław dwukrotnie udało się zakwalifikować do drugiej rundy rozgrywek. W tej fazie rywalizuje 16 najlepszych drużyn Europy.
I Edycja (2001)
II Edycja (2002)
III Edycja (2003)
IV Edycja (2004)
V Edycja (2005)
VI Edycja (2006)
VII Edycja (2007)
VIII Edycja (2008)
Liga Mistrzyń.
W 2009 r. Puchar Europy został przemianowany na Ligę Mistrzów Kobiet (UEFA Women´s Champions League). Modyfikacjom uległ regulamin rozgrywek. Zgodnie z nim, Mistrzynie Polski biorą udział w rozgrywkach od 1/16 finału.
IX Edycja (2009)
Reprezentacja.
W rankingu Międzynarodowej Federacji Piłki Nożnej najlepszych reprezentacji świata z dnia 18 grudnia 2020 r. reprezentacja Polski zajmuje 29 miejsce, klasyfikując się pomiędzy 30. Portugalią i 28. Meksykiem. 

</doc>
<doc id="107520" url="https://pl.wikipedia.org/wiki?curid=107520" title="Pam Ayres">
Pam Ayres

Pam Ayres (ur. 14 marca 1947 r.) - angielska poetka, autorka wierszy humorystycznych.
Biografia.
Urodzona w Stanford in the Vale w Oxfordshire. Po ukończeniu szkoły rozpoczęła pracę w służbie cywilnej. Ujawniono, że pracowała dla MI5. Po krótkim epizodzie w służbach specjalnych zaciągnęła się do kobiecych sił lotniczych "Women's Air Force" - wtedy właśnie zaczęła tworzyć wiersze, które odczytywała w miejscowym klubie w Oxfordshire. W 1974 r. zaproszono ją do współpracy z radiową stacją BBC. Rok później wystąpiła w telewizji, w programie dla utalentowanych osób, "Opportunity Knocks". Potem zapraszano ją na gościnne występy w licznych programach radiowych i telewizyjnych. Wydała 6 tomików wierszy, występowała przed brytyjską królową, przez pewien okres prowadziła własny show telewizyjny, regularnie występuje w radiowej audycji "Just a Minute".
Poezja jej dotyczy aspektów codziennego życia. Cechuje ją prosty styl i humorystyczna tematyka. W 1998 i 1999 Ayres była piątą brytyjską poetką co do ilości sprzedanych tomów wierszy. W czerwcu 2004 otrzymała Order Imperium Brytyjskiego za zasługi w dziedzinie literatury i rozrywki. Wyszła za mąż za Dudleya Russella. Ma dwoje dzieci.

</doc>
<doc id="107526" url="https://pl.wikipedia.org/wiki?curid=107526" title="Plezjozaury">
Plezjozaury

Plezjozaury (Plesiosauria) – rząd wymarłych wodnych gadów z nadrzędu Sauropterygia – płetwojaszczurów. Plezjozaury występowały na Ziemi w okresie od około 240 do 65 milionów lat temu, a więc między triasem a kredą. Kości plezjozaurów oraz inne pozostałości znajdowano we wszystkich regionach świata. Pierwsze odkrycie paleontologiczne, świadczące o istnieniu tych zwierząt, nastąpiło w 1821 roku. Był to kompletny szkielet znaleziony przez Mary Anning w nadmorskim klifie południowej Anglii i opisany później jako "Plesiosaurus dolichodeirus".
Plezjozaury miały od 2 do 20 metrów długości, długą szyję, korpulentne ciało, cztery płetwy oraz krótki ogon. Żywiły się amonitami, belemnitami oraz większymi morskimi organizmami, co można łatwo wywnioskować z odnalezionych sfosylizowanych szczątków. Różnorodność uzębienia plezjozaurów świadczy o różnych trybach życia – niektóre gatunki przeczesywały dno morskie w poszukiwaniu niewielkich bezkręgowców, podczas gdy inni przedstawiciele atakowali ryby i ówczesne głowonogi.
Badania przeprowadzone przez Bernarda i współpracowników – polegające na porównaniu składu izotopu tlenu w zębach z tymi występującymi u ryb – sugerują, że plezjozaury były w stanie utrzymywać wysoką i stałą temperaturę ciała w ekosystemach oceanicznych od tropików do wód chłodnych. Szacowana temperatura ciała, wynosząca 35–39 °C, sugeruje wysokie tempo przemiany materii, wymagane do drapieżnictwa i szybkiego przemierzania dużych terenów.
Znalezisko zinterpretowane przez O’Keefe i Chiappe jako ciężarna samica gatunku "Polycotylus latippinus (Cope)" ze znajdującym się wewnątrz jej ciała dużym płodem wskazuje, że ten gatunek plezjozaura był żyworodny, ciąże były pojedyncze a nowo narodzone młode osiągało co najmniej 30% rozmiarów matki. Autorzy domniemują, że, podobnie jak u współczesnych zwierząt, te cechy sposobu rozmnażania mogły współwystępować z zachowaniami społecznymi i opieką rodzicielską nad młodymi.
Wśród plezjozaurów proporcje tułowia i kończyn pozostają w stałym stosunku. Natomiast dużą zmienność wykazują proporcje czaszki i szyi, które stanowią cechę, na podstawie której wyróżniono dwie grupy: plezjozaury długoszyjne z krótkimi czaszkami ("Elasmosaurus") i krótkoszyjne z długą czaszką ("Pliosaurus").
Systematyka plezjozaurów jest wciąż dość niepewna; odnajduje się wciąż nowe okazy, których umieszczenie w obecnym systemie przysparza naukowcom problemy. Według jednej z nowszych klasyfikacji plezjozaury dzieli się w następujący sposób:

</doc>
<doc id="107527" url="https://pl.wikipedia.org/wiki?curid=107527" title="Nalot dywanowy">
Nalot dywanowy

Nalot dywanowy – atak powietrzny samolotów bombowych, mający na celu całkowite zniszczenie wybranego obszaru bez wybierania konkretnych celów. Taktyka stosowana głównie podczas nalotów w drugiej wojnie światowej. Określenie „dywanowy” wzięło się od skojarzenia z dywanem z bomb spadającym na cały bombardowany teren.
Samoloty w trakcie tego typu nalotów leciały blisko siebie na podobnej wysokości, tworząc zwartą „powierzchnię bombardującą” o bardzo dużym rozmiarze (nawet do 15 000 m²). Zrzut bomb następował równocześnie, co gwarantowało równomierne pokrycie bombami wyznaczonego obszaru. W taktyce lotniczej prowadzenie dużych formacji było możliwe dzięki nawigatorom – przewodnikom formacji, pozostałe samoloty formacji zrzucały bomby na sygnał.
Geneza, zastosowanie, skutki.
Taktykę nalotu dywanowego zapoczątkował Legion Condor w czasie wojny domowej w Hiszpanii, później wykorzystała ją Luftwaffe w trakcie ataku na Polskę we wrześniu 1939 roku (bombardując 25 września Warszawę, w niemieckim nalocie na stolicę Polski uczestniczyło wówczas ponad 400 samolotów). Kolejnymi znanymi nalotami Luftwaffe był atak powietrzny na Rotterdam (maj 1940) już po kapitulacji armii holenderskiej wobec Niemiec, zmasowane naloty na Londyn (zapoczątkowane 7 września 1940), nalot na Coventry 14 listopada 1940 i naloty na Belgrad 6 i 7 kwietnia 1941 w czasie agresji na Bałkany.
Pierwszym nalotem dywanowym RAF był nalot na Lubekę 28 marca 1942. Od roku 1943 RAF i USAAF rozpoczęły ofensywę powietrzną na Trzecią Rzeszę siłami nawet ponad 1000 samolotów w jednym nalocie. Samoloty RAF-u z reguły prowadziły naloty nocne (bombowce brytyjskie były przystosowane do nalotów nocnych), natomiast siły USAAF-u naloty dzienne.
Nalot dywanowy z największą liczba ofiar (i w ogóle najbardziej niszczycielski atak lotniczy w historii) miał miejsce nocą z 9 na 10 marca 1945 roku nad Tokio, gdzie 329 samolotów B-29 Superfortress zrzuciło blisko dwa tysiące ton bomb, z czego większość (1667 ton) stanowiły bomby zapalające M-69. Intensywne pożary przekształciły się w burzę ogniową. Zginęło i zmarło od oparzeń około 100 000 osób.
Najbardziej niszczycielski nalot dywanowy w Europie przeprowadziły brytyjskie siły powietrzne w nocy z 13 na 14 lutego 1945 roku, bombardując Drezno. 770 bombowców Avro Lancaster i 600 bombowców B-17 Flying Fortress doprowadziło do śmierci około 25–30 tysięcy ludzi (mieszkańców i uchodźców). I tu, podobnie jak w Tokio, w czasie nalotu i w burzy ogniowej zniszczona została duża część miasta.

</doc>
<doc id="107528" url="https://pl.wikipedia.org/wiki?curid=107528" title="Agencja Pocisków Balistycznych Armii">
Agencja Pocisków Balistycznych Armii

Agencja Pocisków Balistycznych Armii (ang. "Army Ballistic Missile Agency") – instytucja Armii Stanów Zjednoczonych powołana w celu prac nad pociskami balistycznymi dalekiego zasięgu oraz rakietami zdolnymi do wynoszenia sztucznych satelitów na orbitę Ziemi. Powołana została 22 listopada 1955 w wyniku decyzji amerykańskiego sekretarza obrony, o konsolidacji wojskowych instytucji pracujących nad rakietami balistycznymi dalekiego zasięgu, w jeden organ. Efektem prac ABMA były rakiety z rodziny Jupiter oraz Saturn I. Na czele agencji stał Wernher von Braun. W 1960 włączona w struktury NASA jako Centrum Lotów Kosmicznych imienia George’a C. Marshalla.

</doc>
<doc id="107529" url="https://pl.wikipedia.org/wiki?curid=107529" title="ABMA">
ABMA



</doc>
<doc id="107530" url="https://pl.wikipedia.org/wiki?curid=107530" title="Ochrona radiologiczna">
Ochrona radiologiczna

Ochrona radiologiczna – zespół przedsięwzięć organizacyjnych oraz rozwiązań technicznych, mający na celu zminimalizowanie zagrożeń związanych z oddziaływaniem promieniowania jonizującego na organizm człowieka.
Wewnętrzny nadzór nad przestrzeganiem wymagań oraz bezpieczeństwem ochrony radiologicznej sprawuje inspektor ochrony radiologicznej. 
W Polsce, badania i terapie radiologiczne przeprowadza się zgodnie z Rozporządzeniem Ministra Zdrowia z dnia 11 stycznia 2023 r. w sprawie warunków bezpiecznego stosowania promieniowania jonizującego dla wszystkich rodzajów ekspozycji medycznej. Ponadto pracownik wykonujący ekspozycję RTG powinien uzyskać certyfikat ze szkolenia „Ochrona Radiologiczna Pacjenta”.

</doc>
<doc id="107532" url="https://pl.wikipedia.org/wiki?curid=107532" title="Belemnity">
Belemnity

Belemnity (Belemnitida, z gr. "belemnon" – pocisk, strzała) – rząd wymarłych morskich głowonogów należący do Decabrachia (dziesięciornice). Według niektórych systemów klasyfikacyjnych belemnity wraz z pokrewnymi rzędami (np. Aulacocerida i Phragmoteuthida) mają status nadrzędu Belemnoidea.
Dawniej nazywano często znajdywane skamieniałe rostra belemnitów kamieniami piorunowymi, "strzałkami piorunowymi" lub "perunowymi", błędnie sądząc, że powstają w miejscu uderzenia pioruna.
Szkielet.
Belemnity posiadały kalcytowy endoszkielet, złożony z wydłużonego, kolcopodobnego "rostrum", w którego przedniej części w stożkowatym zagłębieniu ("alweola") tkwił fragmokon – stożkowata muszla podzielona przegrodami na komory gazowe, pełniąca funkcję hydrostatyczną. Od fragmokonu odchodziła ku przodowi duża płaska płytka zwana "proostrakum".
Najczęściej zachowują się jako skamieniałości rostra z alweolą lub bez niej, znacznie rzadsze są fragmokony, a incydentalne proostrakum. Odciski ciała znane są tylko z kilku stanowisk na świecie, gdzie warunki środowiskowe były wyjątkowo sprzyjające fosylizacji. Zwierzęta te przypominały współczesne kałamarnice, ale zamiast obecnych u kalmarów przyssawek, ich dziesięć odnóży było wyposażone w haczyki.
Belemnity różniły się kształtem, choć generalnie miały wydłużone, opływowe ciało. Długość ciała wynosiła od kilku centymetrów do ok. 6 m.
Zasięg i tryb życia.
Belemnity żyły od późnego triasu do późnej kredy (około 200-65 mln lat temu) i wymarły w czasie masowego wymierania kredowego. Pokrewne im formy, ale zaliczane do innych rzędów pojawiają się już w karbonie. Również najmłodsze formy „belemnitowe” znane z paleogenu zaliczane są przez większość badaczy do pokrewnych rzędów, a nie do belemnitów. Belemnity wywodzą się z któregoś ze starszych rzędów Belemnoidea, a te z kolei od łodzikowatych.
Belemnity były drapieżnikami; chwytały małe morskie zwierzęta, m.in. ryby, i pożerały je za pomocą podobnych do dzioba szczęk. Świetnie przystosowane do drapieżnictwa, poruszały się szybko i zręcznie, często w grupach składających się z kilkunastu osobników. Uważa się, że były najsprawniejszymi pływakami wśród głowonogów. Padały ofiarą wielkich gadów morskich, zwłaszcza ichtiozaurów.
Rząd Belemnitida można podzielić na podrzędy:

</doc>
<doc id="107533" url="https://pl.wikipedia.org/wiki?curid=107533" title="Normalna">
Normalna

Normalna do krzywej w punkcie – prosta przechodząca przez ten punkt i prostopadła do stycznej do krzywej w tym punkcie.
Przypadek płaszczyzny.
Jeśli krzywa będąca wykresem funkcji formula_1 ma styczną w punkcie o współrzędnych formula_2 gdzie formula_3 to istnieje dokładnie jedna normalna w tym punkcie dana wzorem:
gdzie formula_5 jest pochodną funkcji formula_1 w punkcie formula_7
Jeśli krzywa dana jest równaniem w postaci parametrycznej formula_8 i formula_9 to normalna w punkcie formula_10 ma równanie:
gdzie formula_12 formula_13 są pochodnymi funkcji odpowiednio formula_14 i formula_15 w punkcie formula_16
Uogólnienia.
W przestrzeni trójwymiarowej odpowiednikiem prostej normalnej jest płaszczyzna normalna do krzywej w punkcie. Leżą w niej wszystkie normalne do krzywej w danym punkcie.

</doc>
<doc id="107534" url="https://pl.wikipedia.org/wiki?curid=107534" title="Faktura polifoniczna">
Faktura polifoniczna



</doc>
<doc id="107535" url="https://pl.wikipedia.org/wiki?curid=107535" title="Węzeł gordyjski">
Węzeł gordyjski

Węzeł gordyjski – kunsztownie zawiązany, bardzo splątany węzeł z dereniowego łyka. Połączone nim były jarzmo i dyszel starego królewskiego wozu – daru wotywnego umieszczonego przez frygijskiego króla Gordiasa lub jego syna i następcę Midasa w świątyni Zeusa w Gordion we Frygii (środkowa Anatolia). Wedle przepowiedni wyroczni człowiek, który rozplącze węzeł, zostanie panem Frygii lub – według innych wersji – całej Azji.
Gdy w 333 p.n.e. do Gordion przybył Aleksander Macedoński, dowiedział się o przepowiedni. Jako że prowadził właśnie podbój imperium perskiego, postanowił rozwiązać węzeł, by wykazać, że to on jest tym, który zdobędzie Azję. Według najpopularniejszej wersji legendy, Aleksander, gdy zorientował się, że węzła nie rozplącze w sposób konwencjonalny, dobył miecza i go po prostu przeciął. Według innej – wyciągnął dyszel, rozłączając w ten sposób części wozu.
Współcześnie „węzeł gordyjski” oznacza skomplikowaną, trudną lub niemożliwą do rozwiązania sytuację, zwłaszcza społeczną lub polityczną, zaś określenie „przecięcie węzła gordyjskiego” stało się synonimem rozwikłania takiej sytuacji prostym, acz niebanalnym i radykalnym posunięciem, nie zawsze też trzymającym się reguł.

</doc>
<doc id="107536" url="https://pl.wikipedia.org/wiki?curid=107536" title="Mistrzostwa Świata w Piłce Nożnej 1958">
Mistrzostwa Świata w Piłce Nożnej 1958

VI Mistrzostwa Świata w Piłce Nożnej w 1958 roku zostały rozegrane w Szwecji w dniach 8-29 czerwca. Po wybraniu Szwecji na gospodarza mistrzostw świata FIFA zadecydowała, że mistrzostwa świata będą się odbywały naprzemiennie w Europie i Ameryce.
Królem strzelców został Francuz Just Fontaine z 13 strzelonymi bramkami. W finale spotkały się reprezentacje Szwecji i Brazylii. Brazylia wygrała 5:2, a po 2 bramki dla Brazylii strzelili Pelé, czyli Edson Arantes de Nascimento, wówczas 18-latek i Vavá, czyli Edwaldo Izidio Neto. Był to pierwszy tytuł dla Brazylijczyków, których do zwycięstwa prowadził trener Vicente Feola, zwany „Gordo” (gruby).
W meczu o trzecie miejsce Francuzi pokonali obrońców trofeum – Niemców, a 4 gole strzelił Just Fontaine. W turnieju zadebiutowały reprezentacje Irlandii Północnej, Walii i Związku Radzieckiego.
Kwalifikacje.
W kwalifikacjach wzięło udział 55 drużyn.
Zakwalifikowane drużyny:
Faza grupowa.
Reprezentacje narodowe, które się zakwalifikowały zostały podzielone na 4 grupy po 4 zespoły. Rozgrywali mecze każdy z każdym. Za wygraną dostawali 2 punkty, za remis 1, za przegraną 0. Jeśli drużyny z miejsc 2 i 3 miały po tyle samo punktów rozgrywały baraż o awans do ćwierćfinałów. Z ćwierćfinałów wygrane zespoły przechodziły dalej do półfinałów, przegrane odpadały. Wygrane zespoły z półfinałów wchodziły do finału, a przegrane rozgrywały mecz o 3. miejsce.
Faza pucharowa.
Mecz o trzecie miejsce.
Francja Abbes – Kaelbel, Lerond, Penverne, Lafont, Marcel, Wisnieski, Fontaine, Kopa, Douis, Vincent
RFN Kwiatkowski – Stollenwerk, Schnellinger, Wewers, Erhardt, Szymaniak, Rahn, Sturm, Kelbassa, Cieslarczyk, Schäfer
Finał.
Brazylia Gilmar – D.Santos, N.Santos, Zito, Bellini, Orlando, Garrincha, Didi, Vava, Pelé, Zagallo
Szwecja Svensson – Bergmark, Axbom, Börjesson, Gustavsson, Parling, Hamrin, Gren, Simonsson, Liedholm, Skoglund
MISTRZ ŚWIATA 1958
BRAZYLIA PIERWSZY TYTUŁ

</doc>
<doc id="107539" url="https://pl.wikipedia.org/wiki?curid=107539" title="Lawrence Kohlberg">
Lawrence Kohlberg

Lawrence Kohlberg (ur. 25 października 1927 w Bronxville, zm. 15 kwietnia 1987) – amerykański psycholog.
Skonstruował teorię moralnego rozwoju dziecka. Teoria Kohlberga ujmuje w rozwój moralny trzy poziomy, z których każdy obejmuje dwa stadia rozwoju moralnego dziecka. Rezultatem końcowym jest ukształtowanie człowieka dojrzałego z klarownym poczuciem dobra i sprawiedliwości. Zgodnie z logiką rozwoju poznawczego żadnego ze stadiów nie można przeskoczyć. Nie wszyscy też osiągają najwyższe stadium. Większa część dorosłych dochodzi tylko do poziomu konwencjonalnego.

</doc>
<doc id="107540" url="https://pl.wikipedia.org/wiki?curid=107540" title="Rachunek całkowy">
Rachunek całkowy



</doc>
<doc id="107541" url="https://pl.wikipedia.org/wiki?curid=107541" title="Aleksandra Urbańczyk-Olejarczyk">
Aleksandra Urbańczyk-Olejarczyk

Aleksandra Urbańczyk-Olejarczyk (ur. 13 listopada 1987 w Łodzi) – polska pływaczka. Rekordzistka i mistrzyni Polski, medalistka mistrzostw świata i mistrzostw Europy na krótkim basenie.
Jest wychowanką klubu pływackiego MKS Trójka Łódź. Od początku kariery była podopieczną trenera Mariusza Wędrychowicza. Od grudnia 2005 trenowała z Markiem Młynarczykiem współpracującym z kadrą narodową Pawła Słomińskiego. We wrześniu 2009 roku rozpoczęła treningi z Bartoszem Olejarczykiem, z którym wzięła ślub w 2011 roku.
W 2017 roku została honorową obywatelką Łodzi.
Aktualne rekordy Polski (seniorów).
źródło:

</doc>
<doc id="107543" url="https://pl.wikipedia.org/wiki?curid=107543" title="Nokturn (malarstwo)">
Nokturn (malarstwo)

Nokturn (z łac. "nocturnus" – nocny, od "nox, noctis" – noc) – obraz przedstawiający scenę nocną, zwłaszcza w przyrodzie.
Przed impresjonizmem.
Średniowiecze i renesans właściwie nie znały nokturnu, który trudno było umieścić w ówczesnym nurcie malarstwa religijnego. Pierwszym twórcą znanym z obrazów nocnych był Caravaggio, który spopularyzował w Europie malarstwo wysokiego kontrastu, np. "Powołanie świętego Mateusza" z 1599 roku. Na wspomnianym obrazie panuje półmrok, rozświetlany pasmem ukośnego światła. Nie jest to nokturn "sensu stricto", ponieważ pojęcie to odnoszone jest zwykle do pejzaży. Caravaggio spopularyzował jednak noc. To właśnie uczniowie Caravaggia są twórcami tzw. "maniera tenebrosa", stylu akcentującego ciemność i silne kontrasty świetlne (w tym stylu tworzył np. José de Ribera).
Wpływów Caravaggia dopatruje się u francuskiego malarza Georges’a de La Toura (1593-1652), którego „hiperrealistyczne”, ale też symboliczne studia nocnych scen dalece wykraczają poza kanony epoki, w której tworzył. Charakterystyczne dla La Toura są nocne, kameralne sceny rodzajowe, najczęściej oświetlone pojedynczą świecą, której specyficzny, falujący płomień i pióropusz dymu są znakiem rozpoznawczym malarza. Owe nokturny należą przez swoją domową atmosferę do rzadkiej kategorii „nokturnów ciepłych”. O ile wspomniani w tym artykule malarze nokturnów malowali zwykle noc niespokojną (Caravaggio), dramatyczną (Goya) lub chłodną (Whistler), o tyle de la Tour tworzył przedstawienia bezpiecznej, spokojnej ciemności.
Barok i rokoko to epoki światłości, a do tematu nocy sięgali podówczas głównie mniej znani pejzażyści oraz niektórzy malarze z Niderlandów, np. Rembrandt, autor "Straży nocnej" (1642). W istocie jednak płótno było źle konserwowane i przybrało swój ciemny koloryt już po śmierci autora. W XX wieku po konserwacji przemianowano je pospiesznie na "Wymarsz strzelców", gdy okazało się, że scena odbywa się w pełni dnia. Podejrzenia były jednak uprawnione – Rembrandt lubował się w scenach nocnych, podobnie zresztą jak bliski mu Frans Hals.
Nokturn w pełni tego słowa pojawił się w romantyzmie. Malarze w tym okresie uwielbiali niedoświetlenie i noc, które utożsamiali z siedliskiem uczuć i nieznanego. Zwrócili się też ku przyrodzie. Caspar David Friedrich jest autorem wielu nokturnów, m.in. "Drzew w świetle księżyca" oraz "Il Tramonto" z ok. 1830 roku. Francisco Goya również często malował noc. Namalowane pod koniec życia monumentalne malowidła olejne w Domu Głuchego ("Quinta del Sordo") są niemal bez wyjątku scenami nocnymi. Sceny te są ekspresjonistycznymi i przerażającymi wizjami chorego i samotnego człowieka. 
W historii nokturnu szczególne miejsce zajmuje inny romantyk, William Turner – uważany przez wielu za ojca impresjonizmu. Choć jego poetycko rozmazane obrazy „dzieją się” przede wszystkim za dnia, jest on autorem kilku subtelnych nokturnów, m.in. wczesnych "Rybaków na morzu" (1796) i późniejszego "Zamku w Alnwick, Northumberland".
Wymienianie wszystkich scen nocnych w malarstwie XIX wieku nie miałoby końca (celowali w tym np. niektórzy Barbizończycy), a i tak najważniejszy dla dziejów nokturnu miał się okazać impresjonizm.
Impresjonizm.
Impresjonizm był kamieniem milowym dla pejzażu, w tym również dla jego nocnej odmiany. Właśnie impresjoniści zwrócili uwagę na istotność chwilowego stanu atmosfery. Claude Monet w swojej serii "Katedra w Rouen" (1892-1895) poświęcił wiele płócien „nocnej twarzy” wspomnianej katedry. Camille Pissarro namalował w 1897 roku "Montmartre nocą" – studium nocnego oświetlenia. W gruncie rzeczy każdy impresjonista stworzył przynajmniej kilka nokturnów, tym jednak, który został „królem nokturnu” jest Amerykanin James Abbott McNeill Whistler.
Whistler poświęcił większość swojego dojrzałego malarskiego życia na studium kolorów w naturze. Tytuły jego obrazów to np. "Błękit i czerń", "Szarość i srebro" (czasem tłumaczone na przymiotniki, jako "Błękitny i czarny" itd.) lub "Harmonia w błękicie i srebrze". Wiele jego obrazów zatytułowanych jest "Nokturn" – oczywiście w różnych kolorach. Mamy więc "Nokturn w błękicie i zieleni" lub "Nokturn: szarość i złoto – Most Westminsterski". Whistler nasycał swoje nokturny subtelną paletą pokrewnych kolorów, a obiekty na tych płótnach ulegają nocy, chowają się w cieniach i niedoświetleniach. Whistler zauważył, trochę na przekór naszej wiedzy na temat czopków i pręcików, że o zmroku wciąż otacza nas kolor, roztapiający się stopniowo w szarości. Stąd też Most Westminsterski na wspomnianym obrazie, podobnie np. jak parowóz u Turnera, traci swój kształt i zostaje pochłonięty przez nocne gry szarości i złota.
Właśnie impresjonizm ugruntował dwa podstawowe sposoby potraktowania nokturnu:
Po impresjonizmie.
Efemeryczny nurt we francuskim malarstwie przełomu XIX i XX wieku, tzw. "Bande noire", wyrażał się w surowych, często wieczornych i nocnych scenach z życia mieszkańców Bretanii. Charles Cottet namalował m.in. tryptyk "W kraju morza", którego środkowa część – "Pożegnanie" – jest taką właśnie sceną rodzajową, utrzymaną w ciemnej i ziemistej palecie. Nie jest to jednak w żadnej mierze dziecko impresjonizmu, raczej courbetowskiego realizmu.
Nocne obrazy wyszły także spod pędzla Van Gogha, m.in. "Taras kawiarni w nocy" (1888) lub "Gwiaździsta noc" (1889). Van Gogh wyrażał noc przede wszystkim poprzez światło, a paleta tych obrazów jest żywa.

</doc>
<doc id="107546" url="https://pl.wikipedia.org/wiki?curid=107546" title="Mistrzostwa Świata w Piłce Nożnej 1966">
Mistrzostwa Świata w Piłce Nożnej 1966

VIII Mistrzostwa Świata w Piłce Nożnej 1966 zostały rozegrane w Anglii w dniach 11-30 lipca. Zwyciężyła reprezentacja gospodarzy, która w finale pokonała reprezentację RFN. Trzecie miejsce zajęli Portugalczycy a czwarte reprezentanci ZSRR. W turnieju zadebiutowały reprezentacje Korei Północnej i Portugalii.
Mistrzostwami uczczono setną rocznicę powstania Angielskiego Związku Piłki Nożnej. Kilka dni przed mistrzostwami figurka Złota Nike, którą wręczano zwycięskiej reprezentacji, została skradziona. Później odnalazł ją kundel o imieniu "Pickles".
MŚ 1966 były pierwszymi nadawanymi drogą satelitarną. Na znak protestu przeciwko dyskryminacji politycznej wycofało się kilkanaście krajów Azji i Afryki (przyznano im, wspólnie z Oceanią, tylko jedno miejsce w finałach MŚ).
W finale spotkały się reprezentacje Anglii i RFN. Anglia wygrała 4:2 i przed własną publicznością zdobyła pierwszy i jak na razie jedyny tytuł Mistrzów Świata.
W finale hat tricka ustrzelił Geoff Hurst – jest pierwszym piłkarzem, który tego dokonał w spotkaniu finałowym Mistrzostw Świata, osiągnięcie to powtórzył dopiero Kylian Mbappé w finale mundialu w 2022 r. Do legendy przeszedł drugi gol Hursta na 3:2, zdobyty w 101. minucie (11. minucie dogrywki). Po uderzeniu Anglika piłka odbiła się bowiem od poprzeczki, uderzyła o ziemię w okolicach linii bramkowej (za plecami Tilkowskiego) i wyszła w pole. Sędzia główny, Szwajcar Dienst nie widział dokładnie całej sytuacji, więc skonsultował się z radzieckim arbitrem liniowym, Tofikiem Bachramowem. Ten stanowczo stwierdził, że bramka została zdobyta zatem główny arbiter bramkę uznał, mimo gwałtownych protestów graczy RFN. Do dziś kwestia prawidłowości uznania bramki powoduje kontrowersje i nie została ostatecznie wyjaśniona, nawet zapisy z taśmy filmowej niczego nie rozstrzygnęły. Kilka lat temu analizy wykonane przez specjalistów z dziedziny balistyki wykazały, że gol nie mógł paść.
Mimo to werdykt sędziego był ostateczny i Anglia została mistrzem świata.
Statuetkę Złotej Nike kapitanowi drużyny Bobby'emu Moore'owi wręczyła królowa Elżbieta II. Wszyscy piłkarze mistrzowskiej drużyny zostali przez nią uhonorowani tytułem baroneta, a trener Anglii Alf Ramsey został uhonorowany szlacheckim tytułem sir. Zwycięstwo Anglii było trzecim zwycięstwem gospodarzy turnieju w historii Mistrzostw Świata. Wcześniej dokonały tego: Urugwaj na MŚ w 1930 oraz Włochy na MŚ w 1934.
Królem strzelców został Portugalczyk Eusébio da Silva Ferreira ("Czarna Perła"), który strzelił 9 goli.
Kwalifikacje.
W eliminacjach wystartowały 74 reprezentacje.
Maskotka.
Po raz pierwszy przedstawiono maskotkę mistrzostw. Maskotka ta przedstawia lwa grającego w piłkę nożną ubranego w koszulkę z flagą Wielkiej Brytanii. Nadano mu imię "World Cup Willie". Od tej pory każdy organizator Mistrzostw Świata prezentuje własną maskotkę.
Wyniki.
Faza pucharowa.
Finał.
Zwycięski skład: Gordon Banks; George Cohen, Bobby Moore, Ramon Wilson; Jack Charlton, John Connelly, Terence Paine, Nobby Stiles; Alan Ball, Ian Callaghan, Bobby Charlton, Jimmy Greaves, Roger Hunt, Geoff Hurst, Martin Peters.Trener: Alf Ramsey
MISTRZ ŚWIATA 1966
ANGLIA PIERWSZY TYTUŁ

</doc>
<doc id="107548" url="https://pl.wikipedia.org/wiki?curid=107548" title="Dekstryny">
Dekstryny

Dekstryny – grupa złożonych węglowodanów, zbudowanych z pochodnych cukrów prostych, połączonych wiązaniami α-1,4-glikozydowymi, o długości od 3 do ok. 12–14 merów.
Produkcja i właściwości.
Dekstryny powstają w wyniku enzymatycznej lub powodowanej kwasami mineralnymi hydrolizy skrobi. W przemyśle dekstryny są produkowane w wyniku katalitycznej hydrolizy skrobi pochodzącej między innymi z ziemniaków, kukurydzy, owsa, ryżu, tapioki. Dekstryny powstają w jamie ustnej w czasie wstępnego trawienia skrobi i innych cukrów złożonych, na skutek pękania wiązań α-1,4-glikozydowych, łączących mery glukozowe pod wpływem enzymów obecnych w ślinie, m.in. amylazy.
Dekstryny są łatwo rozpuszczalnymi w wodzie, substancjami krystalicznymi o barwie białej. Rozróżnia się dekstryny liniowe (o otwartych łańcuchach) oraz dekstryny cykliczne, o kształcie toroidalnym zwane cyklodekstrynami. Wszystkie dekstryny są stosunkowo łatwo przyswajalne, gdyż po spożyciu ulegają takiemu samemu rozkładowi do glukozy, jak inne cukry złożone.
Zastosowania.
Dekstryny mają szereg zastosowań praktycznych, ze względu na łatwość ich produkcji i niską cenę.
Są m.in. stosowane jako nietoksyczne kleje biurowe o charakterystycznym słodkim smaku, substancje zagęszczające w produkcji słodyczy oraz tanie masy plastyczne, z których produkować można np. jednorazowe, ekologiczne naczynia.
W farmacji dekstryny są stosowane jako składniki mas tabletkowych oraz otoczki tabletek i kapsułek, które po spożyciu same rozpuszczają się w przewodzie pokarmowym. W medycynie wodne roztwory dekstryn, są stosowane jako płyny krwiozastępcze, gdyż stosunkowo łatwo jest uzyskać z dekstryn roztwór o odpowiedniej lepkości umożliwiającej ich podawanie dożylne w postaci wlewu kroplowego.
Cyklodekstryny, dzięki swojej unikatowej budowie, są stosowane jako cząsteczki zdolne do transportu leków do ściśle określonych tkanek.
Maltodekstryna.
Maltodekstryna – mieszanina poli- i oligosacharydów, otrzymywana przez częściową hydrolizę skrobi.
Właściwości.
Maltodekstryna występuje w postaci białego proszku, jest rozpuszczalna w wodzie. pH jej roztworów wodnych wynosi 5,5 – 7,0. Nie ulega fermentacji. Ma słabo słodki smak i jest łatwo przyswajalna przez organizm człowieka (wchłaniana jest równie szybko jak glukoza).
Zastosowanie.
Maltodekstryna jest stosowana jako środek zapobiegający krystalizacji sacharozy w przetworach wysoko słodzonych.
Jest składnikiem wyrobów cukierniczych, przetworów owocowych, środków leczniczych oraz suplementów diety.

</doc>
<doc id="107553" url="https://pl.wikipedia.org/wiki?curid=107553" title="Daktyloskopia">
Daktyloskopia

Daktyloskopia ( ‘palec’, "skopeín" ‘oglądać’) – technika śledcza zajmująca się badaniami porównawczymi linii papilarnych dłoni w celu ustalenia sprawcy czynu zabronionego. Opiera się ona na trzech podstawowych zasadach dotyczących linii papilarnych:
Rys historyczny.
Początki zainteresowania człowieka liniami papilarnymi sięgają neolitu. Z tamtej epoki pochodzą bowiem malowidła naskalne, odnalezione w jaskiniach i grobowcach. Na przestrzeni wieków ludzie wykorzystywali odciski palców jako formę podpisu pod różnymi umowami oraz aktami własności rzeczy. Naukowe prace nad liniami papilarnymi zostały podjęte na przełomie XIX i XX wieku przez Henry’ego Fauldsa, Williama Herschela i Francisa Galtona, zaliczanych do prekursorów podstaw tej techniki śledczej. W II Rzeczypospolitej jednym z pionierów wprowadzenia daktyloskopii do prac Policji Państwowej był insp. Wiktor Ludwikowski, autor pierwszego polskiego „Podręcznika dla Służby Daktyloskopijnej”.
Technika i procedury.
Pobieranie odcisków linii papilarnych od osób mogących mieć związek z jakimś zdarzeniem przestępczym, świadków, zatrzymanych itp., odbywa się zazwyczaj przy wykorzystaniu nasączonej poduszki daktyloskopijnej, płytki (metalowej bądź szklanej), wałka nasączonego tuszem, a następnie przetoczeniu palców daktyloskopowanej osoby po odpowiednich polach na karcie rejestracyjnej lub daktyloskopijnej.
Ujawnianie śladów daktyloskopijnych na miejscu zdarzenia polega na opyleniu przy użyciu odpowiedniego pędzelka przedmiotu lub jego części właściwym proszkiem daktyloskopijnym, np. argentoratem, a w razie konieczności usunięciu jego nadmiaru drugim, czystym pędzelkiem. Preparat przykleja się do substancji potowo-tłuszczowej tworzącej ślad, dając wyraźny jego obraz. Zabezpieczanie polega na fotograficznej rejestracji, a następnie przeniesieniu śladów na odpowiednio przyciętą folię daktyloskopijną. Żelatynową warstwę przykleja się do podłoża, w pobliżu ujawnionego śladu i następnie stopniowo przykłada się pozostałą część, dociskając kciukiem. Należy uważać, by pod powierzchnią nie pozostały pęcherzyki powietrza, ponieważ spowoduje to powstanie ubytków w obrazie śladów, których nie da się później uzupełnić. Następnie należy przykleić warstwę żelatynową na podkładkę, stosując się do zasady kontrastowości (jeśli używany był jasny proszek, wybiera się podkładkę w kolorze ciemnym, i odwrotnie). Ślad zabezpiecza się pod względem formalno-procesowym przyszywając do niego tzw. metryczkę z opisem, kolejnym numerem śladu i nazwiskiem zabezpieczającego, oraz umieszcza się te informacje w protokole oględzin.
Pobieranie, katalogowanie, przetwarzanie odcisków linii papilarnych metodą tradycyjną, tj. przy pomocy czarnego tuszu, było zawsze kłopotliwe. Dlatego prowadzono rozliczne badania nad wprowadzeniem innych metod. W Polsce Krzysztof Wrona próbował w latach 80. XX w. zastosować fotografię kirlianowską, w USA 20 lat później opracowano metodę polegającą na skanowaniu opuszek palców, która została powszechnie wprowadzona na amerykańskich lotniskach i w konsulatach (wizy) po zamachu z 11 września 2001.
Bada się również ślady linii papilarnych z wewnętrznych powierzchni dłoni ("chejroskopia") oraz z palców i powierzchni oporowych stóp ("podoskopia" lub "pelmatoskopia"). W podobny sposób badać można również ślady czerwieni wargowej ("cheiloskopia").
Istnieją również domowe sposoby na ujawnianie odbitek, np. pyłem metalicznym czy drobnymi proszkami.
Kontrowersje.
Kontrowersje językowe.
Powszechnie używana forma językowa (występująca również w słownikach i encyklopediach) „odciski palców” uznawana jest za błędną przez specjalistów od daktyloskopii. Poprawna wg nich nazwa to "odbitki linii papilarnych", ponieważ na powierzchni znajduje się odbitkę palca, a nie odcisk.
Kontrowersje dotyczące zasad.
Dwie fundamentalne zasady, dzięki którym daktyloskopia może służyć do wykrywania sprawców przestępstwa, to niezmienność linii papilarnych danego człowieka oraz niepowtarzalność linii papilarnych. Pierwsza z nich jest naukowo udokumentowana, jednakże niepowtarzalność linii papilarnych, mimo że powszechnie akceptowana, nigdy nie została ani udokumentowana, ani zbadana. Aresztowany w 2004 roku Brandon Mayfield został oskarżony wyłącznie na podstawie odcisków palców o udział w ataku terrorystycznym w Madrycie, a eksperci daktyloskopii ustalili jego winę „ze stuprocentową pewnością”. Został jednak uniewinniony, gdy udowodnił, że znajdował się wówczas na innym kontynencie. Istnieją inne podobne przypadki ludzi oskarżonych wyłącznie na podstawie podobieństwa odcisków palców. Analiza odcisków palców jest także obarczona błędami wynikającymi z niekompletności materiału dowodowego, jego deformacji, a także błędów człowieka, które zdarzają się nawet w warunkach laboratoryjnych.
Niektórzy ludzie w ogóle nie mają linii papilarnych ().
Daktyloskopia genetyczna.
To jedno z zastosowań metod inżynierii genetycznej. Nazwa odnosi się do właściwej definicji daktyloskopii w ujęciu bioinżynieryjnym. Jej głównymi założeniami są:
Przykłady zastosowania: identyfikacja przestępców, ustalenie ojcostwa, badanie pokrewieństwa ewolucyjnego organizmów żywych.

</doc>
<doc id="107556" url="https://pl.wikipedia.org/wiki?curid=107556" title="Argentorat">
Argentorat

Argentorat – rodzaj proszku daktyloskopijnego o szarej barwie, którego głównym składnikiem jest glin. Stosowany jest w technice kryminalistycznej do ujawniania śladów linii papilarnych, jest proszkiem uniwersalnym, może być czasem stosowany również wówczas, gdy jego barwa nie kontrastuje z podłożem, z którego zabezpieczany jest ślad.

</doc>
<doc id="107557" url="https://pl.wikipedia.org/wiki?curid=107557" title="Oniscus">
Oniscus

Oniscus – rodzaj lądowych skorupiaków z rzędu równonogów, w języku polskim określanych nazwą stonoga. Określenie to jest często mylnie przypisywane wijom lub prosionkom. Występują na wszystkich kontynentach. W Polsce występuje stonoga murowa – jest gatunkiem pospolitym.
Stonogi mają ciało silnie grzbietobrzusznie spłaszczone i silnie rozszerzone, w zarysie jajowate, niezwijające się w kulkę o długości zazwyczaj od 1 do 2 cm, sztywny i segmentowany odwłok pokryty wapiennym szkielecikiem. Głowa zbliżona kształtem do prostokąta, płytka ogonowa zazwyczaj stożkowato zaostrzona. Wbrew nazwie, nie mają stu nóg. Różne gatunki tej grupy skorupiaków mają zaledwie po kilkanaście par odnóży (najczęściej 10–12).
Żyją w wilgotnych miejscach, często chowają się pod kamieniami, wśród gnijących liści, pod korą pni lub w wilgotnej glebie. Prowadzą nocny tryb życia, są detrytofagami – żywią się martwą materią organiczną.
Gatunki.
Wyróżnia się 6 gatunków zaliczanych do rodzaju "Oniscus":

</doc>
<doc id="107559" url="https://pl.wikipedia.org/wiki?curid=107559" title="Abeokuta">
Abeokuta

Abeokuta – miasto w południowo-zachodniej Nigerii. Ośrodek administracyjny stanu Ogun, nad rzeką Ogun (uchodzi do laguny Lagos – Zatoka Gwinejska).
Ośrodek handlowy regionu uprawy ryżu, orzeszków kola, palmy oleistej, kakaowca i bawełny. Występuje przemysł spożywczy i chemiczny, a także rzemiosło artystyczne (tradycyjne stroje Jumba). 
Szpital Serca Jezusowego w Abeokucie był prowadzony i rozbudowany przez polskiego lekarza i świeckiego misjonarza Oswalda Madeckiego, tamże pochowanego. 
Z Abeokuty pochodzą m.in. były prezydent Nigerii Olusẹgun Ọbasanjọ oraz Fela Kuti – nigeryjski muzyk, twórca afrobeatu.

</doc>
<doc id="107564" url="https://pl.wikipedia.org/wiki?curid=107564" title="Plan Peking">
Plan Peking

Plan „Peking” („Pekin”) – operacja z 1939 wycofania części polskich sił morskich – trzech niszczycieli z Morza Bałtyckiego do Wielkiej Brytanii, w obliczu grożącego wybuchu II wojny światowej.
Historia.
Operacja ta nie miała oficjalnego kryptonimu, lecz jest powszechnie nazywana przez historyków planem „Pekin”, od brzmienia sygnału do jej wykonania. Kryptonim tego planu, pochodzący od nazwy stolicy Chin, w powojennych publikacjach najczęściej podaje się we współczesnym brzmieniu „Pekin” (w transkrypcji języka chińskiego-mandaryńskiego), jednakże w oryginalnym rozkazie występuje on w przedwojennej pisowni: „Peking” (w transkrypcji japońsko-mandżurskiej nazwy Pekinu). 
Plan obejmował wycofanie Dywizjonu Kontrtorpedowców w składzie trzech polskich niszczycieli: „Burza”, „Błyskawica” i „Grom”. Rozwiązanie to było podyktowane wysokim prawdopodobieństwem bezproduktywnego zniszczenia tych okrętów, gdyby w sytuacji spodziewanej wojny z Niemcami pozostały one na Bałtyku. Okręty te były stosunkowo duże i istniało ogromne ryzyko, że już w pierwszych dniach wojny zostaną zniszczone przez wroga, stanowiąc łatwy cel. Zdecydowano pozostawić w kraju czwarty niszczyciel ORP „Wicher”, ponieważ miał za zadanie ubezpieczać stawiacz min ORP „Gryf” i wymagał kapitalnego remontu mechanizmów, a ponadto był wcześniej przewidywany do interwencji w Gdańsku, w wypadku próby aneksji samego miasta przez Niemców (zob. kryzys gdański). 
Wobec sojuszu polsko-brytyjskiego, niszczyciele miały przejść do portów brytyjskich i stamtąd wraz z Brytyjczykami prowadzić działania przeciwko III Rzeszy. Z kolei po wybuchu wojny przedarcie się okrętów nawodnych z Bałtyku przez Cieśniny Duńskie byłoby niemożliwe wobec niemieckiej przewagi. Akceptację ewakuacji niszczycieli wyraził w maju 1939 Generalny Inspektor Sił Zbrojnych marsz. Edward Śmigły-Rydz oraz brytyjska Admiralicja. W sierpniu 1939 o zgodę na realizację planu zwracał się kilkakrotnie szef Kierownictwa Marynarki Wojennej kadm. Jerzy Świrski.
Plan wycofania trzech niszczycieli ostatecznie przybrał formę rozkazu specjalnego Dowódcy Floty kontradmirała Unruga nr 1000 z 26 sierpnia 1939. Rozkaz ten otrzymali dowódcy niszczycieli i dowódca dywizjonu w zalakowanych kopertach z napisem: „Nankin lub Peking”, które miały być otwarte na trzykrotny sygnał radiowy „Peking” lub „Nankin” nadany przez Polskie Radio Warszawa. Plan „Peking” przewidywał natychmiastowe odkotwiczenie i pozostawiał dowódcy zespołu decyzję o wyborze trasy i szybkości, a plan „Nankin” przewidywał opuszczenie bazy z takim wyliczeniem, żeby pomiędzy Bornholmem a Christiansø być po zachodzie słońca, a koło Malmö – o północy.
30 sierpnia marszałek Edward Rydz-Śmigły podjął decyzję o odesłaniu 3 niszczycieli do Anglii. Tego dnia o godzinie 12:55 przekazano kodem flagowym z wieży sygnałowej na Oksywiu do Dywizjonu Niszczycieli rozkaz o treści: "Dyon KT. Peking". O godzinie 14:15 niszczyciele pod komendą dowódcy dywizjonu komandora porucznika Romana Stankiewicza wyruszyły w drogę do Wielkiej Brytanii. ORP „Błyskawica” pod dowództwem komandora porucznika Włodzimierza Kodrębskiego, ORP „Burza” z dowódcą komandorem podporucznikiem Stanisławem Nahorskim i ORP „Grom” dowodzony przez komandora porucznika Aleksandra Hulewicza przeszły dość spokojnie przez Bałtyk, aczkolwiek zostały wykryte przez niemiecki okręt podwodny U-31 ok. 55 km na północ od Rozewia i patrolowiec Vorpostenboot 7. Na wysokości Bornholmu polski zespół był śledzony przez niezauważone niemieckie niszczyciele „Friedrich Ihn”, „Erich Steinbrinck”, „Friedrich Eckoldt” i „Bruno Heinemann”. Polski zespół wszedł następnie do cieśniny Sund, napotykając tam tuż po północy, 3 mile na południe od latarniowca Falsterborev, niemiecki krążownik lekki „Königsberg” i niszczyciel oraz dwa stare torpedowce T 107 i T 111, które o 20:55 wyszły w morze z Sassnitz. Ogłoszono alarm bojowy na polskich okrętach, lecz obyło się bez starcia, gdyż marynarze Kriegsmarine nie mieli jeszcze rozkazów do rozpoczęcia działań wojennych.
Polskie okręty następnie przeszły Kattegat i Skagerrak. 31 sierpnia zespół został wykryty przez okręty podwodne U-5 i U-19 oraz towarzyszyły mu przez pewien czas dwa niemieckie wodnosamoloty, więc żeby je zmylić, polski zespół skierował się ku brzegom Norwegii. W tym czasie niemieckie radio Breslau podało w polskojęzycznym serwisie informację o wyjściu dywizjonu z Polski. Nocą z 31 sierpnia na 1 września zmieniono kurs na Wielką Brytanię, po czym Dywizjon przeszedł przez Morze Północne. O 9:25 załogi dowiedziały się z radia o wybuchu wojny. O godzinie 12:58 polskie okręty spotkały się z brytyjskimi niszczycielami HMS „Wanderer” i „Wallace”, z których przeokrętowano kapitana S.H. Denisa – oficera łącznikowego – oraz sygnalistę i radiotelegrafistę. Po wejściu do zatoki Firth of Forth polski dywizjon o godz. 17:37 zakotwiczył na redzie portu w Edynburgu. 
Odejście polskich niszczycieli na Zachód zostało źle odebrane przez część sił zbrojnych i społeczeństwa polskiego. Pozwoliło jednak uczestniczyć polskim okrętom w działaniach wojennych u boku Royal Navy od samego początku wojny i uchroniło je od niewątpliwego szybkiego zniszczenia, czego dowiódł los czwartego niszczyciela ORP „Wicher” i stawiacza min ORP „Gryf”, które pozostając przy polskim wybrzeżu zostały zatopione w rejonie Helu przez niemieckie lotnictwo już 3 września 1939. W obliczu wycofania polskich niszczycieli, Niemcy 30 sierpnia odwołali z Bałtyku na Morze Północne zespół sił w składzie 3 lekkich krążowników wiceadm. Hermanna Denscha („Nürnberg”, „Köln” i „Leipzig”) oraz okręty podwodne U-31, U-32, U-35. ORP „Błyskawica” oraz „Burza” przetrwały wojnę i powróciły do kraju, ORP „Grom” został zatopiony w 1940 roku przez samolot niemiecki w Rombakkenfjordzie pod Narwikiem.

</doc>
<doc id="107566" url="https://pl.wikipedia.org/wiki?curid=107566" title="Jeanne Calment">
Jeanne Calment

Jeanne Louise Calment (ur. 21 lutego 1875 w Arles, zm. 4 sierpnia 1997 tamże) – Francuzka, uznawana za rekordzistkę długości życia ludzkiego – 122 lata i 164 dni (łącznie 44 724 dni). Całe życie mieszkała w Arles, we Francji, przeżyła zarówno córkę, jak i wnuka.
17 października 1995 roku została najstarszą osobą w historii po przekroczeniu wieku Japończyka Shigechiyo Izumiego – 120 lat i 237 dni (obecnie wiek podważany). W sumie przeżyła 329 młodszych od niej zweryfikowanych superstulatków. Długość jej życia została dokładnie udokumentowana naukowo. Jest powszechnie przyjmowana za jedyną osobę w historii, która ponad wszelką wątpliwość przekroczyła wiek 120 lat.
Życiorys.
Rodzina.
Jeanne Calment urodziła się w Arles 21 lutego 1875, jako córka Nicolasa Calment (zm. 28 stycznia 1931), budowniczego statków, i Marguerite Gilles (ur. 20 lutego 1838, zm. 18 września 1924), pochodzącej z młynarskiej rodziny.
Niektórzy z bliskiej rodziny Jeanne także dożyli sędziwego wieku. Jej starszy brat, François (ur. 1865, zm. 1 grudnia 1962) zmarł w wieku 97 lat. Ojciec żył 96 lat, zaś matka 86. Jeanne była najmłodszą z czwórki rodzeństwa. Dwoje z jej rodzeństwa umarło w dzieciństwie. Brat Antoine umarł w wieku czterech lat, siostra Marie – rok po urodzeniu.
8 kwietnia 1896, w wieku 21 lat, Calment wyszła za mąż za kuzyna, Fernanda Nicolasa Calmenta (1868–1942), zamożnego właściciela sklepów. Majątek męża pozwolił jej na życie z daleka od zmartwień materialnych, bez konieczności pracy, z wieloma rozrywkami – teatrem, operą, tenisem czy jazdą na rowerze. W późniejszym wieku próbowała także szermierki. Mniej szczęśliwie układało się jej życie rodzinne – w 1934 przeżyła śmierć – na zapalenie płuc – jedynej córki (Yvonne, urodzonej 28 stycznia 1898), mąż Calment zmarł w 1942 w wieku 74 lat po zjedzeniu deseru przyrządzonego z zepsutych wiśni (zrobiła go ciotka Calment), a jej jedyny wnuk, Frédéric Billot (urodzony w 1926), zmarł w 1963 w wyniku ran odniesionych w wypadku samochodowym. Po śmierci wnuka, nie mając komu zapisać domu, 90-letnia Calment zawarła umowę z prawnikiem François Raffrayem, który za prawo własności miał wypłacać dożywotnią pensję (2500 franków miesięcznie) dotychczasowej właścicielce. Wartość domu była równa przewidzianej pensji na 10 lat – Raffray musiał niespodziewanie wypłacać pieniądze przez ponad 30 lat. Pensja, którą zapłacił – równowartość ponad 190 000 dolarów – była dwukrotnie większa niż wartość mieszkania. Ostatecznie Raffray nawet nie przeżył pani Calment (zmarł na raka w grudniu 1995 w wieku 77 lat). Wdowa po nim dokonywała płatności aż do śmierci Calment.
Sława.
Jeanne Calment do 110. roku życia mieszkała sama, następnie w domu opieki w Arles. W 1988 zyskała sławę w związku z setną rocznicą pobytu Vincenta van Gogha w Arles – jako 13-letnia dziewczynka spotkała malarza w sklepie swego wuja, gdzie kupował płótna. Była więc ostatnią żyjącą osobą, która mogła o nim opowiedzieć na podstawie własnych doświadczeń. Calment opisywała go jako człowieka brzydkiego, schorowanego i nieuprzejmego.
Jeanne Calment wzbudzała powszechne zainteresowanie na świecie, prowadzono liczne badania w celu zrozumienia jej przypadku długowieczności, któremu nie przeszkadzał kieliszek wina, palenie tytoniu do 117. roku życia oraz słodycze; sama Calment wskazywała jako źródło długowieczności optymizm i uśmiech. Jednym z jej powiedzeń na temat swojego długiego życia było "Dobry Pan Bóg o mnie zapomniał". Jej postać często pojawiała się w mediach – w wieku 114 lat pokazała się symbolicznie w filmie o van Goghu "Vincent and Me", co czyni ją najstarszą osobą, która wystąpiła w filmie. Była również bohaterką dokumentu "Beyond 120 Years with Jeanne Calment (pol. „Jeanne Calment życie po stu dwudziestce”)" (1995). W 1996 została wydana płyta "Time’s Mistress", na których jej słowa umieszczono na tle muzyki.
Stan zdrowia Calment pogorszył się po jej ostatnich urodzinach. W ostatnich chwilach życia była przykuta do łóżka. Zmarła z przyczyn naturalnych 4 sierpnia 1997, dożywając 122 lat i 164 dni. Po jej śmierci prezydent Francji Jacques Chirac nazwał ją "babcią wszystkich Francuzów", a mieszkańcy Arles, dla których kolejne urodziny seniorki stały się świętem, określali ją na wzór Joanny d’Arc mianem "Jeanne d’Arles". Domowi opieki, w którym spędziła ostatnie lata życia, nadano jej imię. Jej grób znajduje się na cmentarzu Trinquetaille w Arles. Tytuł najstarszej osoby na świecie przeszedł po śmierci Jeanne Calment na Kanadyjkę Marie-Louise Meilleur, młodszą o ponad 5 lat.
Zarówno przed, jak i po śmierci Calment zdarzały się przypadki osób, które rzekomo miały żyć dłużej niż Francuzka – między innymi Albanka Hava Rexha (1880?-2003). Ponieważ wiek tych osób nigdy nie został potwierdzony przez Gerontologiczną Grupę Badawczą, Jeanne Calment wciąż przypisuje się tytuł najstarszej osoby w historii. W 2018 rosyjski matematyk Nikolai Zak wysunął hipotezę, że Jeanne Calment zmarła w 1934, a jej córka Yvonne podszyła się pod swoją matkę aby nie płacić podatków od spadku.
Rekordy długowieczności.
W styczniu 1988 przyznano jej tytuł najstarszej żyjącej osoby na świecie po śmierci Amerykanki Florence Knapp. Dalsze badania stwierdziły, że niespełna pół roku starsza była Amerykanka, Carrie White (urodzona w listopadzie 1874), i ona ostatecznie została uznana za najstarszą osobę. Rekord White budzi pewne wątpliwości naukowców, możliwe że faktycznie była młodsza o kilkanaście lat. Niezależnie od tego po śmierci White Calment ponownie została uznana za najstarszą żyjącą osobę na świecie. 17 października 1995 dożywając 120 lat i 238 dni, Jeanne Calment pobiła dotychczasowy rekord długości życia ludzkiego, przypisywany Japończykowi Shigechiyo Izumiemu (ur. 29 czerwca 1865?, zm. 21 lutego 1986), którego wiek także podlega dużej wątpliwości.
Po wykluczeniu spornych przypadków długowieczności Carrie White oraz Shigechiyo Izumiego, Jeanne Calment zostałaby drugą (za Augustą Holtz) udokumentowaną osobą w historii, która osiągnęła 115 lat. Także gdyby wykluczyć kwestionowany wiek White oraz Izumiego, Jeanne Calment byłaby rekordzistką długości okresu bycia najstarszą żyjącą osobą na świecie – od śmierci Florence Knapp 11 stycznia 1988 do 4 sierpnia 1997 (9 lat, 6 miesięcy i 24 dni).
Po śmierci Jeanne Calment 4 sierpnia 1997 najstarszą żyjącą osobą została 116-letnia Kanadyjka francuskiego pochodzenia Marie-Louise Meilleur.
Zdrowie i styl życia.
Jeanne Calment niezwykle długo cieszyła się dobrym zdrowiem. W wieku 85 lat zaczęła ćwiczyć szermierkę, a do 100. roku życia jeździła na rowerze. Mieszkała sama do 110. roku życia. Została przeniesiona do domu opieki po tym, jak w jej domu wybuchł niewielki pożar. Pozostała jednak w dobrej kondycji fizycznej. Była w stanie samodzielnie chodzić aż do czasu, gdy na miesiąc przed 115. urodzinami upadła i złamała kość udową. Po przejściu operacji poruszała się jedynie na wózku inwalidzkim. Na krótko przed 116 urodzinami zachorowała na grypę. Paliła papierosy od 21. roku życia (1896) aż do wieku 117 lat, choć według bliżej nieokreślonych źródeł paliła nie więcej niż dwa papierosy dziennie.
Jeanne Calment przypisywała swą długowieczność i stosunkowo młody wygląd oliwie z oliwek, którą dodawała do potraw oraz wcierała w skórę, jak również kieliszkowi Porto oraz czekoladzie (miała zjadać prawie kilogram czekolady tygodniowo).
Podważenie rekordu.
W 2018 roku Nikołaj Zak i Walerij Nowosiełow opublikowali wyniki swoich badań, z których wynika, że osobą zmarłą 4 sierpnia 1997 była w rzeczywistości Yvonne Calment. Córka Jeanne od 1934 roku podawała się za zmarłą matkę, aby uchronić się od konieczności opłacenia podatku spadkowego (bardzo wysokiego we Francji lat 30.). Rosyjski zespół swą tezę opiera nie tylko na zbyt młodym wyglądzie rzekomej superstulatki, ale także na komputerowej analizie zdjęć matki i córki, nieścisłościach w relacjach staruszki oraz faktach z życia (np. syna Yvonne po jej „śmierci” wychowywała formalna babcia, która również zamieszkiwała z „wdowcem” po Yvonne; ten z kolei nigdy nie ożenił się ponownie); Jeanne i Yvonne były do siebie podobne.

</doc>
<doc id="107571" url="https://pl.wikipedia.org/wiki?curid=107571" title="Plan Pekin">
Plan Pekin



</doc>
<doc id="107574" url="https://pl.wikipedia.org/wiki?curid=107574" title="Danny Williams (bokser)">
Danny Williams (bokser)

Danny Williams (ur. 13 lipca 1973 w Londynie) – brytyjski bokser, występujący w wadze ciężkiej. W latach 2007-2010 zawodowy mistrz Wielkiej Brytanii.
31 lipca 2004 roku pokonał Mike'a Tysona (nokaut w czwartej rundzie). Zwycięstwo to otworzyło mu prawo walki o tytuł mistrza świata federacji WBC z Ukraińcem Witalijem Kliczko. 11 grudnia 2004 uległ Kliczce przez techniczny nokaut w 8. rundzie.
W grudniu 2005 roku zdobył wakujący tytuł mistrza Wspólnoty Narodów, który utracił na rzecz Matta Skeltona w lipcu 2006 roku. W marcu 2007 roku znokautował Scotta Gammera, zdobywając pas zawodowego mistrza Wielkiej Brytanii. Stracił go w 2010 roku, w trzeciej jego obronie, gdy został znokautowany przez Derecka Chisorę.
8 listopada 2008 roku przegrał przez TKO w 8. rundzie z Albertem Sosnowskim.
23 sierpnia 2013 Williams przegrał w czwartej rundzie przez techniczny nokaut z Marcinem Rekowskim.
4 listopada 2013 w Krasnodarze, Williams przegrał jednogłośnie na punkty w 10-rundowym pojedynku z Rosjaninem Olegem Maskajewem (38-7-0 ).
21 grudnia 2013 Danny Williams, na pierwszej w historii gali boksu zawodowego w Abu Zabi, pokonał w szóstej rundzie przez techniczny nokaut, Mazura Ali, przerywając passę dziewięciu porażek z rzędu, trwającą od grudnia 2011 roku.
1 lutego 2014 Williams przegrał w pierwszej rundzie, przez techniczny nokaut, z Andrzejem Wawrzykiem.

</doc>
<doc id="107576" url="https://pl.wikipedia.org/wiki?curid=107576" title="Bazyli II Bułgarobójca">
Bazyli II Bułgarobójca

Bazyli II Bułgarobójca, Bazyli II Porfirogeneta (; ur. 958 r., zm. 15 grudnia 1025 r.) – cesarz bizantyński w latach 976–1025 (tytularny od 963) z dynastii macedońskiej.
Życiorys.
Był synem Romana II i cesarzowej Teofano. Bazyli II przywrócił cesarstwu świetność nieznaną od czasów Justyniana Wielkiego. Koronowany na cesarza w wieku 5 lat. Ostrogorski pisze: „Chociaż panowanie Bazylego II oficjalnie rozpoczyna się w r. 976, to w rzeczywistości jego osobiste rządy datują się dopiero od r. 985, tj. po upadku wielkiego eunucha”. Dokonał zmian w feudalnej strukturze państwa, konfiskując dobra wielkich możnowładców, które później rozdał zaufanym, choć mniej zamożnym ludziom. Prowadził długoletnią wojnę z Bułgarią (szereg kampanii w latach 990–1014 r.), zakończoną w 1014 r. rozbiciem armii cara Samuela pod Klidion. Od tej bitwy, która zahamowała rozwój potęgi Bułgarów, wywodzi się jego przydomek – Bazyli rozkazał oślepić tysiące bułgarskich jeńców, zostawiając co setnego z jednym zdrowym okiem, aby mógł zaprowadzić swój oddział do domu. Car Samuel zmarł doznając szoku wywołanego widokiem powracających wojsk. W 1018 r. wcielił zachodnią Bułgarię do cesarstwa po zwycięskiej bitwie pod Durazzo.
Dzięki temu zwycięstwu możliwe było ponowne wcielenie Serbii do państwa bizantyńskiego. Kolejne zdobycze terytorialne osiągnął pokonując na zachodzie Normanów i książąt południowych Włoch. Za jego czasów Cesarstwo osiągnęło swoje apogeum, a także największe w średnim okresie terytorium rozciągające się od Armenii po Serbię. Zmarł w trakcie przygotowań do planowanej wyprawy na Sycylię.
Siostra Bazylego, Anna, wyszła za mąż za wielkiego księcia kijowskiego – Włodzimierza I Wielkiego. Po śmierci Bazylego kolejnym cesarzem został jego młodszy brat – Konstantyn VIII.
Epitafium.
Epitafium Bazylego II zostało umieszczone w kościele św. Jana Ewangelisty i Teologa na Hebdomonie, przedmieściu po zachodniej stronie Konstantynopola. Jego treść brzmi:Inni, poprzedni cesarze,
wcześniej zaprojektowali dla siebie inne miejsca pochówku.
Lecz ja, Bazyli, urodzony w purpurowej komnacie,
umieszczam mój grób na Hebdomonie [Pałacu]
i odbieram odpoczynek szabatu po niekończących się trudach,
zaspokojonych w wojnach, które udało mi się przetrwać.
Bowiem nikt nie widział, aby moja włócznia zaznała odpoczynku,
odkąd Cesarz Niebios wezwał mnie
do sprawowania rządów w tym wielkim ziemskim cesarstwie
ale pozostałem czujny przez całą długość mego życia
stojąc na straży dzieci Nowego Rzymu
maszerując dzielnie na Zachód
i tak daleko jak sięgają granice na Wschodzie.
Persowie i Scytowie są świadkami tego
a wraz z nimi Abchazowie, Ismaelici, Arabowie, Iberowie.
A teraz, dobry człowieku, spoglądając na ten grób
nagródź go modlitwami w zamian za moje kampanie.

</doc>
<doc id="107584" url="https://pl.wikipedia.org/wiki?curid=107584" title="Saturn IB">
Saturn IB

Saturn IB – druga z serii dużych amerykańskich rakiet kosmicznych Saturn. Powstała jako kolejny etap realizacji koncepcji potężnych rakiet zdolnych do wynoszenia na orbitę ciężkich ładunków. Stanowiła rozwinięcie rakiety Saturn I, opracowane w roku 1962 dla potrzeb programu Apollo. Jej głównym celem było wynoszenie statków Apollo na orbitę Ziemi, m.in. w ramach misji Apollo-Sojuz oraz na stację Skylab.

</doc>
<doc id="107585" url="https://pl.wikipedia.org/wiki?curid=107585" title="Zakres reakcji">
Zakres reakcji

Zakres reakcji, także norma reakcji – „zakres fenotypów, jakie mogą powstać z pojedynczego genotypu” uzależniony od wpływu środowiska przyrodniczego. Przewaga wpływu na cechy ludzkie środowiska nad genami stanowi przedmiot dyskusji.
Przykładowo: bliźnięta jednojajowe, mimo posiadania identycznego materiału genetycznego, różnią się od siebie z uwagi na różne doświadczenia życiowe (np. odżywianie wpływające na wzrost; ćwiczenia fizyczne wpływające na budowę ciała czy opalanie wpływające na kolor skóry). W przypadku niektórych cech (takich jak grupa krwi w układzie AB0) norma reakcji nie posiada zakresu. Szeroki wpływ na zakres norm reakcji mają cechy poligeniczne.

</doc>
<doc id="107586" url="https://pl.wikipedia.org/wiki?curid=107586" title="Norma reakcji">
Norma reakcji



</doc>
<doc id="107588" url="https://pl.wikipedia.org/wiki?curid=107588" title="Archiloch">
Archiloch

Archiloch ( "Archilochos") – poeta grecki z Paros, żyjący w 1. połowie VII wieku p.n.e., jeden z najwybitniejszych (obok Safony i Alkajosa) przedstawicieli greckiej poezji lirycznej.
Życiorys.
Był synem niewolnicy Enipo i arystokraty Telesiklesa z Paros (stąd arystokratyczne imię Archilochos, czyli „przywódca zastępu”; jednak majątek przejęli przyrodni bracia z prawowitej małżonki), niedoszłym małżonkiem Neobuli i zięciem Likambesa z Paros oraz najemnikiem, wraz z ojcem kolonistą na wyspie Tazos. Zginął jako najemnik w walkach rodzinnej Paros z Trakami na Naksos.
Twórczość.
Pisał elegie, epigramy, hymny, jednak najbardziej znany jest jako autor złośliwych wierszy pisanych w jambach (już w starożytności uznany został za twórcę poezji jambicznej). Jego utwory mają ton krytyczny, satyryczny, pełne są osobistych inwektyw. Z jego twórczości zachowały się fragmenty. Od jego imienia wziął nazwę wiersz archilijski.
Istnieje legenda o Archilochu, która mówi, że został on oszukany przez swojego niedoszłego teścia Likambesa. Archiloch zaręczył się z jego córką Neobulą, jednakże Likambes potem zerwał zaręczyny i nie dopuścił do ślubu tych dwojga. Podobno Archiloch tak mścił się swoimi złośliwymi jambami, że doprowadził do samobójczej śmierci zarówno Likambesa, jak i Neobulę oraz jej siostry. Ponieważ zachowały się bardzo nieliczne fragmenty jego dzieł, nie można wyrokować o prawdziwości tej historii.
Według anegdoty przytoczonej przez Plutarcha poeta został zmuszony do opuszczenia Sparty z powodu swego wiersza:
"Sajczyk jakiś zapewne się chlubi mą tarczą bez skazy,"
"Którą pod krzakiem musiałem wbrew mej woli porzucić;" 
"Sam za to cało wyszedłem. A cóż mi tam po niej!"
"Pal ją licho, nie gorszą tarczę znowu zdobędę!" (przełożył Jerzy Danielewicz)
W wierszach tego poety po raz pierwszy pojawia się termin tyran. Jest też autorem jednego z najstarszych znanych w literaturze opisów fellatio.
Znaczenie Archilocha do liryki porównywano do Homera do eposu, wpłynął swymi wierszami na klasyków: Safonę, Alkajosa, Solona, Anakreonta; a także m.in. Kallimacha w epoce aleksandryjskiej i Horacego w poezji rzymskiej.

</doc>
<doc id="107589" url="https://pl.wikipedia.org/wiki?curid=107589" title="Wzór kreskowy">
Wzór kreskowy



</doc>
<doc id="107590" url="https://pl.wikipedia.org/wiki?curid=107590" title="Wzór strukturalny">
Wzór strukturalny



</doc>
<doc id="107592" url="https://pl.wikipedia.org/wiki?curid=107592" title="Państwo neotropikalne">
Państwo neotropikalne

Państwo neotropikalne (z gr. "neos" 'nowy' i "tropikós" 'zwrotny') - państwo roślinne, teren występowania charakterystycznej roślinności, który obejmuje Amerykę Środkową i Południową, oprócz części najdalej wysuniętej na południe oraz sąsiednie wyspy.
Formacje roślinne podobne jak w państwie paleotropikalnym: wiecznie zielone lasy równikowe, lasy zrzucające liście w porze suchej, sawanny, pustynie i półpustynie. W Andach roślinność górska. Florystycznie jest to państwo bogate, do 90 tys. gatunków roślin okrytozalążkowych. Około 40 rodzin endemicznych. Charakterystyczne są rodzaje: begonia, wanilia, jukka, aloes, agawa i inne. Znanymi, endemicznymi, neotropikalnymi rodzinami są nasturcjowate, ananasowate, kaktusowate. 
Szczególną cechą państwa jest mała liczba gatunków roślin nagonasiennych. Lasy równikowe charakteryzują się różnorodnością gatunków drzew, licznymi lianami i epifitami, paprociami i charakterystycznymi dla tego państwa ananasowatymi.
Neotropikalnego pochodzenia jest wiele roślin uprawnych, z których ważne miejsce zajmuje ziemniak, kukurydza i drzewo kauczukowe. Stąd pochodzą: orzech ziemny, słonecznik, kakaowiec, ananas, papryka, pomidor, dynia, drzewo chinowe.
Państwo jest dzielone na 5 obszarów:

</doc>
<doc id="107594" url="https://pl.wikipedia.org/wiki?curid=107594" title="Scottish Terrier">
Scottish Terrier



</doc>
<doc id="107596" url="https://pl.wikipedia.org/wiki?curid=107596" title="Cyklodekstryny">
Cyklodekstryny

Cyklodekstryny – węglowodany z grupy dekstryn. Najbardziej rozpowszechnione α-, β- i γ-cyklodekstryna składają się odpowiednio z 6,7 lub 8 merów glukozowych, połączonych wiązaniami α-1,4-glikozydowymi, tworzących razem strukturę cykliczną.
Znane są również większe cyklodekstryny, zawierające nawet do 39 jednostek glukozy.
Cyklodesktryny produkuje się w stosunkowo łatwy sposób ze zwykłej skrobi, w wyniku jej kontrolowanej hydrolizy enzymatycznej z użyciem cykloglukotransferazy (CGTazy). Cyklodestryny są łatwo rozpuszczalne w wodzie i przyjmują w roztworze kształt toroidu. Ze względu na fakt, że wszystkie jednostki glukopiranozowe w pierścieniu cyklodekstryny występują w konformacji krzesłowej, wszystkie pierwszorzędowe grupy hydroksylowe znajdują się po jednej stronie pierścienia, a drugorzędowe po przeciwnej stronie pierścienia. Cząsteczka przybiera kształt ściętego stożka (toroidu), którego szerszą krawędź wyznaczają drugorzędowe grupy OH, a węższą pierwszorzędowe grupy OH.
Wolne pary elektronowe skierowane są do wnętrza cząsteczki i dzięki temu, wnętrze toroidu posiada cechy hydrofobowe ("nie lubiące wody") natomiast związki jako całość są hydrofilowe ("lubiące wodę") i rozpuszczalne w wodzie.
Dzięki hydrofobowości wnętrza, cyklodekstryny są zdolne tworzyć kompleksy inkluzyjne ze związkami hydrofobowymi. Są to kompleksy typu "gość-gospodarz", w których cyklodekstryna pełni funkcję gospodarza, a kompleksowany związek hydrofobowy jest gościem. Cały kompleks jest jednak wciąż rozpuszczalny w rozpuszczalnikach polarnych takich jak np. woda. Ma to szerokie zastosowanie w farmacji, znane są m.in. kompleksy β-cyklodekstryny z nitrogliceryną czy hydrokortyzonem. Zastosowanie leku w formie kompleksu z cyklodekstryną zwiększa jego biodostępność, a co za tym idzie możliwość zmniejszenia dawki. Dodatkowo, lek jest stopniowo uwalniany z kompleksu co wydłuża czas jego działania. Umożliwia to przyjmowanie leku np. raz dziennie zamiast trzech czy czterech dawek dziennie.
W przemyśle kosmetycznym i artykułów higienicznych cyklodekstryny stosowane są do pochłaniania czy stopniowego uwalniania zapachów (odświeżacze powietrza, perfumy, zapachowy papier toaletowy). W przemyśle spożywczym są wykorzystywane do pochłaniania nieprzyjemnych zapachów i smaków, a także do utrwalania pożądanej barwy, smaku i zapachu (np. w kawie rozpuszczalnej). Rozpad cyklodekstryn może mieć miejsce na skutek zmiany pH roztworu lub na skutek termicznego rozpadu wiązań α-1,4-acetalowych. Termiczny rozkład cyklodekstryn jest m.in. wykorzystywany do produkcji układów zdolnych do powolnego uwalniania substancji zapachowych. W tym celu wysuszone drobiny cyklodekstryn poddaje się działaniu par substancji zapachowych, a następnie dodaje się je np. do proszków do prania. W trakcie prasowania, lub w trakcie noszenia tkanin pranych w tych proszkach dochodzi do termicznego rozkładu cyklodekstryn i uwolnienie substancji zapachowych do otoczenia.
Cyklodekstryny mają również zastosowanie w różnych dziedzinach chemii. Ich zdolność do tworzenia kompleksów inkluzyjnych jest z powodzeniem wykorzystywana w chemii analitycznej np. do rozdzielania izomerów dwupodstawionych benzenów.
Znany jest również wpływ cyklodekstryn na przebieg reakcji chemicznych. Na skutek tworzenia kompleksu inkluzyjnego cząsteczka gościa zostaje odizolowana od środowiska zewnętrznego. Cząsteczka cyklodektryny zapewnia podczas reakcji odpowiednie mikrośrodowisko i wpływa tym samym na szybkość, selektywność czy mechanizm reakcji.
Grupy hydroksylowe cyklodekstryn można modyfikować, wykorzystując reakcje znane z chemii węglowodanów. To dodatkowo zwiększa możliwości zastosowań cyklodekstryn.

</doc>
<doc id="107598" url="https://pl.wikipedia.org/wiki?curid=107598" title="Automake">
Automake

GNU Automake – narzędzie programistyczne, które tworzy przenośne pliki makefile dla programu make, używanego do kompilacji oprogramowania. Zostało stworzone przez Free Software Foundation jako jeden z programów GNU, jest częścią Autotools (GNU build system). Pliki makefile tworzone przez Automake spełniają standardy GNU Coding Standards. Automake działa przetwarzając plik Makefile.am generuje plik Makefile.in.
Automake jest napisane w języku Perl i powinien być wykorzystywany razem z Autoconf. Komendy automake:
"aclocal", jest to program ogólnego zastosowania, przydatny dla użytkowników Autoconf, np. GNU Compiler Collection używa "aclocal" nawet gdy plik Makefile został napisany ręcznie.
Podobnie jak Autoconf, Automake może niekiedy sprawiać problemy, gdyż nie jest w pełni kompatybilny wstecz, np. projekt stworzony przy pomocy wersji 1.4 niekoniecznie musi pracować pod 1.9.

</doc>
<doc id="107601" url="https://pl.wikipedia.org/wiki?curid=107601" title="Papillon (rasa psa)">
Papillon (rasa psa)

Papillon – rasa psa, łącząca cechy spaniela i szpica, wraz z phalene uznawana przez Międzynarodową Federację Kynologiczną (FCI) za odmiany spaniela kontynentalnego ("Epagneul nain continental"). Papillon uznawany jest za odmianę ze stojącymi uszami. Wielu kynologów oraz organizacji kynologicznych traktuje papillona i phalene jako odrębne rasy, przy czym ich pochodzenie jest różnie wyjaśniane. Zgodnie z klasyfikacją amerykańską, należy do grupy psów ozdobnych i do towarzystwa.
Etymologia nazwy.
Nazwa rasy – wywodzona jest od francuskiego słowa "papillon" oznaczającego "motyl" – nawiązuje do kształtu uszu przypominających skrzydła motyla. Także biała strzałka wzdłuż głowy papillon kojarzy się z odwłokiem motyla.
Rys historyczny.
Rasa uznawana jest za jedną z najstarszych europejskich ras, znana była już co najmniej w XVI wieku. Pierwsza wzmianka o sprzedaży przedstawiciela rasy pochodzi z 1545 roku. Wśród autorów nie ma zgody co do pochodzenia rasy. Wiadomo, że powstała w Europie kontynentalnej. Jedni uważają, że przodkiem papillona mógł być spaniel karłowaty ("Epagneul nain") sprowadzony prawdopodobnie z Chin do Hiszpanii. Inni twierdzą, że obecny papillon ze stojącymi uszami wywodzi się od ok. XIX wieku w prostej linii z phalene (z fr. "ćma"), rasy o zwisających uszach.
Rasa występowała na dworach hiszpańskich zabawiając damy dworu; papillony były popularne na większości dworów szlacheckich w Europie. Została uwieczniona w twórczości Rubensa, Van Dycka i innych. Przed rokiem 1480 psy przypominające osobniki tej rasy pojawiały się prawie wyłącznie na włoskich obrazach i można przypuszczać, że to z dworów książąt państw włoskich moda na papillony rozszerzała się stopniowo na resztę Europy. Do miłośniczek rasy należały między innymi królowe francuskie: Maria Medycejska, Anna Austriaczka i Maria Antonina, która nie rozstała się z psem tej rasy nawet po wtrąceniu do więzienia. Wskutek upodobania, jakie francuscy arystokraci znajdowali w papillonach, za Rewolucji Francuskiej rasa stała się obiektem ataków i znalazła na granicy wymarcia. Po raz pierwszy papillon został pokazany na wystawie w Londynie w 1923 roku, a w USA uznany w roku 1935. Oficjalne rozdzielenie odmian spaniela miniaturowego na papillony i phalene nastąpiło w roku 1969.
Użytkowość.
Papillon jest psem do towarzystwa, może pełnić funkcję stróża, dobrze znosi warunki miejskie. Potrafi polować na szczury. Rasa nadaje się do psiego sportu agility.
Charakter i temperament.
Psy tej rasy są wesołe, pełne temperamentu, łatwe do prowadzenia. Papillon jest bardzo inteligentny, przyjacielski i pewny siebie. Bardzo przywiązuje się do właściciela. Wobec obcych jest powściągliwy, czasem bywa nieufny lecz dobra socjalizacja może wykluczyć takie zachowanie.
Wygląd.
Głowa.
Stosunkowa lekka i krótka, proporcjonalna względem całego ciała. Stop dobrze zaznaczony. Kufa delikatna, zwężająca się, krótsza niż czaszka. Szczęka i żuchwa mocne, wargi suche, przylegające.
Oczy.
W kształcie migdałów, duże, ciemne. Powieki dobrze pigmentowane.
Nos.
Mały i czarny. Grzbiet nosa prosty.
Uszy.
Duże i delikatne, stojące, z mocną chrząstką w kształcie trójkąta, obficie owłosione. Osadzone szeroko, raczej z tyłu głowy, ustawione pod kątem 45 stopni.
Sylwetka.
W kształcie krótkiego prostokąta, harmonijna, umiarkowanie mocna. Szyja średniej długości, dobrze osadzona.
Kończyny.
Proporcjonalnej długości, proste, równolegle ustawione. Łapy owalne, długie, z mocnymi palcami i pazurami, obficie owłosione. Delikatny kościec.
Umaszczenie.
Psy tej rasy mają zwykle białe umaszczenie z rudymi lub czarnymi łatami. Według wzorca FCI dopuszczalne są wszelkie maści na białym tle. Na głowie biel nie może dominować.
Zdrowie i pielęgnacja.
Włos jest łatwy w pielęgnacji, wystarczy 1–2 razy w tygodniu wyczesać psa, za pomocą gęstej metalowej szczotki i grzebienia.

</doc>
<doc id="107603" url="https://pl.wikipedia.org/wiki?curid=107603" title="Sygnet wydawniczy">
Sygnet wydawniczy

Sygnet wydawniczy (pierwotnie sygnet drukarski) – (fr. signet – znak, sygnał; łac. signo – pieczętuję, oznaczam), znak, godło drukarni, wydawnictwa bądź rzemiosła. Początkowo odbijany na końcu książki, od XVI w. na karcie tytułowej lub okładce książki. Identyfikował drukarza.
Największy zbiór sygnetów drukarskich znajduje się w Bibliotece Kongresu w Waszyngtonie. W Polsce niewielkie kolekcje posiadają właściciele prywatni. 
Budowa sygnetu.
Sygnet składał się zasadniczo z inicjałów drukarza lub instytucji wydawniczej bądź nakładowej. Najczęstszymi elementami były m.in. symbole sztuki drukarskiej (np. prasa drukarska), mądrości (jak pochodnia, sowa, kaganiec oświaty), pisania (książka, gęsie pióro, kałamarz), nadziei (kotwica), piękna (różnorodne kwiaty), miłości bliźniego (serce), ziemi (globus), a także widoki miast czy konkretnych budowli. Często pojawiały się też herby właścicieli oficyny, godła miast lub państw. W okresie od XVI do XVIII wieku wiele sygnetów zaopatrywano w krótkie sentencje, głównie w języku łacińskim. (np. "Labor ipse voluptas" na drukach Michała Grölla).
Dzieje sygnetu.
Pierwszy sygnet pojawił się w Niemczech w 1462 r. Został on wytłoczony na "Psałterzu mogunckim" przez Johanna Fusta i Petera Schöffera. Wraz z rozwojem drukarstwa sygnet zaczął się upowszechniać. Z czasem zmieniła się też jego funkcja, miał teraz również ozdabiać książkę. Na rozwój sygnetów miały wpływ zarówno prądy artystyczne, jak i kulturalne, religijne czy też polityczne. W okresie inkunabułów stosowane były sygnety drzeworytowe, rzadziej stosowano metalowe. Sygnety były to wówczas głównie gmerki, wyobrażenia przedmiotów nawiązujące do nazwisk czy też sceny religijne, mitologiczne, z życia codziennego, figury geometryczne. W pierwszej połowie XVI w. nastąpił rozwój jakościowy i ilościowy sygnetów. Składały się one wówczas najczęściej z nazwiska drukarza, miejsca jego zamieszkania, określenia charakteru dzieła. Jednak nadal popularne były sygnety religijne i portretowe. W okresie późnego renesansu i baroku nadal dominowały sygnety religijne, a także memento mori i portretowe. Od połowy XVII w. sygnet drukarski stracił na znaczeniu, ważniejszy stał się sygnet wydawniczy (nakładcy), który coraz częściej umieszczano na karcie tytułowej, podczas gdy sygnet drukarski przeszedł na koniec książki. Współczesny sygnet wydawniczy i sygnet księgarski rozwinęły się na przełomie XIX i XX w. Są one znakami firm wydawniczych i księgarskich, pełnią funkcję informacyjną oraz znaku ochronnego w handlu. Początkowo sygnety umieszczano łącznie z kolofonem na końcu książki. Kiedy w XVI w. ukształtowała się karta tytułowa, sygnet zaczęto tłoczyć także na niej, a gdy w XVII w. kolofon zaniknął, sygnet umieszczano wyłącznie na karcie tytułowej.
Dzieje sygnetu w Polsce.
Sygnet pojawił się w Polsce pod koniec XV w. na drukach pierwszych drukarzy krakowskich: Kaspra Straubego (na dziele "Opus restitutionum" Franciszka de Platea, 1475) i Szwajpolta Fiola. W XVI w. używali go kolejni drukarze krakowscy: Kasper Hochfeder, Jan Haller, Florian Ungler, Hieronim Wietor. W miarę jak sztuka drukarska rozprzestrzeniała się na ziemiach polskich, sygnety zaczęły się pojawiać także na drukach tłoczonych poza Krakowem. W XVII i pierwszej połowie XVIII w. sygnet stracił trochę na znaczeniu, dawną rolę odzyskał dopiero w epoce oświecenia. Upowszechnili go wtedy drukarze warszawscy, krakowscy i lwowscy, jak Wawrzyniec Krzysztof Mitzler de Kolof, Michał Gröll, Ignacy Grebel, Kazimierz Szlichtyn, Antoni Piller. W okresie porozbiorowym znaczenie sygnetu znowu upadło, odrodził się jednak na przełomie XIX i XX w. dzięki konkursom organizowanym przez wydawnictwa.

</doc>
<doc id="107604" url="https://pl.wikipedia.org/wiki?curid=107604" title="Pojezierze Leszczyńskie">
Pojezierze Leszczyńskie

Pojezierze Leszczyńskie (315.8 według Kondrackiego) położone w Wielkopolsce, między doliną Odry i Warty.
Zostało ukształtowane podczas ostatniego zlodowacenia w fazie jego najdalszego zasięgu (w fazie leszczyńskiej).
Największe jeziora:
oraz

</doc>
<doc id="107605" url="https://pl.wikipedia.org/wiki?curid=107605" title="Phalene">
Phalene

Phalene – jedna z ras psów, łącząca cechy spaniela i szpica, wraz z papillonem uznawana przez Międzynarodową Federację Kynologiczną (FCI) za odmiany spaniela kontynentalnego ("Epagneul nain continental"). Phalene uznawany jest za odmianę o zwisających uszach. Wielu kynologów oraz organizacji kynologicznych traktuje pappillona i phalene za odrębne rasy, przy czym ich pochodzenie jest różnie wyjaśniane.
Nazwa rasy – wywodzona jest od francuskiego słowa "phalène" oznaczającego "ćma" – nawiązuje do kształtu uszu przypominających skrzydła motyla. 
Pochodzenie i historia obydwu ras są połączone. Ich cechy są niemal identyczne. Jedyną istotną różnicą jest ułożenie uszu. 

</doc>
<doc id="107614" url="https://pl.wikipedia.org/wiki?curid=107614" title="Bazyli II Bulgaroctonus">
Bazyli II Bulgaroctonus



</doc>
<doc id="107615" url="https://pl.wikipedia.org/wiki?curid=107615" title="Kropywnycki">
Kropywnycki

Kropywnycki (, "Kropywnyćkyj"; do 1924 Jelizawetgrad, w latach 1924–1934 Zinowjewsk, 1934–1939 Kirowo, 1939–2016 Kirowohrad) – miasto w centralnej części Ukrainy, około 250 km na południe od Kijowa. Stolica obwodu kirowohradzkiego. Miasto leży na obszarze historycznego Zaporoża.
Opis.
Przez miasto przepływa rzeka Inguł (dopływ Bohu). Kropywnycki posiada kompleksowy węzeł komunikacji osobowej: połączenia autobusowe, kolejowe i lotnicze. Obecnie Kropywnycki to miasto słabo uprzemysłowione, pogrążone w dużym bezrobociu i pozostałościach po byłym ZSRR (niedokończone i opustoszałe, monumentalne budowle socjalistyczne i upadające fabryki). Jedną z lepiej prosperujących dziedzin przemysłu jest górnictwo – na peryferiach miasta znajduje się kopalnia uranu. Wokół miasta przebiegają ważne drogowe trakty komunikacyjne łączące południe z północą (Odessa–Kijów) oraz wschód z zachodem (Dniepr–Winnica).
Nazwa.
Pierwotna nazwa założonego w 1784 miasta Jelizawetgrad (, "Jelisawietgrad"; , "Jełysawethrad") nawiązuje do sąsiadującej z miastem Twierdzy świętej Elżbiety. Twierdza istniała od roku 1752 i została założona przez cesarzową Rosji Elżbietę Romanową, córkę Piotra Wielkiego, w ramach jej planów budowania umocnień na ziemiach hetmanatu zaporoskiego przyłączonych do Imperium Rosyjskiego.
Pośrednio więc (poprzez patronkę) nazwa miasta upamiętniała cesarzową Elżbietę, podobnie jak nazwa Sankt Petersburg upamiętniała jej ojca.
Po przewrocie bolszewickim zaczęto usuwać nazwy miejscowe nawiązujące do caratu i religii prawosławnej. I tak w styczniu 1924 dokonano zmiany nazwy Piotrogród na "Leningrad", a kilka miesięcy później na VII partyjnej konferencji podniesiono kwestię zmiany nazwy Jelizawetgradu. Wśród proponowanych nowych nazw były "Iljicz" (otczestwo Lenina), "Trocki" i "Lewgrad" (na cześć Lwa Trockiego) i inne. W końcu w sierpniu 1924 roku miasto przemianowano na Zinowjewsk (; , "Zinowjewśk") na cześć Grigorija Zinowjewa, ówczesnego członka Biura Politycznego WKP(b), który urodził się w 1883 w Jelizawetgradzie.
Po zabójstwie 1 grudnia 1934 roku Siergieja Kirowa, pierwszego sekretarza Komitetu Miejskiego WKP(b) w Leningradzie, w Związku Sowieckim rozpoczął się okres tzw. wielkiej czystki. Józef Stalin wykorzystał to wydarzenie do rozprawienia się z zagrażającymi jego władzy członkami władz partii. Pierwszą ważną ofiarą czystki stalinowskiej był Grigorij Zinowjew, który został aresztowany już w grudniu 1934 roku i oskarżony o spisek na życie Kirowa (został osądzony w procesie pokazowym i stracony w 1936 roku). 27 grudnia 1934 roku władze partyjne podjęły decyzję o przemianowaniu Zinowjewska na Kirowo (, ), choć sam Kirow nigdy nie był w mieście i nie miał z nim nic wspólnego. Natomiast 10 kwietnia 1939 roku zmieniono nazwę miasta na Kirowohrad (, , "Kirowograd"), aby odróżnić od innych miast na terenie ZSRR noszących nazwę Kirowo.
Od 1990 roku trwały debaty o nowej nazwie, która nie nawiązywałaby do okresu komunizmu i stalinizmu. Próby zmiany nazwy nasiliły się zwłaszcza po uzyskaniu niepodległości Ukrainy. Proponowano między innymi nazwy nawiązujące do położenia geograficznego: "Inhulśk", "Inhułohrad" (od nazwy rzeki Inguł), "Stepohrad, Zołote Połe, Złatopil", albo do historycznego dziedzictwa kozaków zaporoskich: "Słowjanopil, Buhohardiwśk, Nowyj Gard" i inne. Podnoszono również propozycję przywrócenia pierwotnej nazwy "Jelizawetgrad". Jednak w referendum, które odbyło się w 2000 roku, pozostawiono starą nazwę.
Zmiany nastąpiły dopiero po rewolucji na Majdanie. W lutym 2014 roku usunięto pomnik Kirowa z centralnego placu miasta, a 14 lipca 2016 zgodnie z ustawą o dekomunizacji miasto zostało przemianowane na Kropywnycki, na cześć ukraińskiego pisarza, dramaturga realistycznego i aktora Marka Kropywnyckiego, współtwórcy ukraińskiego teatru zawodowego.
Marko Kropywnycki urodził się niedaleko od miasta i uczył się w miejskiej szkole.
Historia.
Miasto powstało pod nazwą Jelizawetgrad w pobliżu twierdzy św. Elżbiety zbudowanej przez Rosjan w 1752 roku na południe od terytorium określanym ówcześnie jako Nowa Serbia. W 1769 roku twierdza była oblężona przez wojska turecko-tatarskie. Po zniszczeniu przez Rosję Siczy Zaporoskiej i aneksji Chanatu Krymskiego w 1775 roku znaczenie twierdzy straciło na znaczeniu, dlatego jej uzbrojenie przeniesiono do Chersonia.
W maju 1919 doszło do krwawego pogromu żydowskiej ludności miasta. W przeciągu trzech dni oddziały atamana Hryhorjewa zamordowały od 1300 do 3000 osób, plądrując wraz z tłumem domy i sklepy. Prawie wszyscy spośród 50 tysięcy ówczesnych żydowskich mieszkańców Jelizawetgradu zostali zepchnięci w stan nędzy.
Demografia.
Skład narodowościowo-etniczny na podstawie spisów powszechnych:
Wyznania.
Miasto obecnie w przeważającym stopniu zamieszkane przez wyznawców prawosławia. Jest siedzibą eparchii kirowohradzkiej Ukraińskiego Kościoła Prawosławnego Patriarchatu Moskiewskiego (jej katedrą jest sobór Narodzenia Matki Bożej w Kropywnyćkim) oraz eparchii kropywnyckiej Kościoła Prawosławnego Ukrainy. W mieście znajduje się także kościół rzymskokatolicki, który w minionych czasach służył polskim wiernym. W Kropywnyckim istnieje niewielka społeczność żydowska, która dysponuje własną synagogą.

</doc>
<doc id="107619" url="https://pl.wikipedia.org/wiki?curid=107619" title="Farsa">
Farsa

Farsa – odmiana komedii, w której łatwowierni bohaterowie zostają wciągnięci w serię coraz bardziej nieprawdopodobnych, niewygodnych lub kompromitujących wydarzeń. Sytuacje te najczęściej są spowodowane wadami bohaterów, takimi jak np. próżność, sprzedajność lub chciwość. Wysiłki podejmowane w celu wybrnięcia z sytuacji prowadzą do dalszego zapętlenia i jeszcze większej kompromitacji, aż do momentu, w którym w komicznych punktach kulminacyjnych wady zostają odpowiednio upokarzająco i przykładnie ukarane, po czym następuje względnie szczęśliwe zakończenie. Farsy są poświęcone obnażaniu ludzkich słabości. Akcja farsy musi od samego początku rozwijać się błyskawicznie i być budowana precyzyjnie.
W średniowieczu grywana zwykle na końcu utworów o tematyce poważnej, np. moralitetów czy mirakli. Obok intermedium jeden z najważniejszych gatunków komediowych średniowiecza. Obejmuje utwory sceniczne o błahej problematyce, posługuje się środkami komizmu sytuacyjnego. W odróżnieniu od innych typów komedii farsa opiera się na dynamicznej akcji, mającej często charakter swobodnych scen komicznych. 

</doc>
<doc id="107621" url="https://pl.wikipedia.org/wiki?curid=107621" title="Łęczyca">
Łęczyca

Łęczyca – miasto w centralnej Polsce, w województwie łódzkim, siedziba powiatu łęczyckiego. Leży przy łączącej północ z południem drodze krajowej nr 91. Miasto rozciąga się na pograniczu Niziny Mazowieckiej i Niziny Wielkopolskiej nad Bzurą (lewym dopływem Wisły), a dokładnie przy ujściu doliny Bzury do pradoliny warszawsko-berlińskiej.
Była miastem królewskim Korony Królestwa Polskiego w starostwie łęczyckim w powiecie łęczyckim w województwie łęczyckim w końcu XVI wieku. Łęczyca uzyskała prawo składu w 1444 roku. Miejsce obrad sejmików ziemskich województwa łęczyckiego od XVI wieku do pierwszej połowy XVIII wieku.
Według danych GUS z 31 grudnia 2019 r. miasto liczyło 13 971 mieszkańców.
Toponimia.
Istnieją dwie wersje pochodzenia nazwy miasta. Pierwsza wywodzi je od plemienia Łęczan, które przed powstaniem państwa polskiego zasiedlało okolice Łęczycy. Druga podaje wywód od cech charakterystycznych terenu na którym powstało. Równiny pełne błota i trzęsawisk oraz podmokłe łąki nazywano w języku staropolskim – "łęgami" lub "ługami" i to one miały dać miejscowości nazwę.
Łacińskie średniowieczne dokumenty podają zlatynizowane nazwy miasta: Lonsin, Lucic, Lunciz, Lantsiza, Loncizia, Lonsitia, Lunchicia. Miejscowość w zlatynizowanej formie "Lucic" notuje Gall Anonim w swojej Kronice polskiej spisanej w latach 1112–1116. W roku 1154 arabski geograf Al-Idrisi w swoim dziele pt. Księga Rogera zamieścił nazwę Łęczycy jako "N(u)grada" (pol. Nowygród) pośród innych polskich miast Krakowa, Sieradza, Gniezna, Wrocławia, oraz Santoka. XIX-wieczny Słownik geograficzny Królestwa Polskiego podaje nazwę miejscową "Łęczyca".
Położenie.
Miasto Łęczyca leży pośrodku obecnego powiatu łęczyckiego, bliżej jego południowej granicy.
Według danych z roku 2014 Łęczyca ma obszar 8,95 km², w tym: użytki rolne 58%, użytki leśne 0,1%. Miasto stanowi 1,16% powierzchni powiatu łęczyckiego.
Sąsiednie gminy: Łęczyca, Daszyna, Grabów, Góra Świętej Małgorzaty, Świnice Warckie, Witonia.
Części miasta: Łęczyca Poduchowna, Obrywka, Probostwo, Przedmieście Ozorkowskie, Sobotczyzna, Waliszew.
Łęczyca dawniej była głównym ośrodkiem ziemi łęczyckiej. Od XIV do XVIII wieku stolica województwa łęczyckiego. W latach 1919–1939 miasto administracyjnie należało do woj. łódzkiego. Od 1946 do 1975 r. w woj. łódzkim. W latach 1975–1998 miasto administracyjnie należało do woj. płockiego.
W pobliżu miasta znajduje się geometryczny środek Polski.
Demografia.
Dane z 30 czerwca 2018:
Zabytki.
Wpisane do rejestru zabytków.
Według rejestru zabytków NID na listę zabytków wpisane są obiekty:
Inne.
Obiekty historyczne:
Nieistniejące obiekty:
Transport.
Drogi przechodzące przez miasto:
Łęczyca posiada stację kolejową, przez którą przebiega linia kolejowa nr 16: Łódź Widzew – Kutno
PKS w Łęczycy oferuje przewozy ponad 50 autobusami.
PKS ma w planach przebudowę ówczesnej poczekalni na nowy, większy dworzec.
W roku 2015 przy ul. Zachodniej oddano do użytku sanitarne lądowisko dla śmigłowców.
Religia.
Na terenie Łęczycy działalność religijną prowadzą następujące Kościoły i związki wyznaniowe:
Edukacja.
W mieście znajdują się 3 przedszkola miejskie, 3 szkoły podstawowe, 1 gimnazjum, 2 zespoły szkół ponadgimnazjalnych oraz 2 licea ogólnokształcące.
Media.
Prasa.
Gazety łęczyckie:
Gazety pochodzące z innych miast, posiadające łęczycki dodatek:
Łęczyca jako garnizon wojskowy.
Jednostki stacjonujące przed 1939:
Jednostki stacjonujące po 1945:
Administracja.
Miasto stanowi osobną gminę miejską. Łęczyca jest siedzibą władz powiatu łęczyckiego oraz gminy wiejskiej Łęczyca.
Łęczyca jest członkiem stowarzyszenia Unia Miasteczek Polskich.

</doc>
<doc id="107622" url="https://pl.wikipedia.org/wiki?curid=107622" title="Don">
Don

Don (ros. "Дон", starożytny "Tanais") – rzeka w południowej Rosji. Długość – 1950 km, powierzchnia zlewni – 422 000 km², średni przepływ – 935 m³/s.
Źródła rzeki znajdują się w północno-wschodniej części Wyżyny Środkoworosyjskiej. Początkowo płynie w kierunku południowo-wschodnim do Woroneża, a potem południowo-zachodnim aż do ujścia. W górnym biegu płynie wąską doliną, następnie rozlewa się szeroko na terenach nizinnych, znaczną część jego biegu zajmuje Zbiornik Cymlański (ok. 2600 km²). Don uchodzi deltą do Zatoki Taganroskiej na Morzu Azowskim w pobliżu Rostowa nad Donem.
Główne dopływy:
Główne miasta nad Donem:
Don jest pokryty lodem nawet przez 160 dni w roku. Rzeka jest żeglowna na odcinku ok. 1350 km od ujścia.
W swoim najbardziej na wschód wysuniętym odcinku rzeka połączona jest z Wołgą przez Kanał Wołga-Don (ok. 105 km długości), tworząc ważną drogę wodną. Główny port to Rostów nad Donem.
Historia.
We wczesnym średniowieczu dorzecze Donu zamieszkane było przez Słowian, którzy na początku VIII wieku zależni byli od państwa Chazarów. Od tego też czasu datuje się masowy wywóz pojmanych niewolników do krain kalifatu. Kroniki arabskie, wszystkich niewolników zarówno Słowian, oraz grup pochodzenia ugrofińskiego i prawdopodobnie skandynawskiego wymieniają pod wspólną nazwą Saqaliba, zaś korytarz wodny wzdłuż dorzecza Wołgi i Donu nazywają «Nahr-as-Saqaliba» "rzeki Słowian", stanowiący główną oś skąd przybywali niewolnicy. Kaganowie chazarscy władali wówczas obszarami nad dolną Wołgą, Donem oraz na północnym Kaukazie. Podczas drugiej wojny arabsko-chazarskiej (722-737) skierowanej przeciwko kaganowi muzułmański generał Marwan Ibn Muhammad (ostatni kalif umajjadzki) miał wziąć do niewoli nad rzeką Don 20 tys. Słowian i prawdopodobnie przesiedlił ich w głąb kalifatu.

</doc>
<doc id="107623" url="https://pl.wikipedia.org/wiki?curid=107623" title="Alkohole wielowodorotlenowe">
Alkohole wielowodorotlenowe

Alkohole wielowodorotlenowe, alkohole polihydroksylowe, poliole – alkohole posiadające w swojej cząsteczce więcej niż jedną grupę hydroksylową (-OH). Są one zbliżone właściwościami do alkoholi monohydroksylowych. Można je podzielić, w zależności od liczby grup OH, na diole, triole i tak dalej.
Alkohole wielowodorotlenowe roztwarzają niebieski osad wodorotlenku miedzi(II) tworząc granatowy kompleks z jonem Cu2+. Jest to reakcja charakterystyczna. 
Podział.
Alkohole cukrowe (cukrole):
Węglowodany:
Występowanie poza Ziemią.
Pod koniec roku 2001 zespół badaczy z Ames Research Center w Kalifornii ogłosił, że meteoryt z Murchison zawiera poliole.

</doc>
<doc id="107624" url="https://pl.wikipedia.org/wiki?curid=107624" title="Gatunek literacki">
Gatunek literacki

Gatunek literacki – forma utworu literackiego, podrzędna w stosunku do rodzaju literackiego, nadrzędna zaś do odmiany gatunkowej.
Próby zdefiniowania gatunku literackiego pojawiały się już w starożytnej Grecji (Platon podzielił sztuki na opisujące rzeczywistość lub naśladujące ją, zaś Arystoteles utworzył w swej "Poetyce" zasady podziału gatunku literackiego). W czasach późniejszych w renesansie próbowano w oparciu o starożytne reguły wzbogacić listę gatunków literackich o np. romans, zaś w romantyzmie powstały gatunki mieszane, jak ballada.
Dziś brak jednej teorii gatunku literackiego, każda ze szkół metodologicznych inaczej określa jego cechy charakterystyczne. Nauka o gatunkach i rodzajach literackich to genologia.
W literaturach Zachodu do najważniejszych gatunków literackich w obrębie liryki należą elegia, fraszka, hymn, oda, pieśń, sonet, tren i psalm. Do ważniejszych gatunków epickich nowela, opowiadanie, powieść, bajka epigramatyczna, bajka narracyjna, epopeja (epos), przypowieść. Do dramatycznych dramat właściwy, komedia, opera (libretto) i tragedia. Gatunki mieszane to te, które łączą cechy różnych rodzajów literackich - np. ballada, satyra, poemat dygresyjny, poemat heroikomiczny czy powieść poetycka. Gatunki pograniczne to gatunki z pogranicza literatury, nauki i publicystyki, np. esej, felieton, reportaż.

</doc>
<doc id="107625" url="https://pl.wikipedia.org/wiki?curid=107625" title="Whedefit Gesgeshi Woude Henate Ethiopia">
Whedefit Gesgeshi Woude Henate Ethiopia



</doc>
<doc id="107627" url="https://pl.wikipedia.org/wiki?curid=107627" title="Rynek pierwotny">
Rynek pierwotny

Rynek pierwotny papierów wartościowych – część rynku finansowego, na której następuje emisja papierów wartościowych, tj. sprzedaż przez emitenta nowych papierów wartościowych subskrybentom (pierwotnym nabywcom). Emisja i zakup papierów wartościowych na rynku pierwotnym odbywa się za pośrednictwem domów maklerskich lub banków prowadzących działalność maklerską.

</doc>
<doc id="107629" url="https://pl.wikipedia.org/wiki?curid=107629" title="Kartuzja San Giacomo">
Kartuzja San Giacomo

Kartuzja San Giacomo została zbudowana na wyspie Capri w 1371 roku w pobliżu ruin willi Tyberiusza. Fundatorem klasztoru był Giacomo Arcucci, sekretarz królowej Neapolu Joanny I d'Anjou. Podczas pierwszych lat pobytu zakonników na wyspie klasztor otoczony był opieką królów Neapolu z dynastii Andegaweńskiej i Aragońskiej. Po podboju królestwa przez Hiszpanię na początku XVI wieku, wyspę a zatem i klasztor nękały grabieże piratów. Poważne zniszczenia spowodował najazd pirata osmańskiego Khair ad-din znanego jako Barbarossa w 1534 roku oraz pożar w 1553 wzniecony przez korsarzy Dragut'a i Mustafę Pascia.
Odbudowa kartuzji trwała od 1560 – 1691 roku. Jednocześnie klasztor został ufortyfikowany przez wzniesienie murów obronnych. Okres dobrobytu zapewniły klasztorowi liczne zapisy otrzymane po zarazie w 1656 roku.
W 1808 zakon został zamknięty. Dopiero w 1920 roku zainteresowali się budynkiem artyści bywający na wyspie. Kolejne zniszczenia przyniosły lata drugiej wojny. Obecnie w budynku mieści się Biblioteka Miejska, Muzeum z wystawą obrazów niemieckiego malarza Karla Wilhelma Diefenbacha i szkoła.
Kartuzja zbudowana została wokół dwóch dziedzińców, z których jeden – Dziedziniec Mały ("Chiosto Piccolo") pochodzi z zabudowy czternastowiecznej a drugi, Dziedziniec Wielki ("Chiosto Grande") został zbudowany podczas odbudowy z szesnastego wieku. Cele zakonników rozmieszczone zostały wokół dziedzińców. Do budowy Dziedzińca Małego użyto elementów pochodzących z jednej z willi Tyberiusza (m.in. głowic kolumn). Podczas odbudowy klasztoru przeprowadzonej w XVII wieku zostały one obudowane i upodobnione stylistycznie do zabudowy Dziedzińca Wielkiego. Ponownego ich odkrycia dokonano podczas prac restauracyjnych przeprowadzonych na początku XX wieku.
Kościół San Giacomo jest budynkiem jednonawowym przekrytym sklepieniem krzyżowym. Prezbiterium kończy absyda, w której znajduje się oświetlające wnętrze triforium. Wewnątrz, na ścianach i sklepieniu zachowały się fragmenty fresków z 1690 r.
Z tarasów widokowych ogrodu klasztornego widoczna jest zatoka Marina Piccola oraz skały Faraglioni.

</doc>
<doc id="107633" url="https://pl.wikipedia.org/wiki?curid=107633" title="Park Krajobrazowy Góra Świętej Anny">
Park Krajobrazowy Góra Świętej Anny

Park Krajobrazowy Góra Św. Anny – park krajobrazowy obejmujący Grzbiet Chełma, a więc zachodnią część Wyżyny Śląskiej. Został utworzony w 1988 roku, zajmuje obszar 5051 ha (otulina 6374 ha). Położony w środkowo-wschodniej części województwa opolskiego, pomiędzy miastami Leśnica, Gogolin, Strzelce Opolskie, Ujazd, Zdzieszowice.
Celem utworzenia parku było zachowania terenów o najcenniejszych walorach przyrodniczych, krajobrazowych i kulturowych, charakterystycznych dla województwa opolskiego. Ponadto nadanie kierunku rozwojowi przestrzennemu zgodnie z wymogami ekologii oraz ochrony obszarów dla potrzeb turystyki, wypoczynku i rekreacji ludności. Większa część Parku objęta jest też statusem geoparku (od 1 czerwca 2010).
Historia Parku.
W 1973 roku w województwie opolskim opracowano dokument „Kompleksowy Program Ochrony Środowiska w województwie opolskim”, w którym znalazła się charakterystyka obszarów proponowanych do objęcia ochroną, znalazł się wśród nich Park Krajobrazowy Góra Św. Anny.
Zmiany w ustawie "O ochronie i kształtowaniu środowiska" z 31 stycznia 1980 roku umożliwiły tworzenie nowych przestrzennych form ochrony przyrody.
Następstwem tego była uchwała Wojewódzkiej Rady Narodowej w Opolu numer XXIV (193) 88 z dnia 26 maja 1988 roku (Dz.U. Województwa Opolskiego z dnia 17 lipca 1989 r., Nr 19, poz. 231), która powołała Park Krajobrazowy Gór Opawskich i Park Krajobrazowy „Góra Św. Anny”.
Położenie geograficzne.
Pod względem fizyczno-geograficznym Park leży w zachodniej części makroregionu Wyżyna Śląsko-Krakowska (341) w granicach mezoregionu Chełm (341.11).
Park znajduje się na terenie dwóch powiatów:
Otulina Parku również znajduje się na terenie dwóch powiatów:
Na obszarze Parku i otuliny są 22 miejscowości i jedno miasto – Zdzieszowice.
Fizjografia terenu.
Budowa geologiczna.
Przeważają tu utwory triasu środkowego: wapienie i margle warstw górażdżańskich, terebratulowych i karchowickich.
Odsłonięcia naturalne tych wapieni w rezerwacie Ligota Dolna, sztuczne – w kamieniołomie na Ligockiej Górze i Górze Św. Anny. Teren w większości przykryty warstwą utworów lessopodobnych i zwietrzeliny.
Morfologia.
Rejon Góry Św. Anny wyróżnia się w skali całej Wyżyny Śląskiej ze względu na wyniesienia i bogate urzeźbienie terenu. Kulminacyjnym wyniesieniem jest Góra Św. Anny o wysokości 404 m n.p.m., inne wyniesienia to np. Kamienna Góra (326 m n.p.m.), Biesiec (350 m n.p.m.), Wysocki Las (385 m n.p.m.), Poręba (302 m n.p.m.), Stoki (308 m n.p.m.) itd. Na bogatą rzeźbę terenu składają się: liczne suche doliny, wąskie wąwozy, zalesione pagórki, wydmy piaszczyste, leje i misy krasowe oraz wywierzyska skalne.
Od okresu przedplejstoceńskiego do chwili obecnej zachodzą procesy krasowe. Formy krasowe występujące na tym terenie to:
Warunki klimatyczne.
Klimat Parku charakteryzuje się długim latem, dużą wilgotnością powietrza, słabymi wiatrami.
Wody powierzchniowe.
Sieć wód powierzchniowych jest uboga, związane to jest z budową geologiczną terenu.
Główne cieki wodne to Potok Bojrowiec (Cedruń) i Łącka Woda. Cieki wodne występują zarówno na powierzchni jak i pod powierzchnią terenu.
Masyw Chełmu ma charakter wododziałowy – wody powierzchniowe przemieszczają się we wszystkich kierunkach. Wszystkie cieki mające początek na terenie Parku Krajobrazowego są drugo- lub wyżej rzędowymi dopływami Odry.
Poza ciekami wodnymi występują zbiorniki wodne pochodzenia antropogenicznego: stawy i zbiorniki przeciwpożarowe. Największy kompleks stawów hodowlanych leży na granicy miejscowości Jasiona i Zakrzów.
Gleby.
Pozostałe bardzo rzadkie to: czarnoziemy zdegradowane (z lessów), czarne ziemie, mady, gleby pseudobielicowe oraz utwory piaskowe pochodzenia aluwialnego.
Szata roślinna i mikoflora.
Mikoflora.
Gatunki grzybów występujące na terenie parku, w tym wszystkie oznaczone grafiką są objęte ochroną:
Flora Parku.
Na obszarze Parku Krajobrazowego występuje około 440 gatunków roślin naczyniowych, większość z nich to gatunki rodzime. Przeważają gatunki elementu euroazjatyckiego, lecz urozmaicona rzeźba terenu sprawiła, że występują tu zarówno gatunki kserotermiczne, reglowe, bądź rzadsze ogólnogórskie. Gatunki oznaczone grafiką objęte są ochroną ścisłą lub częściową:
Zbiorowiska roślinne.
Zbiorowiska naturalne występujące na terenie Parku to przede wszystkim lasy bukowe, niektóre zbiorowiska zaroślowe i nieleśne. Liczne są zbiorowiska półnaturalne: murawy kserotermiczne, łąki, pastwiska, ściśle związane z działalnością człowieka na tym terenie.
Naturalne i półnaturalne zespoły i zbiorowiska roślinne na terenie Parku Krajobrazowego;
Fauna parku.
Bezkręgowce.
Słabo rozpoznane oprócz motyli z grupy "Macrolepidoptera", w latach 1961−1963 na obszarze jedynie Ligockiej Góry Kamiennej oznaczono 599 gatunków motyli (20% krajowej listy motyli), m.in.: paź królowej, kraśnik rzęśniowiec; liczne gatunki pająków, mięczaków, pluskwiaków różnoskrzydłych, chrząszczy.
Formy ochrony przyrody.
Rezerwaty przyrody.
Najcenniejsze obszary Parku uznane zostały rezerwatami przyrody
Natura 2000.
Częściowo na terenie Parku Krajobrazowego powstała ostoja Natura 2000 Góra Świętej Anny o powierzchni 5084,3 ha.
Środowisko kulturowe.
W parku znajduje się sporo zabytków architektonicznych, należą do nich:
Na terenie Parku Krajobrazowego występują licznie zespoły parkowe (parki podworskie). Wskutek braku właściwej pielęgnacji i konserwacji założeń ogrodowych i parkowych, nie zachowały one w większości dawnego stylowego charakteru:
Zagrożenia przyrody.
Emisja zanieczyszczeń do powietrza atmosferycznego.
Park Krajobrazowy otoczony jest dużymi ośrodkami przemysłowymi: Strzelce Opolskie, Kędzierzyn-Koźle, Zdzieszowice, będącymi źródłem zanieczyszczeń przemysłowych: pyły, tlenki azotu, tlenki siarki, fluoru, czy też fenolu. Niekorzystny kierunek wiatrów – z południa i południowego zachodu, powoduje, że nad Park Krajobrazowy napływają masy zanieczyszczonego powietrza, zanieczyszczenia te wraz z opadami przenikają do wody i gleby. Zagrożeniem jest też tzw. niska emisja.
Budowa i eksploatacja autostrady A4.
W województwie opolskim autostrada A4 przebiega od miejscowości Przylesie w gminie Olszanka do Nogawczyc w gminie Ujazd. Środkowo-wschodni (opolski) odcinek autostrady przecina Park Krajobrazowy Góra Św. Anny, tym samym podzielił go na część północną i południową.
Wojewoda Opolski w 1996 roku wydzielił z terenów Parku Krajobrazowego pas o szerokości 500 m pod budowę autostrady wraz z urządzeniami z nią związanymi. Istniały dwa inne warianty odrzucone przez samorządy lokalne, jeden omijający Park Krajobrazowy od północy, drugi od południa.
Protesty społeczne przeciwko poprowadzeniu autostrady A4 przez Park Krajobrazowy.
11 lutego 1998 roku przedstawiciele kilkunastu organizacji ekologicznych zawiązali Koalicję w obronie Góry Świętej Anny. Koalicja wystosowała pismo do premiera Jerzego Buzka, zorganizowała zbiórkę podpisów pod petycją w obronie PK Góra Św. Anny. 13 lutego 1998 w Opolu manifestowało ponad 100 osób z kraju i zagranicy przeciwnych decyzji Wojewody Opolskiego. 1 maja rozpoczęły się protesty społeczne na miejscu budowy, mające postać blokady prac drwali i operatorów ciężkiego sprzętu. W majowym numerze miesięcznika „Aura” pojawił się artykuł prof. Janusza Bogdanowskiego w obronie PK Góra Św. Anny, którego treść złożył na ręce przedstawiciela rządu. Protest trwał do 8 czerwca 1998 roku, zakończył się zatrzymaniem protestujących przez policję i spacyfikowaniem przez wynajętą firmę ochroniarską.
Po proteście osobistości świata nauki, kultury, działacze społeczni oficjalnie poparli protest ekologów na Górze Św. Anny i zaapelowali o niewyciąganie konsekwencji karnych wobec aresztowanych osób.
Autostrada przebiega przez środek cennego przyrodniczo terenu leśnego, nieopodal kilku rezerwatów przyrody i Pomnika Czynu Powstańczego.

</doc>
<doc id="107634" url="https://pl.wikipedia.org/wiki?curid=107634" title="Sztuka przedromańska">
Sztuka przedromańska

Sztuka przedromańska (sztuka preromańska) – pojęcie używane jest w odniesieniu do całego dorobku sztuki europejskiej od upadku zachodniej części Cesarstwa Rzymskiego do momentu pojawienia się sztuki romańskiej, czyli od V wieku do pierwszej połowy XI wieku. Oprócz spuścizny wczesnochrześcijańskiej nałożyły się na nią osiągnięcia ludów barbarzyńskich sięgające do swoich tradycji sprzed momentu przyjęcia chrześcijaństwa. Do najstarszych jej przejawów zalicza się sztukę plemion germańskich: Longobardów, Ostrogotów, Franków, Wizygotów. Swój udział w tworzeniu w powstaniu sztuki wczesnego średniowiecza mieli także Celtowie oraz wikingowie. Tradycje te zostały przyjęte na dworze Karola Wielkiego odradzając się w VIII wieku w sztuce karolińskiej.
Plemiona Gotów podczas swojej wędrówki początkowo osiedliły się na terenach dzisiejszych Węgier i nad Morzem Czarnym. Tam zetknęli się z ludami kultywującymi sztukę scytyjską oraz sarmacką. Połączenie wcześniejszych tradycji z osiągnięciami ludów stepowych przyczyniło się do narodzin nowych, germańskich tradycji.
Do najbogatszych znalezisk związanych ze sztuką preromańską należą wyroby złotnicze. Ofiarowywali je władcy germańscy kościołom, stanowiły wyposażenie grobów. Wyroby złotnicze plemion germańskich wykazują wiele cech wspólnych, z których najistotniejsze jest zastosowanie wzornictwa opartego na motywach geometrycznych oraz komórkowa technika dekoracji. Częstym motywem używanym przez Ostrogotów a później przez Wizygotów jest schematyczny rysunek orła lub dwóch kruków – ptaków występujących w mitologii germańskiej. W takim kształcie wykonywano z pozłacanego brązu lub innych metali fibule ozdobione barwnymi kamieniami. Innym, często spotykanym wzorem są dwuelementowe zapinki złożone z górnej części w kształcie kwadratu oraz dolnej w kształcie gruszki, które łączył element w kształcie półksiężyca. Najstarsze wyroby zdobią ryte ornamenty geometryczne, późniejsze wykonywano stosując znaną także w sztuce bizantyjskiej technikę filigranu i komórkową.
Wraz z chrystianizacją Irlandii wciąż żywa sztuka celtycka wniosła swój wkład do sztuki wczesnego średniowiecza. W wyrobach złotniczych wykonywanych przez iryjskich rzemieślników występują plecionki złożone z linii spiralnych ułożonych w bardzo skomplikowane ornamenty. Zakonnicy z klasztorów irlandzkich prowadząc działalność misyjną na terenie Szkocji i Anglii przenieśli tam swoje tradycje artystyczne i poznali osiągnięcia sztuki germańskiej i nordyckiej, która dotarła na te ziemie wraz z najeźdźcami z Saksonii. Po najazdach wikingów tradycje iryjskie zostały wzbogacone o wpływy sztuki skandynawskiej, która już w znacznie wcześniej (nawet w epoce żelaza) korzystała z tradycji celtyckich. W czasach Cesarstwa Rzymskiego do sztuki skandynawskiej przeniknęły figuralne dekoracje używane przez artystów rzymskich a poprzez Kijów i Nowogród dotarły wpływy bizantyjskie. Dzieła tego okresu zdobią plecionki i przedstawienia figuralne nawiązujące do sag wikingów (np. stele z Tägelgarda w Szwecji).
Karol Wielki gromadząc na swoim dworze uczonych i artystów z różnych rejonów ówczesnego świata zainicjował próbę ponownego ujednolicenia stylu w ramach swojego cesarstwa. W jego państwie przenikały się wpływy świata antycznego, kultury wczesnochrześcijańskiej, osiągnięcia sztuki germańskiej i iryjskiej. Na dworze Karola Wielkiego znalazł schronienie biskup wizygocki Teodulf a przełożonym szkoły w 
Yorku został anglosaski duchowny Alkuin, złotnikiem Akwizgranu i biografem władcy był frankijski opat benedyktyńskiego klasztoru w Fuldzie. Do dekoracji kościołów sprowadzano artystów z Konstantynopola. Mecenat władcy pozwolił na rozwinięcie się pracowni złotniczych i szkół miniatorskich oraz na budowę nowych klasztorów i kościołów.
Zabytki sztuki przedromańskiej.
Do znanych zabytków sztuki preromańskiej należą:

</doc>
<doc id="107635" url="https://pl.wikipedia.org/wiki?curid=107635" title="Dryf genetyczny">
Dryf genetyczny

Dryf genetyczny, dryft alleli, zjawisko Wrighta – proces polegający na fluktuacji częstości występowania danego allelu w populacji, nie wynikający z mutacji, migracji ani z doboru naturalnego. Twórcą pojęcia jest Sewall Wright, który je sformułował w 1921 roku.
Dryf genetyczny jest czynnikiem ewolucyjnym pozbawionym charakteru przystosowawczego. Szybkość eliminacji oraz szybkość fiksacji allelu w populacji zależy od jej efektywnej wielkości. Im mniejsza populacja, tym szybciej allel ulegnie eliminacji bądź zdominuje populację. Dlatego efekt dryfu genetycznego jest łatwiej obserwowalny w małych, izolowanych populacjach. Przypadkowa eliminacja bądź dominacja alleli jest też przyczyną zwiększenia homozygotyczności i zmniejszenia różnorodności populacji. W skrajnych przypadkach prowadzi do zwiększenia wsobności, co jest powodem recesji genetycznej. Przeciwdziała temu mechanizm mutacji.
W szczególnych przypadkach gdy w dryfie genetycznym wystąpi efekt założyciela, może dojść do powstawania nowych gatunków.
Odkrywcą neutralnej ewolucji i dryfu genetycznego był japoński naukowiec Motoo Kimura.
Wyjaśnienie powstawania.
W celu ilustracji można posłużyć się przykładem rzutów monetą – podczas prób orzeł i reszka wypadają z jednakowym prawdopodobieństwem. Jednak wykonanie tylko kilku rzutów z rzędu nie spowoduje, że liczba orłów będzie równa liczbie reszek. Te liczby będą się do siebie zbliżały dla większej liczby prób. Jako przykład można podać fakt, że dziesięć rzutów z rzędu spowoduje wylosowanie 70% orłów raz na około 6 prób. Jednakże wylosowanie 70% orłów w stu rzutach jest możliwe tylko raz na 25000 razy.
Podobnie, w rozmnażającej się populacji, jeśli allel występuje z częstością "p", to rachunek prawdopodobieństwa informuje, że w kolejnej generacji część "p" populacji odziedziczy ten szczególny allel. Jednakże, jak w przykładzie z monetą, występowanie alleli w prawdziwej populacji nie jest rozkładem dyktowanym przez prawdopodobieństwo, a raczej próbą losową podlegającą podobnym wahaniom statystycznym.
Kiedy allele nie różnią się ze względu na swą zdatność do przetrwania (tj. nie wchodzi w grę dobór naturalny), to średnia liczba nosicieli allelu w generacji jest proporcjonalna do tej liczby w generacji poprzedniej. Jednak średnia nigdy nie jest osiągana, gdyż generacja poprzednia jest rodzicem tylko jednej generacji. Tym samym nie ma szans na statystyczne „wyrównanie” ewentualnych rozbieżności. Stąd częstość występowania allelu u potomków ("p1") jest zwykle nieco inna niż u rodziców. Mówi się, że częstość alleli dryfuje. Należy zauważyć, że częstość występowania alleli w kolejnych generacjach będzie teraz oparta o "p1".
Jak w przykładzie z monetą, liczebność populacji znacząco wpływa na dryf. Kiedy populacja jest mała, dryf będzie większy.
Dodatkowym czynnikiem wpływającym na dryf są zdarzenia losowe (np. przypadkowe wyginięcie części populacji). Podobnie jak w poprzednim przypadku, gdy populacja jest duża, takie zdarzenie będzie miało mniejszy efekt.

</doc>
<doc id="107637" url="https://pl.wikipedia.org/wiki?curid=107637" title="Architektura przedromańska">
Architektura przedromańska

Architektura przedromańska, mimo wielu cech wspólnych, wykazuje także pewne różnice wynikające z nieco odmiennych tradycji tworzących ją plemion barbarzyńskich osiedlających się w różnych prowincjach dawnego Imperium. Poprzedziła czasy narodzin architektury romańskiej związane z powstawaniem samodzielnych państw chrześcijańskich w Europie.
Architektura przedromańska Italii i Galii.
Na terenie Italii i Galii osiedlili się Ostrogoci (Italia – najważniejszym miastem była Rawenna), Longobardowie (północna Lombardia) i Frankowie, twórcy sztuki merowińskiej (na terenie Galii).
Architektura ostrogocka i longobardzka.
Królowie Gotów preferowali na swoje siedziby miejsca ułatwiające obronę. Często były to wzgórza lub żyzne doliny. Siedzibę władcy otaczały liczne zabudowania gospodarcze a umacniały je palisady. Wykorzystywano także istniejące już, wcześniejsze, rzymskie budowle oraz naśladowano dzieła cesarzy rzymskich i współcześnie panujących w Bizancjum. Do budowy nowych obiektów wykorzystywano elementy pochodzące ze starszych budowli. Przy wznoszeniu nowych wzorowano się na motywach zdobniczych pochodzących z czasów antycznych oraz wprowadzano własne dekoracje wzorowane na osiągnięciach sztuki złotniczej. W budownictwie sakralnym zachowano wypracowany wcześniej bazyliki oraz budowli centralnej dla baptysterium i martyrium. Architektura Ostrogotów i Longbardów dość szybko uległa silnym wpływom bizantyjskim.
Wśród świeckich budowli wzniesionych przez Ostrogotów zachowało się jedynie Mauzoleum Teodoryka w Rawennie. Wygląd pałacu zbudowanego przez Teodoryka uwieczniony jest w mozaice zdobiącej kościół Sant Apollinare Nuovo w Rawennie.
Do ulubionych dekoracji longobardzkich należy płaska plecionka złożona z ornamentów roślinnych. Zaczerpnięte z wzorów antycznych fryzy z postaciami ludzi i zwierząt przedstawiane są płasko, w mocno stylizowanej i zgeometryzowanej formie. Zewnętrzne ściany dzielono zazwyczaj na mniejsze pola lizenami i arkadkami (układ lombardzki).
Najciekawsze przykłady architektury longobardzkiej zachowały się w Cividale del Friuli w północno-wschodnich Włoszech:
Architektura merowińska.
Germanie posiadali umiejętności pozwalające jedynie na budowę konstrukcji drewnianych, przez co prawdopodobnie ich budowle przypominały skandynawskie kościoły klepkowe.
Bazyliki w czasach Chlodwiga budowano według wzorów wczesnochrześcijańskich. Do przykładów takich kościołów należą Katedra Wniebowzięcia Najświętszej Marii Panny w Clermont-Ferrand (pierwsza katedra z V wieku), Bazylika św. Remigiusza w Reims. Jedynym lepiej zachowanym kościołem jest trójnawowa bazylika kolumnowa – Kościół św. Piotra w Vienne (fr. "Église Saint-Pierre de Vienne") z końca V lub z VI wieku.
Najlepiej zachowanym zabytkiem merowińskim jest Baptysterium Saint Jean w Poitiers z początku V wieku. W jednym z dwóch prostokątnych pomieszczeń znajdował się basen chrzcielny. Przebudowane w VII wieku, otrzymało dwa boczne pomieszczenia zastąpione w okresie romańskim apsydami. Większość elewacji zachowała się z pierwszej, merowińskiej budowli. Górną jej część zdobią ją płaskie pilastry, co wskazuje na wpływy architektury rzymskiej. Przyścienne kolumny we wnętrzu baptysterium pochodzą ze starszych, rzymskich budowli. Głowice wykonane w czasach późniejszych wzorowane są na porządku korynckim). Inne budowle centralne występowały nielicznie.
W architekturze merowińskiej występują jednocześnie dekoracje naśladujące detale architektury antycznej i w budownictwie drewnianym. Do cech charakterystycznych tej architektury należą:
Architektura przedromańska Hiszpanii.
Architektura wizygocka.
Na początku V wieku Wizygoci utworzyli własne państwo na terenie dzisiejszej Hiszpanii. Pozostawione przez nich budowle charakteryzuje bogate zdobnictwo o różnej stylistyce. Widoczne są dekoracje rzeźbiarskie złożone z wici roślinnych i ornamentów geometrycznych i zwierzęcych. Niektóre detale przypominają wzornictwo wczesnochrześcijańskie Wschodu i koptyjskie. Spotykane są także wyobrażenia ptaków wykazujące związki z dekoracjami bizantyjskimi i sasanidzkimi. Wśród motywów geometrycznych najbardziej popularne są kompozycje z rozetami i gwiazdami. Styl wykonania płaskich reliefów pokrywających fryzy i kapitele jest wspólny z tzw. stylem longobardzkim. Istotną cechą charakterystyczną dla architektury wizygockiej, nie występującą w sztuce przedromańskiej innych plemion germańskich jest zastosowanie podkowiastych łuków. Łuki o tym kształcie występowały na terenie Hiszpanii jeszcze przed opanowaniem tych ziem przez ludy arabskie.
Najstarszy wizygocki zabytek to kościół San Juan Bautista w Baños de Cerrato, ufundowany przez króla Reccesswinta w 661 r. Niewielki kościółek na planie bazyliki poprzedza prostokątna kruchta. Do transeptu, oprócz prezbiterium przylegały na zakończeniach nawy jeszcze dwa niezachowane, prostokątne pomieszczenia, służące jako kaplice lub pastoforia. Na zewnątrz kościoła zbudowano równolegle do ścian bocznych kolumnadę łączącą się z ramionami nawy poprzecznej i skręcającą w kierunku kruchty. Kolumnada i potrójny plan prezbiterium wskazuje na wpływy Wschodu na architekturę wizygocką. Nawy rozdzielają wewnętrzne kolumny z głowicami wzorowanymi na porządku korynckim z uproszczeniami stylizacyjnymi występującymi także na terenie Galii. Łączą je arkady o podkowiastych łukach. Taki sam kształt nadano łukowi sklepień kolebkowych nad prezbiterium oraz w portalu wejściowym.
Innym ciekawe zabytki to:
Architektura asturyjska.
Po zajęciu królestwa Wizygotów przez muzułmanów część ludności przeniosła się w okolice Asturii. W nowym państwie kontynuowano tradycje wizygockie tworząc lokalną sztukę asturyjską. Cechą charakterystyczną budowli asturyjskich jest stosowanie sklepień kolebkowych, często opartych na gurtach, do przykrycia całych budowli, podparcie budowli przyporami, odejście od łuków podkowiastych i zastosowanie łuków podwyższonych, zastosowanie przeźroczy w przegrodzie oddzielającej chór od nawy, płaskie dekoracje rzeźbiarskie o wzorach występujących w architekturze wizygockiej. Często spotykanym elementem dekoracyjnym są bogate malowidła ścienne.
Pod koniec VIII wieku powstawały budowle w okolicach Oviedo a od końca X wieku, po przeniesieniu stolicy, koło León. Najlepiej zachowały się budowle wzniesione na zboczu góry Naranco – kościół Santa María del Naranco oraz kaplica pałacowa króla Ramiro I pw. św. Michała Archanioła (San Miguel de Lillo). Pierwszy z obiektów początkowo pełnił rolę sali królewskiej – aula regia. Była to dwukondygnacyjna budowla na planie wydłużonego prostokąta. Dolna część podzielona była na trzy części. Część środkowa mieściła pomieszczenia straży przybocznej i świty królewskiej, boczne przeznaczone były na królewską kaplicę i łaźnię. Na piętrze mieściła się aula. Po jej bokach zbudowano dwie arkadowe loggie, przez które docierało słońce oświetlające wnętrze auli (tzw. solaria). Łuki arkad nie mają podkowiastego kształtu lecz zostały nieco podwyższone, co sprawia wrażenie większej smukłości całego obiektu. Aula przekryta była sklepieniem kolebkowym. Trzony kolumn pokrywają rzeźbione ornamenty przypominające spiralnie skręcone liny. Głowice wzorowane są na porządku korynckim. Łuki archiwolt arkad, fryzy i lizeny podkreślone są żłobieniami. Na ścianach, powyżej kolumn podtrzymujących arkady umieszczono medaliony ozdobione roślinnymi dekoracjami. Budynek został przebudowany i służył jako kościół. Pierwotny wygląd przywrócono na początku XX wieku.
Kaplica pałacowa św. Michała zamieniona na kościół San Miguel de Lillo to niewielki budynek podzielony wewnątrz na wąskie nawy. Dla podparcia sklepień przekrywających wnętrze zastosowano zewnętrzne przypory. Budowla, przebudowana w XVIII wieku swoim kształtem przypomina kościoły bizantyjskie.
Kościół Santa Cristina de Lena niedaleko Oviedo zbudowany został na początku X wieku. Przekryty został sklepieniem kolebkowym opartym na gurtach. Chór od pozostałej części kościoła oddziela kamienna, arkadowa przegroda. W ścianie powyżej łuków umieszczono kamienne ażurowe płyty – przeźrocza. Trzony kolumn ozdobione są podobnie jak w kościele Santa Maria de Naranco płaskorzeźbą przypominającą liny.
Architektura mozarabska.
Na terenach zajętych przez ludność muzułmańską pozostali chrześcijanie byli nazywani mozarabami. Władcy arabscy pozwalali w początkowym okresie na zachowanie praktyk religijnych. Budowle wzniesione przez chrześcijan na tych terenach określane są mianem architektury mozarabskiej. Cechuje je kontynuacja tradycji wizygockiej z zachowaniem łuków podkowiastych. Łuk sklepień budowanych nad apsydami i czasem transeptami ma także przekrój łuku podkowiastego. Z tą różnicą, że jest on smuklejszy od występujących we wcześniejszych łukach wizygockich. Łuk podkowiasty został dodatkowo zastosowany także w planie absyd od strony wnętrza upodabniając je do nisz modlitewnych (mihrabów) występujących w meczetach. Kościoły mozarabskie są najczęściej białe o trzech nawach pokrytych wspólną drewnianą więźbą. Nawy oddziela od siebie kolumnada połączona arkadami. W mniejszych, jednonawowych kościołach stosowano sklepienia kolebkowe. Dekoracja ich jest mocno uproszczona i sprowadza się do zgeometryzowanych kapiteli wzorowanych na porządku korynckim. Pod wpływem architektury mozarabskiej ukształtował się występujący 300 lat później styl zwany "mudejar". Jego twórcami byli przede wszystkim Arabowie, którzy pozostali na ziemiach należących w tym okresie już do chrześcijan.
Do zachowanych budowli mozarabskich należą:
Architektura przedromańska Irlandii, Wielkiej Brytanii i państw skandynawskich.
Irlandia i Wielka Brytania.
Irlandia nigdy nie dostała się pod panowanie Rzymian. Do czasów chrystianizacji, rozpoczętej wraz z przybyciem św. Patryka w 432 r. na wyspie rozwijała się sztuka celtycka. Przyjęcie nowej wiary wiązało się z zakładaniem licznych klasztorów, które stały się ośrodkami życia kulturalnego. Mnisi irlandzcy dość szybko rozpoczęli działalność misyjną na terenie Szkocji (563) a później Anglii, w której pod koniec VI wieku działali także misjonarze przysłani przez Grzegorza I.
Drewniane klasztory iryjskie założone przez mnichów zostały zniszczone podczas najazdów wikingów w VIII i IX wieku. Pozostały po nich wysokie, kamienne wieże budowane na planie koła, czasem lekko zwężające się ku górze. Wieże pełniły rolę dzwonnic oraz służyły jako miejsce schronienia podczas ataku najeźdźców. Wokół wież pozostały wysokie kamienne krzyże (nawet ponad 3,0 m) pokryte płaskorzeźbionymi ornamentami w formie plecionki i rzeźby figuralnej. Pionowe ramię często dzielone jest na pola, w których ukazane są sceny biblijne. Przecinające się ramiona krzyża połączone są wykonanym także w kamieniu ażurowym kręgiem. Do najbardziej znanych należą krzyże z Clonmacnoise (Irlandia) oraz krzyże z Bewcastle i Ruthwell w Northumbrii (Anglia).
Skandynawia.
Do tradycji przedromańskich zalicza się drewniane kościoły klepkowe ("stavkirke") budowane w połowie XII wieku o konstrukcji zwanej słupową lub masztową. Początkowo opierano je wokół wbijanego w ziemię pala, później pale opierano na podwalinach. Układ wnętrza przypomina kościoły bazylikowe, jednak nawy boczne poprowadzone są dookoła nawy głównej tworząc wąski ambit. Budowlę przykrywa stromy, wielopoziomowy dach kryty gontami. Kalenice kończą rzeźby np. smoków. Do kościołów dodawano także niskie podcienie służące, podobnie jak soboty, jako schronienie dla przybywających na msze wiernym. Dekoracja rzeźbiarska oparta została na motywach plecionki. Przykładem takich budowli są zachowane w Borgung, Urnes kościoły z połowy XII wieku. Na terenie Polski, w Karpaczu znajduje się zbudowany w tym stylu kościółek z drugiej połowy XII wieku. Zbudowany został w miejscowości Vang (południowa Norwegia). Na Śląsk przeniesiono go w XIX wieku (otwarty w 1844).
Architektura karolińska.
Związana jest z dworem Karola Wielkiego i podjętą przez niego próbą odbudowy imperium rzymskiego. Rozwijała się w okresie od drugiej połowy VIII do XI wieku. Zgromadzone wokół dworu międzynarodowe środowisko artystów i uczonych tworzyło sztukę nawiązującą do tradycji świata antycznego, osiągnięć wczesnochrześcijańskich oraz dokonań plemion germańskich i iryjskich. Najważniejszym i najbardziej znanym zabytkiem jest pałac królewski w Akwizgranie. W skład zespołu pałacowego wchodziła świątynia wzorowana na kościele San Vitale w Rawennie. Była to budowla na planie ośmioboku przekryta kopułą opartą na ośmiu kolumnach. W poziomie parteru wykonano obejście wokół nawy środkowej, nad którym empory otwarte do wnętrza kościoła przeznaczone były dla dworu królewskiego. Na wprost ołtarza, w loży królewskiej zachował się marmurowy tron powszechnie uważany jako tron Karola Wielkiego, jednak postawiony on został dopiero w X wieku i należał do Ottona I. Władca zasiadał na nim podczas odprawianych w poziomie parteru mszy. Do wystroju kaplicy użyto za zgodą papieża Hadriana I marmury z pałacu w Rawennie, a sklepienia pokryto mozaikami. Kaplica w Akwizgranie została zbudowana w latach 786 – 800 przez architekta Oda z Metzu, należy do najlepiej zachowanych zabytków architektury karolińskiej. Od kaplicy poprzez atrium poprowadzono długi, drewniany portyk do dwukondygnacyjnego budynku aula regia, w którym mieściły się sale audiencyjne, i prywatne apartamenty cesarza.
Na polecenie przebywającego na dworze Karola Wielkiego biskupa wizygockiego Teodulfa zbudowane zostało ok. 806 r. oratorium w Germigny-des-Prés. Wzniesiono je na planie krzyża greckiego wpisanego w kwadrat. Całe wnętrze podzielone jest arkadami o podkowiastych łukach na dziewięć kwadratowych pól. Ramiona naw środkowych zakończone zostały apsydami zachowującymi plan podkowiastego łuku z architektury wizygockiej. Sklepienia części prezbiterialnej ozdobione były mozaikami, z których zachowała się scena na sklepieniu głównej apsydy (najprawdopodobniej apsyda w części wschodniej sąsiadowała z dwiema bocznymi) z Arką Przymierza.
W opactwie Centuli (w miejscowości Saint-Requier) ok. 790 r. rozpoczęto budowę kościoła opartego na planie krzyża łacińskiego z drugą nawą poprzeczną w części zachodniej. Transept i masyw zachodni w środkowych częściach zwieńczono wysokimi wieżami przyjętymi z tradycji budowli germańskich. Do ramion naw poprzecznych dostawiono okrągłe wieże ze schodami. Utworzony w ten sposób w części zachodniej tzw. westwerk został powtórzony w okresie późnokarolińskim przy budowie kościoła w opactwie Corvey nad Wezerą.
Cennym zabytkiem architektury sakralnej epoki karolińskiej jest plan klasztoru w Sankt Gallen (obecnie na terenie Szwajcarii) założonego przez iryjskich mnichów w 612 r. Pokazano na nim rozmieszczenia poszczególnych budowli wraz z opisem ich funkcji.

</doc>
<doc id="107638" url="https://pl.wikipedia.org/wiki?curid=107638" title="Mauzoleum Teodoryka w Rawennie">
Mauzoleum Teodoryka w Rawennie

Mauzoleum Teodoryka w Rawennie (wł. "Mausoleo di Teodorico") – mauzoleum króla Ostrogotów Teodoryka Wielkiego w Rawennie, w północno-wschodnich Włoszech.
Znajduje się w odległości niespełna 1,5 km na północny wschód od centrum starego miasta ("Piazza del Popolo") w Rawennie. Jego budowę podjęto jeszcze za życia samego króla, zapewne z jego polecenia. Jeszcze za życia władcy, ok. 515 r. sprowadzono do Rawenny z Istrii potężny, wstępnie obrobiony blok wapienia o objętości ok. 360 m³. Już na miejscu budowy wykonano z niego sklepioną wewnątrz kopułę o średnicy 10,88 m, wysokości 3,06 m i grubości ścian ok. 0,8 m. Gotowa kopuła ma masę 276 ton. W celu podniesienia tak wielkiej masy, dookoła kopuły, wzdłuż jej krawędzi, wykonano 12 wykutych w jej materiale strzemion. Gotową kopułę ok. 520 r. uniesiono na linach przy pomocy systemu ustawionych wokół niej drewnianych dźwigów ok. 20-metrowej wysokości, po czym pod nią – z dużych ciosów kamiennych, przywiezionych tu również z Istrii – rozpoczęto ok. 520 r. wznoszenie budowli. Budowę ukończono być może dopiero w 526 r., po śmierci Teodoryka.
W dolnej części, wewnątrz budowli w kształcie dziesięcioboku, znajduje się pomieszczenie rozwiązane na planie krzyża greckiego. W części wschodniej umieszczono sarkofag, na który zaadaptowano antyczną wannę wykonaną z czerwonego porfiru. Prawdopodobnie w nim złożono ciało Teodoryka, usunięte w czasach dominacji bizantyjskiej. Nad parterem zbudowano wyższą kondygnację na planie koła, w której umieszczono kaplicę. Kaplicę oświetla 11 okienek (jedno z nich w kształcie krzyża maltańskiego). Całość nakryto wspomnianą kopułą z jednego bloku wapienia. Możliwe, że taka forma przekrycia nawiązuje do tradycji germańskich, w których dolmeny nakrywano ogromnymi, umieszczonymi w pozycji poziomej głazami. Istnieją także hipotezy sugerujące upadek sztuki budowania i brak umiejętności wykonania kopuły w innej technologii. Inną germańską cechą tej budowli jest zastosowany ornament cęgowy jako fryz poniżej kopuły. Kolejną – materiał użyty do budowy – kamień, podczas gdy wszystkie pozostałe budowle w Rawennie tych czasów zbudowano z cegły. Dolną część budowli zdobią nisze zamknięte arkadami a część górną płytkie, podwójne nisze.

</doc>
<doc id="107639" url="https://pl.wikipedia.org/wiki?curid=107639" title="Równina Wrocławska">
Równina Wrocławska

Równina Wrocławska (318.53) to mezoregion wchodzący w skład Niziny Śląskiej. Rozpościera się pomiędzy Pradoliną Wrocławską a Przedgórzem Sudeckim. Od południowego wschodu ogranicza ją Dolina Nysy Kłodzkiej. Dzieli się na trzy części (mikroregiony): Wysoczyznę Średzką na północnym zachodzie, Równinę Kącką w centrum i Równinę Grodkowską na południowym wschodzie. Jej powierzchnia wynosi ok. 2430 km².
Pod względem geologicznym jest to obszar bloku przedsudeckiego, monokliny śląsko-krakowskiej i monokliny przedsudeckiej, pokryty osadami plejstoceńskimi i holoceńskimi - iłami, piaskami, żwirami, glinami oraz lessami.
Jest to w przeważającej części urodzajna kraina rolnicza powstała na żyznych glebach próchnicznych wytworzonych na utworach lessowych. 
Większe miasta, to: Grodków, Kąty Wrocławskie, Strzelin, Środa Śląska, Wiązów, oraz wchodzący od północy na obszar Równiny Kąckiej Wrocław.

</doc>
<doc id="107640" url="https://pl.wikipedia.org/wiki?curid=107640" title="Fraxinetum">
Fraxinetum



</doc>
<doc id="107646" url="https://pl.wikipedia.org/wiki?curid=107646" title="Gordias">
Gordias

Gordias (także Gordios, Gordius; gr. Gordiás, Górdios, łac. Gordius) – w mitologii greckiej heros, eponim miasta Gordion we Frygii, przybrany ojciec Midasa, twórca węzła gordyjskiego.
Kiedy we Frygii zabrakło władcy, a Frygijczycy pogrążyli się w wojnie domowej, wyrocznia zapowiedziała, że nowym królem zostanie ten, kto wjedzie do miasta na prostym wozie. Pierwszy przez bramy miasta przejechał Gordias, biedny wieśniak, który razem z żoną przyjechał do miasta wozem zaprzężonym w wołu. Obwołany zgodnie z orzeczeniem wyroczni królem, umieścił swój wóz w świątyni Zeusa, przymocowując go u powały świątyni za pomocą węzła gordyjskiego, nazwanego tak od imienia darczyńcy.

</doc>
<doc id="107649" url="https://pl.wikipedia.org/wiki?curid=107649" title="Karolos Papulias">
Karolos Papulias

Karolos Papulias (, wym. ; ur. 4 czerwca 1929 w Janinie, zm. 26 grudnia 2021 w Atenach) – grecki polityk, działacz Panhelleńskiego Ruchu Socjalistycznego (PASOK), długoletni poseł do Parlamentu Hellenów, dwukrotnie minister spraw zagranicznych, w latach 2005–2015 prezydent Grecji.
Życiorys.
Urodził się w nomosie Janina jako syn generała brygady Jeorjosa Papuliasa. W młodości trenował piłkę ręczną, wchodził w skład kadry narodowej. Był również mistrzem Grecji w skoku o tyczce.
Studiował prawo na Uniwersytecie Narodowym im. Kapodistriasa w Atenach oraz na Uniwersytecie w Mediolanie, po czym uzyskał doktorat Uniwersytecie Kolońskim. Od 1963 praktykował jako prawnik, współpracował też z instytutem naukowym w Monachium zajmującym się tematyką Europy Południowo-Wschodniej. W okresie dyktatury czarnych pułkowników (1967–1974) pozostawał na emigracji, współtworzył antyrządowe audycje dla greckiej rozgłośni radiowej Deutsche Welle, uczestniczył w powoływaniu opozycyjnych organizacji politycznych działających w ramach diaspory.
W 1974 dołączył do komitetu centralnego Panhelleńskiego Ruchu Socjalistycznego, od 1975 do 1985 był sekretarzem PASOK-u do spraw międzynarodowych. W 1977 po raz pierwszy został wybrany na posła do Parlamentu Hellenów w okręgu wyborczym Janina. Z powodzeniem ubiegał się o reelekcję w wyborach w 1981, 1985, czerwcu 1989, listopadzie 1989, 1990, 1993, 1996 i 2000. Mandat deputowanego sprawował do 2004, gdy nie ubiegał się o reelekcję. Od 1985 był prezesem greckiego zrzeszenia sportowego, współtworzył również stowarzyszenie zajmujące się dziedzictwem języka greckiego.
Od października 1981 do lutego 1984 pełnił funkcję sekretarza stanu w resorcie spraw zagranicznych. Następnie do lipca 1985 był zastępcą ministra. Od lipca 1985 do lipca 1989 sprawował urząd ministra spraw zagranicznych w rządzie Andreasa Papandreu. Od listopada 1989 do lutego 1990 był wiceministrem obrony narodowej w technicznym gabinecie Ksenofona Zolotasa. W październiku 1993 premier Andreas Papandreu ponownie powierzył mu kierownictwo MSZ, stanowisko to zajmował do stycznia 1996. Jako minister spraw zagranicznych działał na rzecz włączenia Cypru do Unii Europejskiej, a także uczestniczył przy rozwiązywaniu konfliktów na Bliskim Wschodzie.
12 grudnia 2004 premier Kostas Karamanlis z Nowej Demokracji zaproponował jego kandydaturę na stanowisko prezydenta Grecji po kończącym drugą kadencję Konstandinosie Stefanopulosie. W głosowaniu w Parlamencie Hellenów Karolos Papulias został wybrany na ten urząd 279 głosami deputowanych ND i PASOK-u (na 300 możliwych). Pierwszą kadencję rozpoczął 12 marca 2005. 3 lutego 2010 został wybrany na drugą kadencję, otrzymując 268 głosów. Poparli go ponownie parlamentarzyści PASOK-u i Nowej Demokracji, a także przedstawiciele prawicowej partii LAOS. Deputowani dwóch partii komunistycznych ponownie wstrzymali się od głosu. Zakończył pełnienie tej funkcji 13 marca 2015.
Odznaczenia.
Odznaczony licznymi odznaczeniami zagranicznymi, w tym Orderem Słonia (2006), Krzyżem Komandorskim z Gwiazdą Orderu Odrodzenia Polski (1995), Orderem Orła Białego (2013) oraz medalem jubileuszowym „60-lecia zwycięstwa w Wielkiej Wojnie Ojczyźnianej.
Życie prywatne.
Żonaty z Marią Panu, ojciec trzech córek.

</doc>
<doc id="107650" url="https://pl.wikipedia.org/wiki?curid=107650" title="Metabolizm informacyjny">
Metabolizm informacyjny

Metabolizm informacyjny (metabolizm sygnalizacyjny) - wymiana informacji żywego ustroju z otoczeniem i ze samym sobą. Podstawową jednostką tej wymiany jest struktura czynnościowa. U człowieka metabolizm informacyjny wpływa na regulowanie funkcjonowania struktury psycho-fizycznej.
Pojęcie wprowadził Antoni Kępiński. Twórcą teorii metabolizmu informacyjnego jest Donald Broadbent (1958). Spełnia ono kluczową rolę w szerszym systemie zwanym metabolizmem energetyczno-informacyjnym, czyli w koncepcji całego świata ożywionego.

</doc>
<doc id="107651" url="https://pl.wikipedia.org/wiki?curid=107651" title="Traian Băsescu">
Traian Băsescu

Traian Băsescu (wym. []; ur. 4 listopada 1951 w Basarabi) – rumuński polityk, parlamentarzysta i minister, były przewodniczący Partii Demokratycznej, założyciel Partii Ruchu Ludowego, w latach 2000–2004 burmistrz Bukaresztu. Prezydent Rumunii w latach 2004–2014; dwukrotnie zawieszony w wykonywaniu obowiązków, dwukrotnie podjęto bezskuteczne próby jego odwołania z urzędu.
Życiorys.
Wykształcenie i działalność zawodowa.
W 1976 ukończył studia na wydziale nawigacyjnym Institutul de Marină „Mircea cel Bătrân” w Konstancy. Uzyskiwał następnie kolejne uprawnienia oficerskie, a następnie patent kapitana dalekomorskich statków handlowych. Pracował w marynarce handlowej w ramach przedsiębiorstwa państwowego Navrom, od 1981 jako kapitan statków „Argeş”, „Crişana” oraz tankowca „Biruinţa”, największego statku rumuńskiej marynarki handlowej. W latach 1987–1989 kierował oddziałem agencji Navrom w Antwerpii, następnie został dyrektorem generalnym jednego z inspektoratów w ministerstwie transportu.
Działalność polityczna do 2004.
Od końca lat 70. był członkiem Rumuńskiej Partii Komunistycznej. W 1990 objął stanowisko podsekretarza stanu do spraw transportu morskiego w ministerstwie transportu. Od kwietnia 1991 do listopada 1992 kierował tym resortem jako minister w rządach, na czele których stali Petre Roman i Theodor Stolojan. Zaangażował się w działalność Partii Demokratycznej, w 1992 po raz pierwszy z jej ramienia uzyskał mandat posła do Izby Deputowanych, gdzie był wiceprzewodniczącym komisji do spraw przemysłu i usług. W 1996 zrezygnował z mandatu na kilka miesięcy przed końcem kadencji w związku z toczącym się postępowaniem w sprawie domniemanej korupcji. W tym samym roku kierował nieudaną kampanią prezydencką Petre Romana, a sam ponownie został wybrany na deputowanego, zasiadając w niższej izbie rumuńskiego parlamentu do 2000. Od grudnia 1996 do lutego 1998 kolejny raz był ministrem transportu w rządzie Victora Ciorbei. Powrócił na ten urząd w kwietniu 1998 w gabinecie Radu Vasile, sprawując go również w następnym rządzie Mugura Isărescu do czerwca 2000.
W drugiej turze wyborów lokalnych w 2000 został wybrany na urząd burmistrza Bukaresztu. W 2001 stanął na czele Partii Demokratycznej, którą zarządzał do 2004. Nawiązał współpracę z Partią Narodowo-Liberalną, stając się współprzewodniczącym koalicji pod nazwą Sojusz Prawdy i Sprawiedliwości.
Prezydent Rumunii.
Traian Băsescu został kandydatem koalicji na urząd prezydenta Rumunii w wyborach prezydenckich z listopada i grudnia 2004. Jego zwolennicy w kampanii nawiązywali do trwającej wówczas ukraińskiej pomarańczowej rewolucji (m.in. kolorystyką). W pierwszej turze głosowania Traian Băsescu otrzymał 33,92% głosów, zajmując drugie miejsce. W drugiej zmierzył się z urzędującym premierem Adrianem Năstase, wygrywając wynikiem 51,23% głosów. Został tym samym następcą Iona Iliescu, obejmując urząd 20 grudnia 2004.
W trakcie kadencji Traian Băsescu popadł w konflikt z Călinem Popescu-Tăriceanu, premierem i liderem PNL, który stopniowo się pogłębiał. W lutym 2007 rumuński parlament rozpoczął procedurę odwołania z urzędu wobec prezydenta, zarzucając mu naruszanie konstytucji. Rumuński sąd konstytucyjny stwierdził, że nie ma podstaw do odwołania, uważając, iż dowody przedstawione przez parlament są niewystarczające. Jednak parlament 19 kwietnia 2007 przegłosował zawieszenie prezydenta i rozpisanie referendum w sprawie jego usunięcia z urzędu stosunkiem 322 do 108 głosów. Obowiązki głowy państwa przejął wówczas (jako tymczasowy prezydent) przewodniczący Senatu Nicolae Văcăroiu. W referendum dotyczącym odwołania prezydenta z 19 maja 2007 Rumuni nie zatwierdzili decyzji parlamentu (około 74% głosów przeciw przy frekwencji około 44%). W rezultacie Traian Băsescu zachował urząd.
W październiku 2009 ogłosił swój start w kolejnych wyborach prezydenckich przewidzianych na ten sam rok. W pierwszej turze z listopada otrzymał 32,44% głosów (zajmując pierwsze miejsce). W grudniu 2009 został wybrany na drugą kadencję, pokonując w drugiej turze głosowania nieznaczną większością głosów (50,33% do 49,66%) kandydata socjaldemokratów Mirceę Geoanę.
W 2012 ponowiono próbę usunięcia prezydenta ze stanowiska. Unia Społeczno-Liberalna, skupiająca socjaldemokratów, liberałów i konserwatystów nowo powstała koalicja rządowa Victora Ponty, przedstawiła wniosek o jego odwołanie, który w głosowaniu z 6 lipca został poparty przez 258 z 432 parlamentarzystów. Tym samym Traian Băsescu ponownie został zawieszony w obowiązkach, które przejął przewodniczący Senatu Crin Antonescu. Nowe referendum dotyczące odwołania prezydenta odbyło się 29 lipca 2012 i zostało uznane za nieważne przez sąd konstytucyjny ze względu na zbyt niską frekwencję (około 46%). Za odwołaniem Traiana Băsescu zagłosowało około 87% biorących w nim udział. Parlament przywrócił Traiana Băsescu na urząd prezydenta 27 sierpnia 2012, który ten objął następnego dnia.
Działalność od 2014.
Druga i ostatnia kadencja prezydencka upłynęła 21 grudnia 2014. Jeszcze w 2013, po konflikcie z władzami swojej dotychczasowej formacji – Partii Demokratyczno-Liberalnej (następczyni PD), zainicjował powstanie nowej partii pod nazwą Partia Ruchu Ludowego. W październiku 2015 wstąpił formalnie do tego ugrupowania, obejmując w nim przewodnictwo. W wyborach w 2016 z ramienia Partii Ruchu Ludowego został wybrany w skład Senatu. W czerwcu 2018 zakończył pełnienie funkcji przewodniczącego ludowców.
W wyborach z maja 2019 jako lider listy wyborczej Partii Ruchu Ludowego uzyskał mandat posła do Parlamentu Europejskiego IX kadencji.
W czerwcu 2019 Narodowa Rada Badań Archiwów Securitate (CNSAS) opublikowała dokumenty stwierdzające, że Traian Băsescu od 1972 był tajnym współpracownikiem komunistycznej służby bezpieczeństwa Securitate (pseudonim „Petrov”). Współpraca ta trwała od pierwszego roku studiów, a materiały zostały zniszczone w 1979, gdy Traian Băsescu wstąpił do Rumuńskiej Partii Komunistycznej. Były prezydent negował tę współpracę; potwierdził ją jednak we wrześniu 2019 sąd apelacyjny w Bukareszcie.
Życie prywatne.
Jest żonaty z Marią Băsescu. Ma dwie córki: Ioanę i Elenę. Traian Băsescu jest wyznawcą prawosławia.

</doc>
<doc id="107653" url="https://pl.wikipedia.org/wiki?curid=107653" title="Metabolizm energetyczno-informacyjny">
Metabolizm energetyczno-informacyjny

Metabolizm energetyczno-informacyjny – ustawiczny proces wymiany energii i informacji między żywym ustrojem a środowiskiem, podczas którego ustrój zachowuje swoją strukturę i tożsamość.
Antoni Kępiński, pisząc o człowieku, traktuje go jako jedność psychofizyczną, a dokładnie jedność energetyczno-informacyjną. Koncepcja metabolizmu energetyczno-informacyjnego zakłada, że część energetyczną reprezentuje poziom życia biologicznego, natomiast część informacyjna dzieli się na psychikę podświadomą i świadomą. Na tych trzech poziomach funkcjonuje sumienie, które na każdym poziomie odpowiada za inny rodzaj wartości:
Jest to model przyrody ożywionej, stworzony przez Antoniego Kępińskiego na potrzebę systematyzacji jego własnych poglądów. Niektórzy dostrzegają w tym modelu dalekie podobieństwa do teorii struktur dyssypatywnych Prigogine'a w termodynamice procesów nieodwracalnych.

</doc>
<doc id="107660" url="https://pl.wikipedia.org/wiki?curid=107660" title="LSSAH">
LSSAH



</doc>
<doc id="107662" url="https://pl.wikipedia.org/wiki?curid=107662" title="Maliny">
Maliny



</doc>
<doc id="107664" url="https://pl.wikipedia.org/wiki?curid=107664" title="Leonard Adleman">
Leonard Adleman

Leonard Adleman (ur. 31 grudnia 1945 r.) – amerykański profesor nauk informatycznych oraz biologii molekularnej na Uniwersytecie Południowej Kalifornii.
Studia ukończył w 1968 roku na Uniwersytecie Kalifornijskim w Berkeley, a doktorat obronił w 1976 roku.
Wraz z Adi Szamirem i Ronaldem Rivestem jest współtwórcą asymetrycznego algorytmu szyfrującego RSA (od inicjałów twórców systemu) z 1977 roku opartego na liczbach pierwszych. Za to odkrycie wszyscy trzej w 2002 roku otrzymali Nagrodę Turinga, zwaną Noblem nauk informatycznych.
W 1994 roku opublikował artykuł "Obliczenia molekularne w rozwiązaniach problemów złożonych", w którym przedstawił sposób użycia molekuł DNA w systemach obliczeniowych. Przy pomocy obliczeń molekularnych udało mu się rozwiązać problem Hamiltona. Wykorzystanie algorytmu DNA było spektakularnym sukcesem jako pierwsze pomyślne wykorzystanie komputera DNA w obliczeniach molekularnych.

</doc>
<doc id="107665" url="https://pl.wikipedia.org/wiki?curid=107665" title="Inkarnacja">
Inkarnacja

Inkarnacja (z łac.: "incarnatio"; od "incarnare", gdzie "caro" – ciało, mięso) – w religiach dharmicznych jest to jedno z wcieleń przyjmowanych przez żywą istotę (duszę) w cyklu samsary.
Hinduizm.
W hinduizmie "inkarnacja" może też odnosić się do awatara – formy, w której bóg zstępuje do materialnego świata.
Buddyzm.
W buddyzmie tybetańskim "inkarnacja" oznacza świadome odrodzenie się tulku. Osoba taka przed śmiercią przekazuje dokładne wskazówki, gdzie szukać jej nowego wcielenia.

</doc>
<doc id="107668" url="https://pl.wikipedia.org/wiki?curid=107668" title="Leonard M. Adleman">
Leonard M. Adleman



</doc>
<doc id="107669" url="https://pl.wikipedia.org/wiki?curid=107669" title="Manco Capac II">
Manco Capac II



</doc>
<doc id="107670" url="https://pl.wikipedia.org/wiki?curid=107670" title="Akademia Nauk Społecznych">
Akademia Nauk Społecznych

Akademia Nauk Społecznych (ANS) – szkoła wyższa istniejąca w latach 1984–1990 powstała z połączenia Wyższej Szkoły Nauk Społecznych przy KC PZPR i działającego od 1974 Instytutu Podstawowych Problemów Marksizmu-Leninizmu, jako spadkobierczyni działających wcześniej Instytutu Nauk Społecznych przy KC PZPR i Instytutu Kształcenia Kadr Naukowych.
Historia.
Powołana 6 kwietnia 1984, powstała w sierpniu 1984 i została afiliowana przy KC PZPR. Formalnie była obok KUL-u jedną z nielicznych przed 1989 uczelni o statusie niepublicznym, choć "de facto" środki na jej utrzymanie pochodziły z budżetu państwa. Kształciła kadry dla aparatu PZPR i administracji PRL na 4–5-letnich studiach magisterskich dziennych, zaocznych i podyplomowych oraz kadry przed objęciem kluczowych stanowisk funkcjonariuszy partyjnych, administracyjnych i służby zagranicznej MSZ na 4-letnich studiach doktoranckich. Nadawała stopnie naukowe (doktoraty i habilitacje). Główne kierunki kształcenia: politologia, socjologia, historia, filozofia i ekonomia. Obok własnej kadry wykłady i zajęcia prowadzili pracownicy naukowi z innych ośrodków uniwersyteckich i akademickich. Na ANS studiowały również osoby nienależące do PZPR (w tym na studiach doktoranckich). Jej absolwentami było wielu prominentnych działaczy. Po rozwiązaniu uczelni w 1990 jej byli pracownicy otrzymali możliwość zatrudnienia na dotychczasowych etatach w innych uczelniach publicznych.
Zatrudniała 932 pracowników. Do 29 stycznia 1990 uczelnia nosiła nazwę Akademii Nauk Społecznych PZPR, następnie do 21 czerwca 1990 – Akademii Nauk Społecznych.
Siedziba.
Jej głównymi lokalizacjami w Warszawie były południowa część budynku przy Alejach Ujazdowskich 1/3 – obecnie Kancelaria Prezesa Rady Ministrów, oficjalnie – ul. Bagatela 2, ul. Szopena 1 oraz ul. Wspólna 32-46.

</doc>
<doc id="107672" url="https://pl.wikipedia.org/wiki?curid=107672" title="Manco Inca">
Manco Inca

Manco Inca, (Manqu Inqa) (ur. ok. 1516, zm. 1544) – szesnasty Inka władający państwem Inków ze stolicą w Cuzco.
Życiorys.
Jego ojcem był Huayna Capac. Po śmierci Huascara i Atahualpy, Manco Inca został koronowany w roku 1534 przez hiszpańskiego konkwistadora Francisco Pizarro na władcę marionetkowego państwa. Zdołał jednak zbiec i stworzyć armię, która w 1536 roku oblegała Cuzco, inkaską stolicę zajętą przez Hiszpanów.
W wyniku technologicznej przewagi Hiszpanów. Manco Inca kontynuował partyzancką walkę z Hiszpanami w oparciu o twierdzę Ollantaytambo do czasu, gdy został podstępnie zamordowany.

</doc>
<doc id="107673" url="https://pl.wikipedia.org/wiki?curid=107673" title="Milicja">
Milicja

Milicja ( „służba wojskowa” od „żołnierz”) – rodzaj oddziałów, zazwyczaj ochotniczych, których członkowie posiadają wyszkolenie wojskowe i wyposażeni są w broń palną, stanowiących jednostki pomocnicze lub rezerwowe dla regularnej armii lub partyzantki. Mogą być używane w stanie wyższej konieczności (klęski żywiołowe, zagrożenie wewnętrzne lub zewnętrzne i innych).
Milicje takie istnieją obecnie np. w Australii i Stanach Zjednoczonych (federalna Gwardia Narodowa oraz milicje stanowe) oraz Łotwie, . W pewnym sensie charakter taki ma armia Szwajcarii.
Inne rodzaje milicji.
Mianem milicji określa się także uzbrojone grupy paramilitarne, organizowane np. w celu zapewnienia samoobrony lub ochrony porządku na obszarach objętych działaniami wojennymi lub wojną domową. Mogą one również prowadzić działania ofensywne przeciwko innym ugrupowaniom, stosując np. metody partyzantki miejskiej lub nawet terrorystyczne (np. libańska wojna domowa, konflikt w Iraku).
W niektórych krajach nazwa milicja jest używana dla instytucji, której zadaniem jest ochrona bezpieczeństwa publicznego oraz ściganie przestępstw, czyli dla odpowiednika policji w innych krajach. W 1917 roku bolszewicy sowieccy powołali milicję (teoretycznie jej członkami byli chłopi i robotnicy – w przeciwieństwie do „burżuazyjnej” policji krajów kapitalistycznych). Po roku 1944 w wielu państwach pozostających pod wpływem ZSRR policje nosiły nazwę milicji (np. w Polsce była to Milicja Obywatelska). Po rozpadzie ZSRR milicje pozostały m.in. w Rosji do 2011 roku, na Ukrainie do 2015 roku (patrz: ukraińska milicja), a do dzisiaj na Białorusi oraz w nieuznawanych republikach: Abchazji, Donieckiej i Ługańskiej Republice Ludowej.

</doc>
<doc id="107676" url="https://pl.wikipedia.org/wiki?curid=107676" title="Serj Tankian">
Serj Tankian

Serj Adam Tankian, orm. Սերժ Թանգյան (ur. 21 sierpnia 1967 w Bejrucie w Libanie) – amerykański muzyk, instrumentalista i wokalista pochodzenia ormiańskiego. Członek grupy muzycznej System of a Down.
W 2006 roku piosenkarz został sklasyfikowany na 26. miejscu listy 100 najlepszych wokalistów metalowych wszech czasów według Hit Parader. Z kolei w 2009 roku został sklasyfikowany na 20. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
W wieku pięciu lat przeniósł się wraz z rodzicami i z młodszym bratem do Los Angeles. Jest z pochodzenia Ormianinem, tak samo jak pozostali członkowie zespołu. Uczęszczał do ormiańskiej szkoły Rose and Alex Pilibos. Po ukończeniu college’u założył własną firmę produkującą oprogramowanie komputerowe – Ultimate Solutions.
Muzykę pop odkrył za sprawą "Saturday Night Fever" Bee Gees. Dopiero później zaczął interesować się starszą muzyką. Potem usłyszał Faith No More, który zaprowadził go do fascynacji metalowymi zespołami, jak Slayer czy Metallica. Wreszcie przerzucił się na muzykę rocka gotyckiego m.in. The Cure i The Sisters of Mercy.
Na początku lat 90. grał na keyboardzie w zespole, który dzielił salę prób z zespołem, w którym grał Daron Malakian. Obydwaj chodzili do Rose and Alex Pilibos, ale znali się tylko ze słyszenia. Szybko zauważyli, że mają ze sobą dużo wspólnego i razem założyli zespół o nazwie „Soil” który później zmienił nazwę na System of a Down. Serj jest współzałożycielem, twórcą tekstów zespołu i jego wokalistą. Gra w nim także na keyboardzie, na koncertach w niektórych piosenkach gra również na gitarze elektrycznej i akustycznej.
Założył własną wytwórnię płytową Serjical Strike Recording. Nagrał w niej płytę "Serart" wraz z Arto Tunçboyacıyanem. Wydał także swój tomik poetycki pt. "Cool Gardens". Zagrał gościnnie w piosence i teledysku "We are One" gitarzysty Bucketheada. Nagrał partie wokalne na płycie "Enter the Chicken" (2005) tegoż amerykańskiego muzyka. Udzielał się wokalnie również w projektach innych muzyków. Wraz z Tomem Morello z grup Audioslave i Rage Against the Machine założył organizację Axis of Justice działającą na rzecz pokoju, praw człowieka i sprawiedliwości społecznej.
23 października 2007 ukazała się pierwsza płyta solowa artysty, "Elect the Dead".
1 listopada 2007 roku uczestniczył w rozdaniu nagród MTV Europe Music Awards 2007 w Monachium, przyznając nagrodę w kategorii „ROCK OUT” zespołowi 30 Seconds to Mars.
11 kwietnia 2008 roku Serj Tankian zagrał koncert w warszawskim klubie Stodoła, podczas którego wyraził podziw dla „Solidarności” oraz polskiej walki o wyzwolenie się spod wpływów sowieckich. Nawiązał przy tym do podobnych losów jego rodzinnej Armenii. Zaraz potem mocno skrytykował politykę amerykańskiego prezydenta George’a W. Busha, nazywając go „hipokrytą”. Dodał też, że koncert w Polsce był najlepszym na trasie. 9 marca 2010 wydał nową płytę "Elect the Dead Symphony". Płyta ta zawiera większość piosenek z "Elect the Dead". Płyta nagrana została w Nowej Zelandii, gdzie zagrał koncert z orkiestrą symfoniczną. Płyta wyszła na CD i CD+DVD oraz na dwóch płytach winylowych (2LP).
Kolejna płyta ukazała się 21 września 2010 roku i nosi tytuł "Imperfect Harmonies". „Imperfect Harmonies” to połączenie dobrze znanej rockowej dynamiki, z orkiestrowym rozmachem i – to nowość – brzmieniami elektronicznymi. Szaloną stylistyczną mieszankę spaja talent do pięknych melodii i wyjątkowy, zdradzający etniczne wpływy, głos wokalisty. Oprócz piosenek po angielsku, znalazł się tu zresztą utwór zaśpiewany w języku ormiańskim...
20 czerwca w amfiteatrze w parku Sowińskiego w Warszawie odbył się koncert promujący "Elect the Dead Symphony", na którym Serj zaśpiewał wraz z orkiestrą polskiego radia. Przed wykonaniem utworu "Elect The Dead" zapytał fanów o wybory oraz przy okazji wykonał nowy utwór „Peace Be Revenged” z "Imperfect Harmonies". 12 lipca wydał singiel z "Imperfect Harmonies", "Left of Center". 24 sierpnia 2010 r. zaprezentował oficjalny teledysk do "Left of Center". 25 lutego 2011 roku miała miejsce premiera musicalu artysty, "Prometheus Bound". Spektakl został wystawiony w American Repertory Theater w Cambridge. Ponadto wokalista kończy prace nad „klasyczną jazzową symfonią”, która powinna ujrzeć światło dzienne w 2011 roku. 22 marca 2011 roku twórca opublikował drugi tomik poezji, zatytułowany "Glaring Through Oblivion".
10 lipca 2012 roku wydana została kolejna płyta pt. "Harakiri", która zadebiutowała na 29. miejscu zestawienia "Billboard 200". Artysta zapowiedział wydanie trzech studyjnych albumów. Pierwszy z nich – "Orca" – ukazał się w wersji fizycznej w czerwcu 2013. Został on jednak poszerzony o utwory z płyty w wersjach na żywo. W przeciwieństwie do poprzednich studyjnych wydawnictw Serja, na "Orca" znalazły się piosenki nagrane z orkiestrą, w stylu klasycznym. Wówczas Tankian poinformował o pracach nad dwoma kolejnymi krążkami, ujawniając również tytuły i garść informacji na ich temat. Na Jazz-Iz-Christ znalazło się miejsce dla 13 utworów będących mieszanką tradycyjnego jazzu, muzyki elektronicznej i bardziej nowoczesnego jazzu. Natomiast nad tworzeniem płyty Funktronic oprócz samego artysty czuwał Jimmy Urine. Wokalista powiedział, że płyta jest „koncepcyjnym brytyjskim filmem gangsterskim bez filmu”
Na albumie znalazło się 12 elektronicznych utworów z czego aż 4 instrumentalne.
Na początku 2013 roku muzyk wystąpił gościnnie w utworze „Out of Line” amerykańskiego zespołu heavy metalowego Device, którego liderem jest David Draiman z grupy Disturbed.
25 czerwca 2013 roku ukazał się czwarty album "Orca Symphony No. 1", zawierający zupełnie nowe, symfoniczne kompozycje. Nagrania zarejestrowano w austriackim Linzu. Wydawnictwo zostało sfinansowane przez fanów za pośrednictwem serwisu Kickstarter. 23 lipca tego samego roku miała miejsce premiera piątej płyty artysty, "Jazz-iz Christ", stanowiącej mieszankę tradycyjnego i nowoczesnego jazzu oraz muzyki elektronicznej.
Życie prywatne.
Serj Tankian od dłuższego czasu związany jest ze swoją partnerką, Angelą Madatyan. Para wzięła ślub 10 czerwca 2012 roku w Kalifornii. Od 2007 roku muzyk posiada obywatelstwo Nowej Zelandii. Jest rzecznikiem ochrony środowiska i zwierząt, czego dowody daje w pisanych przez siebie słowach piosenek (np. na albumie Toxicity), a także wegetarianinem.

</doc>
<doc id="107677" url="https://pl.wikipedia.org/wiki?curid=107677" title="William Barden">
William Barden

William Barden OP (ur. 3 czerwca 1908 w Dublinie, zm. 4 grudnia 2004) – irlandzki duchowny katolicki, arcybiskup.
Wstąpił do zakonu dominikanów, przyjął święcenia kapłańskie 28 lutego 1931. 30 maja 1974 został mianowany przez papieża Pawła VI arcybiskupem Isfahanu w Iranie, 25 października 1974 przyjął sakrę biskupią z rąk arcybiskupa Mario Briniego (urzędnika Kurii Rzymskiej, byłego internuncjusza w Egipcie). Kierował archidiecezją do 12 sierpnia 1982, kiedy złożył rezygnację po osiągnięciu wieku emerytalnego.

</doc>
<doc id="107678" url="https://pl.wikipedia.org/wiki?curid=107678" title="Michaił Ostrogradski">
Michaił Ostrogradski

Michaił Wasiljewicz Ostrogradski, ros. Михаил Васильевич Остроградский (ur. 24 września 1801 w Połtawie, zm. 1 stycznia 1862 tamże) – matematyk rosyjski. Członek Akademii Nauk w Petersburgu, Nowym Jorku, Turynie i Paryżu. Zajmował się fizyką matematyczną, algebrą, teorią liczb, analizą matematyczną i rachunkiem prawdopodobieństwa.
Życiorys.
Ukończył studia na Uniwersytecie w Charkowie, studiował także na Sorbonie.
Szerokie wykształcenie matematyczne i przyrodnicze pozwoliły mu uzyskać rezultaty o pierwszorzędnym znaczeniu w mechanice i różnych działach matematyki. Nazwisko jego było szeroko znane poza granicami kraju. Najbardziej wymownym faktem jego sławy jest to, że był członkiem Akademii Nauk - petersburskiej (od 1830 r.), turyńskiej, rzymskiej, amerykańskiej i francuskiej (Academie des Sciences w Paryżu od 1851 r.).
Michał Ostrogradski urodził się w 1801 roku w rodzinie bogatego właściciela ziemskiego w guberni połtawskiej. Nie ukończył gimnazjum, gdyż ojciec jego wyobrażał sobie, że tak potężnie zbudowany chłopak musi poświęcić się karierze wojskowej. 15-letniego syna postanowił zawieźć do Petersburga, aby zapisać go do pułku gwardyjskiego. Po drodze dzięki usilnym namowom rodziny zmienił zamiar i Michał wstąpił na Uniwersytet Charkowski.
Uczył się początkowo słabo, gdyż sam marzył o karierze oficera. Dopiero gdy zamieszkał u profesora matematyki Pawłowskiego, zaczął pod jego wpływem interesować się bardziej nauką i wkrótce stał się jednym z najlepszych studentów, celując szczególnie w matematyce. Jednak gdy w 1820 roku zdał wszystkie egzaminy końcowe z wynikiem bardzo dobrym, władze uczelni nie wydały mu dyplomu, motywując to wolnomyślicielstwem Ostrogradskiego. Wyjechał wówczas do Paryża i tam uczęszczał na wykłady Ampere'a, Cauchy'ego, Laplace'a, Poissona i innych. Wkrótce sam spróbował swoich sił w matematyce i za obliczenia szczególnie trudnych całek otrzymał od Cauchy'ego specjalną pochwałę.
W 1825 roku referował we francuskiej Akademii Nauk swoje wyniki dotyczące rozchodzenia się fal na powierzchni cieczy. W tym samym roku rozpoczął pierwszą pracę pedagogiczną w College Henryka IV. W 1828 roku powrócił do Rosji. Wykładał matematykę w Głównym Instytucie Pedagogicznym, w Korpusie Morskim oraz w Michajłowskiej Szkole Artyleryjskiej. Wykłady jego odznaczały się niezwykle dokładnym przygotowaniem. Podawał w nich najnowsze osiągnięcia francuskich matematyków, nieznane jeszcze w Rosji.
Był jednym z założycieli petersburskiej szkoły matematycznej. Publikował wiele prac z zakresu mechaniki teoretycznej, fizyki matematycznej, teorii liczb, algebry i rachunku prawdopodobieństwa. Ogłosił równanie różniczkowe z zakresu rozchodzenia się ciepła w cieczach i ciałach stałych. Podał wzór na przekształcenie całki objętościowej w całkę powierzchniową, znany studentom jako wzór Gaussa-Ostrogradskiego. Wprowadził pojęcie zespolonego różniczkowego operatora. W pracy „O przekształceniach zmiennych w całkach" wyprowadził zasadnicze wzory na zamianę zmiennych całkowania w całkach podwójnych i potrójnych. Te dowody są obecnie podawane we wszystkich podręcznikach wyższej matematyki. Jako kryterium ważności prac matematycznych uznawał ich zastosowanie w praktyce. Jedna z jego prac z rachunku prawdopodobieństwa o metodach statystycznego obliczania braków wynika z zamiaru ułatwienia pracy sortowaczom towarów dostarczanych wojsku.
Ostrogradski umarł nagle 1 stycznia 1862 roku w Połtawie, w drodze z domu do Petersburga.

</doc>
<doc id="107679" url="https://pl.wikipedia.org/wiki?curid=107679" title="Albert Forster">
Albert Forster

Albert Maria Forster (ur. 26 lipca 1902 w Fürth, zm. 28 lutego 1952 w Warszawie) – niemiecki polityk, gauleiter Okręgu Rzeszy Gdańsk-Prusy Zachodnie, zbrodniarz nazistowski.
Życiorys.
Członek NSDAP nr 1924, SS nr 158. Od 15 października 1930 pełnił na polecenie Adolfa Hitlera funkcję gauleitera gdańskiego (Wolne Miasto Gdańsk) NSDAP, do którego przybył 9 dni później.
Odpowiedzialny za łamanie postanowień traktatu wersalskiego w Wolnym Mieście Gdańsku, łamanie konstytucji tegoż, nielegalne uzbrajanie oraz rozbudowę oddziałów SA i SS na jego terenie oraz prześladowania przedstawicieli opozycji, Polaków oraz Żydów jeszcze przed wojną.
23 sierpnia 1939 Albert Forster ogłosił się zwierzchnikiem Wolnego Miasta Gdańska. . Po wybuchu wojny, 26 października 1939 roku Albert Forster otrzymał stanowisko namiestnika ("Reichsstatthalter") Okręgu Rzeszy Gdańsk-Prusy Zachodnie ("Reichsgau Danzig-Westpreußen").
27 listopada 1939 roku w Bydgoszczy Forster powiedział: "Kto należy do narodu polskiego, musi zniknąć. Najzaszczytniejszym dla nas zadaniem jest uczynienie wszystkiego, aby każdy przejaw polskości zginął bez reszty".
Organizator przyłączenia Gdańska do Rzeszy oraz odpowiedzialny za powstanie obozu koncentracyjnego Stutthof i masowe egzekucje w Piaśnicy (12 tysięcy zamordowanych) na Kaszubach. 31 grudnia 1941 został awansowany na stopień SS-Obergruppenführera. Bezpośrednio odpowiedzialny za prześladowania Polaków w Okręgu Rzeszy Gdańsk-Prusy Zachodnie, ich masowe wysiedlenia, prześladowania.
Odpowiedzialny był także za opóźnianie planowej ewakuacji ludności niemieckiej i wprowadzanie jej w 1945 roku w błąd co do faktycznego położenia na froncie. Doprowadził tymi działaniami (oraz nieustannymi kłótniami z gauleiterem Prus Wschodnich Erichem Kochem) do paniki, zatorów na drogach, braku możliwości ewakuacji z Gdańska ponad miliona Niemców.
Po II wojnie.
W 1945 uciekł do Niemiec na pokładzie motorówki, obawiając się zemsty Polaków oraz Armii Czerwonej. Biograf gauleitera Dieter Schenk opisuje, że podczas załadunku Forster domagał się także zabrania posiadanych przez siebie gdańskich mebli i innych wartościowych przedmiotów, czym naraził się na kpiny i spowodował zdecydowany sprzeciw oficera Wehrmachtu odpowiedzialnego za przygotowanie podróży.
Jego nazwisko znalazło się na alianckiej liście zbrodniarzy wojennych. Zatrzymany przez Anglików w Niemczech, w sierpniu 1946 wydany został Polsce. Osądzony przez Najwyższy Trybunał Narodowy w Gdańsku od 5 do 29 kwietnia 1948, skazany został za popełnione zbrodnie wojenne na karę śmierci. Wyznaczonymi z urzędu obrońcami Forstera byli gdańscy adwokaci Bolesław Wiącek oraz Tadeusz Kuligowski.
Wyrok wykonano 28 lutego 1952 w więzieniu mokotowskim w Warszawie.
Do dzisiaj nie jest znany ani powód odwlekania egzekucji, ani nieinformowania o niej opinii publicznej. W literaturze popularnej pojawia się teza, bazująca na pracy Levine’a, że Forster nie został stracony, lecz żył w areszcie domowym do naturalnej śmierci. Hipoteza ta nie została jednak nigdy potwierdzona w jakichkolwiek poważnych źródłach.
Do dzisiaj istnieje w Gdańsku niewielki dom jednorodzinny, w którym mieszkał wraz z rodziną do 1939 roku (przy ulicy Generała Bora-Komorowskiego 95). Po wybuchu wojny Forster przeniósł się do komfortowej willi z ogrodem przy ul. Dębinki 1, w której w latach 1936–1939 siedzibę miało prywatne gimnazjum żydowskie prowadzone przez Ruth Rosenbaum (tzw. Gimnazjum Rosenbaumów). Obecnie w budynku znajduje się siedziba jednostek administracji Gdańskiego Uniwersytetu Medycznego. Zachowała się także jego rezydencja na gdańskiej Wyspie Sobieszewskiej, tzw. „Forsterówka”.
Honorowe obywatelstwo.
Honorowy obywatel miasta:

</doc>
<doc id="107682" url="https://pl.wikipedia.org/wiki?curid=107682" title="Strofa saficka">
Strofa saficka

Strofa saficka (łac. "stropha Sapphica") - typ strofy składającej się z trzech wersów jedenastozgłoskowych i czwartego pięciozgłoskowego. Ten układ strofy wiersza charakterystyczny był dla greckiej poetki Safony, w której wierszach po raz pierwszy pojawił się ten rodzaj strofy. Najstarszym świadectwem użycia tej formy jest "Hymn do Afrodyty".
W antyku wyróżniano:
Strofę saficką w poezji łacińskiej stosował na przykład Horacy:
Zwrotkę tę wykorzystywali również poeci polskołacińscy, między innymi Jan Dantyszek.
W poezji polskiej strofa saficka pojawiała się w XVI wieku jako układ trzech wersów jedenastosylabowych i jednego (ostatniego w strofie) pięciosylabowego. Szybko się stała jedną z najpopularniejszych form.
Oprócz Jana Kochanowskiego stosowali ją między innymi Mikołaj Sęp-Szarzyński ("Pieśń III. O wielmożności bożej"), Sebastian Grabowiecki i Maria Konopnicka ("Wolny najmita"). Najbardziej spektakularnym i jedynym właściwie w pełni epickim użyciem zwrotki safickiej w poezji polskiej pozostaje od czterystu lat "Flis" Sebastiana Fabiana Klonowica. W Czechach strofę saficką wykorzystywał Jaroslav Vrchlický:
W literaturze rumuńskiej strofę saficką w utworze opatrzonym podtytułem "w metrum antycznym" zastosował Mihai Eminescu.

</doc>
<doc id="107683" url="https://pl.wikipedia.org/wiki?curid=107683" title="Salomon Grundig">
Salomon Grundig



</doc>
<doc id="107686" url="https://pl.wikipedia.org/wiki?curid=107686" title="Liryka inwokacyjna">
Liryka inwokacyjna

Liryka inwokacyjna, liryka apelu, liryka zwrotu do adresata – obok liryki bezpośredniej, liryki pośredniej (a także liryki podmiotu zbiorowego) jeden z głównych typów wypowiedzi lirycznej wyróżnianych ze względu na stosunek podmiotu lirycznego do rzeczywistości przedstawionej w utworze. Podmiot liryczny jest centralnym elementem utworu lirycznego: jego wypowiedź organizuje całokształt utworu, jest głównym wyznacznikiem jego kompozycji. Najbardziej typową i swoiście liryczną formą wypowiedzi podmiotu lirycznego jest wyznanie, mieszczące się w obrębie liryki bezpośredniej, w której podmiot konsekwentnie występuje w pierwszej osobie gramatycznej, a swoje przeżycia ujawnia wprost. Lirykę pośrednią charakteryzuje natomiast „ukrycie” podmiotu lirycznego: wypowiedź podmiotu nie jest w niej bezpośrednim wyrazem jego przeżyć, ale zdystansowanym opisem lub kreacją sytuacji, w których subiektywność zanika, często przy wprowadzeniu elementów narracyjności, fabularności i dialogiczności.
Liryka pośrednia i bezpośrednia są głównymi typami wypowiedzi lirycznej: liryka inwokacyjna jest typem pobocznym i rzadszym. Obejmuje ona te utwory, w których obok podmiotu lirycznego jako głównego czynnika kompozycyjnego pojawia się tzw. „ty” liryczne: jako lirykę inwokacyjną określa się wypowiedź podmiotu lirycznego, która jest wyraźnie ukierunkowana na adresata. Adresatem może być pojedyncza osoba lub zbiór osób, a także upersonifikowane pojęcie. Swoistą postacią liryki inwokacyjnej jest tzw. Du-Lyrik: wypowiedź liryczna o charakterze inwokacyjnym, w której „ty” liryczne nie tylko ujawnia się równie wyraźnie co „ja” liryczne, ale staje się dominantą kompozycyjną utworu w miejsce podmiotu lirycznego; w której „ty” liryczne dominuje treść wypowiedzi podmiotu lirycznego i staje się głównym bohaterem wiersza. 
Monolog liryczny skonstruowany jest w utworach lirycznych o charakterze inwokacyjnym jako zwrot do odbiorcy. Ma on często charakter retoryczny, co prowadzi do nadania wielu utworom liryki inwokacyjnej specyficznego, oratorskiego stylu. Liryka inwokacyjna może różnić się od liryki bezpośredniej i pośredniej kształtem językowym, może stawać się rodzajem poetyckiego przemówienia lub listu. Zjawiska te wyraźne są zwłaszcza w odzie jako gatunku szczególnie charakterystycznym dla liryki inwokacyjnej, podobnie jak dla liryki bezpośredniej szczególnie charakterystyczna jest elegia. Związek liryki inwokacyjnej z retoryką sprawia, że używana jest ona w utworach, którym celem jest propagowanie różnego rodzaju idei i programów politycznych, przedstawianie wydarzeń historycznych czy też jakiś cel dydaktyczny. Prócz tego spotykana jest często w liryce miłosnej, zwłaszcza nawiązującej do ludowej pieśni miłosnej. Nierzadko w liryce miłosnej o charakterze inwokacyjnym adresatem wypowiedzi podmiotu lirycznego jest upersonifikowane pojęcie, stające się wyrazem jego przeżyć: funkcja takiego upersonifikowanego pojęcia zbliża się do funkcji podmiotu w liryce maski.
Liryka pośrednia, bezpośrednia i inwokacyjna stanowią pewne typowe możliwości kompozycji monologu lirycznego – takie, w których oparty jest on na jednolitej zasadzie. W wielu utworach lirycznych brak jest jednak jednolitej zasady kompozycyjnej monologu lirycznego: mogą one łączyć formy wypowiedzi o charakterze bezpośrednim, pośrednim i inwokacyjnym, nie zacierając przy tym nawet ich odrębności, ale budując między nimi napięcia i przydzielając im specyficzne funkcje.

</doc>
<doc id="107687" url="https://pl.wikipedia.org/wiki?curid=107687" title="Artur Hajzer">
Artur Hajzer

Artur Henryk Hajzer (ur. 28 czerwca 1962 w Zielonej Górze, zm. 7 lipca 2013 na stoku Gaszerbrum I w Karakorum) – polski taternik, alpinista i himalaista, twórca i szef programu Polski Himalaizm Zimowy 2010–2015, kierownik wypraw działających w ramach tego projektu, współzałożyciel i były prezes (wraz z Januszem Majerem) nieistniejącej już firmy ADD będącej właścicielem marki Alpinus produkującej odzież outdoorową oraz sprzęt turystyczny i wspinaczkowy, współtwórca (również z Majerem) firmy w tej samej branży: HiMountain. Był członkiem Kapituły Nagrody Środowisk Wspinaczkowych „Jedynka” aż do jej rozwiązania w 2011. Mieszkał przez 9 ostatnich lat życia w Mikołowie, w dzielnicy Kamionka.
Życiorys.
Wspinanie rozpoczął w 1976 od Tatr. Przeszedł wiele dróg na Kazalnicy Mięguszowieckiej, Ganku i innych ścianach. W Alpach przeszedł kilka trudnych dróg w masywie Mont Blanc, m.in. na Petit Dru i Mont Blanc du Tacul.
W górach wysokich zadebiutował w 1982 wspinaczką na szczyt Daplipangdi-Go (wówczas Gaurishanka-Go) w Himalajach Nepalu (6126 m n.p.m.). W kolejnym roku zdobył Tiricz Mir, najwyższy wierzchołek Hindukuszu (7706 m). 9 listopada 1986 z Jerzym Kukuczką i Carlosem Carsolio zdobył Manaslu East. Było to pierwsze wejście, dodatkowo w stylu alpejskim i bez wspomagania tlenem. Z Jerzym Kukuczką 3 lutego 1987 dokonał pierwszego zimowego wejścia na Annapurnę. Spośród ośmiotysięczników zdobył też Sziszapangmę 18 września 1987 wraz z Wandą Rutkiewicz, Ryszardem Wareckim i Jerzym Kukuczką, Dhaulagiri w 2008 i Nanga Parbat w 2010, oba z Robertem Szymczakiem. W 2011 wraz z Adamem Bieleckim i Tomaszem Wolfartem zdobył kolejny ośmiotysięcznik, Makalu.
Wspólnie z Krzysztofem Wielickim trzykrotnie szturmował południową ścianę Lhotse. W 1989 był głównym organizatorem akcji ratunkowej po lawinie pod Mount Everest, dzięki której udało się sprowadzić jedynego ocalałego Andrzeja Marciniaka.
10 lutego 2008 r. miał wypadek lawinowy w Tatrach Zachodnich. Po urwaniu nawisu śnieżnego na Tomanowych Stołach został porwany przez lawinę. Udało mu się utrzymać blisko jej powierzchni i dzięki szybkiej akcji ratowników TOPR z użyciem helikoptera udało się go odnaleźć i uratować. Za złamanie obowiązującego w Tatrzańskim Parku Narodowym zakazu poruszania się poza wyznaczonymi szlakami turystycznymi został ukarany przez jego dyrekcję symbolicznym upomnieniem.
Był kierownikiem wyprawy na Gaszerbrum I, zorganizowanej w ramach programu Polski Himalaizm Zimowy, podczas której w 9 marca 2012 r. Adam Bielecki i Janusz Gołąb dokonali pierwszego zimowego wejścia. Podczas kolejnej, trwającej od czerwca 2013 wyprawy na Gaszerbrum I, wycofując się z obozu III do II 7 lipca 2013 odpadł od jednej ze ścian Kuluaru Japońskiego i spadł około 500 m. Zostało to potwierdzone przez towarzyszącego mu Marcina Kaczkana, który widział spadającego Hajzera, a następnie odnalazł i zidentyfikował jego ciało.
Miał dwóch synów: Filipa i Jakuba oraz żonę Izabelę. Jego nazwisko zostało upamiętnione na Pomniku Alpinistów w Katowicach, odsłoniętym 28 października 2015 roku.
Miesiąc po jego śmierci, 7 sierpnia 2013 roku odbył się w Parku Śląskim „Bieg dla Słonia”, memoriał upamiętniający Hajzera. Impreza odbywa się cyklicznie, co roku w czerwcu. Jej pomysłodawcą i organizatorem jest Marcin Rudzki, dziennikarz radiowy i miłośnik gór.

</doc>
<doc id="107689" url="https://pl.wikipedia.org/wiki?curid=107689" title="Księstwo halicko-wołyńskie">
Księstwo halicko-wołyńskie

Księstwo Halicko-Wołyńskie lub Księstwo Halicko-Włodzimierskie (st.rus. "Галицко-Волинскоє князство," ), znane również jako Ruś Halicko-Wołyńska lub Ruś Halicko-Włodzimierska, a także jako Królestwo Rusi (od 1253 roku, ", Regnum Rusie") – jednostka polityczna (dzielnica) powstała w wyniku rozpadu Rusi Kijowskiej z głównymi ośrodkami w Haliczu i Włodzimierzu. Inne ważniejsze grody i zarazem ośrodki administracyjne księstwa: Bełz, Brześć, Chełm, Czerwień, Drohobuż, Dźwinogród, Lwów, Łuck, Peresopnica, Przemyśl, Szumsk i Trembowla.
Historia.
Pierwsza pisemna wzmianka wspominająca największy gród "halicki" w Haliczu pochodzi z roku 898 i jest autorstwa nieznanego z imienia kronikarza, z zapisu wynika, że w Haliczu przebywali wówczas Węgrzy. Następnie w najstarszej kronice kronikarza ruskiego Nestora z roku 981 znajduje się pierwsza wzmianka o terenach, na których położony był obszar późniejszego księstwa halickiego: "poszedł Włodzimierz na Lachów i zajął im grody ich Przemyśl, Czerwień i inne grody mnogie, które i do dziś są pod Rusią". W 1018 roku Bolesław Chrobry przyłączył do monarchii wczesnopiastowskiej tereny zajęte przez Włodzimierza. W okresie kryzysu monarchii wczesnopiastowskiej za panowania Mieszka II, w 1030 Jarosław zdobył Bełz. Rok później pozostałe Grody Czerwieńskie zajęła Ruś Kijowska.
Powstanie księstwa w okresie rozbicia dzielnicowego.
Po śmierci Jarosława I Mądrego w 1054 Ruś rozpadła się na szereg księstw dzielnicowych. Było to wynikiem podziału państwa Rurykowiczów między pięciu synów Jarosława. Każdorazowy podział władzy po kolejnych książętach kijowskich, następujący zgodnie z zasadą senioratu, prowadził do dalszego rozdrobnienia i osłabiał państwo. Upadku nie powstrzymały ani ugoda książąt w Lubeczu (1097), ani silna władza książąt Włodzimierza II Monomacha (1113–1125) czy Mścisława I Wielkiego (1125–1132). Ród Rurykowiczów pogrążył się w konfliktach wewnętrznych, zręcznie wykorzystywanych przez Bizancjum. Po powstaniu Cesarstwa Łacińskiego (1204) Ruś straciła swe kontakty handlowe w basenie Morza Czarnego na rzecz Wenecji i Królestwa Węgier. Od roku 1240 do 1340 księstwo było w zależności lennej od chanów tatarskich uzurpujących sobie prawo osadzania książąt w Haliczu.
Daniel Halicki, od 1253 król Rusi i jego następcy.
W 1238 na czele Rusi Halicko-Wołyńskiej stanął książę Daniel I Halicki (ukr. "Danyło I Hałyćkyj") (1201–1264). W jego czasach Księstwo halicko-wołyńskie straciło suwerenność na rzecz Mongołów (Podbój Rusi przez Mongołów). Udało mu się na chwilę uniezależnić od Tatarów, obronić przed wrogami zewnętrznymi, wzmocnić swą władzę i zabezpieczyć granice państwa, ale wkrótce w 1245 roku popadł ponownie w zależność od Mongołów, których władzę musiało uznać księstwo halickie. Daniel założył osady grodowe Chełm (1237) i Lwów (1256) i przeniósł stolicę z Halicza do Chełma. W grudniu 1253 Daniel I został w Drohiczynie koronowany przez legata papieża Innocentego IV, opata Opizo z Messano na króla Rusi. Daniel Halicki związał się małżeństwami dynastycznymi z Piastami mazowieckimi. Tytułem króla Rusi tytułował się po raz ostatni wnuk Daniela, Jerzy Lwowicz (zm. 1308). Synowie Jerzego: Lew i Andrzej używali tytułu książęcego (odpowiednio - książę halicki i książę włodzimierski).
Po śmierci Daniela Halickiego jego syn Lew I Halicki w 1272 przeniósł stolicę z Chełma do Lwowa. Książę Lew utrzymywał sojusz z Węgrami i rozwijał kontakty handlowe z ziemiami nadbałtyckimi. W stosunku do Polski prowadził politykę nieprzyjazną. Przeciwdziałał zjednoczeniowym zamierzeniom Władysława Łokietka, próbował opanować ziemie lubelską (najprawdopodobniej celem wyprawy były zapędy łupieżce lub właśnie chęć podbicia ziemi lubelskiej) – został jednak rozgromiony przez nieliczne rycerstwo krakowskie i sandomierskie w bitwie pod Goźlicami. W odwecie za najazd Leszek II Czarny spustoszył ziemie ruskie od Brześcia po Lwów. W latach 1286–1287 Lew I toczył wojnę z Małopolanami o Przeworsk. Następcą Lwa został Jerzy I Halicki (1301–1308 lub 1315).
Przeniósł on stolicę z podupadłego Lwowa do Włodzimierza, nawiązał poprawne stosunki z Polską i Węgrami. Propagował na Rusi zachodnioeuropejski etos rycerski. Synowie Jerzego – Andrzej II władający na Wołyniu i Lew II władający księstwem halickim utracili na rzecz Litwy Drohiczyn, a w roku 1323 obaj polegli w czasie walki podczas najazdu tatarskiego.
Ostatnim władcą księstwa był wywodzący się po ojcu Trojdenie I z Piastów Mazowieckich, po matce Marii z dynastii Romanowiczów, książę Bolesław Jerzy II, wnuk Jerzego I Halickiego. Bolesław Jerzy Trojdenowicz panował w latach 1323–1340. Po jego śmierci we Włodzimierzu na skutek otrucia przez bojarów w roku 1340 państwo halicko-wołyńskie istniało jeszcze do 1349, stanowiąc przedmiot rywalizacji Królestwa Polskiego, Wielkiego Księstwa Litewskiego i Królestwa Węgier.
Podporządkowanie księstwa Polsce i Litwie.
W roku 1338 następca Lwa i Andrzeja, bezpotomny Bolesław Jerzy II, szukając pomocy przeciw bojarom, zawarł układ z Kazimierzem Wielkim i uznał go za dziedzica Rusi. W 1339, w układzie wyszehradzkim, Królestwo Polskie i Królestwo Węgier zawarły porozumienie w sprawie podziału ziem księstwa halicko-wołyńskiego w przyszłości. W 1340 Bolesław Jerzy zmarł otruty przez bojarów, a Kazimierz Wielki wyprawił się na Ruś Czerwoną, by objąć ją w posiadanie. Zajął na krótko Lwów, „z którego wkrótce się wycofał, zagarnąwszy spore łupy i uprowadziwszy część ludności”. W 1344 opanował ziemię przemyską i sanocką, a w 1346 w tytulaturze królewskiej Kazimierza pojawił się człon: "pan i dziedzic Rusi", wyprzedzający stan faktyczny. Namiestnikiem Rusi Czerwonej był w latach 1340-1349 miejscowy bojar Dymitr (Detko), uznający zwierzchnictwo Polski i Węgier. W 1349 roku, po ponownej wyprawie zbrojnej, Kazimierz Wielki przyłączył Ruś Czerwoną ze Lwowem i Haliczem do Korony. Wołyń z Łuckiem i Włodzimierzem zajął książę litewski Lubart, również spowinowacony ze zmarłym księciem halickim. O ziemie Księstwa Halicko-Wołyńskiego do końca XIV wieku trwały zatargi i wojny najpierw pomiędzy Koroną i sprzymierzonym z nią Królestwem Węgier a Wielkim Księstwem Litewskim (które po serii najazdów zajęło Wołyń i Podole kamienieckie, a ze względów dynastycznych pretendowało do całości terytorium księstwa), a następnie pomiędzy Koroną a Królestwem Węgier. Po śmierci Kazimierza Wielkiego Ludwik Węgierski wcielił Ruś Czerwoną do Królestwa Węgier. Trójstronny konflikt o przynależność państwową ziem Księstwa Halicko-Wołyńskiego (Rusi Halicko-Włodzimierskiej) zakończył się ostatecznie po zawarciu przez Jagiełłę małżeństwa z królem Polski Jadwigą Andegaweńską i samodzielnym objęciu tronu polskiego po jej śmierci. Jadwiga jako król Polski i spadkobierczyni Ludwika Andegaweńskiego w 1387 usunęła starostów węgierskich i ogłosiła akt przyłączenia Rusi Halicko-Włodzimierskiej do Korony. W wyniku ostatecznych rozgraniczeń dawne terytoria księstwa zostały podzielone pomiędzy Koronę i Wielkie Księstwo Litewskie (które zatrzymało Wołyń i Podole kamienieckie), zaś król Polski przyjął tytuł księcia Rusi, co podkreślało odrębny status wcielonych terytoriów. Terytorialne status quo utrzymało się do unii lubelskiej (1569).
Teren dawnego księstwa halicko-wołyńskiego znalazł się w późniejszym okresie w większości w:
Od Rusi Halicko-Włodzimierskiej pochodzi nazwa Królestwa Galicji i Lodomerii, wprowadzona po I rozbiorze przez Austriaków jako określenie dla anektowanych terytoriów Rzeczypospolitej.

</doc>
<doc id="107692" url="https://pl.wikipedia.org/wiki?curid=107692" title="Liryka apostroficzna">
Liryka apostroficzna



</doc>
<doc id="107693" url="https://pl.wikipedia.org/wiki?curid=107693" title="Hotprint">
Hotprint



</doc>
<doc id="107694" url="https://pl.wikipedia.org/wiki?curid=107694" title="Wybory prezydenckie w Stanach Zjednoczonych">
Wybory prezydenckie w Stanach Zjednoczonych

Tutaj przedstawiane są wyniki wyborów prezydenckich w Stanach Zjednoczonych. Podani zostali tylko ci kandydaci, którzy uzyskali co najmniej 1 głos elektorski. Pogrubioną czcionką wyróżniono zwycięzców wyborów.

</doc>
<doc id="107698" url="https://pl.wikipedia.org/wiki?curid=107698" title="Albin Siekierski">
Albin Siekierski

Albin Franciszek Siekierski (ur. 1 marca 1920 w Imielinie, zm. 28 lutego 1989 w Katowicach) – polski pisarz, scenarzysta, poseł na Sejm PRL IX kadencji.
Życiorys.
Urodzony w rodzinie kolejarskiej. W 1938 ukończył gimnazjum klasyczne w Mysłowicach. Następnie podjął pracę na tamtejszej poczcie w charakterze praktykanta. 
Po wybuchu II wojny światowej i kampanii wrześniowej najpierw pracował nadal w mysłowickiej poczcie, następnie w Czechowicach-Dziedzicach, po czym zagrożony aresztowaniem zbiegł do Krakowa. Pomimo braku przynależności do Volkslisty został wcielony do Wehrmachtu i skierowany został na front wschodni. Ranny został w bitwie na Łuku Kurskim. Po rekonwalescencji zdezerterował, dzięki przyjaciołom otrzymał nowe dokumenty na nazwisko "Bonifacy Czyżewski". Pod tym nazwiskiem, został zatrzymany w ulicznej łapance w Krakowie i zesłany do obozu pomocniczego w Saksonii. Pracował przymusowo w fabryce porcelany w Dolnej Bawarii. 
Po zakończeniu wojny i powrócił na Górny Śląsk. Podjął pracę w spółdzielczości oraz studia w Wyższej Szkole Nauk Społecznych i Gospodarczych w Katowicach, które ukończył w 1952. W 1953 podjął pracę w Przedsiębiorstwie Robót Inżynieryjnych Przemysłu Węglowego w Katowicach.
Debiutował poezją w 1936 w czasopiśmie „Junak”. Po wojnie drukował dwa opowiadania na łamach „Gościa Niedzielnego” i „Ogniw” (organ Związku Powstańczego). W latach pięćdziesiątych był członkiem zespołu redakcyjnego „Poglądów”. W 1958 wydał utwór sceniczny przeznaczony dla teatrów amatorskich "Domek z ogródkiem". W 1959 pojawiły się kolejne utwory: "Na granicy Górnego Śląska" i "Umowa stoi", a w 1960 jednoaktówka "Szarwark". Od 1961 należał do Związku Literatów Polskich.
W 1960 ukazała się także powieść "Ocalenie", którą można uważać za właściwy debiut Siekierskiego. Kolejny dorobek literacki pisarza to: "Urodzajne piachy" (1961), "Pół godziny przyjaźni" (1961), według której nakręcono film "Czerwone berety", "Odchodzące niepokoje" (1966), "Ku górze nad rzeką" (1971), "Ziemia nie boi się kul" (1971), "Chłodny wiatr odpędza ptaki" (opowiadania 1972), "Czarne i białe pióropusze" (1965), "Dziewczyna ze strzelnicy" (1969), "Nie odpoczywa w spokoju" (1978), "Drzewo liści nie dobiera" (1972), "Nie dojrzeje owoc" (1975), "Nic się nie stało" (1975), "Druga strona księżyca" (1979), scenariusz filmu "Ślad na ziemi" (1977–1978). Akcja powieści pt. "Ziemia nie boi się kul" rozgrywa się w Imielinie w czasie powstań śląskich. W ciągu trzydziestu lat napisał kilkanaście powieści, opowiadań, sztuk scenicznych, felietonów.
Na podstawie opowiadania z cyklu tematycznego "Tego domu już nie ma" Kazimierz Kutz stworzył scenariusz filmu "Paciorki jednego różańca". Inne sztuki sceniczne Siekierskiego to: "Symulanci" (1963), "Nie wstydź się własnej żony" (1973), "Sprawa osobista" (1975), "Wina bez kary" (1975) i "Fermentacja" (1978). Napisał on także scenariusz do serialu telewizyjnego "Blisko, coraz bliżej" (reż. Zbigniew Chmielewski).
Od 1985 był posłem na Sejm PRL IX kadencji z ramienia PZPR. W 1988 został uhonorowany Śląską Nagrodą im. Juliusza Ligonia.
Zginął tragicznie 28 lutego 1989 w Katowicach-Ligocie, gdzie mieszkał, pochowany 4 marca na cmentarzu w cmentarzu Panewnikach. W 2004 powstało w Imielinie Stowarzyszenie Społeczno-Kulturalne im. Albina Siekierskiego.
Odznaczenia.
Otrzymał ponadto czterokrotnie Nagrodę Literacką Województwa Katowickiego (w tym w 1965).

</doc>
<doc id="107704" url="https://pl.wikipedia.org/wiki?curid=107704" title="Kula ICRU">
Kula ICRU

Kula ICRU (International Commission on Radiation Units and Measurements) - to kula z materiału równoważnego tkance, o średnicy 30 cm i gęstości 1 g/cm³, której skład masowy to 76,2% tlenu, 11,1% węgla, 10,1% wodoru i 2,6% azotu. 
Jest ona stosowana przy określaniu dopuszczalnych dawek promieniowania jonizującego.

</doc>
<doc id="107705" url="https://pl.wikipedia.org/wiki?curid=107705" title="Sieczna">
Sieczna

Sieczna – prosta przecinająca daną krzywą w co najmniej dwóch punktach. Odcinek siecznej ograniczony punktami przecięcia z krzywą nazywa się "cięciwą" tej krzywej.
Twierdzenie o siecznej okręgu przechodzącej przez punkt.
Dla danego punktu formula_1 i okręgu formula_2 dla każdej siecznej przechodzącej przez formula_1 i przecinającej formula_4 w punktach formula_5 i formula_6 wartość wyrażenia formula_7 jest ta sama. Twierdzenie to jest prawdziwe również dla zdegenerowanych siecznych, tzn. stycznych.
Dowód.
Dla formula_1 na zewnątrz okręgu.
Poprowadźmy z punktu formula_1 styczną i sieczną okręgu formula_10 Punkt styczności nazwijmy formula_11 a punkty przecięcia z sieczną formula_5 i formula_13 gdzie formula_14 Kąt formula_15 jest kątem wpisanym opartym na cięciwie formula_16 więc przystaje do kąta dopisanego formula_17 Trójkąty formula_18 i formula_19 mają wspólny kąt formula_20 a ich pozostałe kąty są przystające, więc są podobne.
Wobec tego prawdą jest, że:
Po wymnożeniu obustronnie przez formula_22 otrzymujemy
Identyczne rozumowanie można przeprowadzić dla dowolnej innej siecznej, a dla drugiej stycznej wniosek jest trywialny, więc, ponieważ dla dowolnej siecznej formula_24 a formula_25 jest stałe, to formula_26 też musi być stałe, co kończy dowód.
Dla formula_1 wewnątrz okręgu.
Pary kątów DAB, DCB i ADC, ABC są parami kątów wpisanych opartych na tym samym łuku, więc są przystające, więc trójkąty DAP, BCP są podobne według cechy kk. Stąd:
co było do udowodnienia.

</doc>
<doc id="107706" url="https://pl.wikipedia.org/wiki?curid=107706" title="Herb Imielina">
Herb Imielina

Herb Imielina – jeden z symboli miasta Imielin w postaci herbu.
Wygląd i symbolika.
Herb przedstawia w polu błękitnym tarczy hiszpańskiej, na zielonej murawie, kapliczkę srebrną w cegiełki; ze złotymi wrotami i zakratowanym oknem, nad nim nakryta złotym kopulastym dachem, zwieńczonym złotym krzyżem łacińskim.
Kopuła – interpretowano jako symbol sklepienia niebieskiego.
Okno – z kratą symbolizuje daremność i zrezygnowanie.
Drzwi – zamknięte symbolizują tajemnicę, zakaz.
Krzyż na dachu kaplicy – symbol czterech stron świata, symbol cierpienia Chrystusa, powszechny symbol wiary chrześcijańskiej.
Historia.
Pierwsza znana pieczęć gminna Imielina z 1818 r. uwierzytelnia dokumenty do 1864 r. Godło na pieczęci przedstawia okrągłą kapliczkę przydrożną, nakrytą kopulastym dachem. Pieczęć tą zastąpiono później pieczęciami napisowymi. Jedna z nich pochodzi z lat 1854–1894, druga z lat 1900–1922.
Po odzyskaniu niepodległości na pieczęci Imielina pojawił się orzeł bez korony, określana przez heraldyka Mariana Gumowskiego jako polski. Wizerunek takiego orła widnieje na kolejnych pieczęciach z lat 1925–1928 i 1927–1939.
Gdy w 1967 r. Imielin otrzymał prawa miejskie, herbem nowo powstałego miasta zostało dawne godło gminne z 1918 r. Ponieważ nie zachował się barwny obraz godła, przyjęto wówczas barwy nadane mu w 1939 r. przez Mariana Gumowskiego, zgodnie z regułami heraldycznymi, nawiązując do barw herbu Piastów Śląskich, w błękitnym polu, biała kapliczka, nakryta złotym dachem. Od 1995 r. Imielin jest znowu samodzielnym miastem.
30 stycznia 1996 r. Rada miejska podjęła uchwałę o znakach Imielina. Rysunek herbu jest tożsamy z wizerunkiem pieczęci z 1918 r.
Uchwała imielińskich radnych zmienia nieznacznie kolorystykę zastosowaną przez Mariana Gumowskiego. Na polu błękitnej tarczy hiszpańskiej pojawiła się zielona murawa, a na niej posadowiono kapliczkę srebrną, w cegiełki. Białe wrota zamieniono na złote. Kopuła złota, zwieńczona złotym krzyżem łacińskim.

</doc>
<doc id="107707" url="https://pl.wikipedia.org/wiki?curid=107707" title="Tłoczenie (poligrafia)">
Tłoczenie (poligrafia)

Tłoczenie (nazywane też suchym tłokiem) w poligrafii – rodzaj uszlachetnienia druku. Jest to proces tworzenia w materiale tłoczonym (zwykle papier, często tworzywa sztuczne, skóra) trójwymiarowego wzoru (2,5 D) przez ściśnięcie matrycą/patrycą, zazwyczaj w celu uwypuklenia nadrukowanego wcześniej wzoru (napis, logo, element zdobniczy). Tłoczenie odbywa się w temperaturze otoczenia lub tłocznik jest podgrzewany do temperatury kilkudziesięciu °C, dzięki temu tłoczony materiał po ustąpieniu tłoka w większym stopniu zachowuje odkształcenie. Czasem używane są jeszcze wyższe temperatury, by tłoczony materiał dodatkowo odbarwić (np. skórę).
Proces tłoczenia często łączony jest z procesem „hotprintu” – pojedyncze uderzenie matrycy jednocześnie lekko wyciska wzór i nanosi folię do hot-stampingu. Aby jednak mocniej materiał przetłoczyć w głąb, lub aby było możliwe przetłoczenie wypukłe, po hotprincie (zwanym też hot-stampingiem) dokonuje się kolejnego przelotu przez maszynę, podczas którego wykonuje się tłoczenie. W przypadku matryc grawerowanych czasem możliwe jest uszlachetnienie folią do hot-stampingu i tłoczenie wypukłe w jednym przelocie, są to matryce grawerowane złocąco-tłoczące. Do tłoczeń wykorzystuje się tańsze matryce chemigraficzne lub wytrzymalsze i wielopłaszczyznowe matryce grawerowane.
Proces tłoczenia występuje również w wielu innych dziedzinach techniki.

</doc>
<doc id="107710" url="https://pl.wikipedia.org/wiki?curid=107710" title="Wykrojnik">
Wykrojnik

Wykrojnik – stosowane w poligrafii, w masowej produkcji, narzędzie do wycinania określonego kształtu z arkusza zazwyczaj zadrukowanego – płaszczyzna z trwale umocowanymi ostrzami jest przyciskana do zadrukowanego papieru i jednym uderzeniem wycina z arkusza cały złożony wzór np. siatkę pudełka. Często listwom tnącym (noże tnące, noże sztancujące) towarzyszą listwy bigujące (bigi), a czasami listwy perforujące (noże perforujące).
Zatem wykrojnik, oprócz zasadniczej funkcji wycinania (sztancowania), może również przygniatać (bigować) lub perforować. Klasyczne wykrojniki wykonuje się, umieszczając w desce (zazwyczaj sklejce) z rowkami odcinki listew sztancujących, bigujących, perforujących. Wykrojniki dodatkowo zaopatrzone są w listwy gumowe, które wystają ponad powierzchnię noży sztancujących czy perforujących i umieszczane są po obu ich stronach. Gumy te są ściśliwe, a ich rolą jest wypchnięcie wykrawanego materiału z wnętrza wykrojnika. Do bigowania zazwyczaj stosowane są listwy dwupunktowe, tj. o grubości 0,7 mm. Do przygniatania tektur o wyższej gramaturze stosuje się bigi trzypunktowe, tj. o grubości listwy 1,05 mm. Do wykrawania etykiet, w których trzeba wycinać linie po krzywiznach często stosuje się precyzyjniejsze i trwalsze (ale też i kosztowniejsze) metalowe wykrojniki kowalskie. Wymienione wykrojniki należą do wykrojników płaskich. Stosuje się też wykrojniki rotacyjne. Wykrojniki płaskie poruszają się w kierunku: góra-dół, wykrojniki rotacyjne pracują obracając się na cylindrze maszyny sztancującej. Wykrojnik rotacyjny może być w postaci blachy z umieszczonymi nożami tnącymi i listwami bigującymi. Taki wykrojnik jest mocowany do cylindra magnetycznego.
⅔

</doc>
<doc id="107711" url="https://pl.wikipedia.org/wiki?curid=107711" title="Wilgotność bezwzględna">
Wilgotność bezwzględna

Wilgotność bezwzględna – zawartość pary wodnej w powietrzu, w jednostce objętości równej 1 m³, wyrażona w gramach [g/m³].
Wilgotność bezwzględna pary wodnej nazywana jest także gęstością bezwzględną pary wodnej.

</doc>
<doc id="107712" url="https://pl.wikipedia.org/wiki?curid=107712" title="Hormeza">
Hormeza

Hormeza – zjawisko polegające na tym, że czynnik występujący w przyrodzie, szkodliwy dla organizmu w większych dawkach, w małych dawkach działa na niego korzystnie.
Już w XVI wieku szwajcarski lekarz Paracelsus stwierdził, że to dawka (a nie substancja) czyni truciznę (łac. "Dosis facit venenum").
Kontrowersyjnym przykładem hormezy jest hormeza radiacyjna.

</doc>
<doc id="107714" url="https://pl.wikipedia.org/wiki?curid=107714" title="Ślub">
Ślub

Ślub – uroczystość zawarcia małżeństwa, podczas której strony składają przysięgę małżeńską przed urzędnikiem stanu cywilnego lub duchownym, w obecności świadków. W antropologii kulturowej ślub jest uznawany za jeden z obrzędów przejścia.
Współczesność.
Współcześnie, ślub może mieć charakter:
Ślub może być przeprowadzony "per procura", gdy uczestniczy w nim tylko jedna ze stron, zaś druga składa deklarację woli zawarcia małżeństwa za pośrednictwem swego przedstawiciela.
Przyszli małżonkowie oraz świadkowie składają podpisy na dokumentach ślubnych.
Ślub osób tej samej płci.
Współcześnie, według prawodawstwa większości państw zachodnich, ślub to także ceremonia zawarcia małżeństwa osób tej samej płci.
Sytuacja w Polsce.
W Polsce jedynie Reformowany Kościół Katolicki daje możliwość przeprowadzenia ślubu parom osób tej samej płci oraz rozwodnikom. Ślub taki jest uznawany we wspomnianej wspólnocie religijnej oraz całej Ekumenicznej Wspólnocie Katolickiej. Pary takie mogą mieć możliwość ułatwionej procedury zatwierdzenia takiego małżeństwa w krajach, w których obecne są Kościoły zrzeszone w Ekumenicznej Wspólnocie Katolickiej i które dopuszczają taką możliwość np. w USA. 
Ślub jako rytuał.
W niemal wszystkich społecznościach ślub jest pewnego rodzaju procedurą symboliczną, której celem jest złączenie pary młodej i nadanie jej oficjalnego statusu rodziny. Od wieków zawarcie związku małżeńskiego, uczczone ślubem i weselem było traktowane, obok narodzin dziecka i śmierci, nie tylko jako najważniejszy moment w życiu człowieka, ale również akt przyczyniający się do okazywania i utrzymywania więzi rodzinnych i społecznych. Do dnia dzisiejszego ślub jest traktowany jako szczególna ceremonia rytualna, skorelowana z systemem norm prawnych danego kraju oraz zwyczajami religijnymi. Obrzędy ślubne często mają charakter religijny, ale w większości kultur łączą się także z lokalnymi i kulturowymi tradycjami świeckimi. Akt zawarcia małżeństwa najczęściej jest podyktowany zwyczajami danej religii, ale już wesele na ogół ma charakter typowo świecki. Rytualny i symboliczny charakter ślubu podkreślają określone czynności (tzw. obrzędy), gesty, słowa, rekwizyty, których celem jest społeczne usankcjonowanie i zatwierdzenie ceremonii.
W tradycyjnej obyczajowości w obrzędy ślubne są zaangażowani zarówno członkowie rodziny pary młodej, jak i lokalna społeczność i są skupione wokół wydarzeń, które następują według określonej kolejności. Przykładowo w tradycji katolickiej są to po kolei: swaty ("wywiad matrymonialny"), zawarcie umowy przedmałżeńskiej, zrękowiny (zaręczyny), sprosiny, ślub (w Kościele, gdyż ślub cywilny to jedynie "kontrakt"), uczta weselna, oczepiny oraz przenosiny. Natomiast w kulturze islamskiej ślub traktowany jako prawne i społeczne zatwierdzenie współmałżonków skupia się wokół takich wydarzeń jak: zaręczyny ("chitba"), podpisanie kontraktu małżeńskiego ("aqd az-zawadż") oraz uroczystości weselne ("zifaf"), na ogół połączone ze skonsumowaniem małżeństwa. W tradycyjnej obyczajowości Chin ślub jest poprzedzony sześcioma rytuałami, które trwają bardzo długo i są skomplikowane: wybór małżonki (nàcǎi, 纳采), pytanie o imię (wènmíng, 问名), poinformowanie o pomyślności (nàjí, 纳吉), ogłoszenie zaręczyn (nàzhēng, 纳征), wyznaczenie daty ślubu (qǐngqī, 请期), przyjęcie panny młodej (qīnyíng, 亲迎).
W niemal w każdej kulturze ślub jest bardzo uroczystym aktem, w którym duży nacisk kładzie się na działania formalne i symboliczne. Każda społeczność przewiduje odrębne zwyczaje i obrzędy towarzyszące ślubom, które ulegały zmianom na przestrzeni wieków i różnią się w zależności od kultury, religii, regionu geograficznego, grupy społecznej, sytuacji ekonomicznej małżonków i ich krewnych, a także panującej mody. Nawet w obrębie jednej religii istnieją różne zwyczaje ślubne, które są charakterystyczne tylko dla danego kraju lub społeczności lokalnej. Np. w Stanach Zjednoczonych, gdzie dominującą religią jest protestantyzm, ważnym momentem podczas ceremonii zaślubin jest pytanie duchownego udzielającego ślubu, czy nikt na sali nie sprzeciwia się zawarciu związku małżeńskiego. U katolików istotną rolę odgrywają np. zapowiedzi ślubne, nauki przedmałżeńskie oraz błogosławieństwo pary młodej. W kulturze indyjskiej do dziś praktykuje się takie rytuały ślubne jak uroczysta kąpiel małżonków czy wróżenie i stawianie horoskopów. 
Przebieg ślubu.
Ślub odbywa się przy obecności stron zawierających małżeństwo – kobieta to panna młoda, mężczyzna to pan młody. Strony łącznie określa się zwykle jako młodą parę lub parę młodych. Po ślubie strony stają się małżonkami – żoną (w przypadku kobiety) i mężem (w przypadku mężczyzny).
Ślub stanowi ważne wydarzenie w większości społeczeństw. W krajach europejskich panna młoda i pan młody są pytani przez osobę prowadzącą ceremonię, czy pragną zawrzeć małżeństwo – bez obopólnej zgody małżeństwo nie może być zawarte. Oboje muszą też spełniać określone kryteria wiekowe, aby ich zgoda była w pełni świadoma. Publiczna forma ślubu pozwala każdemu członkowi społeczności na zgłoszenie sprzeciwu, jeżeli jego zdaniem istnieją okoliczności uniemożliwiające zawarcie małżeństwa.
Materialnymi symbolami małżeństwa są określone przedmioty, np. obrączki ślubne, wzajemnie zakładane na palec serdeczny prawej (np. w Bułgarii, Hiszpanii, Niemczech, Polsce i Rosji) lub lewej dłoni (np. w Danii, Norwegii, Szwecji, USA i Wielkiej Brytanii) przez małżonków lub też specjalne stroje (np. "tobe" w Sudanie). Symbolicznym gestem zakończeniem ślubu może być np. wzajemny pocałunek pary młodej.
Zwyczaje towarzyszące zawieraniu małżeństwa zależą od kręgu kulturowego z jakiego wywodzą się przyszli małżonkowie.
Ślub w Polsce.
W Polsce do XVI w. ślub miał charakter świecki, mimo nakazów kościelnych przekazanych przez legata papieskiego Piotra z Kapui w 1197 r. Po soborze trydenckim śluby kościelne stały się jedyną formą zawierania małżeństw, a od 1577 r. ślub bez dopełnienia wszystkich wymogów kościelnych był
prawnie nieważny. W tym okresie ograniczono też swobodę rozwodu, który wcześniej zależał wyłącznie od obopólnej woli małżonków. Śluby cywilne wprowadzono Kodeksem Napoleona w czasach Księstwa Warszawskiego, jednak z uwagi na brak odpowiednich urzędników nadal praktykowano śluby kościelne, gdyż duchowni ci odmawiali udzielania ślubów cywilnych. Kodeks cywilny Królestwa Polskiego z 1825 r. przywrócił śluby kościelne jako wyłączną formę małżeństwa, a w 1836 r. wszystkie kwestie małżeńskie przekazano sądów kościelnych. W zaborze pruskim w 1874 r. wprowadzono śluby świeckie.
Odrodzona Polska przejęła system prawny w zakresie małżeństw po zaborcach i aż do końca okresu międzywojennego funkcjonowały one w niezmienionej formie, chociaż od 1920 r. prowadzono prace nad prawem małżeńskim, które zakończyły się w 1929 r. przygotowaniem projektu uważanego za jeden z najlepszych
w Europie. Projekt ten zakładał możliwość zawarcia ślubu świeckiego lub kościelnego – oba ze skutkami prawno-administracyjnymi, lecz nie wszedł on w życie po tym, jak został oprotestowany przez Kościół katolicki.
Od 1 stycznia 1946 r. dekretem z 25 września 1945 r. wprowadzono prawo małżeńskie i o aktach stanu cywilnego, które zakładało wprowadzenie w pełni świeckich ślubów cywilnych. Śluby kościelne mogły być zawierane na życzenie małżonków, nie powodowały jednak żadnych skutków prawnych, tj. państwo nie uznawało za małżonków ludzi, którzy wzięli jedynie ślub kościelny. Liczne przypadki, w których duchowni nie informowali biorących ślub kościelny o potrzebie zawarcia także małżeństwa cywilnego spowodował, że w 1958 r. wprowadzono wymóg zawarcia małżeństwa cywilnego przed ślubem kościelnym. Konkordat z 1993 r. wprowadził możliwość zawarcia ślubu cywilnego poprzez ceremonię ślubu kościelnego.
Jakkolwiek w języku potocznym powszechnie przyjęło się używać błędnego sformułowania, że parze ślub jest udzielany przez urzędnika lub duchownego, to na gruncie prawa cywilnego a także kanonicznego, oraz zgodnie z semantyką słowa ""ślub", ślubu udzielają sobie sami wstępujący w związek małżeński poprzez wzajemne złożenie deklaracji o charakterze oświadczenia ("uroczyście oświadczam, że wstępuję w związek małżeński"" - art. 7 § 3 kodeksu rodzinnego i opiekuńczego) lub ślubowania ("ja (...) ślubuję ci..." - rota przysięgi małżeńskiej, stosowanej w kościele katolickim), zaś urzędnik lub duchowny jest uprzywilejowanym świadkiem, którego obecność umożliwia wystąpienie skutków prawnych takiej deklaracji o wstąpieniu w związek małżeński.
Zgodnie z art. 7 § 4 "(...) kierownik urzędu stanu cywilnego ogłasza, że wskutek zgodnych oświadczeń obu stron małżeństwo zostało zawarte". Z kolei Kodeks prawa kanonicznego (m.in. rozdział V: kanony 1108-1112, 1114, 1116, 1121) w stosunku do duchownego lub innej osoby przyjmującej oświadczenie o wstąpieniu w związek małżeński mówi o jego "asystowaniu" podczas zawierania małżeństwa.
Zawarcie ślubu cywilnego co do zasady następuje przez złożenie oświadczenia o wstąpieniu w związek małżeński przed upoważnionym urzędnikiem w Urzędzie stanu cywilnego w obecności świadków. W uzasadnionych przypadkach kierownik USC może przyjąć oświadczenie o zawarciu małżeństwa poza lokalem urzędu.
W uzasadnionych przypadkach prawo przyjęcia oświadczenia stron o wstąpieniu w związek małżeński mają również inni urzędnicy: wójt, burmistrz lub upoważniony pracownik urzędu konsularnego.
W wyjątkowych przypadkach ślub może odbyć się pod nieobecność jednej ze stron, w imieniu której występuje wówczas pełnomocnik.
Zawarcie ślubu wyznaniowego następuje zgodnie z przepisami religii, w której obrządku następuje zawarcie małżeństwa. Według obowiązującego w kościele katolickim kodeksu prawa kanonicznego, zawarcie małżeństwa co do zasady następuje poprzez złożenie wobec właściwego duchownego (zgodnie z właściwością miejscową i w obecności świadków zgodnego oświadczenia o wstąpieniu w związek małżeński. W wyjątkowych przypadkach zamiast wobec duchownego oświadczenie można złożyć w obecności świadków przed upoważnioną osobą świecką (kanon 1112 § 1), albo tylko w obecności świadków (kanon 1116 § 1). Niemal zawsze oświadczenie takie składane jest podczas uroczystości religijnej, np. w czasie mszy.
W Polsce ślub zazwyczaj połączony jest z weselem. Popularne są również takie zwyczaje jak np.:
Rocznice ślubu.
Rocznice małżeńskie (tzw. gody):
Za długoletnie pożycie małżeńskie (50 lat) wojewoda ma prawo wystąpić do Prezydenta Rzeczypospolitej Polskiej o przyznanie jubilatom Medalu za Długoletnie Pożycie Małżeńskie.

</doc>
<doc id="107715" url="https://pl.wikipedia.org/wiki?curid=107715" title="Computerized Numerical Control">
Computerized Numerical Control

Computerized Numerical Control, CNC (pol. "komputerowe sterowanie urządzeniami numerycznymi") – układ sterowania numerycznego, wyposażony w mikrokomputer, który można dowolnie interaktywnie zaprogramować.
Termin ten zwykle używany jest w odniesieniu do obróbki materiałów za pomocą komputerowo sterowanych urządzeń takich jak frezarki, tokarki, elektrodrążarki. Obróbka CNC pozwala na szybkie, precyzyjne i wysoce powtarzalne wykonanie złożonych kształtów.
Typowy proces skomputeryzowanego wytwarzania przedmiotu składa się z faz projektowania wspomaganego komputerowo (CAD), przetwarzania projektu na plan sterowania maszyn (CAM) i właściwego wykonania (CNC).
Programy i sterowniki CNC nadzorują pracę maszyny, komunikując się przy tym z operatorem (użytkownikiem) za pośrednictwem interfejsu użytkownika. Interfejs ten, we współczesnych wykonaniach najczęściej graficzny, pozwala na wczytywanie, edycję i wykonywanie programów obróbki (G code), wprowadzanie informacji korekcyjnych narzędzi, przesuwanie układu współrzędnych (tzw. bazowanie osi), zmianę parametrów obróbki oraz śledzenie postępów programu.
Więszkość obrabiarek CNC dysponuje swoim asortymentem technologicznym, który może być usprawniony o dodatkowe moduły pozwalające na powiększenie jak i usprawnienie wykonywanych prac. Modernizując obrabiarki można zwiększyć parametry takie jak prędkość obrotowa i moment obrotowy wrzeciony, zwiększyć prędkość posuwów i zwiększenie pamięci operacyjnej z transferem danych. 
Historia.
Pierwsze obrabiarki umożliwiające automatyzację produkcji były "hard-wired", co oznacza iż mogły wykonywać tylko stałą, z góry przewidzianą sekwencję ruchów, bez możliwości przeprogramowania. Po nich, na początku lat 50. XX wieku, powstały pierwsze maszyny sterowane numerycznie (NC), do których programowania używano dziurkowanych taśm i kart. Za początek sterowania numerycznego uznaje się rok 1952, a za twórców US Air Force i Johna Parsonsa współpracującego z Massachusetts Institute of Technology (MIT) w Cambridge, Massachusetts, USA. Pierwszy system CNC używał typowego sprzętu NC, a komputer był użyty do kompensacji obliczeń i czasami do edycji. Pierwszą obrabiarką uruchomioną w MIT była NC Hydrotel firmy Cincinnati z pionowym wrzecionem, liniową interpolacją 3D i taśmą dziurkowaną kodowaną binarnie. Dalszy rozwój technologii CNC nastąpił w latach 80., kiedy pojawiła się możliwość zastosowania mikrokomputerów.
Technologia NC spowodowała rewolucję w przemyśle wytwórczym. Prawie każda firma z branży wyposażona jest w obrabiarki czy centra obróbkowe sterowane numerycznie.
W ostatnich latach spadek cen sprzętu komputerowego oraz dostępność tanich komponentów mechanicznych spowodowały wzrost zainteresowania technikami CNC wśród mikroprzedsiębiorstw oraz hobbystów. Powstają w ten sposób liczne obrabiarki oraz drukarki 3D (RepRap, MakerBot).

</doc>
<doc id="107716" url="https://pl.wikipedia.org/wiki?curid=107716" title="Sławomir Kuczko">
Sławomir Kuczko

Sławomir Piotr Kuczko (ur. 25 czerwca 1985 w Koszalinie) – polski pływak, mistrz Europy.
Startuje w barwach AZS AWF Warszawa, w 2004 rozpoczął studia na warszawskiej AWF, wcześniej uczeń Szkoły Mistrzostwa Sportowego w Szczecinie (SMS Szczecin). Zdobył złoty medal Europejskich Igrzysk Młodzieży w 2001 (200 m stylem klasycznym), na tym samym dystansie był 5. w mistrzostwach Europy juniorów w 2003 oraz niespodziewanie zdobył srebrny medal mistrzostw Europy seniorów na krótkim basenie w Wiedniu (grudzień 2004). Rok później na mistrzostwach Europy na krótkim basenie w Trieście zdobył złoty medal. Rekordzista Polski na 200 m stylem klasycznym; na wiedeńskich mistrzostwach uzyskał czas 2:07.61, w listopadzie 2005 na mistrzostwach Polski w Gorzowie poprawił ten wynik (2:07.41), a kolejny rekord ustanowił w Trieście - 2:07.01. 2 sierpnia 2006 zdobył złoty medal ME w Budapeszcie w wyścigu na 200 m żabką (czyli stylem klasycznym).
W 2021 odznaczony Krzyżem Kawalerskim Orderu Odrodzenia Polski.

</doc>
<doc id="107720" url="https://pl.wikipedia.org/wiki?curid=107720" title="Hormeza radiacyjna">
Hormeza radiacyjna

Hormeza radiacyjna – postulowany korzystny wpływ małych dawek promieniowania jonizującego na żywe organizmy, polegający m.in. na zmniejszeniu prawdopodobieństwa zachorowania na nowotwory złośliwe i inne choroby o podłożu genetycznym oraz stymulacji wzrostu oraz procesów naprawczych w komórkach.
Poprawność modelu hormezy radiacyjnej została wykazana w wielu doświadczeniach, także na badaniach populacji ludzkiej zamieszkałej w rejonach o podwyższonym tle naturalnym (na Białorusi i Ukrainie), narażonej na opad radioaktywny po katastrofie czarnobylskiej, jednak przyjmuje się, iż dowody te są niewystarczające do uznania tej hipotezy za poprawną, ze względu na obiektywne trudności mierzenia biologicznych efektów powodowanych przez małe dawki promieniowania jonizującego, zwłaszcza w otwartym niekontrolowanym środowisku.
Wyróżniane są następujące mechanizmy wchodzące w skład hormezy radiacyjnej:
Pobudzenie podziałów komórkowych.
W zadanej populacji komórek można wyróżnić dwa ich podstawowe typy – komórki w fazie stacjonarnej (G0) oraz komórki w cyklu mitotycznym. Aby przejść z fazy G0 do fazy G1 (rozpoczęcie cyklu podziału) komórka musi być poddana odpowiednim bodźcom (obecność czynników wzrostowych, tj. specyficznych białek charakterystycznych dla danego typu komórki). Białka te przyłączają się do odpowiednich receptorów czynnika wzrostu na powierzchni komórki, aktywując zmiany w ekspresji genów prowadzące do rozpoczęcia podziałów mitotycznych.
Receptory czynników wzrostu pod wpływem fosfatazy tyrozynowej ulegają defosforylacji (dezaktywacji), co blokuje przejście komórki ze stanu stacjonarnego G0 do stanu G1. Fosfatazy to enzymy charakteryzujące się posiadaniem reszt cysteinowych, które będąc bardzo wrażliwe na utlenienie, łatwo reagują z reaktywnymi formami tlenu (ROS), co powoduje dezaktywację enzymu. ROS, których zwiększone stężenie jest skorelowane m.in. z poddaniem komórki działaniu małej dawki promieniowania, są inhibitorami defosforylacji receptorów czynnika wzrostu w komórkach. Powodują one przesunięcie stanu równowagi w kierunku ufosforylowanych (aktywnych) receptorów czynnika wzrostu, co pozwala czynnikom wzrostu na przyłączanie się do receptorów.
Zmiana ekspresji genów wywołana czynnikami wzrostu prowadzi także do syntezy enzymów antyoksydacyjnych – dzięki temu zmniejsza się stężenie reaktywnych form tlenu (ROS) i przywraca początkowy stan równowagi, zwykle po około 3 cyklach mitozy.
Autofagia.
Proces adaptacji do różnych warunków stresowych (m.in. stresu oksydacyjnego wywołanym zwiększonym stężeniem ROS) polega ona na otoczeniu makrocząsteczek czy uszkodzonych organelli komórkowych błoną (wytworzenie pęcherzyka), który następnie ulega połączeniu z lizosomem, w którym następuje rozkład zawartości pęcherzyka. Proces ten jest dosyć złożony, oraz jeszcze nie do końca opisany, dlatego trudno dokładnie stwierdzić jak duży wpływ może on mieć na zjawisko hormezy. Potwierdzono, że przyspieszona autofagia jest czynnikiem zmniejszającym prawdopodobieństwo wystąpienia choroby nowotworowej, natomiast jest ona działaniem niepożądanym, o ile doszło już do zachorowania – w takim wypadku powoduje ona szybszy rozrost patologicznej tkanki.
Odpowiedź radioadaptacyjna.
Odpowiedź adaptacyjna komórki to zwiększenie odporności na dużą dawkę danego czynnika po uprzednim zaaplikowaniu małej dawki, bądź dawek tego czynnika. Badania na limfocytach ludzkich wskazywały na zmniejszoną ilość powstających patologii (mutacji, mikrojąder) w wyniku napromieniowania dużą dawką promieniowania jonizującego (1,5 Gy) po uprzednim napromieniowaniu badanych próbek dawką wynoszącą 1 cGy.

</doc>
<doc id="107722" url="https://pl.wikipedia.org/wiki?curid=107722" title="Matryca grawerowana">
Matryca grawerowana

Matryca grawerowana – matryca wykonana techniką (dawniej) grawerowania ręcznego lub (współcześnie) komputerowej obróbki CNC - frezowanie 2,5D.
Matryce grawerowane znajdują zastosowanie w poligrafii, gdzie są stosowane do tłoczenia i hotprintu (złocenia). Typowym materiałem stosowanym w produkcji matryc grawerowanych jest mosiądz MO59, charakteryzujący się wysoką wytrzymałością i dobrą podatnością na obróbkę skrawaniem. Matryce grawerowane cechują się dużą wytrzymałością, wysoką precyzją wykonania (możliwość wykonania detali poniżej 0,1 mm) oraz możliwością odwzorowania elementów trójwymiarowych /2,5D/ (do tłoczeń). Wadą matryc grawerowanych jest czas wykonania proporcjonalny do ilości detali oraz wyższa cena względem stosowanych alternatywnie matryc chemigraficznych. Szczególnym rodzajem matryc grawerowanych są grawerowane matryce strukturalne.

</doc>
<doc id="107727" url="https://pl.wikipedia.org/wiki?curid=107727" title="Oleg (książę Rusi)">
Oleg (książę Rusi)



</doc>
<doc id="107728" url="https://pl.wikipedia.org/wiki?curid=107728" title="Ermenegildo Florit">
Ermenegildo Florit

Ermenegildo Florit (5 lipca 1901, Fagagna, archidiecezja Udine – 8 grudnia 1985, Florencja), włoski duchowny katolicki, arcybiskup Florencji, kardynał, w latach 1965-1966 członek komitetu zarządzającego Konferencją Episkopatu Włoch.
Kształcił się w seminarium w Udine i Rzymie, w Papieskim Instytucie Biblijnym w Rzymie oraz Papieskim Athenaeum Laterańskim w Rzymie. Przyjął święcenia kapłańskie 11 kwietnia 1925. W latach 1927-1929 był duszpasterzem w archidiecezji Udine, następnie przez kilkadziesiąt lat wykładał w Athenaeum Laterańskim, gdzie był także dziekanem wydziału teologicznego i wicerektorem. W 1951 został obdarzony godnościami kanonika bazyliki S. Marco oraz papieskiego prałata domowego.
12 lipca 1954 mianowany arcybiskupem tytularnym Geropoli di Siria, z prawami koadiutora Florencji; przyjął sakrę biskupią 12 września 1954 w Rzymie. 9 marca 1962 został arcybiskupem metropolitą Florencji. Brał udział w obradach Soboru Watykańskiego II. 22 lutego 1965 papież Paweł VI wyniósł go do godności kardynalskiej, nadając tytuł prezbitera Regina Apostolarum. W marcu 1965 był legatem papieskim na XVII Narodowym Kongresie Eucharystycznym w Pizie.
W czerwcu 1977 złożył rezygnację z rządów archidiecezją Florencja, pozostał jednak aktywnym członkiem Kolegium Kardynalskiego, biorąc udział w obu konklawe w 1978 i w I sesji plenarnej Kolegium w Watykanie w 1979. Prawo udziału w konklawe utracił wraz z ukończeniem 80. roku życia w lipcu 1981. Został pochowany w bazylice S. Maria del Fiore we Florencji.

</doc>
<doc id="107730" url="https://pl.wikipedia.org/wiki?curid=107730" title="Szum śrutowy">
Szum śrutowy

Szum śrutowy (niem. "Schrotrauschen") – fluktuacje zachodzące w układach zawierających odpowiednio mało cząstek mogących nieść energię. Przykładem może być szum związany z przepływem prądu elektrycznego, związany z ziarnistą naturą ładunku elektrycznego. Szum śrutowy jest szumem białym i charakteryzuje się normalnym rozkładem wartości chwilowych oraz stałą gęstością widmową energii. Pomiary szumu śrutowego pozwalają na wyznaczenie wielkości ładunku elementarnego.
W zależności od typu elementu elektronicznego i warunków pracy szumy te odpowiadają różnym zjawiskom. W elementach półprzewodnikowych powstają one w wyniku fluktuacji dyfuzji czyli nieregularnego przechodzenia nośników przez barierę potencjału. Można je zaobserwować w złączu p-n. Ze względu na charakter powstawania szumy te dzieli się na dyfuzyjne i generacyjno-rekombinacyjne. 
W lampach szum śrutowy związany jest z losowym charakterem chwil wylotu elektronów z katody w czasie emisji i również losowym rozkładem ich prędkości. 
Termin ten wprowadził Walter Schottky w roku 1918, który teoretycznie oszacował fluktuacje prądu anodowego diody próżniowej w stanie nasycenia.
Wartość skuteczną fluktuacji prądu opisuje wzór Schottky'ego:
formula_1
Gdzie: 
formula_2 – ładunek elektronu, 
formula_3 – wartość średnia prądu, 
formula_4 – pasmo częstotliwości szumu.

</doc>
<doc id="107731" url="https://pl.wikipedia.org/wiki?curid=107731" title="Bolesław Bronisław Duch">
Bolesław Bronisław Duch

Bolesław Bronisław Duch (ur. 15 listopada 1896 w Borszczowie, zm. 9 października 1980 w Londynie) – generał dywizji Wojska Polskiego.
Życiorys.
Młodość.
Szkołę średnią ukończył w Samborze, gdzie działał w skautingu polskim, oraz w organizacji „Zarzewie” i Polowych Drużynach Sokolich. Maturę uzyskał w 1914 roku.
Po wybuchu I wojny światowej w sierpniu 1914 roku wstąpił najpierw do Legionu Wschodniego, a po jego rozwiązaniu do 3 pułku piechoty wchodzącego w skład II Brygady Legionów. Z tym pułkiem walczył na terenie Bukowiny. W nocy 15/16 lutego 1918 roku wziął udział w bitwie pod Rarańczą, gdzie II Brygada Legionów pod dowództwem płk. Józefa Hallera przebiła się przez front rosyjsko-austriacki. Następnie walczył w składzie II Korpusu Polskiego w Rosji dowodzonego przez płk. Józefa Hallera. 11 maja 1918 roku wziął udział w bitwie pod Kaniowem, gdzie II Korpus Polski został otoczony przez Niemców i zmuszony do kapitulacji, a żołnierzy internowano. Uciekł z niewoli i przedostał się do I Korpusu Polskiego w Rosji dowodzonego przez gen. Józefa Dowbor-Muśnickiego. W związku z jego kapitulacją w dniu 21 maja 1918 roku, udał się do Murmańska. Tam, od grudnia 1918 roku, podczas wojny domowej w Rosji dowodził początkowo 1. Kompanią Polskiego Samodzielnego Oddziału Murmańskiego w ramach interwencyjnych wojsk brytyjskich walczących z oddziałami Armii Czerwonej. W sierpniu 1919 roku w związku z wycofaniem wojsk brytyjskich, udał się wraz z całym Polskim Samodzielnym Oddziałem Murmańskim do Wielkiej Brytanii, gdzie w listopadzie 1919 roku został jego dowódcą.
Dwudziestolecie międzywojenne.
Do Polski wrócił wraz z całym dowodzonym przez siebie oddziałem w grudniu 1919 roku. Został dowódcą samodzielnego batalionu murmańskiego w składzie 64 pułku piechoty, później przemianowanego na III batalion 64 pułku piechoty. Jako dowódca batalionu od lipca 1920 roku brał udział w wojnie polsko-bolszewickiej. Następnie ukończył kurs dowódców batalionów oraz kurs w Centralnej Szkole Strzelniczej w Toruniu. W lutym 1925 został przydzielony z 64 pp do Korpusu Kadetów Nr 2 w Modlinie na stanowisko dowódcy kompanii kadeckiej (etet majora). Następnie pracował w III Oddziale Sztabu Generalnego Wojska Polskiego. Od 1926 roku został dowódcą batalionu w Szkole Podchorążych dla Podoficerów w Bydgoszczy, funkcję tę pełnił do sierpnia 1929. W latach 1929–1931 studiował w Wyższej Szkole Wojennej. Po jej ukończeniu został mianowany zastępcą dowódcy 60 pułku piechoty w Ostrowie Wielkopolskim. W 1935 został dowódcą 73 pułku piechoty w Katowicach. Od 1938 był dyrektorem nauk w Centrum Wyszkolenia Piechoty w Rembertowie, którą to funkcję pełnił do wybuchu wojny.
II wojna światowa.
We wrześniu 1939 został mianowany dowódcą piechoty dywizyjnej 39 Dywizji Piechoty Rezerwowej, którą faktycznie dowodził z uwagi na chorobę jej dowódcy gen. Brunona Olbrychta. 39 Dywizja Piechoty weszła w skład Armii „Lublin” i w dniu 26 września 1939 wraz z pozostałymi jednostkami skapitulowała. Duch jednak uniknął niewoli i przedostał się do Francji.
W styczniu 1940 objął po gen. Stanisławie Maczku dowództwo 1 Dywizji Grenadierów. W dniu 18 maja 1940 1 Dywizja Grenadierów została skierowana na front do dyspozycji II Grupy armii francuskiej i weszła w skład XX Korpusu. W dniu 21 czerwca 1940 wobec podjęcia przez marszałka Philippe Petaina rozmów z Niemcami w sprawie rozejmu gen. Duch wydał rozkaz o rozwiązaniu 1 Dywizji Grenadierów i przedzieranie się małymi grupkami do Wielkiej Brytanii.
W lipcu 1940 dotarł do Wielkiej Brytanii. Od sierpnia 1940 do marca 1941 był II generałem do zleceń Naczelnego Wodza. Następnie w kwietniu 1941 gen. Władysław Sikorski mianował go szefem Polskiej Misji Wojskowej w Kanadzie, udał się do Kanady, gdzie organizował ośrodek rekrutacji do Wojska Polskiego.
W kwietniu 1942 powrócił do Wielkiej Brytanii, gdzie został mianowany dowódcą 1 Brygady Strzelców I Korpusu Polskiego w Szkocji. Funkcję tę pełnił do lipca 1943.
W lipcu 1943 roku został skierowany do Palestyny, gdzie 6 sierpnia 1943 objął dowództwo 3 Dywizji Strzelców Karpackich. 3 Dywizją Strzelców Karpackich dowodził w czasie kampanii włoskiej II Korpusu Polskiego, do dnia zakończenia walk w dniu 21 kwietnia 1945.
Ostatnie lata.
Po zakończeniu wojny nadal dowodził 3 Dywizją Strzelców Karpackich, która wchodziła w skład Polskiego Korpusu Przysposobienia i Rozmieszczenia. W 1947 został zdemobilizowany i przeniósł się do Londynu.
Wykorzystując własne oszczędności kupił dom na wynajem, pełniąc w nim rolę administratora i stróża, co pozwalało mu na uzyskanie środków utrzymania.
Działał w londyńskim środowisku kombatanckim. 27 maja 1978 został mianowany przewodniczącym Wojskowej Komisji Orzekającej. 19 lutego 1980 roku Prezydent RP Edward Bernard Raczyński mianował go Generalnym Inspektorem Sił Zbrojnych. Zmarł 9 października 1980 w Londynie, po spopieleniu zwłok urna z prochami została pochowana na polskim cmentarzu wojennym pod Monte Cassino.
Był żonaty z Zofią z Lisiewiczów.
Upamiętnienie.
W 1990 został wybity medal z podobizną Bronisława Ducha o treści "Bitwa pod Lagarde 1940–1990", wydany przez Mennicę Państwową, a zaprojektowany przez Ewę Tyc-Karpińską.
14 maja 2007 Rada Miasta Lublina, na wniosek grupy radnych PiS, podjęła uchwałę Nr 113/IX/2007 w sprawie zmiany nazwy ulicy Kazimierza Wyrwasa ps. „Michał”, żołnierza AL i sekretarza obwodowego komitetu PPR na „gen. Bronisława Ducha”.

</doc>
<doc id="107734" url="https://pl.wikipedia.org/wiki?curid=107734" title="Andy Selva">
Andy Selva

Andy Selva (ur. 23 maja 1976 w Rzymie) – sanmaryński piłkarz włoskiego pochodzenia występujący na pozycji napastnika, reprezentant San Marino w latach 1998–2016, trener i działacz sportowy.
Włoch z pochodzenia, otrzymanie obywatelstwa San Marino umożliwiło mu pochodzenie dziadka ze strony matki. Jeden z nielicznych sanmaryńskich piłkarzy grających przez większość trwania kariery na zawodowym poziomie. Rekordzista pod względem strzelonych bramek w reprezentacji San Marino. Nosił pseudonim boiskowy "La Belva" (z ).
Kariera klubowa.
Grę w piłkę nożną rozpoczął w Rzymie w akademii GSD Tor Tre Teste. Następnie trenował w szkółce Endas Monti z Rawenny. W 1994 roku zaczął karierę na poziomie seniorskim w amatorskim klubie AS Latina 1932, występującym w grupie G Campionato Nazionale Dilettanti, gdzie w sezonie 1994/95 w 26 meczach zanotował 5 trafień. Latem 1995 roku przeszedł do grającej w tej samej kategorii rozgrywkowej US Civita Castellana, dla której strzelił 10 bramek. W latach 1996–1998 był graczem Fano Calcio (Serie C2), gdzie podpisał pierwszy w pełni zawodowy kontrakt. Od połowy 1998 roku kontynuował karierę w zespołach występujących na poziomie IV i V ligi włoskiej: US Catanzaro, SS Tivoli, San Marino Calcio, AS Maceratese, US Grosseto oraz AC Bellaria Igea Marina, w barwach której w sezonie 2002/03 został najlepszym strzelcem grupy D Serie D i wywalczył awans do Serie C2. Przed sezonem 2003/04 przeszedł do zespołu SPAL 1907 (Serie C1). Tam rozegrał 51 spotkań, strzelając 22 bramki. W połowie 2005 roku podpisał umowę z Calcio Padova, gdzie w 20 występach zanotował 2 trafienia.
Latem 2006 roku Selva przeszedł do US Sassuolo Calcio. W sezonie 2006/07 wystąpił z tym klubem w fazie play-off, w której zdobył 2 gole w przegranym dwumeczu z Monza Calcio Brianza (1:0, 2:4). W sezonie 2007/08 Sassuolo, prowadzone przez Massimiliano Allegriego, zdobyło Superpuchar Serie C1 (gol Selvy w meczu finałowym) i uzyskało pierwszy w historii awans do Serie B. Selva zadebiutował w niej 30 sierpnia 2008 w przegranym 0:1 meczu z Salernitana Calcio 1919. W wyniku kontuzji więzadła krzyżowego przedniego rozegrał w sezonie 2008/09 6 z 42 możliwych meczów ligowych, nie zdobył żadnej bramki. W połowie 2009 roku jego umową została rozwiązana za porozumieniem stron. Ogółem rozegrał on dla Sassuolo 53 ligowe spotkania i zdobył 23 gole.
W lipcu 2009 roku odszedł do Hellasu Verona (Lega Pro Prima Divisione), gdzie rozpoczął regularne występy. 11 października 2009 w wygranym 3:1 meczu przeciwko AS Adria BAT uzyskał między 53. a 63. minutą hat trick i wysunął się na prowadzenie w klasyfikacji strzelców grupy B Lega Pro. 18 października doznał kontuzji mięśnia brzuchatego, która wyeliminowała go z gry na okres dwóch miesięcy. Po powrocie do składu w dalszym ciągu narzekał na ból i w wyniku narastającej frustracji popadł w konflikt ze sztabem szkoleniowym i kolegami z drużyny. W sezonie 2010/11, po wygraniu baraży z Sorrento Calcio i Salernitaną Calcio, jego zespół uzyskał promocję do Serie B, jednak władze Hellasu, z powodu uciążliwych powikłań po kontuzji mięśni łydki oraz ponawiającego się bólu mięśni grzbietu, zdecydowały się nie przedłużać z nim umowy. Zainteresowanie pozyskaniem go wyraziły inne kluby Lega Pro Prima Divisione: Piacenza Calcio oraz Taranto FC 1927.
W październiku 2011 roku Selva został zawodnikiem FC Fidene (Serie D), dla którego zdobył w 26 meczach 6 bramek. W styczniu 2012 roku wstępnie porozumiał się w sprawie kontraktu z sanmaryńskim zespołem SP La Fiorita. Zgodnie z ustaleniami miał on zostać graczem tego klubu po ustąpieniu dolegliwości zdrowotnych po przebytych urazach. Do tego czasu grał w FC Fidene oraz amatorskiej drużynie z Anglii Dynamo ASA, łącząc grę w piłkę nożną z pracą zawodową. 2 lutego 2013 Selva zadebiutował w barwach SP La Fiorita w Campionato Sammarinese w wygranym 3:2 meczu z SP Domagnano. W lipcu tego samego roku po raz pierwszy wystąpił w europejskich pucharach w dwumeczu przeciwko Valletta FC (0:3 i 0:1) w eliminacjach Ligi Europy 2013/14. Wkrótce po tym odszedł z zespołu i przez trzy miesiące pozostawał bez pracodawcy.
W okresie od października 2013 do stycznia 2014 Selva był zawodnikiem występującego w Serie D klubu ASD Anziolavinio. Od lutego 2014 roku ponownie grał w SP La Fiorita. W sezonach 2013/2014, 2016/17 oraz 2017/18 wywalczył z tym zespołem tytuł mistrzowski a także dwukrotnie zdobył Puchar San Marino (2015/16, 2017/18). W kwietniu 2017 roku, podczas meczu ligowego przeciwko AC Juvenes/Dogana (2:1), przy próbie przyjęcia piłki doznał zerwania ścięgna Achillesa. Jego rekonwalescencja trwała ponad 7 miesięcy. W czerwcu 2018 roku, po odpadnięciu z kwalifikacji Ligi Mistrzów 2018/19 z Lincoln Red Imps FC (0:2), ogłosił zakończenie gry w piłkę nożną. 26 lipca 2018 rozegrał ostatni w karierze mecz przeciwko FK Spartaks Jurmała (0:6) w eliminacjach Ligi Europy.
Kariera reprezentacyjna.
W 1997 roku, za namową dziadka, Selva uzyskał sanmaryński paszport i zgłosił w FSGC chęć gry w reprezentacji tego kraju. 9 września 1997 zadebiutował w kadrze San Marino U-21 w spotkaniu przeciwko Turcji w ramach eliminacji do Mistrzostw Europy 1998. W zakończonym porażką 1:4 meczu zdobył honorową bramkę dla swojej drużyny. San Marino zakończyło kwalifikacje na ostatnim miejscu w grupie, przegrywając wszystkie 8 spotkań. Po zakończeniu tej kampanii eliminacyjnej FSGC, z powodu trudnej sytuacji kadrowej, czasowo zawiesiła funkcjonowanie drużyn młodzieżowych.
10 października 1998 Selva zadebiutował w seniorskiej reprezentacji San Marino w meczu przeciwko Izraelowi (0:5) w ramach kwalifikacji do Mistrzostw Europy 2000. Było to również pierwsze spotkanie Giampaolo Mazzy w roli selekcjonera. 14 października w meczu przeciwko Austrii (1:4) strzelił pierwszą bramkę w drużynie narodowej, pokonując w 81. minucie z rzutu karnego Franza Wohlfahrta. 28 kwietnia 2004 w towarzyskim meczu z Liechtensteinem (1:0) w Serravalle zdobył z rzutu wolnego zwycięskiego gola, który pozwolił reprezentacji San Marino odnieść jedyne dotychczas zwycięstwo. Od tego spotkania pełnił on również funkcję kapitana zespołu. W listopadzie 2013 roku, miesiąc po rezygnacji Giampaolo Mazzy ze stanowiska selekcjonera, Selva ogłosił zakończenie kariery reprezentacyjnej, jednak ostatecznie wycofał się z tej decyzji. W październiku 2016 roku zaliczył ostatni występ w drużynie narodowej w spotkaniu z Norwegią (1:4) w kwalifikacjach Mistrzostw Świata 2018.
Uznawany jest za najbardziej zasłużonego dla reprezentacji piłkarza w historii. W 73 występach zdobył 8 bramek, co czyni go najskuteczniejszym graczem w historii reprezentacji. Do 2012 roku był jedynym zawodnikiem, który strzelił dla San Marino więcej niż jednego gola; obecnie dzieli to miano z Manuelem Maranim. W latach 2015–2022 był zawodnikiem z największą liczbą występów w drużynie narodowej.
Kariera trenerska.
W sierpniu 2018 roku objął posadę trenera reprezentacji San Marino U-17. W 2020 roku został szkoleniowcem klubu SS Pennarossa.
Działacz sportowy.
Od 2014 roku pełni funkcję prezesa organizacji Associazione Sammarinese Calciatori, która zajmuje się ochroną praw i interesów sanmaryńskich piłkarzy. W 2015 roku reprezentował zawodników w konflikcie z FSGC, podczas którego domagali się oni podniesienia gratyfikacji i grozili bojkotem meczu ze Słowenią.
Życie prywatne.
Selva urodził się w Rzymie, gdzie wychowywał się i rozpoczynał grę w piłkę nożną. Jego rodzice posiadają wyłącznie paszport włoski. Jego dziadek ze strony matki był Sanmaryńczykiem, przez co mógł on otrzymać obywatelstwo[San Marino. Jest kibicem klubu AS Roma.

</doc>
<doc id="107738" url="https://pl.wikipedia.org/wiki?curid=107738" title="PCLinuxOS">
PCLinuxOS

PCLinuxOS (często skracane jako PCLOS) – dystrybucja Linuksa wywodząca się z Mandrivy. Dystrybucję można uruchomić z napędu optycznego (Live CD), pamięci USB (Live USB – edycja MiniMe) lub dysku twardego.
Korzenie dystrybucji wywodzą się z niezależnego zestawu pakietów RPM rozwijanych przez Billa Reynoldsa (znanego też jako Texstar) dla Mandrivy w latach 2000–2003 w ramach serwisu PCLinuxOnline.com. W 2003, opierając się na Mandrakelinux 9.2 i projekcie Linux Live CD, zaczął tworzyć własną dystrybucję.
Jedną z najważniejszych cech różniących PCLOS od macierzystej dystrybucji jest używanie do zarządzania pakietami systemu APT i graficznego menedżera Synaptic zamiast URPMI. Zasadniczym odbiorcą PCLinuxOS ma być użytkownik domowy.
Historia.
Prekursorem PCLinuxOS był zestaw pakietów RPM stworzonych by poprawić kolejne wersje Mandrake Linux (obecnie Mandriva Linux). Pakiety te stworzył Bill Reynolds, informatyk lepiej znany jako "Texstar".
W 2003 roku Texstar utworzył fork Mandrake Linux 9.2 (wypuszczoną w październiku 2003). Dzięki zacieśnionej współpracy z LiveCD, Texstar przekształcił fork w niezależną, w pełni rozwiniętą dystrybucję. Pierwsze wydania numerowano kolejno jako "previews" (zapowiedzi), na przykład p5, p7, p8 aż do p81a, następnie p9, p91, p92.
MiniME (wydane na CD) zaprojektowano dla szybkiej i jak najmniejszej instalacji, pozwalającej użytkownikom na wybranie przy instalacji wszystkich wymaganych aplikacji.
W sierpniu 2006 zostały wydane trzy nowe CD/obrazy ISO: "MiniME", "Junior" i "Big Daddy". W tym samym czasie oryginalne pakiety, które obecnie tworzą KDE, podzielono na mniejsze części, a mniej potrzebne elementy tego środowiska pominięto na płycie. W rezultacie, Texstar był w stanie zmieścić pakiet OpenOffice.org w wydaniu Big Daddy. MiniME pozostaje minimalną instalacją dla zaawansowanych użytkowników pragnących dodawać samodzielnie wybrane pakiety, podczas gdy Junior zawiera kilka niezbędnych desktopowych aplikacji, tworząc wydanie mieszczące się pośrodku obu wydań.
Z nadejściem PCLinuxOS, znany także jako .94, przedsięwzięto wymianę na bardziej nowoczesny kod, który wymagał całkowitej reinstalacji do tej wersji, ale który potem będzie dostosowywał się do nowszych wydań poprzez samodzielną aktualizację. Nowa wersja zawierała nowy wygląd oraz wbudowane efekty 3D. Zarówno Beryl i Compiz były preinstalowane i można je było skonfigurować poprzez Centrum Sterowania PCLinuxOS. Zaprojektowano nowe logo, nowy ekran logowania. Wersja użytkowa (finalna) PCLinuxOS została wydana 21 maja 2007.
Historia wydań.
Każde nowe wydanie charakteryzuje się nowym wyglądem ekranów uruchamiania i logowania oraz najnowszymi wersjami środowisk graficznych.
Właściwości.
PCLinuxOS rozwijana jest jako system Live CD, który może być także zainstalowana na twardym dysku. Po wykonaniu instalacji, użytkownik PCLOS może dodawać, usuwać, jak i aktualizować pakiety poprzez Advanced Packaging Tool (APT), system zarządzania pakietami (oryginalnie zawarty w dystrybucji Debian).
PCLinuxOS zawiera kilka niewolnych kodeków, przydatnych dla początkujących użytkowników Linuksa, takich jak mp3, wma, mov itp. W dystrybucji zawarto najpopularniejsze aplikacje open source.
Domyślnym menedżerem usług w PCLOS jest SysVinit.

</doc>
<doc id="107744" url="https://pl.wikipedia.org/wiki?curid=107744" title="Arthur Lydiard">
Arthur Lydiard

Arthur Leslie Lydiard (ur. 6 lipca 1917 w Auckland, zm. 11 grudnia 2004 w Houston) – nowozelandzki biegacz, trener lekkoatletyczny.
Życiorys.
W 1950 reprezentował Nową Zelandię na igrzyskach imperium brytyjskiego w Perth w maratonie. Po zakończeniu kariery zawodniczej zajął się pracą trenerską. Wśród jego podopiecznych byli nowozelandzcy biegacze średnio- i długodystansowi, m.in. Murray Halberg (mistrz olimpijski z Rzymu 1960 na 5000 m), Peter Snell (mistrz olimpijski na 800 m i 1500 m z Igrzysk Olimpijskich w Rzymie 1960 i Tokio 1964), John Walker (mistrz olimpijski na 1500 m z Montrealu 1976), Dick Quax (rekordzista świata na 5000 m). W 1964 był trenerem kadry olimpijskiej lekkoatletów nowozelandzkich, pracował następnie z innymi reprezentacjami – Meksyku (1965-1966), Finlandii (1967-1969) i Danii (na igrzyskach w Monachium 1972). W 1974 i 1990 prowadził reprezentację Nowej Zelandii na Igrzyskach Wspólnoty Brytyjskiej.
W 1962 za zasługi dla sportu został odznaczony Orderem Imperium Brytyjskiego IV klasy (OBE), a w 1990 Orderem Nowej Zelandii (ONZ). Również w 1990 został przyjęty do "Hall of Fame" sportu nowozelandzkiego.

</doc>
<doc id="107749" url="https://pl.wikipedia.org/wiki?curid=107749" title="Villa Jovis">
Villa Jovis

Willa Jovis – jedna z dwunastu willi cesarza Tyberiusza zbudowanych na Capri. Została usytuowana na szczycie Monte Tiberio, który wznosi się na wysokość 354 m n.p.m. Sądząc po zachowanych ruinach, była najbogatszą i najprawdopodobniej główną siedzibą cesarza na wyspie. Pod jej centralną częścią umieszczono cztery ogromne zbiorniki na wodę, przykryte sklepieniem kolebkowym. Z uwagi na oddalenie od źródeł i wysokość położenia willi bardzo ważne było zbieranie i gromadzenie wszystkich opadów deszczu. Woda była niezbędna do prawidłowego funkcjonowania wszystkich tradycyjnych elementów zabudowy (term, fontann i nawadniania ogrodów).
Pomieszczenia przeznaczone dla cesarza umieszczono w części wschodniej i północnej. Sala tronowa łączyła się korytarzem z pomieszczeniami prywatnymi, z których widoczna była Zatoka Neapolitańska. Z sali, w której odbywały się uczty, niewielki korytarz prowadzi do urwiska zwanego "Salto di Tiberio" (z boku zbocza od strony morza widoczny jest w zboczu góry duży otwór), .
Termy zostały zlokalizowane w południowej części zabudowy. Mimo niewielkiego obszaru umieszczono tam wszystkie pomieszczenia spełniające typowe dla rzymskich term funkcje. Znalazły się tu szatnie, pomieszczenie dla zimnej ("frigidarium") i ciepłej ("caldarium") kąpieli, pokój służący do odpoczynku ("tepidarium"), piec do ogrzewania wody oraz system kanałów rozprowadzających ciepło (hypocaustum).
Obecnie na terenie prywatnych apartamentów cesarskich znajduje się zbudowany w XVIII wieku kościółek Santa Maria del Soccorso.

</doc>
<doc id="107751" url="https://pl.wikipedia.org/wiki?curid=107751" title="Ruś">
Ruś



</doc>
<doc id="107752" url="https://pl.wikipedia.org/wiki?curid=107752" title="EU">
EU



</doc>
<doc id="107754" url="https://pl.wikipedia.org/wiki?curid=107754" title="Ernst Zermelo">
Ernst Zermelo

Ernst Friedrich Ferdinand Zermelo (ur. 27 lipca 1871 w Berlinie, zm. 21 maja 1953 we Fryburgu Bryzgowijskim) – niemiecki matematyk.
Sformułował jeden z podstawowych dla teorii mnogości aksjomatów zwany aksjomatem wyboru i z jego pomocą udowodnił twierdzenie mówiące, że każdy zbiór można dobrze uporządkować.
W 1905 r. Zermelo rozpoczął prace nad aksjomatyzacją teorii mnogości i w 1908 przedstawił system jej aksjomatów. System ten został następnie zmodyfikowany niezależnie przez Fraenkla i Skolema i pod nazwą aksjomatów Zermela-Fraenkla jest do dziś najpowszechniej stosowanym systemem aksjomatów teorii mnogości.
Twierdzenie Zermela.
W 1913 roku opublikował artykuł zatytułowany "Über eine Anwendung der Mengenlehre auf die Theorie des Schachspiels", w którym omówił zastosowanie teorii mnogości do teorii gry w szachy. Zawarte w nim twierdzenie uważane jest współcześnie za pierwsze opublikowane twierdzenie w teorii gier. Miało to miejsce wiele lat przed opublikowaniem pionierskich prac w tej dziedzinie przez Johna von Neumanna, którego powszechnie uznaje się za ojca tej dziedziny wiedzy.
W swoim artykule Zermelo zauważył, że w szachach istnieją pozycje, w których jedna ze stron może zapewnić sobie wygraną, na przykład matując przeciwnika w dwóch ruchach. Stanowią one podstawę kompozycji szachowych. Rozwiązanie takiego problemu ma miejsce, jeżeli można znaleźć parę ruchów, która zapewnia jednej stronie wygraną, niezależnie od tego, jaki ruch wykona przeciwnik. Prowadzi to do uogólnionego problemu, czy istnieje liczba N, taka że w ustawieniu wyjściowym jedna strona może zamatować przeciwnika w N ruchach. 
W swoim artykule Zermelo rozważał odpowiedź na podobne pytanie. Analizował, czy dla każdej pozycji, która może mieć miejsce podczas gry w szachy, można w matematycznie obiektywny sposób wyznaczyć wynik partii oraz optymalne posunięcie gracza, na którego przypada ruch. Podczas gdy Zermelo nie udzielił ostatecznej odpowiedzi na pytanie, czy pozycja wyjściowa w szachach gwarantuje zwycięstwo którejkolwiek ze stron, zauważył również, że jeżeli odpowiedź na nie byłaby znana, wówczas szachy utraciłby swój charakter jako gra.
We współczesnej teorii gier twierdzenie, które udowodnił Zermelo, obrosło niemal legendą i podaje się wiele różnych nierównoważnych jego sformułowań. Wynika to zapewne z faktu, że artykuł Zermela został wydany po niemiecku i przez wiele lat nie był przetłumaczony na język angielski. Jednym z najpowszechniejszych jest:
Inni autorzy podają bardziej uogólnione sformułowania, jak np.:

</doc>
<doc id="107755" url="https://pl.wikipedia.org/wiki?curid=107755" title="Zarażenie">
Zarażenie

Zarażenie (, z łac. „być w kontakcie”, z łac. , „naprzeciw, razem” + łac. „dotykać”) – przeniesienie biologicznego czynnika zaraźliwego (łac. ) od nosiciela (człowieka lub zwierzęcia) na wrażliwą na taki czynnik osobę lub zwierzę. 
Zaraźliwe czynniki biologiczne są pasożytami (rzadziej symbiontami) w szerokim znaczeniu tego słowa. Mogą one powodować choroby lub być niepatogenne. Jeśli czynnik biologiczny wnikający do organizmu przełamuje jego mechanizmy obronne, kolonizuje go i rozwija się w nim (zwykle powodując różnego rodzaju objawy chorobowe), mówimy o zakażeniu (łac. ). Zdolność patogennego czynnika biologicznego do zarażania osobników zdrowych określa się mianem zaraźliwości choroby (łac. ). Zarażenie czynnikiem niepatogennym powoduje, że zarażony organizm staje się tylko jego nosicielem. 
Ostatnio określenie to bywa także definiowane w węższym znaczeniu, jako synonim infestacji – inwazji pasożytniczej, tzn. odnoszącej się tylko do patogenów eukariotycznych. W polskiej terminologii medycznej preferowane jest jednak szersze rozumienie tego terminu, m.in. ze względu na istnienie takich polskich wyrazów pokrewnych jak: „zaraźliwość” i „zarazek” odnoszących się także do procesów (chorób) wywoływanych przez mikroorganizmy, a nie tylko przez pasożyty.

</doc>
<doc id="107761" url="https://pl.wikipedia.org/wiki?curid=107761" title="Antoni Bolesław Dobrowolski">
Antoni Bolesław Dobrowolski

Antoni Bolesław Dobrowolski (ur. 6 czerwca 1872 w Dworszowicach Kościelnych, zm. 27 kwietnia 1954 w Warszawie) – polski geofizyk, meteorolog i podróżnik. Stworzył odrębną dziedzinę wiedzy – kriologię.
Życiorys.
Pochodził z biednej rodziny. Jego ojciec Jan, był chłopem bezrolnym. Od dwunastego roku życia pracował na swoje utrzymanie, m.in. udzielając korepetycji. Ukończył gimnazjum w Warszawie. Niedługo po maturze w 1891 roku, został aresztowany przez władze carskie i skazany na 3 lata więzienia za działalność konspiracyjną w ramach II Proletariatu. Początkowo więziony w X pawilonie Cytadeli w Warszawie, potem na Pawiaku i w Petersburgu, a następnie zasłany do Tyflisu na Kaukazie, skąd uciekł w 1894 do Szwajcarii. Od 1895 mieszkał w Belgii, gdzie podjął studia uniwersyteckie w Liège w zakresie fizyki i nauk biologicznych.
Uczestniczył w belgijskiej wyprawie antarktycznej Adriena de Gerlache’a, w latach 1897–1899 (wraz z Henrykiem Arctowskim). W marcu 1898 roku ich statek "Belgica" został uwięziony przez lody na Morzu Bellingshausena. Uczestnicy wyprawy dokonali pierwszego, trzynastomiesięcznego zimowania na Antarktydzie. Po powrocie z wyprawy polarnej pracował w belgijskim biurze polarnym w Brukseli.
W 1907 na fali amnestii dla emigrantów politycznych, ogłoszonej przez cara Mikołaja II, powrócił do Polski, gdzie do 1914 pracował jako nauczyciel. Od 1914 do 1917 przebywał na stypendium naukowym w Szwecji, prowadząc badania nad krystalografią lodu i lodem atmosferycznym. W 1917 powrócił do Warszawy, gdzie do 1922 pracował jako wizytator generalny i naczelnik programowy Ministerstwa Wyznań Religijnych i Oświecenia Publicznego. Od 1924 był wicedyrektorem (od 1927 dyrektorem) w Państwowym Instytucie Meteorologicznym. W latach 1929–1949 przewodniczył Towarzystwu Geofizyków. Był inicjatorem utworzenia Obserwatorium Sejsmologicznego w Warszawie. Kierował polskimi pracami badawczymi podczas II roku polarnego (1932–1933). Zorganizował wówczas wyprawę naukową na Wyspę Niedźwiedzią.
Dobrowolski jest autorem jedynej oryginalnej pracy polskiej o wyprawach polarnych oraz monografii lodu (1923). Jako pierwszy ustalił też symetrię krystalograficzną kryształów lodu.
Oprócz badań geofizycznych Dobrowolski zajmował się również pedagogiką. Od 1927 do 1938 był profesorem pedagogiki ogólnej Wolnej Wszechnicy Polskiej. W latach 1946–1954 profesor pedagogiki Uniwersytetu Warszawskiego. Od 1952 członek tytularny PAN. Pochowany na Cmentarzu Wojskowym na Powązkach w Warszawie (kwatera A 2-11-14).
Przyrodnik i humanista.
Oprócz nauk przyrodniczych, Antoniego Dobrowolskiego fascynowały humanizm i filozofia. Zajmował krytyczne stanowisko wobec wkładu polskiej myśli naukowej w wiekach wcześniejszych do dorobku światowego. Podkreślał konieczność kształcenia społeczeństwa i finansowania badań naukowych. Miał negatywny stosunek do wszelkich religii, nazywając je magiomistyką. Uważał, że pod względem poznawczym są one bezwartościową fikcją.
Upamiętnienia.
Imieniem Dobrowolskiego nazwano polską stację badawczą na Antarktydzie, przekazaną Polsce przez ZSRR w 1959 (obecnie nieczynną), a także Lodowiec Dobrowolskiego na Spitsbergenie i Lodowiec Dobrowolskiego na Wyspie Króla Jerzego oraz ulicę na warszawskim Bemowie.
W dniu 19 września 2007 Narodowy Bank Polski wprowadził do obiegu monety kolekcjonerskie, przedstawiające Antoniego B. Dobrowolskiego i Henryka Arctowskiego, o nominale:

</doc>
<doc id="107762" url="https://pl.wikipedia.org/wiki?curid=107762" title="Hava Rexha">
Hava Rexha

Hava Rexha (ur. 14 lub 22 sierpnia 1880? w Shushice, zm. 8 listopada 2003 tamże) – Albanka, zgłaszana do "Księgi rekordów Guinnessa" jako rekordzistka długowieczności.
Pochodziła z górskich terenów, jako 14-latka została zmuszona do wyjścia za mąż za dużo starszego mężczyznę. Była muzułmanką, całe życie unikała alkoholu – paliła natomiast papierosy. Pracowała na roli i w gospodarstwie w rodzinnej wsi Shushice, gdzie urodziła się i zmarła.
Zgłoszenie Havy Rexhy do Księgi rekordów Guinnessa nie zostało przyjęte. Najstarszy dokument, który potwierdzał jej datę urodzenia, pochodził z 1946, co nie spełniało zasad przyjętych przez badaczy "Guinnessa". W przypadku, gdyby dane zgłaszane w sprawie Havy Rexhy odpowiadały rzeczywistości, przysługiwałby jej tytuł najstarszej osoby na świecie od śmierci Jeanne Calment w 1997, a także rekord długości życia (ponad 123 lata).

</doc>
<doc id="107765" url="https://pl.wikipedia.org/wiki?curid=107765" title="Saldo migracji">
Saldo migracji

Saldo migracji – różnica między napływem (imigracja) a odpływem (emigracja) ludności z danego obszaru w określonym czasie. Liczy się go wzorem: Imigranci minus Emigranci. W statystyce publicznej stosuje się pojęcie "Saldo migracji ludności na 1000 osób", które oznacza "przyrost/ubytek ludności danej jednostki administracyjnej/kraju na skutek migracji przypadający na 1000 mieszkańców tej jednostki/kraju (wg stanu na połowę badanego okresu)".

</doc>
<doc id="107772" url="https://pl.wikipedia.org/wiki?curid=107772" title="Roman II">
Roman II

Roman II Porfirogeneta (ur. 939, zm. 15 marca 963) – cesarz bizantyjski z dynastii macedońskiej, który panował w latach 959-963.
Syn i następca Konstantyna VII Porfirogenety i jego żony Heleny Lekapeny, córki Romana I Lekapena. Urodził się w 939 roku, w roku 948 otrzymał godność współcesarza. Był władcą słabym, pozostającym pod silnym wpływem drugiej żony, Teofano oraz eunucha Józefa Brigasa. Roman był swawolny, samolubny, nieudolny i lekkomyślny. Nie miał zainteresowań. Mimo że był starannie wychowywany, ulegał wpływom najgorszego otoczenia. Z wyglądu jednak był miły i przystojny. Za jego panowania rozpoczęła się wielka ofensywa przeciw islamowi. W 961 roku odzyskano Kretę i prowadzono zwycięskie walki w Syrii. Działo się to głównie za sprawą młodego arystokraty wodza Nicefora Fokasa.
Teofano uknuła za plecami cesarza spisek. Wszystkich zaskoczyła przedwczesna śmierć cesarza w marcu 963 roku. Pozostawił on dwóch małych synów: Bazylego i Konstantyna. Jak się później okazało Nicefora Fokasa spotkała nagroda za zwycięstwa, został cesarzem.
Rodzina.
Jego pierwszą żoną była Berta Włoska, ich małżeństwo nie zostało jednak prawdopodobnie skonsumowane. W 956 roku poślubił córkę szynkarza Anastaso, która zmieniła imię na Teofano. Swoje pięć sióstr i matkę kazał zamknąć w klasztorze, aby przypodobać się żonie. Roman II miał z nią troje dzieci:

</doc>
<doc id="107775" url="https://pl.wikipedia.org/wiki?curid=107775" title="Idiolekt">
Idiolekt

Idiolekt (gr. "idios" „własny, swoisty” + "leksis" „mowa”), język osobniczy – odmiana mowy właściwa dla danego użytkownika języka w danym okresie jego rozwoju, tzw. „indywidualny dialekt”. Różnice idiolektalne dotyczą w mniejszym stopniu systemu gramatycznego, w większym cech leksykalnych i fonetycznych. Na idiolekt mogą się składać zarówno środki znane biernie, jak i używane aktywnie.
Mowa jednostkowa stanowi odzwierciedlenie wpływów wywartych przez otoczenie w procesie przyswajania języka. Nie jest jednak tworem trwałym, gdyż podlega modyfikacjom w życiu jednostki. Kształtuje się u każdego użytkownika języka, pod wpływem jego przynależności do grupy społecznej, tradycji rodzinnych, wykształcenia, osobistego gustu stylistycznego. Idiolekt może być nieświadomy, ale bywa też efektem celowych zabiegów mówiącego, np. w celu zdystansowania się od otoczenia. Jest trudny do precyzyjnego zdefiniowania, gdyż cechuje się zmiennością i nie musi zawsze występować w tej samej postaci. 
Język osobniczy odgrywa ważną rolę w dialektologii, która często uznaje idiolekty poszczególnych użytkowników za punkt wyjścia do opisu jakiejś gwary. Język bywa także pojmowany jako zespół idiolektów, nie zaś jako właściwy byt. Szczególnie znaczenie idiolektowi jako przedmiotowi badań przypisywali młodogramatycy. Od analizy własnego idiolektu rozpoczynają badania ojczystego języka zwolennicy gramatyki generatywnej. Ponadto analiza idiolektów jest centralną metodą językoznawstwa kryminalistycznego. Badania właściwości językowych tekstów pozwalają ograniczyć w pewnych przypadkach krąg podejrzanych, umożliwiając np. określenie autorstwa listów z pogróżkami.
Mowę właściwą dla danej rodziny określa się mianem familiolektu.

</doc>
<doc id="107776" url="https://pl.wikipedia.org/wiki?curid=107776" title="Willa Jovis">
Willa Jovis



</doc>
<doc id="107783" url="https://pl.wikipedia.org/wiki?curid=107783" title="Obwód dniepropetrowski">
Obwód dniepropetrowski

Obwód dniepropetrowski () – jeden z 24 obwodów Ukrainy. Leży w południowo-wschodniej części Ukrainy, nad Dnieprem. Stolicą obwodu jest miasto Dniepr.
Obwód graniczy na północy z obwodem połtawskim i charkowskim, na wschodzie z donieckim, na południu z zaporoskim i chersońskim, na zachodzie z mikołajowskim i kirowohradzkim.
Obwód w całości leży na obszarze historycznego Zaporoża.
Za panowania Jagiellonów obszar stanowił część Wielkiego Księstwa Litewskiego. W 1569 został włączony do Korony Królestwa Polskiego. Stanowił wówczas południową część województwa kijowskiego. Został utracony w 1667 na mocy postanowień rozejmu andruszowskiego, a utratę potwierdził traktat Grzymułtowskiego w 1686 r.
W 1635 roku z inicjatywy hetmana wielkiego koronnego Stanisława Koniecpolskiego wzniesiono tu twierdzę Kudak, główną polską twierdzę na Zaporożu.
Udział w rozwoju wydobycia i przemysłu w regionie w XIX w. mieli Polacy, np. polski geolog Stanisław Kontkiewicz prowadził badania złóż rud żelaza w okolicach Krzywego Rogu, a polski przedsiębiorca Ignacy Jasiukowicz budował i prowadził huty w Kamieńskiem. Ignacy Jasiukowicz jest upamiętniony w Kamieńskiem pomnikiem.
W obwodzie rozwinął się przemysł hutniczy, metalowy, maszynowy oraz chemiczny. W regionie uprawia się zboże oraz hoduje się bydło oraz trzodę chlewną.
Skład narodowościowy.
Skład narodowościowy obwodu dniepropetrowskiego w 2001 roku:

</doc>
<doc id="107784" url="https://pl.wikipedia.org/wiki?curid=107784" title="Nikobary">
Nikobary

Nikobary – złożony z 22 wysp, wydłużony południkowo archipelag, należący do Indii. Znajduje się on na Oceanie Indyjskim, między Zatoką Bengalską i Morzem Andamańskim. Od Andamanów oddziela je Kanał Dziesiątego Stopnia. Razem z nimi tworzy terytorium związkowe Andamany i Nikobary.
Geografia.
Łączna powierzchnia archipelagu wynosi 1841 km², a liczba ludności w 2001 – 42 068 os., w tym ok. 26 tysięcy rdzennych Nikobarczyków.
Główne wyspy:
Na Nikobarach panuje klimat równikowy, wybitnie wilgotny. Uprawy kokosów, trzciny cukrowej, owoców cytrusowych, ananasów i ryżu.
Nikobary wraz z położonymi dalej na północ Andamanami wchodzą w skład podwodnego łańcucha górskiego, wypiętrzonego w czasie orogenezy fałdowania alpejskiego, będącego częścią pasma fałdowego Birmy.
Historia.
Nikobarczycy są potomkami podróżników z Półwyspu Malajskiego, którzy przybyli na wyspy kilka tysięcy lat temu.
W 1756 roku archipelag został zajęty przez Duńczyków. Następnie przez habsburską Austrię, a potem przez Brytyjczyków. W czasie II wojny światowej zostały zajęte przez Japończyków i odbite przez Brytyjczyków. W 1947 roku przeszły na własność niepodległych Indii. Od 1956 roku Indie ograniczyły prawnie dostęp do wyspy w celu ochrony ich unikalnego charakteru.
Tsunami w 2004 roku.
26 grudnia 2004 potężne tsunami wywołane trzęsieniem ziemi o sile 9 stopni w skali Richtera poważnie zniszczyło archipelag. Zginęło lub zaginęło od 3,5 do 10 tysięcy osób i ok. 125 tysięcy zwierząt domowych. Zniszczonych zostało 3/4 domostw, 3 tys. hektarów upraw, i 40 tys. hektarów raf koralowych. Pod wodą znalazło się około 40 km² lądu.
Władze indyjskie ewakuowały z wysp prawie 29 tysięcy ludzi, w tym 20 tysięcy Nikobarczyków. Trafili oni do 118 obozów w wyżej położonych częściach wysp archipelagu. Część lokalnych przywódców chciała jak najszybciej wrócić do swoich osad, chcąc odbudować schronienia i plantacje, bojąc się o swoją tożsamość kulturową. Władze przekonywały jednak, żeby zaczekać i korzystać z pomocy na miejscu. Otrzymywana pomoc była jednak Nikobarczykom bardzo często nieprzydatna (wełniane koce w gorącym i wilgotnym klimacie, gadżety elektroniczne przy niedostępności prądu elektrycznego) i obca (przetworzona żywność, odzież naznaczona religijnie i kulturowo np. indyjskie sari). Kontakt z władzami Indii i organizacjami przejęła niedoświadczona młodzież, a nie plemienna starszyzna lepiej zorientowana w potrzebach społeczności, ale tylko ona znała angielski lub hindi.
Zasiłki wypłacano na konta bankowe mężczyzn, uznanych za głowy dwupokoleniowych rodzin, podczas gdy do tej pory Nikobarczycy rozliczali się głównie barterem, a rodziny były wielopokoleniowe z wysokim statusem kobiet. Ewakuowani oczekiwali możliwości złożenia ogródków warzywnych, podstawowych narzędzi (np. siekier) do budowy drewnianych domów i łodzi, oraz powrotu na wyspy przed porą zasiewów.
Kilka miesięcy później wybuchły z tego powodu łagodne protesty. Paul Joora, przywódca społeczności na wyspach Wielki i Mały Nikobar, powiedział, że „pewnego dnia ta pomoc złamie nikobarskie serca”. Część ewakuowanych samodzielnie zorganizowała narzędzia, zbudowała łodzie, i zaczęła wracać na rodzime wyspy, np. Chowra. Powrócili tam na stałe ok. 18 miesięcy po ewakuacji, z pomocą setki małych łodzi.
W 2011 roku władze indyjskie zakończyły budowę stałych osiedli dla ewakuowanych. Zbudowane przez zewnętrzne firmy domy nie były przystosowane do warunków życiowych i klimatycznych. Powstały one z budulców nieobecnych na wyspach i obcych Nikobarczykom (prefabrykaty, stal, deski), przez co nie mogły być naprawiane samodzielnie przez mieszkańców. Duże, wielopokoleniowe rody zostały podzielone na pojedyncze domostwa, rozrywając społeczne więzi, które do tej pory były podstawą wzajemnego wsparcia.
W ciągu tych lat młodzież nikobarska, w kontakcie z osadnikami z Indii, zaczęła wstydzić się własnej kultury. Młodzi, którzy postanowili wyjechać są ofiarami wyzysku i rasizmu ze strony Hindusów. Otrzymywane zasiłki spowodowały spadek motywacji do pracy, a pieniądze zaczęły być wydawane na nowoczesne dobre, wcześniej niedostępne, jak również alkohol – teoretycznie niedostępny z uwagi na obowiązujący od 1956 roku zakaz sprowadzania go na wyspy. Z powodu chronicznego stresu, zmiany stylu życia na siedzący i oparty na przetworzonej żywności, spowodował, że u Nikobarczyków pojawiły się schorzenia wcześniej nie rejestrowane: nadciśnienie, cukrzyca, zawały, zapalenia płuc.
Indie zainicjowały kilka programów aktywizujących Nikobarczyków, ale były one przygotowane i wdrażane bez znajomości lokalnej specyfiki. Na przykład program tworzenia spółdzielni rolniczych ignorował to, że grunty na Nikobarach są własnością rodów a poszczególne rodziny są ich użytkownikami. Tym sposobem poszczególne uprawy i drzewa należą do sadzącego, ale grunt zawsze pozostaje w rodzie.
Badania prowadzone przez ostatnie 15 lat pokazują, że taka źle sprofilowana miała ona długofalowe destruktywne skutki dla rdzennych mieszkańców. Struktury lokalnych społeczności zostały zdezintegrowane (rozbicie klanów i rodów między osobne domostwa; ograniczenie działania lokalnych struktur decyzyjnych). Utracono wiedzę o zrównoważonym korzystaniu z lokalnych zasobów materialnych i zatracono elementy kultury niematerialnej. Zmieniły się ich źródła utrzymania (przed tsunami: łowiectwo, zbieractwo, hodowla trzody chlewnej, połów ryb na rafach, uprawy cytrusów, trzciny cukrowej i palmy kokosowej). Wielu mieszkańców boryka się z alkoholizmem i cukrzycą, co wcześniej nie miało miejsca. Konsumpcja towarów wzrosła 6-krotnie, a zużycie paliw kopalnych 20-krotnie.

</doc>
<doc id="107786" url="https://pl.wikipedia.org/wiki?curid=107786" title="Hrabina Cosel">
Hrabina Cosel

Hrabina Cosel – powieść Józefa Ignacego Kraszewskiego z 1873 roku, przedstawiająca tragiczne losy jednej z najsłynniejszych królewskich metres, Anny Cosel, kochanki Augusta II Mocnego.
Powieść wraz z "Brühlem" i "Z siedmioletniej wojny" tworzy tzw. trylogię saską Kraszewskiego i ma mocne podstawy historyczne. Na podstawie powieści powstał w latach 60. film oraz serial w reżyserii Jerzego Antczaka, z Jadwigą Barańską w roli tytułowej.
Opis fabuły.
August II Mocny zakochał się w hrabinie Cosel, kiedy była żoną jednego z jego ministrów. Sprawnie i bez skrupułów przeprowadził rozwód, aby mieć ją na własność. Przez wiele lat Cosel królowała na jego dworze, była podziwiana, bardzo ustosunkowana i wpływowa. Jednak jej silna pozycja nie odpowiadała wielu ludziom z najbliższego otoczenia króla. Intrygami i plotkami doprowadzili do tego, że August odsunął ją od siebie, dworu, a nawet (wspólnych) dzieci. Po okresie bogactwa, miłości, życia na najwyższym poziomie, hrabina Cosel trafiła do więzienia, ponieważ nie umiała pokornie zgodzić się na nowy romans Augusta, odgrażała się, była niewygodna. W niewoli spędziła ponad 40 lat, odcięta od rodziny, przyjaciół, towarzystwa. Nie zgodziła się na uwolnienie po śmierci Augusta II, co proponował jej jego syn August III.
Faktografia w powieści „Hrabina Cosel”.
Faktografia zawarta w powieściach Kraszewskiego, w tym i w powieści "Hrabina Cosel", była przedmiotem badań historyków. W książce zatytułowanej „Życiorysy historyczne, literackie i legendarne” (pod redakcją Zofii Stefanowskiej i Janusza Tazbira, wydanej przez Państwowe Wydawnictwo Naukowe, Warszawa 1989) Jacek Staszewski, opisując życiorys Augusta II Mocnego, podkreśla istotną dla mniej obeznanego z historycznym materiałem źródłowym czytelnika, ogólną charakterystykę powieści historycznych Kraszewskiego. Autor zauważa, że łączyła ona w sobie dwie cechy:
Jacek Staszewski przywołuje pogląd Ignacego Chrzanowskiego, że: „obraz czasów saskich, kreślony przez Kraszewskiego, nie zawiera elementów rzeczywistości istotnych dla późniejszego odrodzenia narodowego, brak w nim ludzi, którzy byli nosicielami przemian na szerszą skalę”.
W dalszym ciągu cytowany tu Jacek Staszewski wyraża pogląd, że „dla Kraszewskiego-pisarza ważniejszy był wzgląd na dramaturgię sytuacji”. Natomiast o bohaterce powieści „Hrabina Cosel” pisze: „Z dość przebiegłej, ale zarazem prymitywnej intrygantki Hoymowej, uczynił ją budzącą współczucie hrabinę Cosel, ofiarę Augusta II, który w rzeczywistości był raczej jej ofiarą”. Autor następnie wyjaśnia, dlaczego Kraszewski w taki, a nie w inny sposób scharakteryzował Augusta II w powieści „Hrabina Cosel” (i we wszystkich innych, Kraszewski „daje takie same opisy jego osobowości”). Otóż ma to związek z głębokim przekonaniem Kraszewskiego o „miałkości charakteru króla”, o jego nieumiejętności prowadzenia polityki, o braku wyciągania wniosków z popełnionych błędów. Warto również zacytować słowa jakie zawarli w Przedmowie do wyżej cytowanej książki („Życiorysy historyczne, literackie i legendarne”) jej redaktorzy: Zofia Stefanowska i Janusz Tazbir: „Ludzie sławni i wybitni, a także niekoniecznie zasłużeni, tacy jednak, którzy zafrapowali wyobraźnię współczesnych, mają zazwyczaj dwa żywoty. Pierwszy z nich zamyka się w biologicznym cyklu życia, od narodzin aż do śmierci. Drugi trwa o wiele dłużej, obejmuje bowiem dzieje zmiennych kolei pamięci i zapomnienia, sporów, jakie się wokół nich toczyły, gwałtownych nieraz rewizji tradycyjnych ocen, dostrzegania coraz to nowych wartości w czczonym od wieków bohaterze... Sławny człowiek stoi na cokole, w przenośni i dosłownie; niemal każdy wiek widzi go jednak w odmiennym świetle”.

</doc>
<doc id="107797" url="https://pl.wikipedia.org/wiki?curid=107797" title="Wyż demograficzny">
Wyż demograficzny

Wyż demograficzny – okresowy, krótkotrwały wzrost liczby urodzeń pojawiający się po ustaniu czynnika niesprzyjającego prokreacji np. po wojnie. Wówczas dochodzi do realizacji odkładanych wcześniej decyzji o zawarciu związku małżeńskiego i posiadaniu potomstwa. Następuje tzw. powojenna kompensata urodzeń, czyli okresowy krótkotrwały wzrost liczby urodzeń („baby boom”). Pokolenie urodzone w tym okresie jest zdecydowanie liczniejsze od innych grup wieku. W piramidzie płci i wieku zaznacza się jako wybrzuszenie. Następstwem wkraczania pokolenia wyżowego w wiek rozrodczy jest kolejny w.d. (echo wyżu), gdyż liczniejsze pokolenie rodziców daje także liczniejsze pokolenie dzieci. W piramidzie wieku i płci ludności Polski zaznacza się charakterystyczne naprzemienne występowanie grup wyżowych i niżowych spowodowane I i II wojną światową. Jest to tzw. falowanie wyżów i niżów demograficznych. Ma ono znaczne konsekwencje dla dynamiki zaludnienia, rozwoju sieci żłobków, szkół, przedszkoli, polityki zaludnienia, systemu zabezpieczeń emerytalnych itd.

</doc>
<doc id="107801" url="https://pl.wikipedia.org/wiki?curid=107801" title="Animatrix">
Animatrix

Animatrix – seria dziewięciu krótkometrażowych filmów animowanych stworzonych w różnych formach animacji, w tym w japońskiej technice anime, nawiązujących do fikcyjnej rzeczywistości filmu "Matrix". Światowa premiera serii odbyła się 17 kwietnia 2003, natomiast polska premiera DVD z serią 6 czerwca tego samego roku. Całość trwa 102 minuty i jest dozwolona od 15 lat.
W realizację animacji zaangażowane były siostry Wachowski – napisały scenariusz do czterech części (dwie spośród nich są uzupełnieniem "Matriksa", a dwie kolejne stanowią wprowadzenie do "Reaktywacji"). Pozostałe epizody to dzieła wybitnych japońskich reżyserów. Premiery kolejnych części odbywały się w Internecie, skąd bezpłatnie można było pobrać i obejrzeć cztery pierwsze odcinki. 
Wszystkie filmy bezpośrednio łączą się z pełnometrażowymi "Matriksami" oraz grą "Enter the Matrix" i razem tworzą spójną całość.
Produkcja.
Projekt "Animatrix" miał swój początek w Japonii, gdzie reżyserki i scenarzystki trylogii – siostry Wachowskie – promowały pierwszy z filmów serii. W czasie spotkań z niektórymi twórcami anime, którzy mieli duży wpływ na pracę Wachowskich, siostry zdecydowały się rozpocząć z nimi współpracę. "Animatrix" został wymyślony i nadzorowany przez Wachowskie, lecz tylko do czterech spośród dziewięciu filmów napisały one scenariusz. Żadnej z części nie wyreżyserowały. Większość z nich wyreżyserowana została przez uznanych twórców japońskiej animacji wybranych osobiście przez Wachowskie. 
Wersję anglojęzyczną wyreżyserował Jack Fletcher. W wersji tej głosów użyczyli aktorzy znani z dubbingu w produkcji "Final Fantasy X" – Matt McKenzie, James Arnold Taylor, John DiMaggio, Tara Strong i Hedy Burress oraz inni aktorzy – Victor Williams, Melinda Clarke, Olivia d’Abo i Kevin Michael Richardson (również głos Deus Ex Machina w "Matriksie: Rewolucjach"). Swój wkład w serię "Animatrix" mieli także Keanu Reeves (Neo) i Carrie-Anne Moss (Trinity), którzy udzielili głosu swoim postaciom.

</doc>
<doc id="107804" url="https://pl.wikipedia.org/wiki?curid=107804" title="Helena Marusarzówna">
Helena Marusarzówna

Helena Marusarzówna (ur. 17 stycznia 1918 w Zakopanem, zm. 12 września 1941 w Pogórskiej Woli) – mistrzyni sportów narciarskich, kurierka tatrzańska, żołnierz Związku Walki Zbrojnej (ZWZ).
Życiorys.
Urodzona i zamieszkała w Zakopanem; córka Jana Marusarza i Heleny z Tatarów, siostra Stanisława, absolwentka szkoły handlowej w Zakopanem. Już w dzieciństwie wykazywała duże zdolności narciarskie. Jako kilkuletnie dziecko startowała w organizowanych z inicjatywy Kornela Makuszyńskiego zawodach narciarskich i kilkakrotnie je wygrywała. W styczniu 1935 została przyjęta do Sekcji Narciarskiej Polskiego Towarzystwa Tatrzańskiego. W latach 1936-1939 była najlepszą polską zawodniczką narciarską. Siedmiokrotna mistrzyni Polski w konkurencjach alpejskich (bieg zjazdowy, slalom i kombinacja norweska).
Od września 1939 uczestniczyła w polskim ruchu oporu, pełniąc od października rolę tajnej kurierki komórki „Zagroda” Oddziału Łączności Konspiracyjnej KG SZP-ZWZ do bazy „Romek” w Budapeszcie, przenosząc pocztę i przeprowadzając szlakiem górskim ludzi. Została schwytana w marcu 1940 przez żandarmerię słowacką i przekazana w ręce Gestapo. Była więziona w Muszynie, Nowym Sączu, w zakopiańskiej siedzibie gestapo „Palace”, w Tarnowie i w Krakowie na Montelupich. Torturowana wielokrotnie, nie zdradziła żadnej z tajnych informacji, jednakże gestapo znalazło w jej bagażu list w języku węgierskim i po wielu miesiącach skojarzyło to z osobą Stefanii Hanauskówny. 
12 września 1941 rozstrzelano ją w Pogórskiej Woli koło Tarnowa (według innej wersji rozstrzelana 23 lipca 1941 roku w lesie Kruk w Skrzyszowie wraz z Janiną Bednarską i Stefanią Hanauskówną oraz innymi 3 kobietami).
Po ekshumowaniu jej szczątki uroczyście pochowano 27 listopada 1958 na Cmentarzu Zasłużonych na Pęksowym Brzyzku w Zakopanem (kw. P-I-13).
Upamiętnienie.
Odznaczona pośmiertnie Orderem Virtuti Militari, a w 1967 przez Radę Państwa Krzyżem Walecznych. 21 września 2019, podczas gali z okazji 100-lecia PZN, za wybitne zasługi dla niepodległości Rzeczypospolitej Polskiej, osiągnięcia sportowe oraz działalność na rzecz rozwoju sportów zimowych została przez prezydenta RP Andrzeja Dudę pośmiertnie odznaczona Krzyżem Wielkim Orderu Odrodzenia Polski.
W latach 1946–1994 w Zakopanem rozgrywany był Memoriał Bronisława Czecha i Heleny Marusarzówny; jej imię noszą ulice w Krakowie, Bydgoszczy, Zakopanem, Tarnowie, Nowym Sączu, Rzeszowie, Żarach, Gdańsku, Słupsku, Jastrzębiu-Zdroju, Łodzi, Radomiu, Lęborku, Otwocku, Rybniku, Krapkowicach (woj. opolskie), Jaworznie (woj. śląskie), Świdnicy (woj. dolnośląskie) i Bełchatowie oraz kilka szkół w Polsce, między innymi szkoła w Szczyrku, Pogórskiej Woli, Zębie, Woli Rzędzińskiej, Otwocku, Dusznikach-Zdroju i w Warszawie.

</doc>
<doc id="107807" url="https://pl.wikipedia.org/wiki?curid=107807" title="Gian Domenico Cassini">
Gian Domenico Cassini



</doc>
<doc id="107809" url="https://pl.wikipedia.org/wiki?curid=107809" title="Syrena (mitologia)">
Syrena (mitologia)

Syrena (gr. "Seirḗn", l.mn. "Seirē̂nes", łac. "Siren", l.mn. "Sirenes") – w mitologii greckiej to niebezpieczne i przebiegłe stworzenia "femme fatale" wyobrażane jako pół kobieta, pół ptak. Później, podobnie jak w mitologii rzymskiej, nimfa morska wyobrażana jako ryba z głową kobiety lub pod postacią pół kobiety, pół ryby.
Te dwa różne wyobrażenia syren wywołują czasem nieporozumienia, chociaż są one tożsame. W niektórych językach (polskim, francuskim, hiszpańskim, portugalskim lub rumuńskim) i tłumaczeniach „syrena” oznacza istotę związaną z wodą. W innych językach z reguły oznacza pół kobietę, pół ptaka, np. ros. "сирена" (zob. także syrin), ang. "siren", szw. "sirene" – w odróżnieniu od istot związanych z wodą: ros. rusałka, ang. "mermaid" lub szw. "sjöjungfru".
Syreny w literaturze.
"Odyseja".
Syreny mieszkały na wyspie znajdującej się między wyspą Kirke a Skyllą i Charybdą. Siedziały na łące i śpiewały. Na wybrzeżu znajdowało się mnóstwo kości tych, którzy usłyszeli ich śpiew i wyszli na ląd. Odyseusz, przepływając statkiem w ich pobliżu, za radą Kirke kazał przywiązać się do masztu po wcześniejszym zalepieniu uszu woskiem swoim towarzyszom. Chciał usłyszeć ich śpiew i przeżyć. Wydał bezwzględny rozkaz, aby go nie rozwiązano, mimo błagań. Gdy jego statek szczęśliwie minął wyspę, zrozpaczone syreny rzuciły się w morskie odmęty.
Inne podania.
Syreny zamieszkiwały małe wyspy na Morzu Śródziemnym (w pobliżu jońskiego miasta Fokaja), skąd wabiły urzekającym śpiewem żeglarzy i zabijały ich. Wedle Pauzaniasza straciły swe pióra w konkursie śpiewaczym z muzami, który przegrały. Muzy zaś uczyniły sobie z nich korony. Apollodorus podaje, iż były dziećmi Syreny, córki Melpomeny i boga rzeki Achelousa. Nosić miały imiona Pisinoe, Agalope i Thelxiepia. Pierwsza z nich grała na lirze, druga śpiewała, trzecia zaś przygrywała na flecie. Wedle greckiego Fizjologa, autorstwo którego pozostaje nieznane, były to bestie wodne, pół ryby, pół kobiety, wesołe w burze i sztormy, smutne zaś w czas ładnej pogody. Pięknymi pieśniami wabiły marynarzy i sprowadzały ich statki na mieliznę, następnie zaś je okradały, a ludzi pożerały. Pliniusz Starszy opisuje syreny również jako pół ryby, pół ludzi, których ciało jest jednak całe pokryte włosami. Męskie istoty, większe niż żeńskie, zwane były trytonami i często ponoć zatapiały statki, siadając w dużej ilości na jednej z burt, aż statek się przechylił.
Inne wersje mówią, że były to córki Zeusa, które towarzyszyły zmarłym w drodze do Hadesu. Troszczyły się o ich dusze i opłakiwały je, dlatego ich wizerunki umieszczano na nagrobkach.
Według innych podań mieszkały w niebie. Niebiańskie syreny były spokrewnione z muzami. Śpiewały i grały na instrumentach.
Jeszcze inne mity podają, że były córkami Forkosa i Keto albo Acheloosa. Homer wymienił dwie syreny; później pisano, że były trzy:
Inne wersje wymieniają ich jeszcze więcej.
Orfeusz uratował Argonautów, zagłuszając śpiew nimf własną pieśnią i grą na lirze. Syreny rzuciły się do morza i zamieniły w rafy.
Syreny w kulturze.
Heraldyka.
Syrena z rybim ogonem występuje także w herbach miast i regionów, m.in. miasta Warszawy, holenderskiej gminy Eemsmond i fińskiego regionu Päijänne Tavastia. W Polsce poza Warszawą syrenę z rybim ogonem mają w herbach miasta Białobrzegi i Ustka.
Syrena w herbie Warszawy była przedstawiana jako skrzydlaty potwór w ciele mężczyzny o nogach byka i lwim ogonie, uzbrojonego w tarczę i miecz. W połowie XVI w. syrence nadano kobiece cechy, ale nadal była potworem ze skrzydłami smoka, szponami, ogonem i udami pokrytymi łuskami. W połowie XVIII w. wpływy klasycystyczne spowodowały zastąpienie potwora postacią półnagiej kobiety z bułatem i tarczą w rękach oraz zwiniętym rybim ogonem zamiast nóg. W obecnej formie godło stolicy zostało zatwierdzone w 1938 r.
Literatura.
Horacy wspomina o syrenach w dziele "Sztuka poetycka":
Syreną jest też tytułowa bohaterka bajki "Mała syrenka" napisanej w 1836 r. przez Hansa Christiana Andersena. Po osiągnięciu wieku 15 lat pozwolono jej wypłynąć na powierzchnię. Wówczas zakochała się w księciu, którego zobaczyła w jego kajucie. Uratowała jego życie w czasie sztormu, który zatopił statek. Na jej prośbę czarownica zamieniła jej ogon w ludzkie nogi, ale odebrała jej zdolność mowy. Książę zaprzyjaźnił się z syreną, ale zakochał w księżniczce (przekonany, że właśnie ona uratowała mu życie). Syrenka mogłaby wrócić do poprzedniej postaci, jeśli zabiłaby księcia na łożu małżeńskim, ale ona wolała sama umrzeć.

</doc>
<doc id="107811" url="https://pl.wikipedia.org/wiki?curid=107811" title="Dżucze">
Dżucze

Dżucze (kor. 주체, ang. "juche", dosłownie "samodzielność") – doktryna polityczna sformułowana przez przywódcę Korei Północnej Kim Ir Sena i wprowadzona w Korei Północnej.
Według jej twórcy doktryna ta opiera się na czterech naczelnych zasadach:
Z ideologią tą są związane tzw. dżuczejskie metody pracy, powszechnie stosowane w KRLD. W Pjongjangu znajduje się 170-metrowy monument wzniesiony na cześć tej ideologii oraz Kim Ir Sena – Wieża Idei Dżucze.
Metody pracy Dżucze.
Stosowane są celem urzeczywistnienia idei Dżucze. Najważniejsze to:
Dżucze w innych krajach.
Podczas zimnej wojny KRLD promowała Dżucze jako filozofię budowania socjalizmu w krajach trzeciego świata. Rumuński dyktator Nicolae Ceaușescu zainteresował się tą doktryną po swojej wizycie w Korei Północnej. Wzorował on swoje późniejsze działania na niej (tzw. systematyzacja). Korea Północna nie promuje już tej doktryny twierdząc, że dotyczy ona tylko i wyłącznie Koreańczyków. Grupy studiujące doktrynę Dżucze istnieją na całym świecie.
Kalendarz Dżucze.
Rząd Korei Północnej, jak i podległe mu organizacje stosują wariant kalendarza gregoriańskiego z rokiem bazowym 1912 jako rokiem pierwszym, w którym to roku urodził się "Wieczny Prezydent", Kim Ir Sen.

</doc>
<doc id="107816" url="https://pl.wikipedia.org/wiki?curid=107816" title="Giovanni Falcone">
Giovanni Falcone

Giovanni Falcone (ur. 18 maja 1939 w Palermo, zm. 23 maja 1992 w Capaci) – włoski sędzia śledczy, znany z bezkompromisowej walki z mafią sycylijską. Zginął w zamachu bombowym.
Życiorys.
Po odbyciu służby wojskowej i ukończeniu akademii morskiej trafił na studia prawnicze. Po ich ukończeniu rozpoczął karierę w wymiarze sprawiedliwości. W 1964 został pretorem – szeregowym sędzią Lentini w prowincji Syrakuzy. Od 1968 pracował w prokuraturze w Trapani, w 1974 przeniesiony został do Palermo do wydziału sędziów śledczych.
Od 1980 brał udział w dochodzeniach i przygotowaniu procesów czołowych mafiosów i wespół z sędzią Rocco Chinnicim dotarł w śledztwie aż do szczebla CUPOLI – (komisja mafii sycylijskiej utworzona w 1957 roku na wzór Komisji Syndykatu). Odkrył kulisy walki klanów w Palermo rozpoczętej w 1981 roku, która przeszła do historii jako wielka wojna klanów oraz zdobył dowody istnienia w mafii tzw. trzeciego poziomu, czyli powiązań z wybitnymi uczestnikami życia politycznego i gospodarczego, którzy czerpią zyski ze współpracy ze zorganizowaną przestępczością i udzielają jej pomocy.
Po zamordowaniu sędziego Rocco Chinniciego przez mafię (29 lipca 1983), Falcone stanął na czele sztabu antymafijnego, składającego się z siedmiu sędziów śledczych. Sztab ten doprowadził do tzw. Maksiprocesu – największego w historii państwa włoskiego procesu wymierzonego w zorganizowaną przestępczość; akt oskarżenia przygotowało pięciu z nich.
To właśnie po rozmowie z Falcone (w roku 1984, w rok po ekstradycji z Brazylii), jeden ze skruszonych mafiosów (pentiti), Tommaso Buscetta, poprzysiągł zniszczyć mafię swoimi zeznaniami.
Buscetta miał powiedzieć do sędziego: "Niech pan uważa! Najpierw spróbują zgładzić mnie, a potem rzucą się na pana, aż wreszcie im się to uda".
W marcu 1981 Giovanni Falcone został dyrektorem Wydziału Spraw Karnych Ministerstwa Sprawiedliwości w Rzymie. 
Jako jeden z niewielu śledczych uderzył w najczulszy punkt mafii sycylijskiej – konta bankowe. Potrafił odróżnić brudne od czystych pieniędzy.
Prowadzone z jego udziałem razem z amerykańskimi agentami operacje: „Pizza Connection” (proces trwał od 24 października 1985 do 2 marca 1987), „Żelazna wieża” (1988) oraz „Pilgrin” doprowadziły do zatrzymania, a następnie skazania znaczących członków Cosa Nostra.
Już w 1983 w trakcie śledztwa wyszło na jaw, że klan Corleone przyjął plan zamordowania Giovanniego Falcone. 21 marca 1989 doszło do pierwszego, nieudanego zamachu; groził mu wybuch 50-kilogramowej bomby podłożonej w jego nadmorskiej willi, którą jednak zauważyła jego ochrona. Bomba była umieszczona w torbie firmowej Adidasa.
Mafia dopięła swego trzy lata później. Mimo podjętych szczególnych środków ostrożności (lot samolotem i sam przejazd autostradą miał być utajniony) nie udało się skutecznie ochronić sędziego.
Zamach.
23 maja 1992 zginął w zamachu bombowym na autostradzie koło Capaci (razem z żoną Francescą Morvillo, także sędzią, oraz z policjantami z pierwszego auta kolumny, pod którym wybuchł ładunek). Mafia podłożyła silną bombę na odcinku autostrady którym miał podróżować Falcone zaminowując wręcz prawie 100-metrowy jej odcinek (ok. 350 kg materiałów wybuchowych). Zamach okazał się skuteczny, pomimo że w momencie wybuchu samochód, którym poruszał się Falcone, jechał z prędkością 160 km/h. 
Zamachem kierował prawdopodobnie Micheangelo La Barbera na zlecenie Salvatore Riiny i Giovanniego Brusca. La Barbera był członkiem Cupoli i został aresztowany w grudniu 1994.
Upamiętnienie.
Imię Giovanniego Falcone oraz jego dobrego przyjaciela, innego sędziego walczącego z przestępczością zorganizowaną – Paolo Borsellino stało się symbolem bezkompromisowej walki z mafią. Zapoczątkowali oni i dali przykład walki, która trwa do dziś.
Na pamiątkę tych wydarzeń lotnisko w Palermo zostało nazwane lotniskiem Falcone-Borselino.
23 maja, w kolejne rocznice śmierci sędziego Falcone, obchodzony jest Dzień Wymiaru Sprawiedliwości. Inicjatorem ustanowienia obchodów Dnia Wymiaru Sprawiedliwości jest Stowarzyszenie „Europejscy Sędziowie i Prokuratorzy dla Demokracji i Wolności” MEDEL, a w Polsce Stowarzyszenie Sędziów Polskich „Iustitia”.
Słynne stało się jego powiedzenie zapożyczone ze sztuki "Juliusz Cezar" Szekspira: "Ci, którzy się boją, umierają codziennie. Ci, którzy się nie boją, umierają tylko raz".
Życie sędziego stało się podstawą filmu "Sędzia Falcone" (ang. tytuł „Excellent Cadavers”, 1999) oraz biograficznego "Giovanni Falcone" (1993).
Paolo Borsellino powiedział kiedyś do Falcone: "Daj mi szyfr do swego sejfu. Bo jak go otworzymy, gdy cię zabiją?". Niecałe dwa miesiące po śmierci Falcone, Borsellino również zginął w zamachu bombowym.

</doc>
<doc id="107821" url="https://pl.wikipedia.org/wiki?curid=107821" title="Jamochłony">
Jamochłony

Jamochłony (Coelenterata) – tradycyjna nazwa grupy bezkręgowców wodnych obejmującej parzydełkowce i żebropławy (a czasem również gąbki), między którymi nie potwierdzono bliskiego pokrewieństwa. Grupa ta obejmuje ok. 15 tys. gatunków. Nazwa "jamochłony" wywodzi się z dawnego przekonania, że jama tych organizmów – zwana celenteronem (łac. "coelenteron") – służy do trawienia i rozprowadzania pokarmu, natomiast wyścielające ją komórki wchłaniają rozłożony pokarm.
Cechy charakterystyczne.
Brak u nich jakichkolwiek śladów szkieletu – z wyjątkiem korali, których miękkie ciała otoczone są twardą, wapienną osłonką. Jamochłony mają komórki nerwowe i mięśniowe.
Największe okazy znajdują się wśród meduz, z których prawie wszystkie są zwierzętami o kształcie parasola lub dzwonu, z otworem gębowym na spodniej części ciała. Większość meduz nie jest większa od spodka, jednak zdarzają się też prawdziwe giganty, o średnicy ciała do 2 m i czułkach długości nawet 70 m.
Większość jamochłonów do chwytania zdobyczy używa czułków, na końcach których znajdują się parzydełka. Obezwładnia ofiarę i umieszcza pokarm w jamie gębowej, gdzie jest częściowo trawiony przez enzymy, a następnie w wodniczkach pokarmowych. Jamochłony wydalają zbędne składniki tą samą drogą, jaką pobierają pokarm. Nawet korale to drapieżcy, wykorzystujący komórki parzydełkowe na swych czułkach do paraliżowania mikroskopijnych żyjątek wodnych. Parzydełka niektórych meduz są bardzo niebezpieczne dla pływaków. Jad australijskiej meduzy zwanej „osą morską” ("Chironex fleckeri") może zabić człowieka w ciągu kilku minut.
Poruszanie się.
W ektodermie posiadają komórki nabłonkowo-mięśniowe uczestniczące w poruszaniu się. Meduza chełbi modrej porusza się na zasadzie odrzutu wody, zassanej wcześniej do jamy chłonąco-trawiącej. Osiadły polip stułbi płowej porusza się pełzając lub koziołkując.

</doc>
<doc id="107823" url="https://pl.wikipedia.org/wiki?curid=107823" title="Polispermia">
Polispermia

Polispermia – zjawisko wnikania do komórki jajowej więcej niż jednego plemnika. Występuje powszechnie u ptaków i gadów (polispermia naturalna), ostatecznie jednak i u nich tylko jedno przedjądrze męskie łączy się z żeńskim, dzięki czemu zostaje odtworzony organizm diploidalny. Zazwyczaj zjawisko polispermi jest letalne (polispermia patologiczna). Doświadczalnie do polispermii można zmusić jaja jeżowców (polispermia sztuczna), ale jaja zapłodnione przez kilka plemników nie mogą się dzielić lub robią to nienormalnie i ostatecznie zarodek obumiera. Zazwyczaj komórki jajowe posiadają bariery uniemożliwiające polispermię, po wniknięciu jednego przedjądrza męskiego komórka jajowa wytwarza chemiczną barierę dla innych plemników. 
Przykładowo błona jaja jeżowca w ułamek sekundy po zapłodnieniu traci zdolność do fuzji z następnym plemnikiem. Otwierają się kanały jonowe dla sodu i zanika różnica potencjałów między wewnętrzną i zewnętrzną powierzchnią błony, co uniemożliwia złączenie z błoną następnego plemnika. W wytworzeniu blokady uczestniczą też ziarna korowe zlokalizowane pod błoną oraz cysterny siateczki śródplazmatycznej z jonami wapnia. Osłonka żółtkowa zostaje zmodyfikowana i przekształca się w błonę zapłodnienia. Ostatecznie wokół błony zostaje wytworzona warstwa hyalinowa.
Jak było wspomniane ptaki i gady nie mają barier przeciwko wnikaniu przedjądrzy męskich do jaja, wszystkie jednak zostają zniszczone zaraz po połączeniu się jednego z nich z przedjądrzem żeńskim.
U ssaków polispermia jest ograniczona m.in. poprzez utrudnienie plemnikom dotarcie do komórki jajowej (pH). Tylko dziesiątki lub setki spośród milionów plemników docierają do jaja. Później (po połączeniu się jednego przedjądrza męskiego z żeńskim) tu także działa chemiczna bariera uniemożliwiająca wnikanie przedjądrzy męskich do jaja.

</doc>
<doc id="107824" url="https://pl.wikipedia.org/wiki?curid=107824" title="Apollo 13">
Apollo 13

Misja Apollo 13 – trzecia misja programu Apollo z planowanym lądowaniem ludzi na powierzchni Księżyca. Eksplozja zbiornika z ciekłym tlenem w module serwisowym nie tylko uniemożliwiła lądowanie na Księżycu, lecz także spowodowała rozpoczęcie walki o życie załogi. Lot dowodzony był przez Jamesa A. Lovella; pilotem modułu dowodzenia był John L. „Jack” Swigert; pilotem modułu księżycowego był Fred W. Haise. Swigert zastępował pierwotnego pilota modułu dowodzenia Thomasa K. „Kena” Mattingly, którego wyeliminował lekarz misji z obawy o to, że Mattingly nabawił się różyczki. Mattingly jednak nie zachorował na różyczkę i wniósł znaczną pomoc naziemnym kontrolerom, podczas walki o sprowadzenie załogi Apollo na Ziemię.
Start misji nastąpił 11 kwietnia 1970 roku o godzinie 19:13 UTC. Po dwóch dniach na trasie do Księżyca, na skutek uszkodzenia, które powstało jeszcze na Ziemi, w module serwisowym nastąpiła eksplozja, która spowodowała stratę dwóch zbiorników z tlenem, pozbawiając moduł dowodzenia energii elektrycznej na trasie do Księżyca i z powrotem do granicy ziemskiej atmosfery.
Moduł serwisowy był, między innymi, elektrownią (ogniwa paliwowe). Indywidualne bateryjne zasilanie elektryczne modułu dowodzenia było zaplanowane na pracę przez kilka ostatnich godzin, podczas wchodzenia do atmosfery, po odrzuceniu modułu serwisowego, który nie był przystosowany do penetracji atmosfery.
Po eksplozji zbiornika z ciekłym tlenem astronauci James A. Lovell, John L. „Jack” Swigert i Fred W. Haise opuścili moduł dowodzenia i przeprowadzili się do modułu księżycowego z zamiarem powrotu do modułu dowodzenia na kilka godzin przed lądowaniem. Przed opuszczeniem modułu dowodzenia zostały wyłączone wszystkie urządzenia elektryczne, aby zachować energię elektryczną niezbędną podczas wchodzenia w atmosferę i wodowania. Moduł księżycowy został zaprojektowany z myślą o przebywaniu w nim dłużej niż kilka godzin jednakże nie dla trzech astronautów wchodzących w skład misji, lecz tylko dwóch mających docelowo wylądować na powierzchni jedynego naturalnego satelity Ziemi.
Pomimo trudności spowodowanych niedoborem energii elektrycznej i wynikających z tego licznych konsekwencji, ciasnoty oraz kłopotów związanych z usuwaniem dwutlenku węgla i braku wody pitnej, 17 kwietnia 1970 roku załoga szczęśliwie powróciła na Ziemię.
Statek kosmiczny i rakieta nośna.
Czas dostarczenia elementów do KSC:
Główne cele misji.
Cele nie zostały osiągnięte.
Opis celów misji i eksperymentów.
Rakieta nośna.
Wszystkie cele zostały osiągnięte.
Statek kosmiczny i prace na powierzchni Księżyca.
Cele nie zostały osiągnięte.
Załoga.
Misją dowodził prawdziwy weteran, Jim Lovell, który oglądał już Księżyc z bliska podczas lotu Apollo 8. Astronaucie nie udało się zakwalifikować do programu Merkury, jednak wynagrodziły mu dwa loty w programie Gemini (Gemini 7 i 12). Pilot LM Fred Haise był nowicjuszem, podobnie jak Jack Swigert, pilot modułu dowodzenia, który w ostatniej chwili zastąpił Thomasa Mattingly’ego.
Nazwy.
W przeciwieństwie do nazw misji Apollo 9 Lovell wolał nazwy bardziej dostojne. Dla Apollo 13 wybrał „Odyssey” („Odyseja”), a dla LM „Aquarius” („Wodnik”). Miano „Wodnik” zaczerpnął z mitologii egipskiej – to imię nosiwody, któremu dolina Nilu zawdzięczała żyzność i wiedzę. „Odyseja” podobała się astronaucie, bo lubił brzmienie tego słowa, poza tym słownik definiował ją jako „długą wędrówkę obfitującą w szczęśliwe i nieszczęśliwe przygody”. Prasa błędnie poinformowała, że miał to być hołd dla musicalu "Hair", którego Lovell nie widział i nie zamierzał oglądać.
Start i podróż do orbity okołoksiężycowej.
Misja rozpoczęła się mało znanym epizodem: podczas pracy silnika rakietowego drugiego członu, centralny silnik wyłączył się o 132 sekundy za wcześnie, co było spowodowane wystąpieniem w tym stopniu drgań o niskiej częstotliwości. Cztery zewnętrzne silniki pracowały 35 sekund dłużej, co skompensowało niedobory energii i statek kosmiczny dotarł na orbitę. Jednak po zakończeniu pracy S-II prędkość rakiety była o 68 m/s mniejsza niż zakładano. W rezultacie pierwsze odpalenie trzeciego stopnia musiało być wydłużone o dziewięć sekund. Po wejściu na orbitę okołoziemską prędkość zestawu (CSM/S-IVB/IU) różniła się tylko o 0,6 m/s od założonej. Podczas całego lotu na orbitę silniki rakiety pracowały w sumie o 44 sekundy dłużej, niż zakładano. Drugie odpalenie trzeciego stopnia, które umieściło statek na trajektorii lotu w kierunku Księżyca (TLI), przebiegło zgodnie z planem. Również manewr kierujący S-IVB/IU na kurs kolizyjny z Księżycem został wykonany prawidłowo. Planowane miejsce upadku znajdowało się w odległości około 200 kilometrów od sejsmometru pozostawionego przez astronautów Apollo 12. Rzeczywiste miejsce upadku znajdowało się 65,6 km od zakładanego i 135 km od sejsmometru. Systemy statku funkcjonowały prawidłowo do 55 godz. 53 min. i 20 sekundy lotu.
Przedwczesne wyłączenie centralnego silnika drugiego członu spowodowało niebezpieczne wzdłużne drgania, które mogły rozerwać drugi człon na strzępy. Silnik doznał przeciążeń 68 g w formie wibracji o częstotliwości 14–16 Hz, co spowodowało wygięcie konstrukcji silnika o 76 mm. Słabsze wibracje wzdłużne były obserwowane już we wcześniejszych lotach rakiet Titan i Saturn, a szczególnie w misji Apollo 6, lecz w misji Apollo 13 zjawisko wystąpiło we wzmocnionej formie poprzez interakcję silników rakietowych z konstrukcją statku kosmicznego w zjawisku nazywanym kawitacją. W późniejszych misjach wprowadzono modyfikacje przeciwko wibracjom wzdłużnym, które opracowywane były już wcześniej, m.in. dodatkowy zbiornik płynnego helu do centralnego silnika, instalacja płynnego tlenu do tłumienia drgań silnika rakietowego, dodatkowe automatyczne odcinanie mocy, i uproszczenie konstrukcji zaworów paliwowych we wszystkich silnikach II członu rakiety Saturn V.
Eksplozja.
Na trajektorii do Księżyca, w odległości km od Ziemi, Kontrola Misji poprosiła załogę o włączenie mieszacza w zbiornikach ciekłego tlenu i płynnego wodoru. Operacja ta była potrzebna do wyrównania gęstości ich zawartości, co z kolei było konieczne do dokładnego odczytu ich stanu ilościowego. Po włączeniu silnika mieszacza astronauci usłyszeli głośny huk z towarzyszeniem wahania mocy elektrycznej i szumem pracy silników RCS, które zareagowały na zmianę położenia CSM w przestrzeni. Załoga początkowo myślała, że to meteoroid uderzył w moduł księżycowy, który w tej fazie trajektorii był połączony z modułem dowodzenia . W rzeczywistości uszkodzona izolacja na kablu doprowadzającym zasilanie do mieszacza płynnego tlenu wewnątrz zbiornika przyczyniła się do spowodowania zwarcia i zapłonu izolacji. W rezultacie wzrostu temperatury wzrosło ciśnienie w zbiorniku poza jego dopuszczalny limit i eksplodował zbiornik tlenu nr 2, jeden spośród dwóch w module serwisowym. Zbiornik tlenu nr 1 nie został uszkodzony wybuchem, jednak ze zbiornikiem nr 2 łączyły go liczne przewody. Eksplozja rozerwała rurki i zawartość zbiornika wyciekła w przestrzeń kosmiczną. Równocześnie wstrząs zatrzasnął zawory zasilające części silniczków korekcyjnych i całkowicie je unieruchomił. W czasie kiedy statek kołysał się w wyniku wybuchu jak i wycieku tlenu, autopilot włączył silniki korekcyjne, by ustabilizować statek. Ponieważ działały tylko niektóre dysze, zadanie było niewykonalne. Gdy Lovell przeszedł na ręczne sterowanie, również nie ustabilizował statku. Po dwóch godzinach statek bezwładnie dryfował w przestrzeni kosmicznej. Z wnęki nr 4 została odrzucona pokrywa. Zapasy tlenu z modułu serwisowego ulotniły się w przestrzeń kosmiczną. Eksplozja miała miejsce 25 godzin po wprowadzeniu Apollo 13 na trajektorię hybrydową. Statek znajdował się w połowie drogi do Księżyca. Nie można go było po prostu zawrócić. Należało jak najszybciej ponownie wprowadzić Apollo 13 na trajektorię swobodnego powrotu.
Przerwanie misji.
Uszkodzenia modułu serwisowego spowodowało, że lądowanie na Księżycu stało się niemożliwe, tak więc kierownik misji Gene Kranz przerwał misję. Aktualny plan przerwania misji, napisany jeszcze w 1966 roku, zakładał użycie silnika modułu serwisowego do znacznej zmiany prędkości (wyhamowanie), tak aby stała się możliwa zmiana (o 180°) kierunku lotu statku kosmicznego. Ten sposób powrotu na Ziemię wydawał się najszybszy, jednak z przynajmniej trzech powodów był niepraktyczny:
Po wyłączeniu się ogniw paliwowych modułu serwisowego, moduł dowodzenia automatycznie przełączył się na zasilanie z baterii srebrno-cynkowych. Dwie osoby z załogi przeniosły się do modułu księżycowego z zamiarem powrotu do modułu dowodzenia na krótko przed wejściem w atmosferę i zasilanie modułu dowodzenia zostało wyłączone. Do zmiany kierunku lotu wykorzystano grawitację Księżyca i silnik rakietowy członu opadania modułu księżycowego, a nie silnika napędowego CSM.
Manewr umieszczenia statku kosmicznego na trajektorii swobodnego powrotu na Ziemię został wykonany, z użyciem silnika członu opadania modułu księżycowego 14 kwietnia 1970 roku o godz. 08:43 UTC. Powrót uwzględniał wykorzystanie grawitacji Księżyca i Ziemi do powrotu na Ziemię, poprzez wykonanie oblotu Księżyca. Manewr ten przewidywał wodowanie na Oceanie Indyjskim 18 kwietnia 1970 roku o godz. 03:13 UTC. Po okrążeniu Księżyca, w odległości 255 km, 15 kwietnia 1970 roku o godz. 02:40 została wykonana druga faza pracy silnika członu opadania, która trwała 263,4 sekundy i przyspieszyła szacowany czas powrotu na 17 kwietnia 1970 roku godz. 18:06, z wodowaniem na środkowym Pacyfiku, skracając drogę powrotną z 74 do 64 godzin. W drodze na Ziemię wykonano jeszcze dwie korekty trajektorii: pierwsza w 105 godz. 18 min. lotu za pomocą silnika DPS i drugą w 137 godz. 40 min. – za pomocą silników RCS lądownika. Moduł silnikowy został odrzucony w 138 godz. 2 min. lotu. Załoga mogła wreszcie zobaczyć uszkodzenia SM i wykonała dokumentację fotograficzną. Lądownik został odrzucony na godzinę przed wejściem statku w atmosferę ziemską. Operacja przebiegła bez problemów, pod kontrolą komputera pokładowego lądownika. Niepotrzebny człon S-IVB został skierowany na Księżyc. Siedemdziesiąt cztery godziny później, w 77 godz. 56 min. i 40 sekundzie lotu, (Ground Elapsed Time, GET), uderzył w powierzchnię, wywołując efekt porównywalny z wybuchem 11,5 tony trotylu. Uderzenie zostało zarejestrowane przez sejsmometr ustawiony przez astronautów z misji Apollo 12. Był on 20–30 razy mocniejszy i czterokrotnie dłuższy niż spowodowany uderzeniem w powierzchnię Księżyca stopnia startowego LM Apolla 12. Był to jedyny zrealizowany eksperyment naukowy. Moduł księżycowy był przeznaczony do utrzymania dwóch astronautów przez dwa dni, a nie trzech przez cztery dni. Zapas tlenu w module księżycowym był wystarczający, gdyż przed każdym spacerem księżycowym przewidziana była dekompresja i ponowne napełnienie wnętrza członu wznoszenia mieszanką do oddychania po spacerze. Inaczej było z wodą, która w CSM otrzymywana była z ogniw paliwowych przy produkcji energii elektrycznej, jako produkt uboczny spalania wodoru. Natomiast moduł księżycowy, zasilany z baterii srebrno-cynkowych, miał ograniczony zapas wody, czyli konkretnie dla dwóch astronautów na dwa dni. W celu zaoszczędzenia energii obciążenie elektryczne modułu księżycowego zostało obniżone do koniecznego poziomu, zachowując sterowanie klimatyzacją, komunikację, telemetrię.
Ograniczona ilość wodorotlenku litu, potrzebna do usuwania dwutlenku węgla, stała się poważnym problemem. Wewnętrzne zapasy LiOH modułu księżycowego były niewystarczające, a zewnętrzne zapasy dla modułu księżycowego znajdowały się w członie opadania, wtedy niedostępnego. Moduł dowodzenia miał wystarczający zapas kanistrów z wodorotlenkiem litu, ale były one niekompatybilne z armaturą modułu księżycowego. zaplanowali sposób połączenia kanistrów z modułu dowodzenia z gniazdami w module księżycowym, a astronauci ten .
16 kwietnia 1970 roku o godz. 04:32 UTC, na 15 sekund z 10% mocą, został włączony silnik członu opadania w celu zmniejszenia prędkości, a to z kolei służyło do zwiększenia kąta wejścia w atmosferę do −6,52°. Włączono też częściowo zasilanie modułu dowodzenia (z baterii). 17 kwietnia 1970 roku o godz. 12:53 UT 22,4 sekundowy czas pracy silnika członu opadania modułu księżycowego ustalił kąt wejścia w atmosferę na −6,49°.
Wejście w atmosferę i wodowanie.
Kiedy statek kosmiczny 17 kwietnia o godz. 13:15:06 UTC zbliżył się do Ziemi, załoga odrzuciła moduł serwisowy i . Wtedy po raz pierwszy zobaczyła uszkodzenia spowodowane eksplozją zbiornika z tlenem. Zasilanie elektryczne modułu dowodzenia włączono o godz. 16:43:02 UTC, odrzucono wtedy moduł księżycowy. Wszystkie elementy modułu księżycowego, które przetrwały wejście w atmosferę, a szczególnie generator SNAP-27, planowo mający służyć do zasilania aparatury ALSEP na powierzchni Księżyca i zawierający 3,9 kg plutonu, wpadły do Oceanu Spokojnego na północny wschód od Nowej Zelandii. Zasilacz izotopowy zatonął w Rowie Tonga. Zatopiony pluton będzie radioaktywny przez 2000 lat; nic nie wskazuje na to, że wystąpiło jakiekolwiek skażenie. Apollo 13 wodował na Pacyfiku 17 kwietnia 1970 roku o godz. 18:17:41 UTC, po misji trwającej 142 godziny, 54 minuty i 41 sekund. Wodowanie nastąpiło na współrzędnych 21°38′S, 165°22′W na południowy zachód od Amerykańskiego Samoa i 6,5 km od okrętu ratowniczego dla tej misji, którym był USS Iwo Jima (LPH-2).
Przyczyny eksplozji zbiornika z ciekłym tlenem.
Przyczyną rozerwania zbiornika z ciekłym tlenem, jak wykazało długotrwałe dochodzenie, był nieprawdopodobny zbieg okoliczności. Zbiorniki zawierające produkty o niskiej temperaturze, wymagają zarówno zaworów bezpieczeństwa, jak i wyjątkowo dobrej izolacji termicznej w celu uniknięcia nadmiernego wzrostu ciśnienia związanego z parowaniem. Zbiorniki ciekłego tlenu i wodoru modułu serwisowego były tak dobrze izolowane termicznie, że mogły bezpiecznie przechowywać nadkrytyczny wodór i ciekły tlen przez lata. Każdy zbiornik zawierał 145 kilogramów tlenu do produkcji powietrza, prądu i wody.
Zbiornik zawierał kilka elementów mających związek z wypadkiem, oto one:
Grzejnik i współpracujący z nim termostat były oryginalnie zaprojektowane dla szyny zasilania 28 V DC modułu dowodzenia. Dokumentacja grzejnika i termostatu była później zmieniona, aby umożliwić zastosowanie 65 V do szybszego opróżnienia zbiornika na Ziemi. Analizując możliwość zastosowania 65 V DC do zasilania grzejnika, producent zbiornika nie uwzględnił elektrycznych styków termostatu. Stało się to na skutek przeoczenia. Na domiar złego czujnik temperatury wnętrza zbiornika nie odczytywał wyższych temperatur niż . Nie powinno to stanowić problemu, ponieważ styki termostatu rozwierały się przy , a grzejnik był wyłączany, dzięki czemu temperatura we wnętrzu zbiornika nie powinna rosnąć dalej. Z tego powodu nikt nie spodziewał się pożaru w zbiorniku z ciekłym tlenem, więc nie instalowano tam urządzenia ostrzegającego przed wysoką temperaturą.
Platforma nośna zbiorników z tlenem była oryginalnie zainstalowana w module serwisowym Apollo 10, lecz została usunięta w związku z potencjalnym problemem związanym z interferencją elektromagnetyczną. Podczas demontażu platforma spadła z wysokości 5 cm. Zbiornik nie wyglądał na uszkodzony i zbiornik ten później zainstalowano w Apollo 13.
Raport przeglądu Apollo 13 ujął wypadek ze zbiornikiem w następujący sposób: prawdopodobieństwo uszkodzenia zbiornika podczas incydentu jest „raczej niewielkie”. Po napełnieniu zbiornika ciekłym tlenem podczas naziemnego testu, nie mógł on być opróżniony w sposób prawidłowy, prawdopodobnie z powodu uszkodzonej armatury wejściowej podczas upadku demontowanego zbiornika (jest to jeden z niejasnych elementów wypadku). Grzejnik ze współpracującym z nim termostatem podłączono do naziemnej instalacji 65 V, aby przyspieszyć wypompowywanie ciekłego tlenu. Operacja ta powinna zająć kilka dni przy termostacie rozwierającym styki zasilania grzejnika przy temperaturze . Jednakże kiedy na początku wypompowywania styki termostatu zostały zwarte, aby zasilić grzejnik, 65 V zasilanie stopiło i zwarło styki termostatu na stałe, wskutek czego grzejnik pozostał włączony tak długo, jak długo było przyłożone napięcie do termostatu, zamiast wyłączać się po osiągnięciu .
Taka awaria termostatu spowodowała wzrost temperatury do około . Ponieważ czujnik temperatury nie był zaprojektowany do odczytu tak dużych temperatur, wyposażenie ostrzegawcze nie ostrzegło o prawdziwej temperaturze we wnętrzu zbiornika. Po pewnym czasie utrzymująca się wysoka temperatura stopiła elektryczną izolację instalacji zasilającej silnik mieszacza, odsłaniając gołe druty. Kiedy ponownie napełniono go ciekłym tlenem, a stało się to przed misją Apollo 13, zbiornik stał się bombą czekającą na impuls inicjujący. Impuls ten pojawił się w 56 godzinie misji Apollo 13, gdy włączono mieszacz ciekłego tlenu w zbiorniku nr 2 i prąd popłynął przez gołe, zwarte druty zasilające silnik mieszacza, które zaczęły iskrzyć i rozgrzewać się, zapalając resztki izolacji. Towarzyszący temu wzrost temperatury, spowodował powstanie dużej ilości gazowego tlenu, którego zawory nadmiarowe nie były w stanie wydalić. Na skutek wzrostu ciśnienia zbiornik nr 2 eksplodował, a zbiornik nr 1 został uszkodzony. Po trzech godzinach moduł serwisowy nie był w stanie wytwarzać ani energii elektrycznej, ani wody, ponadto nie miał zapasu tlenu do produkcji mieszanki do oddychania, stracił możliwość użycia silnika napędowego i RCS, przez co stał się bezużyteczny.
Kalendarium misji.
Godziny i daty według czasu Houston.
Podsumowanie.
Dramat Apollo 13 nie pozostał bez wpływu na przyszłość programu. Misja ta dla waszyngtońskich biurokratów stanowiła idealną okazję, by przeforsować cięcia w budżecie. Zaledwie trzy miesiące po opublikowaniu wyników prac komisji, z planów wykreślono dwa kolejne loty na Księżyc. Apollo 14 otrzymał za cel wzgórza w rejonie Fra Mauro, do których nie udało się dotrzeć misji Apollo 13. Apollo 15 został skierowany w rejon Szczeliny Hadleya, zamiast Apollo 19, a Apollo 17 przejął zadanie Apollo 14, który miał lecieć do doliny Taurus-Littrow. Przetasowania nie objęły jedynie Apollo 16, którego celem pozostał rejon krateru Kartezjusz (Descartes). Plany lądowań w rejonach kraterów Censorinus, Kopernik i Tycho oraz Wzgórz Marius rozwiały się.

</doc>
<doc id="107828" url="https://pl.wikipedia.org/wiki?curid=107828" title="Kraków-Podgórze">
Kraków-Podgórze



</doc>
<doc id="107831" url="https://pl.wikipedia.org/wiki?curid=107831" title="Pływ syzygijny">
Pływ syzygijny

Pływ syzygijny (pływ maksymalny) – zjawisko pływowe powstające, gdy Ziemia, Księżyc i Słońce znajdują się w linii prostej. Oddziaływania grawitacyjne Księżyca i Słońca działają wówczas na Ziemię w tym samym kierunku (choć ich zwrot może być ten sam lub przeciwny), skutkiem czego występujące na Ziemi pływy morskie są maksymalne. Zjawisko to występuje dwa razy w miesiącu synodycznym: pełni Księżyca (Ziemia jest wtedy pomiędzy Księżycem i Słońcem) oraz w nowiu (Księżyc jest wtedy pomiędzy Ziemią i Słońcem).
Odwrotnością pływu syzygijnego jest pływ kwadraturowy (minimalny) mający miejsce również dwa razy w miesiącu synodycznym, a występuje on, gdy linie łączące Ziemię i Księżyc oraz Ziemię i Słońce tworzą między sobą kąt prosty.

</doc>
<doc id="107832" url="https://pl.wikipedia.org/wiki?curid=107832" title="Pierre de Chevigne">
Pierre de Chevigne



</doc>
<doc id="107837" url="https://pl.wikipedia.org/wiki?curid=107837" title="Roussel de Bailleul">
Roussel de Bailleul

Roussel de Bailleul (zm. 1077) – normański najemnik w armii bizantyjskiej.
Życiorys.
Po zdradzie swoich poprzedników, dowodził trzytysięcznym oddziałem zachodniego rycerstwa. Sam odstąpił, w czasie bitwy pod Manzikertem, cesarza Romana IV Diogenesa. Jako że jego pułk wrócił po bitwie do Konstantynopola, nowy cesarz Michał VII Dukas wzmocnił go niewielką armią bizantyjską pod dowództwem Izaaka Komnena, brata przyszłego cesarza Aleksego I Komnena i wysłał przeciw Turkom. Roussel, który pragnął założyć księstwo normańskie w Anatolii, zdradził ponownie i z Turkami uderzył na armię Izaaka Komnena. Pod Amorium rozbił wysłaną przeciwko niemu ekspedycję, a wziętego do niewoli Jana Dukasa ogłosił cesarzem. Michał VII Dukas zwrócił się o pomoc do późniejszego sułtana Rumu Sulajmana Ibn Kutlumisza, który rozbił armię Roussela. Ostatecznie Normanów pokonał Aleksy Komnen (późniejszy cesarz). Roussel de Bailleul został pojmany i wtrącony do więzienia. Jednak w czasie walk o władzę między Niceforem III Botaniatesem, Komnenami i Dukasami został uwolniony. Po kolejnej zdradzie został schwytany i stracony.

</doc>
<doc id="107839" url="https://pl.wikipedia.org/wiki?curid=107839" title="Renault Magnum">
Renault Magnum

Renault Magnum – seria samochodów ciężarowych produkowanych przez francuski koncern Renault V.I./Renault Trucks.
Historia modelu.
Renault Magnum produkowane było od 1990 do 2013 roku (w latach 1992–2000 montaż także w Polsce, z elementów przywiezionych z Francji w Starachowicach w firmie Matrans S.A. całe kabiny i silniki przywożono na wagonach kolejowych. Montaż został przerwany ze względu na zniesienie stawek celnych na importowane ciężarówki). Ukazały się cztery generacje Magnum – od 1990 roku Magnum AE, od 1997 Magnum Integral, od 2002 Magnum Millenium, od 2008 Magnum New Dimensions. Przez cały czas produkcji zachowano bryłę pojazdu z obszerną kabiną kierowcy.
W kolejnych modyfikacjach zmieniano silniki (w wersji AE o mocach 380, 385, 420, 430, 500, 520, 560 KM, w wersji Integral o mocach 390, 430, 470, 560 KM, w wersji E-Tech o mocach 400, 440 i 480 KM, w wersji DXi o mocach 440, 460, 480 KM oraz w wersji z 2008 roku silniki konstrukcji Volvo o mocach 460 i 500 KM)oraz wystrój kabin, ale kształt pojazdu pozostaje niezmieniony. Auta tej serii mają jedną z największych kabin wśród europejskich aut ciężarowych, płaską podłogę wewnątrz (całkowita wysokość wewnętrzna wynosiła 1,92 metra (od 2008 roku 2,05 metra), dzięki czemu nawet wysocy kierowcy mogą wewnątrz czuć się swobodnie), dwa łóżka, małą lodówkę, szafę na odzież, liczne schowki oraz regulowane elektrycznie żaluzje na wszystkie szyby. Taki komfort kabiny udało się uzyskać francuskim konstruktorom dzięki całkowitemu oddzieleniu części mieszkalno-roboczej (kabina) od jednostki napędowej i podwozia. Może ciągnąć naczepy o ciężarze nawet do 40 ton.
Magnum podbiło też rynki Niemiec oraz Turcji, stanowi podstawę taboru przewoźników z Hiszpanii i Portugalii, popularne w Europie Wschodniej, w tym w Polsce, Hungarocamion z Węgier, Paconasa z Hiszpanii, Raben z Holandii czy Norbert Dentressangle z Francji.
Do spopularyzowania Renault Magnum w krajach skandynawskich przyczyniło się przejęcie w 2001 roku firmy Renault V.I. przez koncern Volvo AB.
Seria ciężarówek Renault Magnum trzykrotnie otrzymywała wysokie noty w konkursie o tytuł najlepszej ciężarówki roku:

</doc>
<doc id="107841" url="https://pl.wikipedia.org/wiki?curid=107841" title="Hungarocamion">
Hungarocamion

Hungarocamion – narodowy przewoźnik węgierski z siedzibą w Budapeszcie, założony w 1966 roku. 
Zajmuje się przewozami międzynarodowymi z użyciem dużych samochodów ciężarowych, których posiada 1 200 sztuk (wszystkie z zielonymi kabinami i żółtymi naczepami). Początkowo woził głównie węgierskie arbuzy do Iranu i Taszkentu, obecnie specjalizuje się w kierunkach zachodnich – Niemcy, Anglia, Benelux. Rocznie wykonuje ponad 70 000 transportów swoimi samochodami ciężarowymi. Posiada ciężarówki: Volvo, Renault, Iveco, Mercedes-Benz, MAN. 
W 2002 roku firma kupiona została przez holenderską korporację spedycyjną. Nazwę zmieniono na Waberer's, a barwy pojazdów na niebiesko-żółte.

</doc>
<doc id="107843" url="https://pl.wikipedia.org/wiki?curid=107843" title="Czepiec Hipokratesa">
Czepiec Hipokratesa

Czepiec Hipokratesa, Czapka Hipokratesa, mitra – rodzaj opatrunku na rany położonego na głowie, chroniący mózgoczaszkę w przypadku rany głowy. Wykonuje się go przy użyciu dwóch kawałków bandaża.

</doc>
<doc id="107845" url="https://pl.wikipedia.org/wiki?curid=107845" title="Metody pracy Dżucze">
Metody pracy Dżucze



</doc>
<doc id="107847" url="https://pl.wikipedia.org/wiki?curid=107847" title="Owal Cassiniego">
Owal Cassiniego

Owal Cassiniego – krzywa płaska będąca zbiorem punktów, dla których iloczyn odległości od dwóch ustalonych punktów (zwanych ogniskami) oddalonych o formula_1 jest stały i równy formula_2 Została opisana przez Giovanniego Cassiniego.
W szczególności:
Równania owalu Cassiniego:

</doc>
<doc id="107848" url="https://pl.wikipedia.org/wiki?curid=107848" title="Kassinoida">
Kassinoida



</doc>
<doc id="107849" url="https://pl.wikipedia.org/wiki?curid=107849" title="Sosna kalabryjska">
Sosna kalabryjska

Sosna kalabryjska ("Pinus brutia" Ten.) – gatunek drzewa z rodziny sosnowatych. Sosna kalabryjska występuje głównie na terenie Turcji, także we wschodniej Bułgarii, Grecji, Azerbejdżanie, północnym Iraku, wschodniej Syrii, Libanie, na Krecie, Cyprze, we Włoszech oraz na czarnomorskim wybrzeżu Rosji i Abchazji. Gatunek ten sprowadzony został z Turcji do włoskiej prowincji Kalabria w czasach rzymskich (wówczas Brutia). Jedna odmiana tego gatunku uznana została za zagrożoną.
Biologia i ekologia.
Igły pozostają na drzewie od 1,5 do 2,5 lat. Szyszki nasienne dojrzewają w kwietniu w dwa lata po zapyleniu. Otwierają się zaraz potem lub w ciągu kolejnych 2 lat, chociaż czasem nasiona uwalniają, dopiero gdy deszcz rozmiękczy łuski.
Preferuje podłoże wilgotne. Lubi stanowiska nasłonecznione.
Systematyka i zmienność.
Synonimy: "Pinus halepensis" var. "brutia" (Ten.) Elwes et Henry, "Pinus halepensis" subsp. "brutia" (Tenore) Holmboe, "Pinus persica" Strangw.
Pozycja gatunku w obrębie rodzaju "Pinus":
Sosna kalabryjska klasyfikowana jest czasem jako podgatunek sosny alepskiej ("P. halepensis" subsp. "brutia"). Częściej traktowana jest jako osobny gatunek blisko spokrewniony z sosną alepską, a także sosną kanaryjską i sosną nadmorską. Jest to gatunek o średniej zmienności. Wyróżnia się 4–5 podtaksonów, ujmowanych różnie, między innymi jako cztery odmiany (var. "brutia", var. "pityusa", var. "pendulifolia", var. "eldarica") lub jako cztery odmiany i podgatunek:
Zagrożenia.
Gatunek umieszczony został przez międzynarodową organizację IUCN w Czerwonej księdze gatunków zagrożonych w grupie gatunków niższego ryzyka (kategoria zagrożenia: LC, według klasyfikacji v2.3 i v3.1). Odmiana "P. brutia" var. "pityusa" uznana została za zagrożoną (kategoria zagrożenia: VU, według klasyfikacji v2.3 i v3.1), w związku z utratą części siedlisk w obszarze występowania. Głównym zagrożeniem jest rozwój infrastruktury w rejonie wybrzeża Morza Czarnego, szczególnie w rejonie Półwyspu Krymskiego. Podgatunek "P. brutia" subsp. "eldarica", ujęty w randze odmiany "P. brutia" var. "eldarica" (Medw.) Silba, uzyskał w 2013 r. status taksonu bliskiego zagrożeniu (kategoria NT, według klasyfikacji v3.1). Takson ten, endemit Azerbejdżanu, rośnie dziko w jednej lokalizacji, wprawdzie objętej ochroną (wpierw w Parku Narodowym Göygöl, a od 2004 w osobnym Państwowym Rezerwacie Przyrody „Sosna eldarska”) ale narażonej na choroby powodowane przez grzyby, dotykające plantacji w Kaukazie Południowym.

</doc>
<doc id="107850" url="https://pl.wikipedia.org/wiki?curid=107850" title="Henri Legare">
Henri Legare



</doc>
<doc id="107855" url="https://pl.wikipedia.org/wiki?curid=107855" title="Oleg, książę Rusi">
Oleg, książę Rusi



</doc>
<doc id="107862" url="https://pl.wikipedia.org/wiki?curid=107862" title="Seleukos II Kallinikos">
Seleukos II Kallinikos

Seleukos II Kallinikos (ur. między 265 a 260 p.n.e., zm. 226 p.n.e.) – władca Syrii starożytnej, czwarty z dynastii Seleucydów, panujący w latach 246-226 p.n.e. Był synem Antiocha II Theosa i Laodiki.
III wojna syryjska (ok. 246-241 p.n.e.).
W latach 40. prowadził słabo udokumentowaną wojnę z Ptolemeuszem III, której stawką było panowanie na Bliskim Wschodzie. W trakcie tej wojny Ptolemeusz, na skutek zdrady jednego z poddanych Seleukosa, pojmał i zabił jego matkę Laodikę. Ptolemeusz wyparł też Seleukosa ze znacznych połaci państwa. Seleukos utracił na pewien czas Antiochię, którą zdołał odzyskać około 244 p.n.e., oraz Seleucję. Utrzymał się w Azji Mniejszej. Wojna zakończyła się zawarciem układu około 241 p.n.e. W wyniku tegoż układu Ptolemeusz III czasowo przejął kontrolę nad Seleucją i innymi terenami. Mimo to Seleukos, zdoławszy do pewnego stopnia powstrzymać najazd wroga, nadał sobie tytuł "Kallinikos" („Zwycięski”). 
Wojna Braci (ok. 240-236 p.n.e.).
W latach późniejszych rozgorzała wojna domowa Seleukosa II z bratem, Antiochem Hieraksem, która stanowiła pewnego rodzaju przedłużenie wojny syryjskiej. Konflikt ten nazywany był Wojną Braci. Antioch Hieraks zarządzał Azją Mniejszą, oficjalnie będąc podległy swojemu bratu. Około 242 p.n.e. wykorzystał zaangażowanie Seleukosa w wojnie syryjskiej i ogłosił się niezależnym władcą. Hieraks ok. 239, 236 lub 235 p.n.e. pokonał Seleukosa w bitwie pod Ancyrą. Po tej bitwie Seleukos zawarł pokój z Hieraksem i przekazał mu we władanie ziemie na zachód od gór Taurus.
Wyprawa na Wschód.
Andragoras, satrapa Partii oraz Diodotus, satrapa Baktrii i Sogdiany, wykorzystali kłopoty Seleukosa i ogłosili niezależność od jego państwa. Niedługo później Partię najechał koczowniczy lud Parnów, który pokonał Andragorasa i zaczął zagrażać monarchii Seleukosa. Seleukos, po zawarciu pokoju z Hieraksem, ruszył z wyprawą na wschód przeciwko Parnom i zbuntowanym prowincjom Nie doszło do żadnego rozstrzygnięcia, gdyż Arsakes, władca Parnów najprawdopodobniej wycofał się na północ, a Seleukos musiał wrócić na zachód i ponownie mierzyć się ze swoim bratem. Niedoprowadzenie wówczas do rozstrzygnięcia pozwoliło na późniejsze umocnienie się Arsakesa w Partii i zapoczątkowanie przezeń rządów nowej dynastii.
Ostatnie lata.
Ostatnie lata panowania Seleukosa II wypełniały walki z bratem, którego ostatecznie zdołał z pomocą sojuszników pokonać. Antioch Hieraks zginął na wygnaniu w Tracji. Seleukos II Kallinikos zginął z kolei w wyniku upadku z konia między 226 a 224 p.n.e. Władzę po nim objął jego najstarszy syn Seleukos III Soter.
Rodzina.
Był najstarszym synem Antiocha II Theosa oraz Laodiki. Zarówno jego matka, jak i ojciec byli wnuczętami Seleukosa I Nikatora. Seleukos Kallinikos ożeniony był ze swoją kuzynką, również imieniem Laodika. Dwoje spośród dzieci Seleukosa Kallinikosa było później władcami: Seleukos III Soter oraz Antioch III Wielki.

</doc>
<doc id="107865" url="https://pl.wikipedia.org/wiki?curid=107865" title="Dolina ku Dziurze">
Dolina ku Dziurze

Dolina ku Dziurze – dolinka reglowa w Tatrach Zachodnich o długości 1,6 km i powierzchni 85 ha. Nazwa pochodzi od jaskini Dziura, znajdującej się w środkowej części doliny. Dolina ku Dziurze wyrzeźbiona została przez potok w północnych zboczach Sarniej Skały, pomiędzy grzbietami Spaleńca (na wschodzie) i Grześkówek (na zachodzie). Wylot doliny znajduje się na wysokości 897 m przy Drodze pod Reglami. Na wysokości około 930 m dolina rozwidla się na dwa żleby wznoszące się pod grańkę Sarniej Skały.
Dolna i górna część doliny jest dość wąska, a w dnie występują niewielkie skalne progi. W odcinku środkowym dolina rozszerza się, a na jej prawym orograficznie zboczu znajduje się Ściana nad Dziurą o długości około 100 metrów i maksymalnej wysokości 52 metrów. Roślinność występująca w dolinie ma charakter typowej roślinności regla dolnego (świerk, buk, jodła).
Dolina ku Dziurze wyżłobiona została w całości w skałach osadowych – w części południowej w odpornych dolomitach i wapieniach, a na północy w bardziej miękkich wapieniach i łupkach. Doliną spływa niewielki Potok ku Dziurze, mający swe źródła na wysokości około 1140 m.
Jaskinia Dziura znajduje się na końcu udostępnionej części doliny i stanowi zarazem najłatwiej osiągalną z Zakopanego jaskinię. Górale nazywają ją Zbójecką Jamą, ponieważ wedle legendy miała ona służyć jako schronienie dla słynnego zbója Wojtka Matei. Ma 43 m deniwelacji i 180 m długości ciągów. Około 20 metrów powyżej górnego otworu Dziury znajduje się niepozorne wejście do jaskini Lisia Jama. Wspólnie z Wyżnią Dziurą, której duży otwór znajduje się w Ścianie nad Dziurą, tworzą one system jaskiniowy o długości 165 m i deniwelacji 14 m. W Dolinie ku Dziurze odkryto łącznie 4 jaskinie: Dziura, Dziura Wyżnia – Lisia Jama, Schron nad Dziurą Wyżnią i Nyża za Półką.

</doc>
<doc id="107871" url="https://pl.wikipedia.org/wiki?curid=107871" title="Session Initiation Protocol">
Session Initiation Protocol

SIP (ang. "Session Initiation Protocol") – protokół inicjowania sesji, zaproponowany przez IETF standard dla zestawiania sesji pomiędzy jednym lub wieloma klientami. Jest obecnie dominującym protokołem sygnalizacyjnym dla Voice over IP i stopniowo zastępuje H.323.
Konstrukcja protokołu.
SIP ma w zamierzeniu dostarczać zestaw funkcji obsługi połączenia i innych cech obecnych w publicznej sieci telefonicznej (PSTN). Jako taki zawiera funkcje, które umożliwiają znane ze stacjonarnej telefonii operacje: wybieranie numeru, dzwonek w telefonie, sygnał zajętości itp. Jednakże ich implementacja i używana terminologia jest odmienna.
SIP implementuje również wiele bardziej zaawansowanych możliwości obsługi połączenia dostępnych w protokole sygnalizacyjnym SS7, jednak te dwa protokoły bardzo różnią się od siebie. SS7 to wysoce scentralizowany protokół charakteryzujący się złożoną architekturą sieciową i 'nieinteligentnymi' węzłami końcowymi (tradycyjne terminale telefoniczne). SIP to protokół typu peer-to-peer. Wymaga jedynie prostej (a przez to wysoce skalowalnej) sieci szkieletowej. Inteligencja rozproszona jest na brzegach sieci – zaszyta w węzłach końcowych (końcowe urządzenia zaimplementowane sprzętowo lub jako oprogramowanie). Stoi to więc w przeciwieństwie do funkcji oferowanych przez SS7, których dostarcza sama sieć.
Istnieje wiele innych protokołów sygnalizacyjnych dla VoIP, jednakże SIP zdefiniowano pośród społeczności internetowej, a nie telekomunikacyjnej. SIP jest standardem zarządzanym przez IETF. Starsze i bardziej złożone protokoły VoIP były zazwyczaj propozycjami zgłaszanymi przez ITU-T.
SIP współgra z kilkoma innymi protokołami i jest zaangażowany jedynie w część sygnalizacyjną sesji komunikacyjnej. SIP występuje jako nośnik Session Description Protocol (SDP), który opisuje transportowane multimedia w sieci, np. używane porty IP, używany kodek itp.
Pierwsza zaproponowana wersja standardu (SIP 2.0) została zdefiniowana w . Protokół następnie uszczegółowiono w , jakkolwiek wiele implementacji używa wskazówek z tymczasowych wersji próbnych (ang. "draft"). Mimo to oficjalny numer ostatniej wersji nadal wynosi 2.0.
SIP jest podobny do HTTP i dzieli z nim wiele zasad konstrukcyjnych: używa zwykłego tekstu (jest możliwy do czytania bezpośrednio przez człowieka), bardzo prosty mechanizm żądanie-odpowiedź. Część użytkowników narzeka jednak, że pomimo pierwotnych zamierzeń prostoty w swoim obecnym stanie złożoność SIP przypomina złożoność H.323. Ponadto SIP dzieli z HTTP wiele wspólnych oznaczeń kodowych takich jak błąd 404. Identyfikacja terminali końcowych odbywa się z wykorzystaniem adresów podobnych do adresów e-mail: codice_1, domyślnym portem jest 5060.
Elementy sieci SIP.
Terminale końcowe (nodes) mogą być aplikacjami uruchamianymi na komputerze ("softphone") lub urządzeniami podobnymi z wyglądu i w obsłudze do tradycyjnych telefonów ("hardphone"), ale podłączane do gniazdek sieciowych i używające protokołów SIP oraz RTP do komunikacji. Mogą też występować w postaci bramek, które pozwalają podłączyć tradycyjny telefon do sieci komputerowej. Obecnie są oferowane przez kilku producentów i zdobywają coraz większą popularność. Niezależnie od typu wykorzystywanego terminala, o ile dostawca usług zapewni odpowiednia infrastrukturę sieci (bramkę z PSTN), można z tych terminali prowadzić rozmowy z użytkownikami zwykłej sieci PSTN (inicjowane przez dowolną ze stron).
Rejestrator SIP (registrar) jest specjalną bazą danych, która komunikuje się z węzłami SIP w celu zbierania i archiwizacji informacji na temat użytkowników SIP. Dane te są używane w trakcie nawiązywania połączenia do odnajdywania w sieci węzłów docelowych. Kiedy węzeł rejestruje się w rejestrze, przekazuje mu informacje o adresie IP i porcie węzła, które będą wykorzystywane przy dalszej komunikacji. Rejestrator działa jak router na poziomie protokołu SIP, pozwalając węzłowi inicjującemu połączenie odnaleźć węzeł docelowy.
Połączenia SIP, które nie są lokalne (są podłączone do różnych rejestratorów SIP), muszą być przekazywane przez specjalne serwery pośredniczące:
SIP proxy. Serwer proxy ma za zadanie przekazywać do odpowiedniej domeny żądania połączenia. Proxy analizuje polecenie INVITE protokołu SIP i na podstawie zawartego w nim adresu kieruje je do innego węzła w sieci. Taki sposób wykonywania połączeń pozwala ominąć problemy związane z translacją adresów (NAT). Chociaż dwa terminale końcowe SIP mogą komunikować się bez angażowania infrastruktury sieci SIP (dlatego protokół należy do klasy peer-to-peer), to w tej formie jest to rozwiązanie niepraktyczne dla masowych zastosowań. SIP proxy może spełniać również inne funkcje. Jednym z ważniejszych zadań serwera SIP proxy jest umożliwienie połączeń pomiędzy terminalami VoIP a siecią PSTN. Jeśli w sieci lokalnej postawi się wymóg korzystania z serwera proxy przy nawiązywaniu połączeń, wtedy taki serwer będzie mógł prowadzić rejestry billingowe, kontrolować plany taryfowe czy rejestrować rozmowy.
Komunikatory internetowe.
Zaproponowano protokół komunikacji w czasie rzeczywistym oparty na protokole SIP. Nazywa się SIMPLE i jest w fazie opracowywania. SIMPLE może przenosić również informację o statusie dostępności użytkownika, określającym chęć i zdolność osoby do przyjęcia rozmowy. Prowadzone były również prace nad integracją opartego na protokole SIP VoIP z XMPP używanym przez Jabbera, wynikiem tych prac jest XEP-0111, określający sposób inicjowania połączeń SIP (w zasadzie to korzystanie z Session Description Protocol), który jednak został zarzucony na korzyść Jingle będącego obecnie zatwierdzanego przez radę XMPP.
Zastosowania komercyjne.
Istnieje kilka problemów z protokołem SIP i telefonią internetową: połączenie inicjowane z zewnątrz przy niewłaściwej konfiguracji zapory sieciowej (firewall) jest przez nią zatrzymywane, a jego rozproszona natura utrudnia spełnienie wszystkich prawnych wymagań nałożonych na operatorów telekomunikacyjnych. Jakkolwiek, komercyjne rozwiązania radzą sobie z tymi ograniczeniami. Wiele zapór rozpoznaje już i przepuszcza ruch SIP. Firmy takie jak Vonage czy SIPphone były pionierami na rynku konsumenckim i mają szybko przyrastającą bazę klientów. Wielkie kompanie telekomunikacyjne takie jak AT&amp;T podążają teraz za ich przykładem. Również na polskim rynku oferowanych jest coraz więcej rozwiązań telefonicznych opartych o SIP (m.in. freePBX.pl, Orange, HaloNet, Tlenofon, Freeconet, HopIn.pl, INTERFON, IPFON, EuroTC, DigiTEL, Siec T2, Actio, Newfon, easyCALL, PLFON, iFON).
Oprogramowanie.
PhoneGaim to wolny terminal SIP oparty na Gaim. Inne wolne terminale SIP (tzw. Softphones) to m.in. X-Lite, KPhone, linphone, Firefly (program), SJPhone, Ekiga, QuteCom.

</doc>
<doc id="107872" url="https://pl.wikipedia.org/wiki?curid=107872" title="Seleukos III Keraunos">
Seleukos III Keraunos

Seleukos III Keraunos lub Soter (zm. ok. 223 p.n.e.) – władca hellenistyczny władający państwem Seleukidów w latach 225-223 p.n.e.; najstarszy syn Seleukosa II Kallinikosa i Laodiki (II). Krótkie panowanie Seleukosa III upłynęło pod znakiem zmagań z Attalidami z Pergamonu.
Po śmierci ojca Keraunos, aby skutecznie zacząć naprawę swego państwa, mianował współrządcą swego młodszego brata Antiocha (późniejszego Antiocha III Wielkiego), któremu powierzył wschodnią część państwa, a sam skoncentrował się na ofensywie przeciw Attalosowi I z Pergamonu. Główne dowództwo powierzył swemu wodzowi Andromachosowi, który jednak poniósł klęskę i dostał się do niewoli. W tej sytuacji Seleukos III sam postanowił kontynuować wojnę i ruszył na wyprawę w głąb Azji Mniejszej, podczas której zginął we Frygii zamordowany przez skrytobójców. Jego następcą został brat Antioch. Jego pierwszy przydomek, "Soter", oznacza "zbawcę", "Keraunos" zaś tłumaczy się jako "piorun".

</doc>
<doc id="107873" url="https://pl.wikipedia.org/wiki?curid=107873" title="Marek Bliziński">
Marek Bliziński

Marek Bohdan Bliziński (ur. 22 marca 1947 w Warszawie, zm. 17 marca 1989 tamże) – polski gitarzysta jazzowy i kompozytor. Grał m.in. w zespołach Janusza Muniaka, Michała Urbaniaka, Wojciecha Karolaka, Jana Ptaszyna Wróblewskiego i Zbigniewa Namysłowskiego.
Marek Bliziński był pierwszym w Polsce gitarzystą jazzowym klasy światowej. Stylistycznie należał do głównego nurtu jazzu, był kontynuatorem tradycji gitary elektrycznej, wywodzącej się od Charlie Christiana i reprezentowanej potem przez takich muzyków, jak: Kenny Burrell, Barney Kessel, Wes Montgomery, Jim Hall, Joe Pass, Pat Metheny i John Scofield.
Kariera muzyczna.
Pochodził z rodziny o dużych tradycjach kulturalnych. Był wnukiem Bohdana Marconiego, prawnukiem Władysława Marconiego i Stefana Szyllera oraz praprawnukiem Henryka Marconiego. Pierwszą gitarę otrzymał na gwiazdkę 1962 roku. Uczył się zupełnie sam. Zadebiutował w 1965 roku w zespole Pesymiści. W roku 1966 założył grupę Czterech, z którą najpierw nagrał płytę „Śpiew wiosny", a następnie zainicjował wykonywanie utworów J.S. Bacha w transkrypcji na trzy gitary i perkusję. W 1967 roku grupa ta zajęła pierwsze miejsce w „Igrcach Gliwickich”, a Bliziński otrzymał pierwszą nagrodę w kategorii instrumentalistów.
W jednym z listów pisał:
"Praca z tym zespołem dała mi wiele, zarówno w doskonaleniu techniki gry, jak i w nabraniu szacunku dla czasu, tj. tempa i precyzji rytmicznej, a przede wszystkim nauczyłem się wówczas dyscypliny wewnętrznej – nieodzownej do dalszej pracy nad sobą."
W 1971 roku współpracował już z grupą Krzysztofa Sadowskiego oraz z Wandą Warską. Założył kwartet „Generacja” wyróżniony na festiwalu „Jazz nad Odrą” – 1971, gdzie otrzymał 3 nagrodę w kategorii instrumentalistów. Od tego momentu rozpoczął współpracę z zespołami i solistami: zespół Zbigniewa Namysłowskiego, grupa Michała Urbaniaka, kwintet Tomasza Stańki, Jana Jarczyka, zespół Włodzimierza Nahornego, Adam Makowicz, Novi, Bemibek, Studio Jazzowe PR pod dyr. Jana Ptaszyna Wróblewskiego, orkiestra PR i TV pod dyr. A. Trzaskowskiego, grupa Mainstream Wojciecha Karolaka i grupa Janusza Muniaka.
Zimą 1976 roku wziął udział w warsztatach jazzowych „Radost ’76” w [Mąchocice-Scholasteria|Mąchocicach]] k. Kielc, co zostało uwiecznione w filmie dokumentalnym pt. „Gramy Standard!” w reż. Andrzeja Wasylewskiego.
Był niezwykle pracowity, ćwiczył bezustannie, dążył do maksymalnej precyzji i perfekcji. Dopiero pod koniec lat siedemdziesiątych założył własne trio, z którym występował w klubach, dokonał szeregu nagrań radiowych i wydał autorską płytę „The Wave” (Poljazz). W roku 1982, kiedy magazyn Jazz Forum rozpisał pierwszą ankietę Jazztop, Marek zdobył największą liczbę głosów w kategorii gitary. W następnych latach ustępował popularnością tylko Jarosławowi Śmietanie i zaliczany był do dwóch najlepszych w kraju.
W latach 1983-1984 Marek został ponownie zwerbowany przez Namysłowskiego. Z grupą Air Condition występował wtedy na wielu liczących się festiwalach w Europie i w Kanadzie. Recenzent Johnny Olson tak pisał w szwedzkiej gazecie „Nya Wermlands – Tidningen” z dnia 26 kwietnia 1983 roku:
"Szokujący. Przykuł mnie do krzesła grą na gitarze, która miejscami była szokująco dobra. Stoi spokojnie niby posąg, z twarzą zupełnie bez wyrazu, lecz z bezpośrednim połączeniem pomiędzy mózgiem i gitarą a grą odkrywa dobrze ugruntowaną znajomość historii improwizacji na instrumencie. Na dystansie czterech taktów zdążył stanąć po kolana w bluesowej glinie, gdzieś w delcie Missisipi, oddać syntezę kanonów gitarowych lat pięćdziesiątych i w końcu żeglować przez kilka współczesnych wzorów funk, z gatunku, które przyprawiają o zawrót głowy. Techniczne problemy wydają się być mu całkiem nieznane. Gra z niesłychanym swingiem, kiedy chce. Czego by nie robił, robi to z ostrą jak brzytwa rytmiczną precyzją. Człowiek godny uwagi: jeden z najlepszych, których słyszałem w życiu, a słyszałem już paru."
Mimo licznych sukcesów, udanych nagrań z wieloma artystami, Marek Bliziński nie miał szczęścia do własnych solowych nagrań. Zrażony niedoskonałą realizacją jego pierwszej solowej płyty, wszystkie oszczędności przeznaczał na unowocześnianie instrumentarium i wyposażenie własnego studia nagraniowego. Zaczął pracować wspólnie z kolegami jazzmanami na statkach wycieczkowych Royal Viking. W przerwach między rejsami w swoim domowym studiu przygotowywał nagrania na kolejną solową płytę.
Był gitarzystą wszechstronnym (również dobrym basistą). Kazimierz Czyż pisał tak:
"Jego gra to synteza skupienia i starannego doboru materiału dźwiękowego. Nigdy chyba nie wykonywał tzw. popisów, gdzie palce szybsze są od myśli; jest zawsze skoncentrowany i gra jakby dla siebie, bez próby epatowania publiczności. Chyba właśnie to introwertyczne podejście do występu powoduje, że jest prawie niezauważalny na estradzie; istnieje tylko jego muzyka."
Był cenionym teoretykiem. Małomówny i niezbyt komunikatywny w bezpośrednich kontaktach z ludźmi, dysponował bogatą wiedzą. W 1982 roku zaskoczył wszystkich książką „Gitara Jazzowa”, napisaną zrozumiałym językiem. Kompendium wiedzy o instrumencie uzupełnił doświadczeniami pedagogicznymi, zdobytymi podczas pracy z uczniami warsztatów jazzowych w Chodzieży i Mąchocicach.
Sporadycznie współpracował z magazynem „Jazz Forum” i miesięcznikiem „Jazz”, pisząc na zamówienie recenzje płyt i książek związanych z gitarą.
Choroba.
Mało kto wiedział o chorobie Marka Blizińskiego. W 1985 roku przeszedł operację raka skóry, która jak się wydawało zakończyła się sukcesem. Otrzymał zalecenie unikania słońca. 28 maja 1988 roku wyruszył na kolejny rejs po oceanach świata. Wielomiesięczne przebywanie na morzu zaczęło dawać znać o sobie. Tracił odporność psychiczną, pogrążał się w depresji, słabł w oczach kolegów. 19 grudnia, na dwa tygodnie przed końcem rejsu na Jamajce, lekarz pokładowy wypisał go ze statku, nakazując natychmiastowy powrót do domu.
W szpitalu w Warszawie rozpoznano przerzuty, związane z zaawansowaną chorobą nowotworową. Po trzech miesiącach zmarł w szpitalu. Pochowany został na cmentarzu ewangelicko-reformowanym w Warszawie (kwatera I-6-4)

</doc>
<doc id="107876" url="https://pl.wikipedia.org/wiki?curid=107876" title="Wywołanie kombinowane">
Wywołanie kombinowane

Wywołanie kombinowane to brydżowa konwencja licytacyjna opracowana przez polskiego teoretyka Zbigniewa Szuriga, jest to połączenie metod umożliwiających danie inwitu krótkościowego lub z kolorem lukowym po ustaleniu koloru starszego po otwarciu 1♥/♠ i podniesieniu do wysokości dwóch przez odpowiadającego.
W sekwencji 1♠ - 2♠:
 1♠ - 2♠
 2BA - krótkość w dowolnym kolorze
 3♣/♦/♥ - kolor lukowy
Po 1♠ - 2♠ - 2BA, odpowiadający może zapytać się o krótkość relayem 3♣ (3♦/♥/♠ pokazują odpowiednio krótkość karową, kierową i treflową), przyjąć inwit warunkowo (3♦/♥ przyjmują inwit jeżeli partner ma krótkość w odpowiednio karach lub kierach) lub bezwarunkowo odrzucić inwit (licytując 3♠).
W sekwencji 1♥ - 2♥:
 1♥ - 2♥
 2♠ - krótkość w dowolnym kolorze
 2BA/3♣/♦ - kolor lukowy (2BA pokazuje piki)
Po 1♥ - 2♥ - 2♠, odpowiadający może zapytać się o krótkość relayem 2BA (3♣/♦/♥ pokazują odpowiednio krótkość treflową, karową i pikową), przyjąć inwit warunkowo (3♣/♦ uzależniają przyjęcie inwitu od tego czy partner ma krótkość w treflach lub karach) lub bezwarunkowo odrzucić inwit (licytując 3♥).
"Wywołanie kombinowane" można także używać w sekwencjach:
 1♣/♦ - 1♥/♠
 2♥/♠ - ?
oraz:
 1♥ - 1♠
 2♠ - ?

</doc>
<doc id="107877" url="https://pl.wikipedia.org/wiki?curid=107877" title="Samuel Musabyimana">
Samuel Musabyimana

Samuel Musabyimana (ur. 6 lipca 1956, zm. 24 stycznia 2003) – rwandyjski duchowny anglikański, biskup diecezji Shyogwe (w prefekturze Gitarama), oskarżony o zbrodnie ludobójstwa.
W kwietniu 2001 został aresztowany i postawiony przed Międzynarodowym Trybunałem Karnym ds. Rwandy w Arushy (Tanzania). Oskarżono go o współudział w zbrodniach ludobójstwa na uchodźcach narodowości Tutsi dokonanych na terenie jego diecezji między kwietniem i lipcem 1994. Biskup, który po wydarzeniach w Rwandzie w 1994 wyjechał do Kenii i mieszkał w Nairobi, odrzucił oskarżenie Trybunału. Pozostawał w areszcie przez prawie dwa lata, nie dożył jednak rozpoczęcia procesu. Zmarł w szpitalu więziennym w Moshi.

</doc>
<doc id="107879" url="https://pl.wikipedia.org/wiki?curid=107879" title="Top Gear">
Top Gear

Top Gear – brytyjski magazyn motoryzacyjny produkowany przez telewizję BBC UK.
Historia.
Jego nadawanie rozpoczęto w 1977 roku, początkowo prowadziła go znana prezenterka BBC Angela Rippon. Program zaczynał jako typowy informacyjny magazyn motoryzacyjny, prezentujący nowe modele samochodów i inne zagadnienia związane z motoryzacją, jak bezpieczeństwo na drodze. Wielki wzrost oglądalności "Top Gear" nastąpił na początku lat 90., kiedy program zaczął prowadzić Jeremy Clarkson zmieniając profil na niestroniący od kontrowersji magazyn z elementami show dla miłośników samochodów, akcentujący również emocje i przyjemność z prowadzenia pojazdów. Obok Jeremy'ego Clarksona, program prowadzili wówczas Quentin Willson i kierowcy wyścigowi Tiff Needell oraz Vicki Butler-Henderson.
Pomimo nadal pojawiających się krytycznych opinii nt. profilu programu, Clarkson prezentując swoją samochodową pasję, do dziś jest wierny idei poruszania emocji widzów, m.in. poprzez kontrowersyjne poglądy i pomysły, w tym otwartą polemikę z przepisami i ludźmi odbierającymi przyjemność płynącą z jazdy nieżyciowymi, jego zdaniem, ograniczeniami i przepisami. Nie tylko wśród widzów jest znany z prowokacyjnie antyekologicznych wypowiedzi i ogólnego stylu prowadzenia, który można by scharakteryzować jako "bunt przeciw wszelkim formom rozdmuchanej poprawności politycznej".
Program, cieszący się sporą rzeszą wielbicieli i wiernych widzów, stał się wpływowy i opiniotwórczy na rynku motoryzacyjnym m.in. dzięki formule bezkompromisowego prezentowania poglądów, również na temat konkretnych modeli samochodów.
Po odejściu Clarksona, próbującego rozwijać własną karierę telewizyjną, show nieco stonowało swój bezkompromisowy obraz. Jego sukces sprawił, że w połowie lat 90. inne brytyjskie programy motoryzacyjne zaczęły imitować jego format (jak "Driven" lub "Pulling Power"). Jednakże bez telewizyjnej osobowości Clarksona widownia programu spadła z 6 do poniżej 3 milionów. W 2001 BBC zdecydowała zakończyć program, w następstwie czego jego prezenterzy przeszli do brytyjskiego kanału 5 telewizji, prowadząc tam program "5th Gear".
Wersja 1977 – 2001.
Program ten został wymyślony przez Dereka Smitha, który zaproponował BBC Midlands koncepcję telewizyjnego miesięcznika w formacie magazynu o nowych samochodach, bezpieczeństwie na drodze i innych tematach z udziałem prezenterów. Do 1980 sukces programu sprawił, że stał się podstawą ramówki BBC Two, zlecając dwie serie rocznie - wiosenną (marzec) i jesienną (wrzesień). Po drugim sezonie program zmienił zarządcę prezenterów na Noela Edmondsa. W 1999 po odejściu Clarksona program uległ spadkowi oglądalności. W 2001 BBC anulowało program.
Wersja od 2002.
"Top Gear" powrócił na antenę BBC w 2002 roku po tym jak Jeremy Clarkson z producentem Andy Wilmanem opracowali nowy format programu. Prezenterami zostali Jeremy Clarkson, Richard Hammond i Jason Dawe, którego w 2003 roku zastąpił James May. Po zakończeniu współpracy z Jeremym Clarksonem, Richardem Hammondem i Jamesem Mayem w 2015 roku, prezenterami zostali Chris Evans, Matt LeBlanc, Sabine Schmitz, Chris Harris, Rory Reid i Eddie Jordan. 23 sezon miał premierę 29 maja w BBC Brit i ma 6 odcinków. 4 lipca 2016 roku Chris Evans ogłosił swoje odejście z programu. Program jest realizowany w studiu w Dunsfold Park w Surrey z udziałem stojącej wokół prezenterów publiczności.
Lista odcinków.
Dotychczas wyemitowanych zostało 181 odcinków w 23 seriach, w tym 11 odcinków specjalnych. 
Gwiazda w samochodzie za rozsądną cenę.
Stałym elementem programu była rozmowa Clarksona z zaproszonym znanym gościem na temat jego samochodów. W konkurencji "Gwiazda w samochodzie za rozsądną cenę" ("Star in a Reasonably Priced Car") goście ci próbowali swoich sił w okrążeniu toru wyścigowego na lokalnym lotnisku, kolejno samochodami Suzuki Liana, Chevrolet Lacetti i Kia Ceed oraz Vauxhall Astra, a ich wyniki wędrowały do rankingu. Od 23 sezonu tor został rozbudowany a zaproszeni goście wykonują okrążenie w stylu rallycross samochodem Mini Cooper Rallycross.
Power Laps.
Ranking tworzą również wyniki supersamochodów, testowanych na torze przez mającego pozostawać anonimowym, kierowcę wyścigowego o pseudonimie Stig, co ma wokół niego tworzyć aurę tajemniczości i niesamowitości. W jego rolę w pierwszych dwóch sezonach programu wcielał się kierowca wyścigowy Perry McCarthy. Tożsamość drugiego Stiga została ujawniona przez niego samego w 2010 roku. Jak się okazało, "białym Stigiem" był Ben Collins. Z powodu ujawnienia BBC postanowiło w ekspresowym tempie rozwiązać z nim kontrakt. Trzeci Stig ponownie występuje w białym kombinezonie.
Stałą częścią programu jest również poddawanie samochodów wymyślnym i niespotykanym nigdzie indziej testom.
Samochód roku.
Na koniec każdej jesiennej serii gospodarze wybierali samochód roku.
Samochód dekady.
W ostatnim odcinku 14 serii (wyemitowanym 3 stycznia 2010 roku), podczas ceremonii Top Gear Awards, Clarkson zdecydował, aby pod koniec każdej dekady ogłaszać "Samochód dekady". Jeremy skomentował, że Bugatti Veyron jest jedynym samochodem, który jest warty tej nagrody.
Wypadek Richarda Hammonda.
Podczas nagrywania materiału do Top Gear, 20 września 2006 Richard Hammond odniósł poważne obrażenia w wypadku samochodu o napędzie odrzutowym. W bolidzie przy prędkości ok. 463 km/h (288 mil na godzinę) pękła przednia prawa opona. W rezultacie pojazd wypadł z toru, kilkakrotnie koziołkował, by na koniec zaryć się w murawie. Gdy ratownicy dotarli do prezentera był on nieprzytomny, odzyskał jednak przytomność w oczekiwaniu na transport. Hammond niezwłocznie został zabrany do szpitala w Leeds na OIOM, gdzie stwierdzono u niego między innymi uraz mózgu. Mimo początkowych obaw, stan prezentera szybko się poprawiał. Richard już w 30 godzin po wypadku chodził o własnych siłach i już w tydzień po wypadku przetransportowano go do szpitala w Gloucestershire, bliżej jego domu. Opiekujący się nim neurolog ocenił okres całkowitego powrotu do zdrowia na około sześć miesięcy.
Po wypadku Hammonda telewizja BBC wstrzymała kręcenie nowych odcinków Top Gear. Producenci 5 października wznowili jednak kręcenie programu bez udziału Hammonda. 28 stycznia 2007, w pierwszym odcinku nowej serii programu Top Gear, Richard Hammond poprowadził go wraz ze swoimi kolegami. Po zaprezentowaniu nagrania z wypadku Richard poprosił ich, aby nigdy więcej nie wspominano o tym zdarzeniu w programie, do czego obydwaj obiecali się zastosować.
Wypadek Jeremy'ego Clarksona.
Podczas kręcenia kolejnego odcinka do 12. serii programu Top Gear Clarkson miał wypadek. Celowo uderzył ciężarówką w mur przy prędkości 90 km/h, podczas jednego z zadań przygotowanych przez producentów programu. Prezenter odniósł szereg obrażeń: potłukł obie nogi, rękę i plecy, oraz zmiażdżył palec wskazujący prawej ręki.
Komentarz Clarksona odnośnie do jego stanu: "Mój prawy palec wyglądał jak grillowana kiełbaska, lewy piszczel był większy niż udo, a po plecach jakby przejechał kafar do wbijania pali".
Zdaniem Clarksona zderzenie, które spowodowało te urazy, było jego pierwszym poważnym wypadkiem od 31 lat.
Edycje krajowe.
Australia.
19 listopada 2007 australijska stacja SBS ogłosiła, że wykupiła prawa do produkcji ich własnej edycji programu Top Gear. W maju 2008 stacja SBS potwierdziła, że prezenterami australijskiej edycji "Top Gear" będą Charlie Cox, Warren Brown, Steve Pizzati i lokalny "kuzyn" Stiga.
Emisja w pierwszym sezonie rozpoczęła się 29 września 2008 roku i składała się z ośmiu odcinków. W tym sezonie przetestowane zostały takie maszyny jak Lamborghini Gallardo LP560-4, Audi R8 czy Nissan GT-R.
Emisja w drugim sezonie rozpoczęła się 11 maja 2009 roku. 19 grudnia 2008 ogłoszono, że Charlie Cox nie będzie prezenterem w drugim sezonie Top Gear Australia i zastąpi go australijski muzyk James Morrison.
24 października 2009 roku potwierdzono, że Top Gear Australia przechodzi z SBS do Nine Network. 21 czerwca 2010 roku zatrudniono dwóch nowych prezenterów programu. Ze starej wersji pozostał Steve Pizzati, a nowymi prezenterami zostali Shane Jacobson oraz Ewen Page.
15 września 2011, producenci programu całkowicie anulowali emisje 4 sezonu Top Gear Australia. Powodem była drastycznie spadająca oglądalność programu.
USA.
Pierwotnie amerykańską edycję programu miała tworzyć stacja NBC. 21 kwietnia 2010 potwierdzono, że amerykańską edycję programu Top Gear wyprodukuje History. Prezenterami programu zostali Tanner Foust, Adam Ferrara i Rutledge Wood.
Chiny.
7 lutego 2011, pojawiły się pierwsze plotki, jakoby powstała chińska edycja programu Top Gear. Niecały miesiąc później, zostały potwierdzone informacje na ten temat. Realizacją programu zajęła się chińska stacja telewizyjna CCTV, a program został objęty cenzurą dlatego też jest emitowany po północy. 28 maja 2011, został wyemitowany pierwszy odcinek programu. Prezenterzy testowali w nim BMW M3 Tiger Edition i zaprosili gościa, który zrobił okrążenie w wozie za rozsądną cenę. Wozem za rozsądną cenę został Faw Besturn.
Korea.
Pod koniec czerwca 2011 roku zapowiedziano stworzenie koreańskiej wersji programu. Produkcją i emisją zajęła się telewizja XTM. Prezenterami zostali kierowca wyścigowy Kim Jin-pyo, entuzjasta samochodów i motorów Kim Kap-soo oraz kierowca wyścigowy Yeon Jung-hoon. Pierwszy z 13 odcinków pierwszej serii został wyemitowany 20 sierpnia 2011 roku.

</doc>
<doc id="107880" url="https://pl.wikipedia.org/wiki?curid=107880" title="Francoise Sagan">
Francoise Sagan



</doc>
<doc id="107881" url="https://pl.wikipedia.org/wiki?curid=107881" title="Klinga">
Klinga



</doc>
<doc id="107882" url="https://pl.wikipedia.org/wiki?curid=107882" title="Rekonesans">
Rekonesans

Rekonesans – wstępne zapoznanie się z czymś w określonym terenie; w terminologii wojskowej oznacza rozpoznanie stanowisk i sił przeciwnika, w kartografii - dokonanie elementarnych pomiarów i obliczeń terenu. Również zapoznanie się z porządkiem i przebiegiem ćwiczeń itp.
Czas, miejsce i sposób przeprowadzenia rekonesansu podporządkowany jest jego celowi oraz rozpatrywanej w nim problematyce. Elementem determinującym przebieg rekonesansu jest styl pracy dowódcy, jego doświadczenie i osobowość. Dowódca decyduje, w jakim celu, kiedy, gdzie i z kim uda się w teren. Szef sztabu opracowuje szczegółowe wytyczne dotyczące przeprowadzenia rekonesansu. Uwzględnia go w planie pracy sztabu. Wytyczne te są przekazywane podczas informowania operacyjnego lub odprawy koordynacyjnej.
Rekonesans ma na celu konfrontację przyjętej koncepcji rozegrania walki z warunkami terenowymi,
oraz udokładnienie zadań i ich koordynację.
Przejazd oraz wykonywanie czynności w punkcie pracy powinny odbywać się z zachowaniem
zasad maskowania i bezpieczeństwa. Skład i środki grup rekonesansowych do wyjazdu w teren powinny być ograniczone do niezbędnego minimum, a drogi dojazdu winny zapewnić warunki maskowania. Punkty pracy grup rekonesansowych należy maskować i chronić.
Grupa rekonesansowa - grupa wyznaczona przez dowódcę lub sztab do przeprowadzenia rekonesansu rejonów przyszłych działań bojowych, rozmieszczania wojsk lub sprzętu technicznego, stanowisk (punktów) dowodzenia itp.
Plan rekonesansu.
Plan rekonesansu wykonuje się w formie dokumentu pisemno-graficznego.
Część pisemna obejmuje: 
Część graficzna zawiera:

</doc>
<doc id="107883" url="https://pl.wikipedia.org/wiki?curid=107883" title="Owal Kartezjusza">
Owal Kartezjusza

Owal Kartezjusza – płaska krzywa geometryczna czwartego stopnia opisana równaniem:
gdzie formula_2 formula_3 i formula_4 są stałymi.
Jest to miejsce geometryczne takich punktów, że suma odległości formula_5 i formula_6 od dwóch punktów formula_7 i formula_8 (zwanych ogniskami) pomnożonych przez stałe formula_9 i formula_10 jest stała, czyli:
Charakterystyczne są następujące zależności:
Krzywą tę zbadał i opisał Kartezjusz.

</doc>
<doc id="107886" url="https://pl.wikipedia.org/wiki?curid=107886" title="Aerob">
Aerob

Aerob, tlenowiec, aerobiont, oksybiont (gr. "aër, aëros – powietrze"; "βίος (bios) – życie; łac. "oxygenium" – tlen") – organizm wymagający do życia dostępu wolnego tlenu który wykorzystuje w procesie oddychania jako ostateczny akceptor protonów i elektronów (teoria chemiosmotyczna Mitchella).
Wyróżnia się:
Oddychanie tlenowe jest obecnie najbardziej efektywną formą otrzymywania energii chemicznej u organizmów (kilkunastokrotnie wydajniejszy, jeśli chodzi o syntezę ATP, niż proces oddychania beztlenowego). 
Końcowe (tlenowe) procesy oddychania zachodzą u bakterii w tylakoidach (ułożonych na błonie komórkowej). 
U eukariontów proces oddychania zachodzi w cytoplazmie i mitochondrium (glikoliza, cykl Krebsa, łańcuch oddechowy).
Przypuszcza się, iż pierwotną formą oddychania bakterii (oraz innych prokariontów) było oddychanie beztlenowe – jedynie możliwe w czasie, gdy w atmosferze Ziemi nie było wolnego tlenu. Było ono bardzo opłacalne, gdyż całe środowisko było wówczas przepełnione prostymi związkami (np. cukrami), niezbędnymi do oddychania beztlenowego. Około 2 miliardów lat temu, gdy pierwotne sinice doprowadziły do przebudowy składu chemicznego atmosfery, wytwarzając tlen, stało się możliwe bardziej efektywne oddychanie tlenowe. Sprzyjał temu też fakt, iż wolne związki organiczne w przyrodzie zaczęły się kończyć. W ten sposób dzisiejszych organizmów oddycha tlenowo (Historia życia na Ziemi).

</doc>
<doc id="107887" url="https://pl.wikipedia.org/wiki?curid=107887" title="Jean Danielou">
Jean Danielou



</doc>
<doc id="107888" url="https://pl.wikipedia.org/wiki?curid=107888" title="Jean-Guenole-Marie Danielou">
Jean-Guenole-Marie Danielou



</doc>
<doc id="107889" url="https://pl.wikipedia.org/wiki?curid=107889" title="Akademia Spraw Wewnętrznych">
Akademia Spraw Wewnętrznych

Akademia Spraw Wewnętrznych (ASW) – działająca w latach 1972–1990 szkoła wyższa Ministerstwa Spraw Wewnętrznych o statusie akademii.
Historia ASW.
Główna siedziba mieściła się w pałacu przy ulicy Ksawerów 13 w Warszawie przejętym po Szkole Departamentu I MSW, do uczelni należał również budynek przy alei Niepodległości 22 w Warszawie oraz kompleks budynków w Świdrze. Na zasadzie użyczenia uczelnia korzystała z części budynków Szkoły Ruchu Drogowego MO w Piasecznie. Część studiów ASW odbywała się w filii w Ośrodku Doskonalenia Kadr Kierowniczych MSW w Łodzi. Epizodycznie takie studia zorganizowano również w Szkole Ruchu Drogowego MO w Piasecznie oraz w Szkole MO w Pile.
Akademia Spraw Wewnętrznych prowadziła studia magisterskie o kierunku prawno-administracyjnym oraz ochrony bezpieczeństwa i porządku publicznego oraz studia podyplomowe, kursy doskonalenia zawodowego oraz studia i kursy specjalne w zakresie ochrony bezpieczeństwa i porządku publicznego, jak również studia doktoranckie na stopień naukowy doktora nauk prawnych w zakresie prawa.
W dniu 30 września 1989 do struktur ASW włączona została kształcąca kadrę SB MSW Wyższa Szkoła Oficerska im. Feliksa Dzierżyńskiego w Legionowie (zamiejscowy „Wydział Bezpieczeństwa Państwa”) oraz Wyższa Szkoła Oficerska im. Franciszka Witolda-Jóźwiaka w Szczytnie (zamiejscowy „Wydział Porządku Publicznego”). W Warszawie funkcjonował nadal Wydział Polityczno-Prawny.
W 1990 pracownicy ASW zostali poddani weryfikacji, co budziło kontrowersje, ponieważ zgodnie z postanowieniem Zarządzenia nr 51/90 Ministra Spraw Wewnętrznych z 25 czerwca 1990 w sprawie oceny byłych funkcjonariuszy Służby Bezpieczeństwa nigdy takimi funkcjonariuszami nie byli, a Instrukcja Przewodniczącego Centralnej Komisji Kwalifikacyjnej z 25 czerwca 1990 za funkcjonariuszy Służby Bezpieczeństwa uznawała – w przypadku ASW – wyłącznie osoby zatrudnione w zamiejscowym Wydziale Bezpieczeństwa Państwa w Legionowie (pkt. 2 lit. „n” cytowanej instrukcji).
Obecnie na mocy ustawy o IPN ASW jest zaliczana do organów bezpieczeństwa państwa "Polski Ludowej".
Komendanci ASW.
Komendantami (rektorami) Akademii Spraw Wewnętrznych byli kolejno:
Struktura organizacyjna ASW.
Struktura organizacyjna ASW w dniu 1 października 1989 r.
Komendant (rektor) Akademii Spraw Wewnętrznych
Komendant (dziekan) Wydziału Polityczno-Prawnego ASW w Warszawie
Komendant (dziekan) Wydziału Bezpieczeństwa Państwa ASW w Legionowie
Komendant (dziekan) Wydziału Porządku Publicznego ASW w Szczytnie

</doc>
<doc id="107890" url="https://pl.wikipedia.org/wiki?curid=107890" title="ASW">
ASW



</doc>
<doc id="107892" url="https://pl.wikipedia.org/wiki?curid=107892" title="Zdarzenie (informatyka)">
Zdarzenie (informatyka)

Zdarzenie () – zapis zajścia w systemie komputerowym określonej sytuacji.
Zdarzenia w programowaniu zdarzeniowym.
Zdarzenia generowane są na przykład podczas poruszania myszką, kończenia otwierania dokumentu lub naciśnięcia klawisza na klawiaturze. Mogą być powodowane przez sprzęt (zdarzenia sprzętowe), system (systemowe), bądź oprogramowanie (programowe).
Zdarzenia w postaci specjalnych rekordów są przechowywane przez system operacyjny w tzw. kolejkach zdarzeń (ang. "event queues") zbudowanych w oparciu o strukturę FIFO. Kolejki są na ogół przypisane po jednej do wątku (każda aplikacja ma choć jeden). System operacyjny utrzymuje też własne kolejki zdarzeń. Każde zdarzenie wpada do jednej lub większej liczby kolejek. Np. zdarzenia klawiatury wpadają tylko do kolejki aktywnej aplikacji, a zapytanie o możliwość zamknięcia systemu do kolejek wszystkich aplikacji.
Aplikacja odczytuje swoją kolejkę zdarzeń i podejmuje odpowiednie akcje określone przez programistę. Aplikacje na ogół ograniczają się tylko do reagowania na zdarzenia uzyskiwane z systemu operacyjnego (tzw. programowanie zdarzeniowe), nie wykonując żadnego kodu gdy nie ma dla nich żadnych nowych zdarzeń.
Można też skorzystać z mechanizmu tzw. "event hooks", dzięki którym aplikacja „podsłuchuje” zdarzenia innej aplikacji lub całego systemu. Jest to stosowane przez debuggery i aplikacje hackerskie (np. keylogger może podglądać hasła wpisywane przez użytkownika przechwytując zdarzenia klawiatury), odtwarzacz muzyki może skorzystać z mechanizmu "hooków" aby możliwe było sterowanie odtwarzaniem przy pomocy klawiatury i bez konieczności przełączania się do jego okna.
Zobacz też: Programowanie zdarzeniowe.
Zdarzenia w systemie Windows.
W Windows kolejki zdarzeń są przypisane do wątków, jednak każde zdarzenie zawiera uchwyt okna, w związku z czym bywają one określane jako "window message". Pojęcie okna w systemie Windows obejmuje nie tylko okienko na ekranie. Oddzielnymi „oknami” są też np. wnętrze okna, dowolny element okna (każdy przycisk czy tekst), tło ekranu.
Definicja zdarzenia w systemie Windows, tak jak widzi je aplikacja:
Rodzajów zdarzeń są tysiące. Oto kilka przykładów:
Obsługując zdarzenie aplikacja może zwrócić do nadawcy (systemu lub innego procesu) liczbę, która będzie jakoś zinterpretowana w zależności od rodzaju zdarzenia. Może to być na przykład odpowiedź, czy udało się zainicjować zmienne, albo czy jest zgoda na zamknięcie systemu.
Można też definiować własne zdarzenia, i np. komunikować się przy ich pomocy między okienkami lub procesami.
Do programowego tworzenia zdarzeń służą dwie funkcje:
Istnieją tzw. okna modalne, wstrzymujące przetwarzanie zdarzeń przez pozostałe okna danej aplikacji (np. okno z pytaniem na które należy odpowiedzieć tak/nie). Istnieją też systemowe okna modalne, wstrzymujące przetwarzanie zdarzeń przez wszystkie inne okna (np. pytanie o potwierdzenie zamknięcia systemu).
Przykład pętli obsługi zdarzeń:
Przetwarzanie zdarzeń przez aplikację polega na wykonywaniu w pętli funkcji:
Istnieje też funkcja "PeekMessage" którą można podglądać zdarzenia w kolejce bez pobierania ich.
Zdarzenia w systemie Mac OS.
Definicja zdarzenia w systemie Mac OS:
Opis pól:
Zdarzenia w systemie X Window System.
Wszystkie zdarzenia w systemie X Window System mają następujące wspólne pola:
Dla poszczególnych zdarzeń zdefiniowane są osobne struktury.
Unia XEvent łączy je w jedno:
Zobacz też: manual do struktury XEvent
Zdarzenia z dziennika zdarzeń.
Drugim, zupełnie odrębnym znaczeniem słowa „zdarzenie” w informatyce jest wpis w dzienniku zdarzeń. Dziennik jest aplikacją systemową, dzięki której administrator może kontrolować bieżącą pracę systemu. Zapisywane są w nim zdarzenia takie jak np. brak możliwości uruchomienia sterownika, albo zalogowanie na konto administratora. Zdarzenia w tym sensie nie mają żadnego związku z wcześniej wymienionym znaczeniem.

</doc>
<doc id="107893" url="https://pl.wikipedia.org/wiki?curid=107893" title="Peers">
Peers



</doc>
<doc id="107895" url="https://pl.wikipedia.org/wiki?curid=107895" title="Zbigniew Szurig">
Zbigniew Szurig

Zbigniew Szurig (ur.: 13 maja 1938, zm: 4 sierpnia 1984) – polski brydżysta, Arcymistrz Międzynarodowy, matematyk.
Wykładał na Politechnice Warszawskiej, uczył też matematyki w klasach eksperymentalnych w warszawskim „Gottwaldzie”.
Był bardzo wpływowym teoretykiem licytacji, opracował wiele konwencji brydżowych, między innymi:
Wyniki brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
Na olimpiadach w zawodach teamów uzyskał następujące rezultaty:
Zawody europejskie.
W europejskich zawodach zdobył następujące lokaty:

</doc>
<doc id="107896" url="https://pl.wikipedia.org/wiki?curid=107896" title="Nowak">
Nowak

Nowak (forma żeńska: Nowak, Nowakowa, Nowakówna, liczba mnoga: Nowakowie) – najpopularniejsze nazwisko w Polsce. Według bazy PESEL 27.01.2022 r. nazwisko to nosiło 102 503 Polek i 100 154 Polaków. W 2022 nazwisko to nosiło 202 657 polskich obywateli.
Etymologia nazwiska.
Nazwisko pochodzi od słowa "nowy" „przybysz”, „nowicjusz”. Inne podobne nazwisko to Nowakowski.
Demografia.
W 2015 r. nazwisko to nosiło 277 191 polskich obywateli. Według bazy PESEL 17.01.2015 r. nazwisko to nosiło 139 072 Polek i 138 119 Polaków. 
Nazwisko Nowak w województwach w 2015 r.:
Novák to najbardziej popularne nazwisko w Czechach (70 504 osób), żeńska forma Nováková.
Nazwisko Novák nosi na Słowacji 4879 osób, natomiast Nováková 4945.
Novak to najpopularniejsze nazwisko w Słowenii (11 337 osób).
Nowak jest najpopularniejszym nazwiskiem pochodzenia polskiego w Niemczech, zajmuje 157 miejsce.
Noack zgermanizowana wersja nazwiska popularna wśród Serbołużyczan zamieszkujących Niemcy i Teksas (potomkowie osadników z Serbina).
Novak, srb. Новак, jest imieniem męskim w Słowenii (111 osób) i Serbii.

</doc>
<doc id="107897" url="https://pl.wikipedia.org/wiki?curid=107897" title="Polskie nazwiska">
Polskie nazwiska

Polskie nazwiska – są zjawiskiem historycznie późnym, ponieważ powstały dopiero u schyłku średniowiecza. Początkowo objęły szlachtę (XV – XVI w.) i stopniowo rozprzestrzeniły się na mieszczaństwo i chłopstwo. W dwóch ostatnich grupach społecznych proces ten trwał do poł. XVII w. Wyjątkowo na niektórych terenach (np. Wielkopolska, Płockie, Kresy Wschodnie) i u niewielkiego odsetka osób trwał on nawet do XVIII w. W okresie staropolskim posiadanie nazwiska regulowało prawo zwyczajowe, dopiero państwa zaborcze (XVIII/XIX w.) wprowadziły pierwsze akty prawne, wprowadzając m.in. obowiązek posiadania nazwiska dla wszystkich grup społecznych, dotychczas bowiem zwyczaj ten nie przyjął się wśród Żydów.
Badacze od wielu lat starali się zdefiniować nazwisko jako odrębną jednostkę językową i historyczną (prawną). W wyniku ich ustaleń można przyjąć, że jest to jednostka obowiązkowa, dziedziczna i niezmienna w swojej formie słowotwórczej, fonetycznej i graficznej. W tym ścisłym znaczeniu nazwisko na ziemiach polskich funkcjonuje na podstawie prawa stanowionego od XIX wieku.
Historia.
Początki.
W okresie przedchrześcijańskim na terenach zamieszkanych przez Słowian nazwiska nie istniały, a ludzie nosili imiona słowiańskie wywodzące się od ich cech osobowych. Jednym z wczesnych sposobów dodatkowego wyróżniania osób – oprócz imienia – były m.in. przydomki dodawane do imion dla zaznaczenia indywidualnych osiągnięć, cech lub przymiotów. Proces ten bardzo dobrze oddaje obserwacja jednej rodziny – dynastii Piastów (w jej gronie byli m.in. Leszek "Biały", Leszek "Czarny", Bolesław "Kędzierzawy"). Ich przydomki odnosiły się do cech fizycznych, nierzadko towarzyszących od początku życia, ale były też spotykane przydomki nadawane w trakcie aktywnego życia lub po śmierci. Mogły się one odnosić do epizodów z życia władcy bądź stanowiły rodzaj oceny jego panowania. Należy jednak wyraźnie zaznaczyć, że tworzenie dziedzicznego nazwiska od przydomku nie było automatyczne, masowe – były tylko jedną z możliwości.
Przydomki bądź przezwiska pozostają jednym z najwcześniejszych źródeł, które mogły służyć do tworzenia nazwisk. Podobnie jak imiona. Chodzi tu głównie o imię lub przezwisko ojca osoby, która po raz pierwszy otrzymywała nazwisko. Syn człowieka nazywanego w jakiejś społeczności "Jaśkiem" przyjmował do swojego imienia miano "Jaśkowski", "Jaśkowik" (czyli syn "Jaśka"), a syn "Piotra" mógł nazywać się np. "Piotrowicz", "Piotrowski" albo "Pietrasiak". Odojcowski charakter nazwisk wiąże się głównie z grupą przyrostków typu: "-ak", "-ek", "-ec", "-ik", "-yk", "-ewicz", "-owicz".
Pranazwiska i pierwsze nazwiska dziedziczne.
Proces tworzenia pranazwisk przymiotnikowych rozpoczął się w drugiej połowie XIII wieku. Badacze tematu przyjmują, że było to zjawisko związane z rozwojem miast. W ich obrębie znacząco wzrastała liczba mieszkańców, do identyfikacji których nie wystarczały już same imiona. Nieco później, w XV i XVI wieku, nazwisk zaczęła używać szlachta. Proces ten rozpoczął się też wśród chłopów, ale stabilizacja ich nazwisk trwała o wiele dłużej.
Wczesne nazwy osobowe występujące od średniowiecza w dokumentach archiwalnych, traktuje się umownie jako oparte na prawie zwyczajowym. Kształtowały się one w ciągu XIV i XV wieku dzięki procesowi dziedziczenia nazwiska ojca przez dzieci, obejmowania wspólnym nazwiskiem całego rodu, rodziny lub generacji oraz przyjmowania nazwiska męża przez żonę. Tak pojmowane prawo zwyczajowe w stosunku do nazwiska skrystalizowało się w końcu XVI wieku.
Niegdyś praktyka nadawania nazwisk, szczególnie na wsi, była bogatsza. Nazwisko mogło przechodzić nie tylko z ojca na syna, ale też z teścia na zięcia. Niejednokrotnie wdowa nosząca nazwisko po pierwszym mężu przenosiła to nazwisko na drugiego męża. Ostatni sposób (ekonomiczny) polegał na tym, że osoba nabywająca daną chałupę, gospodarstwo lub pole była nazywana nazwiskiem dotychczasowego właściciela.
Stabilizacja językowa oraz okres zaborów.
Brzmienie i forma graficzna nazwisk generalnie ustaliły się na przełomie XVIII i XIX wieku wraz z szerszym przyjęciem i stosowaniem reguł ortograficznych i słowotwórczych. Nie zapobiegło to jednak powstawaniu różnych wariantów pisowni, odmiany czy tworzeniu nowych form, spowodowanych codzienną praktyką urzędów państw zaborczych, które usiłowały zapisać nazwiska Polaków przy zastosowaniu norm ortograficznych języka rosyjskiego lub niemieckiego. Tą drogą zniekształcono nie tylko głoski zapisywane po polsku ze znakami diakrytycznymi, np. "ć", "ś", "ą", "ę", ale też głoski typu "ch"/"h", "rz"/"ż", "sz"/"s" i inne. Nagminnie zamieniano polską literę "h" w rosyjskie "g", bądź polskie "sz" w niemieckie "sch".
Proces germanizacji dotknął także nazwiska. Przykładowo tylko w Gdańsku w okresie od 1874 do 1944 roku urzędowo zmieniono 24 810 nazwisk polskich. Praktyka ta polegała m.in. na wyrażaniu nazwisk polskich za pomocą niemieckich odpowiedników (tłumaczenie), zapisywaniu fonetyki polskiej zgodnie z zasadami pisowni niemieckiej oraz zmianie elementu nazwiska, np. przyrostka. Dlatego nie każde obco brzmiące nazwisko jest jednoznacznym dowodem, że dana rodzina ma cudzoziemskie korzenie.
Kwestie dotyczące nazwisk usiłowało uporządkować prawodawstwo związane z Kodeksem Napoleona, a następnie normy prawne poszczególnych państw zaborczych. Następowało to w kilku etapach, odrębnie w każdym z zaborów. Za w pełni ścisły, urzędowy nakaz używania stałej, niezmiennej formy nazwiska na ziemiach polskich uważa się pruskie przepisy z 1875 roku (następne regulacje były dokonywane przez prawodawstwo II Rzeczypospolitej – w 1926 roku dla mieszkańców dawnego zaboru rosyjskiego, a w 1928 roku byłego zaboru austriackiego).
Odzyskanie niepodległości.
Po odzyskaniu niepodległości (1918) urzędnicy przy wystawianiu dokumentów nierzadko błędnie odczytywali zapis nazwiska w języku zaborcy, dlatego w tym czasie pojawiły się liczne nazwiska zniekształcone, „zepsute” błędną repolonizacją. Szczególnie jaskrawo widać to w środowiskach wiejskich. Niepiśmienni chłopi, stanowiący większą część społeczeństwa, znali swoje nazwisko tylko w formie mówionej i nie potrafili wyegzekwować określonej formy jego zapisu. Błędne zapisy powstawały też wskutek przyczyn prozaicznych, takich jak: niewyraźna werbalizacja nazwiska przez petenta (np. jąkającego się, sepleniącego), nieuważne słuchanie lub niewyraźne zapisywanie przez urzędnika. Niektóre rodziny na przestrzeni pięciu, dziesięciu czy dwudziestu lat posługiwały się nawet kilkoma różnymi formami swojego nazwiska (np. "Zawadzki → "Zawadski → "Zawacki").
Niektóre nazwiska także po uzyskaniu niepodległości pozostawały w użyciu w formie zniekształconej przez błąd, bądź język zaborcy, czy okupanta. Gdy forma ta była akceptowana przez posiadacza nazwiska oraz przez władze, mogło dojść do zachowania zniekształconego nazwiska. W konsekwencji osoby blisko spokrewnione (np. urodzone w trakcie wojny i po niej) mogą nosić różne wersje nazwisk (np. "Koza" zapisane przez niemieckiego urzędnika fonetycznie jako "Kosa", bądź "Piątek" → "Piontek", "Giemza" → "Gemsa", "Płaszewski" → "Pławszewski").
Po transformacji systemowej (1989) zaistniało (szczególnie na Górnym Śląsku) zjawisko powrotu bądź do nazwisk niemieckojęzycznych (np. Czech → "Böhm"), bądź do zniekształconego pod wpływem języka niemieckiego zapisu, czy brzmienia nazwiska (np. Golec → "Golletz", Król → "Kroll", Gała → "Galla").
Przyjmowanie nazwiska.
Wedle obowiązującego w Polsce prawa posiadanie nazwiska jest obowiązkowe. Zwykle przyjmuje się je po ojcu (jeśli ojciec jest nieznany – po matce, jeśli także matka jest nieznana – dziecko nosi fikcyjne nazwisko nadane przez sąd opiekuńczy), natomiast żona na ślubie przyjmuje najczęściej nazwisko męża, choć obecnie wiele kobiet zachowuje swe nazwisko, zwłaszcza te, które pod swym panieńskim nazwiskiem mają osiągnięcia zawodowe, naukowe lub artystyczne. Coraz częściej małżonkowie przyjmują nazwiska podwójne. Polskie prawo dopuszcza także przyjęcie przez męża nazwiska żony, co jednak jest rzadko praktykowane.
Zmiana nazwiska.
Sprawę zmiany nazwiska w Polsce reguluje ustawa z dnia 17 października 2008 r. o zmianie imienia i nazwiska.
Każdy obywatel Polski, cudzoziemiec nieposiadający obywatelstwa żadnego państwa lub cudzoziemiec, który uzyskał w Polsce status uchodźcy, może wystąpić o zmianę nazwiska do dowolnego urzędu stanu cywilnego, a za granicą za pośrednictwem konsula Rzeczypospolitej Polskiej. Zmiany imienia lub nazwiska można dokonać wyłącznie z ważnych powodów, w szczególności gdy dotyczą zmiany:
przy czym zmiany imienia lub nazwiska cudzoziemca, który uzyskał w Polsce status uchodźcy, można dokonać wyłącznie ze szczególnie ważnych powodów związanych z zagrożeniem jego prawa do życia, zdrowia, wolności lub bezpieczeństwa osobistego.
Na zmianę może też zdecydować się osoba nosząca nazwisko brzmiące neutralnie, formalnie poprawnie. Podstawą może być fakt, że dana osoba stwierdziła, iż ktoś inny o tym samym nazwisku okrył je niesławą w wyniku popełnienia czynów karalnych.
Nowe nazwisko nie może być historyczne, wsławione w dziedzinie kultury, nauki, działalności politycznej, społecznej albo wojskowej, chyba że osoba ubiegająca się o zmianę posiada członków rodziny o tym nazwisku (w rozumieniu ustawy – małżonek oraz wstępni).
Nazwisko zaliczane jest do dóbr osobistych (art. 23 kodeksu cywilnego).
Typologia nazwisk.
Dzieje kształtowania się polskich nazwisk były analizowane przez wielu badaczy. Wszyscy się zgadzają, że był to proces długotrwały i różnorodnie przebiegający. Formowanie się nazwisk na terenie Rzeczypospolitej dokonywało się w sposób złożony i na każdym z jej terenów mogły dominować te lub inne trendy. Dotyczy to m.in. różnic w doborze przyrostków. W jednym regionie mogły przeważać przyrostki jednego typu, w innym odmiennego. Dodatkowo na różnice terytorialne i chronologiczne nakładały się złożone uwarunkowania kulturowe, związane z rozwarstwianiem stanowym społeczeństwa I Rzeczypospolitej.
Wobec rozwoju Polski w dobie średniowiecza oraz zależności związanych ze służbą wojskową, podatkami, stanem posiadania itp. już nie wystarczały imiona, których zasób był ograniczony. Do imion zaczęto więc dodawać element dodatkowy (przydomek, pranazwisko), pozwalający na dokładniejszą identyfikację osoby w społeczności, w tym także w dokumentach. Uważa się, że do końca XV w. przyjęły się podstawowe typy budowy rodzimych nazwisk. Co prawda w wiekach późniejszych mogły pojawiać się nowe elementy słowotwórcze, ale przystosowały się do funkcjonujących wcześniejszych typów budowy.
Tradycyjna odmiana nazwisk żeńskich.
W polskiej tradycji językowej ugruntowały się formy nazwisk mężatek i panien, nieco odmiennych od nazwisk ich mężów czy ojców. Obecnie stan prawny nie uznaje tradycyjnej odmiany nazwiska za nazwisko właściwe (wyjątkami są nazwiska pochodzenia odprzymiotnikowego, tj. zakończone na: "-dzki", "-cki", "-ski" w formie męskiej, zamienione odpowiednio na żeńskie; np.: "Janicki – Janicka"). Do dokumentów prawnych wpisywane jest nazwisko w formie nieodmienionej. Jednak używane są one często na miejsce nazwisk właściwych, a używanie zarówno odmiany, jak i nazwiska właściwego nie jest niezgodne z zasadami językowymi. Przy tradycyjnej odmianie nazwisk żeńskich należy pamiętać o odpowiednich zasadach gramatycznych. Są one inne dla mężatek, inne dla panien.
Nazwiska mężatek utworzone od nazwisk właściwych będących rzeczownikami odmieniają się poprzez dodanie do tematu rzeczownika (nazwiska właściwego) odpowiedniej końcówki, tj. "-owa" (np.: "Podsiadło – Podsiadłowa, Rychło – Rychłowa, Wilk – Wilkowa" itd.), a do nazwisk zakończonych samogłoską – końcówki "-ina" lub "-yna" (np. "Zaremba – Zarembina" (por. Ewa Szelburg-Zarembina), "Kościuszko – Kościuszczyna"). Obecnie ta druga forma zanika na rzecz tej pierwszej.
W odmianie nazwiska panny do tematu zakończonego spółgłoską należy dodać końcówkę "-ówna" (np. "Borowik" – "Borowikówna", "Wilk – Wilkówna" itd.), a do zakończonego samogłoską – końcówkę "-anka" lub "-ianka" (np. "Skarga – Skarżanka", "Podsiadło – Podsiadlanka", "Zięba – Ziębianka"; por. Danuta Gierulanka, Ewa Śnieżanka). Obecnie zanika stosowanie form panieńskich nazwisk, szczególnie tradycyjnej formy nazwisk zakończonych samogłoską (np. "Podsiadło – Podsiadłówna" zamiast "Podsiadlanka", "Rychło – Rychłówna" zamiast "Rychlanka").
Etymologia nazwisk.
Nazwiska równe imionom.
Jedną z wymienionych wyżej kategorii są nazwiska równe imionom. Warto przyjrzeć się źródłom ich formowania. Część takich nazwisk mogła powstać w wyniku nazywania w małej społeczności (głównie na wsi) kilkorga dzieci jednego ojca jego imieniem, np. "Adamy" (od imienia ojca: "Adam"), "Jany" (od imienia ojca: "Jan"), "Piotry" (od imienia ojca: "Piotr") czy "Kuby" (od zdrobnionego imienia ojca: "Jakub"). Gdy te "Adamy", "Jany", "Piotry" i "Kuby" osiągały pełnię praw dorosłego człowieka, to tak urobione miano (już jako "Adam", "Jan", "Piotr" czy "Kuba") mogło dołączyć do właściwego imienia (tego nadanego na chrzcie) i stać się nazwiskiem, np. Karolina "Adam", Piotr "Jan", Barbara "Piotr" czy Anna "Kuba".
Część nazwisk równych imionom wiązała się z faktem, że chociaż dana osoba posiadała imię otrzymane na chrzcie, to potocznie, na co dzień, zwracano się do niej używając innego imienia. Można przypuszczać, że praktykowano to od wprowadzenia w Polsce chrześcijaństwa. Obok silnej, zakorzenionej tradycji przedchrześcijańskiej pojawiła się wówczas nowa, zupełnie odmienna: w dalszym ciągu noszono dawne, tradycyjne imiona słowiańskie, a jednocześnie przy chrzcie duchowni nadawali imiona dotąd na ziemiach polskich nieznane. Taka dwuimienność w czasach późniejszych, np. w momencie spisu powinności pańszczyźnianych, powodowała, że jeden z elementów kancelista mógł uznać za imię, a drugi za nazwisko.
Kolejny, najbliższy nam chronologicznie sposób mnożenia nazwisk równych imionom określają normy prawne z pierwszej połowy XIX wieku. Przepisy kodeksu cywilnego Królestwa Polskiego z roku 1825 nie regulowały kwestii nadawania nazwiska dziecku nieznanych rodziców. Ówczesny urzędnik stanu cywilnego, sporządzający akt urodzenia takiego dziecka, nie znając nazwiska, wpisywał niekiedy dwa imiona. Wtedy to drugie pełniło funkcję nazwiska. Powstałe tymi sposobami nazwiska drogą dziedziczną przechodziły z pokolenia na pokolenie i dziś tworzą wśród nazwisk polskich dość liczną grupę. Warto przy tym zauważyć, że mogą to być także imiona żeńskie, które – siłą rzeczy – jako nazwiska używane są przez mężczyzn (np. "Sabina", "Magda").
Nazwiska od wyrazów pospolitych i nazw czynności.
Wielka liczba nazwisk została utworzona od wyrazów pospolitych (tzw. apelatywów). Część tych nazwisk brzmi tak samo jak ich pierwowzór, np. "ogórek" (warzywo) i "Ogórek" (nazwisko). Natomiast druga część tego zbioru została wzbogacona o przyrostki, np. "grzyb" i "Grzyb-owski".
Część z nich była i pozostała znaczeniowo obojętna, ale część zachowała konotacje negatywne.
Początkowo przezwiska, a z czasem nazwiska pochodzące od zwierząt czy roślin, bardzo często miały nie tylko nazywać, odróżniać danego człowieka, ale mogły być metaforycznym komentarzem do jego przypadkowego, jednostkowego zachowania lub posiadania jakiejś cechy charakteru. Wykorzystując je, można było na ogół dość dokładnie i praktycznie określić prawie każdego człowieka. Tak więc osobnika o sporej tuszy, a zarazem bardzo silnego zwano przeważnie "Bykiem", "Niedźwiedziem" lub "Zwierzem", innego, uchodzącego w danym środowisku za wyjątkowo przebiegłego i chytrego – "Lisem", a jego syna (w zależności od regionu Polski) – "Lisowczykiem", "Lisieckim" lub "Lisowskim", człowieka mieszkającego na końcu wsi lub za rzeką – "Koniecznym" lub "Zarzecznym", a wypuszczającego dość często i głośno swoje wiatry – "Bździochem" lub "Pierdziochem". I takie właśnie przezwisko zapisywano przy jakiejś urzędowej potrzebie przez miejscowe władze, zwłaszcza przez administrację dworską i kościelną, przeważnie przy rozpisywaniu i ewidencjonowaniu pańszczyźnianych powinności, przy czym zupełnie nie troszczono się, aby brzmiało ono jakoś godziwie. Chodziło tylko o to, by wyróżniało ono pańszczyźnianego chłopa spośród innych – by pozwalało na jego identyfikację. Autorytet dworu i plebanii był w tym czasie tak duży, że poddany nie śmiał po prostu oponować i godził się na takie określenie jego osoby, jakie funkcjonowało już w miejscowym środowisku. Obie strony nie uświadamiały sobie wówczas, jak ważną sprawą w życiu człowieka stanowić będzie nazwisko.
Podstawą powstania dużej grupy nazwisk były uprawiane przez ludzi rzemiosła (czyli zawody), zajęcia oraz narzędzi z nimi związanych. Klasycznym przykładem jest nazwisko "Kowal" i jego późniejsze formy, np. "Kowalik", "Kowalski" oraz "Kowalczyk". Osoby zajmujące się krawiectwem można było nazwać "Krawiec", ale też obdarzano je nazwiskami typu: "Guzik", "Pętelka", "Nitka", "Igła" czy "Nogawka".
Opisane wyżej nazwiska (głównie odapelatywne, czyli powstałe od wyrazów pospolitych) kształtowały się już od XIII wieku, a proces ten zamknął się wraz z reformą w zakresie prawa cywilnego pod koniec XVIII w. Nazwiska odapelatywne utożsamiane są często wyłącznie z ludnością niższych klas społecznych. Jednak nie jest to prawda, gdyż warstwa szlachecka przybierała tego typu nazwiska i to już od XIV wieku.
Najpowszechniejsze przyrostki.
Nazwiska zakończone na -ski, -cki i -dzki.
Nazwiska z tego typu przyrostkami wiążą się z kulturą szlachecką.
Nie ma wątpliwości, że w nazwiskach polskich sufiks -ski jest najczęstszy i na tle nazwisk innosłowiańskich oraz pozasłowiańskich najbardziej charakterystyczny. Już parę wieków temu zdawali sobie z tego sprawę rodacy i obcy podróżnicy. Sufiks -ski jest charakterystyczny dla polskich nazwisk odmiejscowych, mógł też tworzyć nazwiska od innych podstaw, i nazw osobowych o różnej genezie. Do XV wieku nazwiska zakończone na -ski pochodzą niemal wyłącznie od nazw miejscowych. Odmiejscowe formy nazwisk na -ski uzyskały zdecydowaną dominację wśród szlachty i możnowładztwa w Polsce w XVI wieku. Zbiegło się to z osiągnięciem przez szlachtę najwyższego znaczenia w państwie.
Od XVI wieku a zwłaszcza w wieku XVII, a także w wiekach późniejszych sufiks -ski często był przyłączany do innych podstaw niż nazwy miejscowe, przede wszystkim dla podkreślenia nobliwości nazwiska, a co za tym idzie i nosiciela. Takie nazwiska uznawane były społecznie za „lepsze”.
Dyskusyjna jest wśród onomastów polskich funkcja patronimiczna przyrostka "-ski". Interesujące mogą być interpretacje tego zróżnicowania: historyczne, zależne od układu stanowego społeczeństwa, od przywilejów stanowych itd. Nazwiska na "-ski", "-cki" noszone były pierwotnie przez szlachtę, która jak długo mogła, broniła dostępu do nich niższym warstwom. Z czasem jednak model na -ski, -cki szeroko się rozpowszechnił. Często takie nazwiska były efektem spolszczania niemiecko brzmiących, a sam sufiks służył np. do adaptacji niemieckich przymiotników.
Badacze nazw osobowych stwierdzili, że w drugiej połowie XIII wieku nastąpił początek procesu tworzenia się nazwisk, w tym z przyrostkiem typu "-ski". Najwcześniejsze przykłady takich nazwisk pochodzą w Polsce z XIII w., np. Lipski (1239). W XIV w. nastąpił zdecydowany wzrost nazwisk na "-ski" głównie w Wielkopolsce i tam takich nazwisk od XIII – do XV w. było w Polsce najwięcej, potem na Mazowszu, mniej w Małopolsce i zwłaszcza na Dolnym i Górnym Śląsku. Od połowy XVI w. moda na nazwiska na "-ski", uważane za nobliwe „szlacheckie” gwałtownie szerzy się również na Mazowszu i w Małopolsce. Znaczniejsza ilość mieszczan i chłopów noszących nazwiska "na -ski", wystąpiła jednak tylko w Małopolsce. Na Pomorzu Zachodnim i Gdańskim, nazwiska "na -ski", przybierają na sile w drugiej połowie XVII w.
Karol Szajnocha wskazywał, że nazwisko zakończone na "-ski" upowszechniło się w Polsce za przykładem honorowych nazw skandynawskich.
Zbliżony przyrostek "-s’kyj" ("-ський") można spotkać wśród znacznej części nazwisk ukraińskich, a przyrostek "-skij" ("-ский") wśród pewnej części nazwisk rosyjskich; takież "-ský" jest charakterystyczne dla białoruskich, czeskich, a "-ski" ("-ски") dla macedońskich nazwisk. Podobieństwo ma dwa źródła: wspólne, słowiańskie korzenie języków oraz silne oddziaływanie polskiej kultury, począwszy od XIV wieku, na terenie kresów południowo-wschodnich i wschodnich.
Nazwiska pochodzenia obcego.
Nazwiska pochodzenia niemieckiego.
Wzrost wpływów i znaczenia języka niemieckiego w Polsce, w wiekach XIII i XIV widoczny jest w procesach osadniczych, zwłaszcza na dzisiejszym Dolnym i Górnym Śląsku, Wielkopolsce i południowym pasie Małopolski. Nazwiska pochodzenia niemieckiego spotykamy najdalej na wschód w XV w. we wsiach Podkarpacia koło Krosna. Kwestia szczególnie licznych nazwisk niemieckich przedstawia się różnie. Najczęściej są to nazwiska mieszczan, mniej chłopów, którzy tworząc zwarte grupy, zatracając świadomość odrębności etnicznej, utrzymywali swe nazwiska. W miarę procesów asymilacyjnych nazwiska te ulegały najłatwiej upodobnieniom fonetycznym, następnie ortograficznym, aby nawet zmienić swe znaczenie np. Rolle – Rola, Ruck na Róg itd. Na ogół jednak przetrwały w zmienionej postaci fonetycznej i ortograficznej. W ten sposób zatrzeć się mogło niemieckie pochodzenie nosiciela nazwiska. Jednak jakaś część nazwisk niemieckich osadników została zachowana w pierwotnej formie, ich potomkowie zostali na polskiej ziemi, kultywowali polską kulturę i czuli się Polakami.
W Wielkopolsce udział elementu niemieckiego był słaby. Zaznaczył się on silniej w kilkunastu wsiach założonych przez zakony cystersów z Lądu, Łekna, Paradyża, Wielenia i innych. Mało było kolonistów niemieckich w Sieradzkiem, Łęczyckiem, na Kujawach czy w ziemi dobrzyńskiej. Niemcy przybywający do Wielkopolski pochodzili przeważnie z Górnego i Dolnego Śląska. Im zawdzięczamy niemieckie nazwy takich miast, jak Komorów – "Mikstat", Ostrzeszów – "Schildberg", Kępno – "Langenfurt". Na wsi wielkopolskiej Niemców prawie się nie spotykało. W XVI w istniały pod Lesznem dwie wsie niemieckie Gronowo i Witków, pod Wschową – "Tillendorf", kilka na południu od Międzyrzecza, Brójec, Wyszanowo, Suchy Lutelak. Dokumenty historyczne wspominają o pierwszych osadnikach niemieckich w Wielkopolsce w 1210 r., na Dolnym Śląsku – w latach 1215–1217, a w opolskiej części Górnego Śląska – w 1225 r. Osiedla niemieckie z lat 1234–1244 powstają nad górnym Dunajcem i Popradem.
Główne grupy kolonistów niemieckich na terenie historycznego Śląska i Małopolski pochodziły z Niemiec południowych i środkowych, częściowo nawet w postaci zgermanizowanych Serbów Łużyckich. Wsie osadzone wyłącznie kolonistami niemieckimi przybierały zwykle nazwy niemieckie. Stąd pochodzą nazwy wsi Tylmanowa, Grywałd, Szymbark, Szlembark, Frydman, Tymbark, Rozemberk, Melsztyn i wiele innych, które wywodzą się od nazwiska osadźcy Niemca lub od nazwy wsi niemieckiej, z której pochodzili osadnicy, niekiedy też oddawano w języku niemieckim właściwości terenu, na którym wieś lokowano. Na zachodnich krańcach Rusi Czerwonej powstają dwa silne skupiska ludności pochodzenia niemieckiego w okolicach Łańcuta i Sanoka. Do wieku XVI zachowały charakter niemiecki Kościan w Poznańskiem, niektóre miejscowości podkarpackie i wielkie miasta, jak Poznań, Kraków i Lwów. Najwięcej nazwisk o genezie niemieckiej zachowało się na Podkarpaciu (zob. Głuchoniemcy). W niektórych wsiach jak np. w Markowej czy Haczowie ich liczba dochodzi do 70% ogółu. Razem z szerzeniem się protestantyzmu w XVII-XVIII wieku następuje odrodzenie imiennictwa niemieckiego. Szlachta górnośląska ulega w tym okresie germanizacji i mimo posiadania polskich nazwisk, używa imion niemieckich lub w brzmieniu niemieckim, w miastach zaś mieszczanie o nazwiskach niemieckich zaczynają używać np. imion polskich.
Pod koniec XVIII wieku osadnicy niemieccy pojawiają się w dobrach Ordynacji Zamojskiej. Osadnictwo niemieckie w Galicji, prowadziła administracja austriacka. Jednym z wybitnych przedstawicieli osadników niemieckich z Tuszowa Małego był Jan Sehn, profesor nadzwyczajny UJ, pełnomocnik ministra sprawiedliwości do ścigania zbrodniarzy hitlerowskich.
Zdecydowana większość osadników z powiatu sanockiego pochodziła z obszaru Palatynatu z okolic dolin rzeki Nahe i Glan, ludność ta mówiła dialektem szwabskim,reszta pochodziła z Austrii i Czech. Potomkowie dawnych osadników odwiedzają nadal rodzinne strony, publikowane są wydawnictwa okolicznościowe. Jednym z najwybitniejszych przedstawicieli dawnych osadników niemieckich ziemi sanockiej jest prof. Adam Fastnacht.
W okresie po 1918 r., w celu przyspieszenia efektów polonizacji Niemców, zalecano głównie pod wpływem endecji „zerwanie więzi łączącej ich z etnicznym państwem niemieckim, odcięcie ich od wpływów tego państwa”. Plan piętnastoletni przyjęty przez rząd polski w 1938 przewidywał m.in. na lata 1941–1951 podniesienie stanu sanitarnego miast i „ostatecznej polonizacji miast polskich”, co w kontekście polityki czystek etnicznych w tamtym czasie brzmieć musiało niepokojąco.
Wszystkie najbardziej popularne nazwiska niemieckie, a więc: Müller, Schmidt, Schneider, Fischer, Meyer, Weber, Wagner, Becker, Hoffmann itd., derywowane i polonizowane; występują również we współczesnej Polsce w tradycyjnych i historycznych regionach osadnictwa niemieckiego, zwłaszcza na Warmii i Mazurach, Górnym i Dolnym Śląsku, Pomorzu Gdańskim i Zachodnim, Wielkopolsce, południowym pasie Małopolski i Podkarpaciu.
Benner (obecnie Bonar), Blech, Braun, Braunek, Büttner (obecnie Butnar/Bytnar), Dressler (Dreslar), Englot (które zostało spolszczone), Eschenrath, Fakenday, Flossnitzer, Gerlach (obecnie Gierlach, Gierloch), Giese (obecnie Giza), Glockenbrecht, Glombin, Grebestetter, Grob, Gucwa, Gutknecht, Haechsler, Hallmann, Hansel, Heckert (Ekiert), Herman, Hoffmann, Hofman, Kassner, Keller (Kyellar, obecnie Kielar/Kielur), Kennemann, Kiedos, Klein, Klejna, Knapp (od "Knoep", pagórek), Knapa, Knitter, Kolb, Kolbe, Kolber, König (Kenig), Koepke (obecnie Kopka), Krause, Krauss (Krausz), Krauze, Krüger, Kruger, Krummel, Linda, Linde, Linder, Lorenc, Lorentz, Lorenz, Majer, Matthorn, Mayer, Megger, Meierth, Mejer, Mendyk, Meyer, Miller, Müller, Nagel (Nagiel), Naumaier, Nauman, Neumaier, Neumann, Neumayer, Nickel (Nikiel), Niebel, Niemeyer, Nitz (obecnie Nycz), Nojman, Paetzhold, Peltz (obecnie Pelc), Polnar (Pojnar), Rautenkranz, Reetz (Retz, Rec), Regel, Reichel (Rajchel, Raichel), Reiss, Reichert (obecnie Rajchert), Rosenberg (Rozenbark, Rozembark), Rosenkranz (Rozenkranz, Rozenkranc), Ross, Rothbart, Rumpel, Runge, Rychter, Richter, Sack, Sauhaar, Scheiner, Schiller (Sziler, Szeler, Szylar, Silar), Schindler (obecnie Szyndlar, Szidler), Schmidt (Szmit, Szmid), Scholz (Szolc), Schossler (obecnie Szosler, Szośler), Schröder (Szreder), Schultz (Szulc), Schür (obecnie Szur), Schulzenhayn, Schwartz (Szwarc), Schweingreber, Seidel (obecnie Zajdel), Simon, Springler, Srynca (Szprynglar), Steinagel (obecnie Sztejnagel), Strampe, Struner, Stuglik, Studlik, Szast, Schneider (Sznejder oraz Sznajder), Szuder, Tasz, Teichmann, Ullman (Ulman), Ungier, Utzig (Ucig), Vogel (Fogiel), Vlamann, Weiss (Weys, Weisz, Wajs, Wais), Weissgerber, Wenzel (Wencel), Zöckler
Nazwiska pochodzenia rosyjskiego.
Aksjonow, Aleksandrow, Aleksiejew, Andrejew, Antonow, Archipow, Babuszkin, Baranow, Bełkin, Below, Bieliajew, Bobrow, Bogdanow, Borisow, Borodin, Brusilow, Bułchakow, Buturlin, Bykow, Chernow, Charitonow, Charlamow, Danilow, Dawidow, Demidow, Dmitrjew, Dubinin, Fedotow, Fokin, Fomin, Frołow, Fiodorow, Gierasimow, Gołowin, Gołubiew, Grigoriew, Gusew, Ignatow, Ignatiew, Iwanow, Ismajłow, Jakowlew, Jefimow, Jegorow, Jerszow, Jurjew, Kalinin, Kaszin, Kazakow, Kisieliew, Klimow, Kobrin, Komarow, Konowałow, Konstantinow, Korowin, Korsakow, Kozłow, Krawczenko, Kruszankin, Krugłow, Kriuczkow, Kulikow, Kurakin, Kuzmin, Kuzniecow, Łarionow, Ławrow, Łazariew, Lebiediew, Leontiejew, Makarow, Markow, Martynow, Matwiejew, Majkow, Medwedow, Michajłow, Mironow, Murawiow, Nazarow, Niekrasow, Nesterow, Nikitin, Nikolajew, Nowikow, Orłow, Osipow, Owczinnikow, Ozerow, Panin, Pawłow, Petrenko, Petrow, Pirogow, Pletniow, Poliakow, Ponomarjow, Popow, Prochorow, Reznik, Romanow, Rybłow, Rumiancew, Saltykow, Samojlow, Siemionow, Siergiejew, Szczerbakow, Szubin, Sidorow, Simonow, Smirnow, Sobolew, Sokołow, Sołowjow, Sorokin, Stepanow, Suworow, Tarasow, Tichomirow, Tichonow, Tkaczow, Trietiakow, Tomaszew, Uljanow, Wasiljew, Wawilow, Winogradow, Wladimirow, Wołkow, Worobjow, Woronow, Woroncow, Zacharow, Zajcew, Zinowiew, Zujew, Żdanow, Żewłakow, Żukow
Nazwiska pochodzenia czeskiego.
Frątczak, Fredro, Jelinek, Jersak, Kedaj, Nemeczek, Nowak, Peczek, Pospiszył, Pudelko, Smetana, Sojka, Urbanek, Hul, Helma, Kilian, Kluk, Kuca, Obara, Sala, Krutys, Ferfecki/Ferfecky, Szramek
Nazwiska pochodzenia litewskiego.
Adydan, Ciunajtis, Bałtruszajtis, Daszuta, Dowgiałło, Dukszta, Eidrigevicius, Gudelis, Jurgiełajtis, Jagiełło (nazwisko o białoruskim-litewskim pochodzeniu), Jundziłł, Mikuczonis, Gustajtis, Pakulnis, Piekoś, Piekuś, Pietruczanis, Piwiszkis, Skirgiełło, Staniszkis, Szemis, Użdawinis, Warżagolis, Waszkinel, Wiliwis, Winciunas, Żemajtis, Żyłajtys
Nazwiska rusińskie/łemkowskie.
Babej, Barna, Bohula, Boiwka, Burianych, Harhaj, Homa, Choma, Hrynio, Dziurdzio, Diadio, Kantolak, Kapustianik, Kopylec, Kuchyna, Lenczyszyn, Mankowicz, Pankowicz, Patrosz, Pelesz, Palumachanycz, Romanik, Romaniszyn, Sasko, Slymak, Stanczak, Suszko, Chomka, Car, Czopik, Czurma, Halyk, Galik, Holiniak, Chrycyszyn, Hulak, Husak, Huska, Drybak, Kaliniak, Kit, Krokosz, Kus, Litusiak, Mikita, Proc, Rytar, Tyszko, Trojanowicz, Trubko, Fedronko, Fecko, Makuch, Kuźmiak, Kuncik, Czerep, Ciołka, Rusynko, Adamiak, Wisłocki, Papacz, Dragan, Szafran, Fesz, Lech, Kania
Nazwiska pochodzenia białoruskiego.
Sapieha, Kleszczonek, Łatyszonek, Łobacz, Prokopowicz, Mickiewicz, Sienkiewicz, Paszkiewicz, Iwaszkiewicz, Pawłowicz, Łukaszewicz, Bartosiewicz, Łuckiewicz, Kościuszko, Moniuszko, Koszkało, Sienko, Szutkiewicz, Pietraszewicz, Kokoszkiewicz, Lechowicz oraz Lachowicz
Nazwiska pochodzenia żydowskiego.
Na kulturę ziem polskich oddziaływały nie tylko tradycje – ogólnie mówiąc – wschodnia i zachodnia, ale też chrześcijańska, muzułmańska i judaistyczna.
W zasadzie do końca XVIII wieku Żydzi wschodniej i centralnej Europy nie posiadali nazwisk dziedzicznych we współczesnym rozumieniu. Nie znaczy to, że do identyfikacji wystarczało im samo imię. Radzili sobie w podobny sposób jak inne narody: obok imienia używali nazwy miejsca pracy, urodzenia czy pochodzenia, wykonywanego zawodu itp., dodając do tego imię ojca lub matki.
W zaborze rosyjskim od 1845 roku Żydzi, podobnie jak inni obywatele, zmuszeni byli przybrać nazwiska dziedziczne. Należy podkreślić, że nie zawsze mogli sami decydować o wyborze nazwiska. Bardzo często zależało to od urzędnika, który mógł narzucić swoją wolę i często tak robił (). Dlatego też nazwiska Żydów mogą zawierać różne elementy językowe: hebrajskie, aramejskie, niemieckie, jidysz, słowiańskie i inne. Poza tym Żydzi, przybyli do Polski z terenów niemieckich, mający typowo aszkenazyjskie nazwiska zmieniali ich pisownię na polską aby zachowana została oryginalna, niemiecka wymowa fonetyczna (np. z „Goldstein” na „Goldsztajn”), podczas gdy Żydzi, którzy od początku swojej emigracji z krajów Bliskiego Wschodu zamieszkali na terenie Polski tworzyli nazwiska rodowe od swoich hebrajskich imion dodając jedynie polskie końcówki, przez co nie można ich zakwalifikować do typowo aszkenazyjskich. Cechą charakterystyczną nazewnictwa żydowskiego jest hybrydalność nazwisk, np. do hebrajskiego lub słowiańskiego tematu (rdzenia) dodawano końcówkę lub sufiks z innego języka.
Przykłady nazwisk pochodzenia żydowskiego:
Abarbanel, Abkind, Adelsztajn, Adler, Ajzyk, Akerman, Aszkenazy, Baruch, Bergajm, Berman, Blat, Bornsztajn, Bram, Chajek, Chajes, Chajkin, Chajm, Chajman, Chajmowicz, Chazan, Chelman, Cychtynger, Duszejkin, Edelkind, Epsztajn, Fajnmeser, Finkelsztajn, Fiszel, Fiszelewicz, Fogler, Frajman, Frejdkies, Frydman, Fróg, Garcsztark, Gelman, Gierszonek, Gierszonowicz, Gierszuni, Ginsburg, Glater, Glaser, Goldberg, Goldencwajg, Goldsztajn, Goldsztok, Gros, Grosman, Grynszpan, Grynsztajn, Hadad, Halpern, Halperyn, Himelfarb, Horowicz, Izraelewski, Izraelowicz, Jafe, Jofe, Kacenelenbogien, Kafman, Kalman, Kalmanowicz, Kamelgarn, Kaufman, Kempner, Kerszenbaum, Kimelfeld, Kirszbaum, Kohn, Klajner, Klajnplac, Koller, Kochen, Koperwasser, Kryger, Kranz, Kwasner, Lajbcyger, Lajpcynger, Landau, Lejba, Lejbik, Lejbowicz, Lejzer, Lejzerowski, Lewenfisz, Likerman, Litman, Majcher, Majzner, Mandel, Mandelbojm, Mandelbrojt, Mandelsztam, Margolis, Mełamed, Mendelzon, Milsztajn, Modrykamień (kalka z Blaustein), Mowszowicz, Mozes, Muszkatblit, Nirenberg, Nusman, Ofenbach, Oszer, Oszerowicz, Oszerowski, Pelman, Perlowagóra (kalka z Perelberg), Plicer, Podrabinek, Rabin, Rabinek, Rabinowicz, Rabinowski, Rabiński, Rajchbard, Rajsbaum, Rapoport, Rojtenberg, Rojtkop, Rozenbaum, Rozenblat, Rozenblum, Rozenbojm, Rozencwajg, Rozensztajn, Rubinstein, Rubińczyk, Safir, Sagał, Sajfert, Salamończyk, Sandler, Segal, Silbersztajn, Szajncholc, Szapiro, Szapocznik, Szczech, Szlamiak, Szlomowicz, Szmajser, Szmul, Sztajnchaujer, Sztalander, Sztencel, Szymchowicz, Tajtelbaum, Tempel, Trejtel, Urbach, Wajchman, Wermand, Wizental, Wolkensztajn, Zajdensztadt, Zalcer, Zalman, Zalmanowicz, Zemel, Zilber, Zilberman, Zylberholc
Nazwiska pochodzenia tatarskiego.
Abakanowicz, Achmetowicz, Assanowicz, Chazbijewicz, Kukiz, Mołczan, Trabuć, Ułaniuk, Ułanowicz
Nazwiska pochodzenia ormiańskiego.
Agopsowicz, Awedykowicz, Axentowicz, Isakowicz, Isakiewicz, Manugiewicz, Scecewicz, Sarkisiewicz, Torosiewicz, Torosowicz; często są to nazwiska dosłownie tłumaczone z ormiańskiego (np. Astwacatur „dar Boga” – Bogdanowicz), Manuił w grupie nazwisk pochodzących od imienia cerkiewnego Maniło, to z hebrajskiego immanu’el „Bóg jest z nami”, z greckiego Manouel.
Nazwiska pochodzenia ukraińskiego.
Anchimiuk, Andrejczuk, Andrejuk, Andrzejuk, Antonycz, Antoszczuk, Antczuk, Antychowicz, Bakunowicz, Bakun, Bandera, Bendera, Bondar, Bondaruk, Chwedczuk, Chwedur, Chwedoruk, Dawidiuk, Dawidziuk, Demidiuk, Denisiuk, Dmitruk, Doroszewicz, Dorosz, Doroszuk, Fedoruk, Fiedoruk, Haponiuk, Hawryluk, Harasymiuk, Harasym, Hodonczuk, Hryciuk, Hryniuk, Hryć, Hryń, Ihnatiuk, Ignatowicz, Ilczuk, Jakimiuk, Juchimczuk, Jaremczuk, Jarymowicz, Jarema, Jawdosiuk, Jendrejcak, Jendrzejczak, Juszczuk, Karpiuk, Polikarp, Kiluk, Kiła, Kiryło, Kiryluk, Kirylczuk, Korniluk, Korniło, Kostiuk, Kościuczuk, Kowalczuk, Krawczuk, Krawać, Krawacz, Kuźmiuk, Kuźma, Kosma, Kostiuczuk, Kościuczuk, Laszuk, Lasz, Łukianiuk, Łukijańczuk, Łukian, Łukianenko, Mackiewicz, Macko, Matwij, Malczuk, Malec, Marczenko, Marczeniuk, Martyniuk Maryniuk, Matejczuk, Mikitiuk, Mikita, Maloletko, Nikita, Niczyporuk, Niczypur, Ochrymiuk, Ohijewicz, Oksentiuk, Oksetiuk, Akseniuk, Oleksiuk, Oleksa, Omelianiuk, Onikijuk, Oniszczuk, Onopiuk, Onopryjuk, Osipczuk, Osipiuk, Osipczuk, Ostapczuk, Ostapiuk, Owerczuk, Owsijuk, Panasiuk, Parfiniuk, Patejuk, Pieńczuk, Pieśluk, Pińczuk, Pilipczuk, Pilipiuk, Radiwoniuk, Radwaniuk, Radwoniuk, Sać, Saczko, Soćko, Sacharczuk, Sawczuk, Zacharczuk, Seheń, Selewoniuk, Siliwoniuk, Selwesiuk, Sylwesiuk, Semeniuk, Soroczyński, Supruniuk, Swirydiuk, Tereszczuk, Tkaczuk, Tofiluk, Teofiluk, Tymoszenko, Wakuluk, Waszczuk, Wawdejuk, Wawreniuk, Weremijuk, Wołosik, Wołosowicz, Wołostowski
Nazwiska pochodzenia węgierskiego.
Balazs, Batory (węg. Báthory: zanik bezdźwięcznego "h"), Bekiesz, Geremek, Gierek, Szalak, Wajda, Warga, Botor, Kondysar, Kossut, Ciara, Rakoczy (węg. Rákóczi: wymiana "i" na "y"), Rudaś (węg. Rudas: dopasowanie pisowni do wymowy Rudasz), Tekieli, Jaki.
Nazwiska polskie pochodzenia wołoskiego.
Balon, Bryndza, Bryndzak, Bryndziak, Caban, Cap, Cioban, Dzioban, Dziuban, Dziurdzik, Gajda, Gawęda, Magura, Moczan, Romaniak, Turbak, Wlach, Wlachnik, Wołoch, Wołoszyn, Wołochowicz, Wołoszczak, Wołoszczyk, Wołoszyk.
Najpowszechniejsze nazwiska w województwach.
Uwzględniono też nazwiska na miejscu czwartym, które nie są w pierwszej trójce w żadnym województwie.

</doc>
<doc id="107898" url="https://pl.wikipedia.org/wiki?curid=107898" title="Mazur (nazwisko)">
Mazur (nazwisko)

Mazur – polskie nazwisko. 13 pod względem popularności nazwisko w Polsce. Według bazy PESEL 27.01.2022 r. nazwisko to nosiło 34 193 Polek i 34 144 Polaków.
Znaczna liczebność osób noszących to nazwisko może wiązać się z faktem, że z przeludnionego Mazowsza pochodzili liczni koloniści zasiedlający stopniowo różne tereny dawnej Rzeczypospolitej. W przysłowiach ludowych oznaczał człowieka upartego i walecznego
Istnieje teza, że słowo może mieć pochodzenie staroruskie – "Madzior" → "Maziur" → "Mazur" (węgierskie "Magyar" → Węgier) i pierwotnie oznaczało węgierskich najeźdźców. Z czasem nazwa została przeniesiona na przybywających z Mazowsza uciążliwych osadników.
Marcin Kromer oraz Alessandro Guagnini uważali, że nazwa Mazowsze pochodzi od imienia Miecława "Maslausza albo Mazosza", cześnika Mieszko II Lambert, który zbiegł na Węgry.

</doc>
<doc id="107899" url="https://pl.wikipedia.org/wiki?curid=107899" title="Flisz (brydż)">
Flisz (brydż)

Flisz (od „Forcing lub inwit Szuriga Zbigniewa”) – brydżowa konwencja licytacyjna opracowana przez Zbigniewa Szuriga jako rozszerzenie konwencji Wilkosza. Szurig proponuje aby w sekwencji 2♦ – 2BA – 3♣ rebidy odpowiadającego 3♥/♠ były inwitami jeżeli trafiają w kolor otwierającego i forcingiem do końcówki jeżeli otwierający nie ma longera w kolorze rebidu.

</doc>
<doc id="107901" url="https://pl.wikipedia.org/wiki?curid=107901" title="Flisz">
Flisz



</doc>
<doc id="107903" url="https://pl.wikipedia.org/wiki?curid=107903" title="Rotoskop">
Rotoskop

Rotoskop – maszyna umożliwiająca zamianę filmu aktorskiego na film animowany poprzez ręczne, klatka po klatce, odrysowanie występujących na nim form – rotoskop wyświetlał klatki filmu na papier, gdzie były kopiowane przez rysownika. 
Animacja rotoskopowa została opracowana w 1915 roku i przez braci Maksa Fleischera i Dave'a Fleischera. Pierwszą postacią animowaną w ten sposób był stworzony przez nich na potrzeby promocji nowej metody Klaun Ko-Ko. Bracia Fleischer opatentowali rotoskop w 1917 roku.
Ponieważ była to technika czasochłonna, więc animowano w ten sposób tylko niektóre części filmów. Była wykorzystywana w wielu filmach jako metoda odwzorowania w animacji ruchu ludzkiego ciała (m.in. w "Królewnie Śnieżce i siedmiu krasnoludkach").
Była to metoda popularna, jednak niektórzy z twórców nie uznawali jej za prawdziwą animację i postrzegali ją jako oszustwo.

</doc>
<doc id="107905" url="https://pl.wikipedia.org/wiki?curid=107905" title="William Studeman">
William Studeman

William Oliver Studeman (ur. 16 stycznia 1940 w Brownsville) – admirał US Navy, były dyrektor Biura Wywiadu Marynarki Wojennej, później w latach 1988–1992 dyrektor Agencji Bezpieczeństwa Narodowego, a następnie zastępca dyrektora Centralnej Agencji Wywiadowczej od kwietnia 1992 do sierpnia 1995. 
Życiorys.
W 1962 – po uzyskaniu licencjatu z dziedziny historii na University of the South w Sewanee w stanie Tennessee – rozpoczął służbę w Marynarce Wojennej Stanów Zjednoczonych. W 1963 zdobył magisterium w zakresie stosunków międzynarodowych na George Washington University oraz ukończył Naval War College. W 1981 ukończył ponadto uczelnię Departamentu Obrony, waszyngtońską National War College.
W czasie wojny w Wietnamie przez cztery tury służył jako oficer operacyjny wywiadu przy uczestniczącej w konflikcie VII Flocie US Navy.
W 1980 został asystentem ds. wykonawczych zastępcy szefa operacji marynarki wojennej, następnie od 1984 był dyrektorem Grupy Planowania Dalekiego Zasięgu Marynarki Wojennej. Od września 1985 pełnił funkcję dyrektora Biura Wywiadu US Navy (ONI), a w sierpniu 1988, już jako wiceadmirał, stanął na czele Agencji Bezpieczeństwa Narodowego (NSA). We wrześniu 1992 został mianowany zastępcą dyrektora Centralnej Agencji Wywiadowczej (CIA). Na przełomie stycznia i lutego 1993 – do chwili zatwierdzenia nominacji R. Jamesa Woolseya – pełnił obowiązki dyrektora CIA.
W październiku 1995 przeszedł w stan spoczynku. Następnie do 2004 pracował na stanowisku wiceprezesa w koncernie lotniczym Northrop Grumman. Był członkiem szeregu komisji doradczych zarówno rządowych, jak i prywatnych. Był m.in. doradcą Defense Science Board, National Geospatial-Intelligence Agency, Joint Military Intelligence College – uczelni należącej do Defense Intelligence Agency, i National Reconnaissance Office. Jest przewodniczącym zarządu Naval Intelligence Foundations oraz członkiem zarządu National Cryptologic Museum Foundation. 

</doc>
<doc id="107906" url="https://pl.wikipedia.org/wiki?curid=107906" title="Bittorrent">
Bittorrent



</doc>
<doc id="107908" url="https://pl.wikipedia.org/wiki?curid=107908" title="Chłopi">
Chłopi

Chłopi – warstwa społeczna zamieszkująca tereny wiejskie, dominująca w społeczeństwach przedindustrialnych, zajmująca się produkcją rolną. Chłopów charakteryzuje odrębność warunków życia, obyczajów i tradycji, wynikająca z powiązania miejsca pracy z gospodarstwem domowym oraz uzależnienie procesu produkcji od warunków naturalnych.
Geneza.
Powstanie chłopów jako grupy społecznej i zawodowej miało miejsce około 4000 roku p.n.e. w czasie długotrwałego procesu przechodzenia ludzkości od łowiectwa i zbieractwa oraz koczownictwa do rolnictwa i hodowli zwierząt, oraz do osiadłego trybu życia. Proces ten zwany rewolucją neolityczną. miał miejsce w latach 10000–4000 p.n.e.
Sytuacja chłopów w starożytności.
Indywidualna gospodarka chłopska powstała w wyniku rozkładu wspólnoty pierwotnej. Warstwa chłopów istniała już w starożytnych społeczeństwach, choć istnienie niewolnictwa nie sprzyjało jej rozwojowi.
W Egipcie i Mezopotamii.
W Egipcie i Mezopotamii konieczność stosowania systematycznego zbiorowego wysiłku przy pracach irygacyjnych spowodowała uzależnienie chłopów od władzy królewskiej, która przejęła prawo własności ziemi i narzuciła rolnikom wysokie podatki oraz przymusową pracę przy kanałach. W hierarchii społecznej stali nad niewolnikami.
W Indiach.
W społeczeństwie starożytnych Indii podzielonym na kasty chłopi wchodzili w skład "wajśjów" grupy stojącej nad "śiudrami" i "pariasami". Według mitologii powstali z bioder Puruszy i zajmowali się uprawą roli, hodowlą bydła oraz handlem i rzemiosłem.
W Grecji.
W Starożytnej Grecji większość ziemi znajdowała się w posiadaniu chłopów, zatrudniających niekiedy jednego lub kilku niewolników. Od czasu Wielkiej Kolonizacji (VIII–VI w. p.n.e.) napływ taniego zboża spoza Grecji rujnował chłopów, którzy popadali w długi, a następnie – nie mogąc ich spłacić – także w niewolę. Mimo prób ratunku przez ogólne moratorium i nowy podział ziemi, liczba wolnych chłopów malała. W obawie przed rosnącym wzburzeniem, areopag uznał konieczność przeprowadzenia reform które przeprowadził w 594 p.n.e. Solon. Przeprowadzona przez niego reforma zaspokajała żądania chłopów ponieważ unieważniała wszystkie umowy pożyczkowe zawarte pod zastaw wolności lub ziemi. Tym którzy popadli w niewolę za długi zwrócono wolność. Chłopi stali się posiadaczami praw politycznych, bez których po reformie pozostali metojkowie. Chłopi uzyskujący dochód roczny poniżej 200 miar zboża zostali zobowiązani do służby wojskowej w lekkiej piechocie lub jako wioślarze, pozostali uzyskujący wyższy dochód służyli w piechocie ciężkozbrojnej. Kontynuatorem zmian Solona był Klejstenes.
W Rzymie.
Podobnie było i w Rzymie: we wczesnym okresie historii chłopi byli warstwą odgrywającą znaczną rolę w życiu gospodarczym i politycznym kraju, lecz poczynając od III wieku p.n.e. tworzenie się latyfundiów opartych na taniej pracy niewolniczej powodowało upadek drobnych gospodarstw. Zniszczenie Italii podczas wojen punickich (III w. p.n.e.), a następnie napływ taniego zboża z podbitych prowincji przyspieszały proces zaniku wolnych chłopów, czemu daremnie próbowały zapobiec agrarne reformy braci Tyberiusza i Gajusza Grakchów, w kwestii chłopskiej polegające głównie na przeprowadzeniu reformy rolnej w celu odbudowy warstwy drobnych rolników poprzez wprowadzenie ustawy ograniczającej do około 250 hektarów obszar ziemi publicznej będącej w posiadaniu właścicieli prywatnych.
Dopiero kryzys niewolniczego sposobu produkcji, którego objawy wystąpiły już w poł. I w n.e., skłonił właścicieli latyfundiów do powierzania niewielkich działek drobnym dzierżawcom, kolonom, początkowo wolnym, później przypisanym do ziemi. Oprócz kolonów osadzano też na ziemi na podobnych warunkach niewolników ("servi casati"). Kolonowie i "servi casati" stali się u schyłku starożytności zalążkiem warstwy społecznej poddanych chłopów. W 73 p.n.e. wielu chłopów poparło powstanie niewolników kierowane przez Spartakusa a znaczna ich część głównie zubożałych chłopów zasiliła szeregi powstańców. Co nie pozostało bez wpływu na odniesienie przez powstańców kilku zwycięstw nad regularną armia rzymską.
Sytuacja chłopów w średniowieczu.
Po upadku zachodniego Cesarstwa Rzymskiego w V wieku, osadnictwo wolnych wojowników germańskich na ziemiach zabranych Rzymowi stworzyło tu znów warstwę wolnych chłopów, istniejącą we wczesnym średniowieczu obok kolonów i niewolnych.
W Bizancjum, gdzie system niewolnictwa utrzymał się dłużej, wolne chłopstwo powstawało w wyniku kolonizacji słowiańskiej (od 2 poł. VI w.). Równocześnie rozkład wspólnoty rodowej w krajach germańskich i słowiańskich wchodził w ostatnią fazę, kształtowała się w nich indywidualna gospodarka chłopska. Podobnie jednak jak w starożytności, wolność chłopska nie okazała się trwała. Klęski żywiołowe, zniszczenia wojenne, ucisk fiskalny i powstawanie wielkich posiadłości skłaniał coraz częściej wolnych chłopów do rezygnacji z prawa własności ziemi na rzecz Kościoła lub możniejszych sąsiadów, z zastrzeżeniem sobie tylko prawa użytkowania. Proces ten, obserwowany najwcześniej i najwyraźniej w państwach powstałych na gruzach starożytnego Imperium Rzymskiego, objął już we wczesnym średniowieczu całą Europę.
Utraciwszy własność ziemi, wolni dotąd chłopi stawali się zależni od pana feudalnego nie tylko jako od właściciela roli, którą użytkowali, ale także jako od przedstawiciela władzy publicznej – popadali więc w poddaństwo. Ponieważ także "servi casati" podnieśli się dzięki faktycznej swobodzie do roli poddanych, zobowiązanych tylko do ściśle określonych danin i powinności, do X w. zatarły się w Europie Zachodniej istotne różnice między rozmaitymi wczesnośredniowiecznymi kategoriami ludności pracującej na roli, jak niewolnicy ("servi casati"), półwolni (liti, coloni), czy wolni (liberi, franci, ingenui). Terminy te oznaczały już tylko różnice pochodzenia, a nie rzeczywistego położenia, wszyscy oni bowiem pozostawali faktycznie w poddaństwie i zobowiązani byli wobec pana feudalnego do podobnych powinności i usług: wychodzili na pańszczyznę, dawali daninę (renta feudalna) i podlegali najrozmaitszym ograniczeniom prawnym (sądownictwo patrymonialne, przywiązanie do ziemi).
W Bizancjum poddaństwo chłopów upowszechniło się w XI-XII w. za panowania dynastii Komnenów, w Europie Środkowej i Wschodniej w tym samym mniej więcej czasie. W ten sposób w średniowiecznej Europie powstała warstwa chłopów jako jedna z dwu podstawowych warstw społeczeństwa feudalnego. Obarczeni nadmiernymi ciężarami, chłopi bronili się przed wyzyskiem i uciskiem głównie przez bierny opór, zbiegostwo i zbójnictwo.
Formą oporu chłopów był też ich udział w krucjatach i popieranie średniowiecznych ruchów religijnych. Ponieważ Kościół w średniowieczu kształtował świadomość chłopską, kryzys w nim zapoczątkowany w 1517 przez wystąpienie Marcina Lutra oraz reformację miał wpływ na wybuch buntów chłopskich w całych Niemczech oraz w krajach austriackich.
Wystąpienia zbrojne chłopów przeciw panom były we wczesnym średniowieczu rzadsze i nie objęły większych terenów.
Od XI-XII w. rozwijająca się w przeludnionej Europie Zachodniej kolonizacja nieużytków zapoczątkowała proces zamiany dotychczasowych świadczeń chłopskich na określonej wysokości czynsz płacony w ziarnie lub w pieniądzu. Z biegiem czasu, w miarę rozwoju stosunków towarowo-pieniężnych, coraz bardziej przeważała ta druga forma czynszu, co wobec powolnego, lecz systematycznego spadku wartości pieniądza znacznie odciążała gospodarstwa chłopskie. W wiekach następnych głód pieniądza skłaniał feudałów do zgody na wykupywanie się chłopów z poddaństwa osobistego. Zdarzało się też, że w poszukiwaniu źródeł dochodu przymuszano chłopów do wykupywania się na wolność (np. za czasów króla francuskiego Ludwika X w 1314–1316).
W ciągu XIII-XVI w. poddaństwo osobiste i sądowe ulegało kolejno likwidacji w północnych Włoszech, Anglii, Francji. Chłopi poddani zmieniali się formalnie w wolnych dzierżawców gruntu, co jednak nie uwalniało ich z zależności feudalnej, gdyż nadal byli zobowiązani do świadczeń z racji użytkowania ziemi. Ich ekonomiczne położenie pogarszał wzrastający ucisk feudalny oraz wciąż ponawiane próby narzucenia chłopom zwiększonych powinności. Choć pocieszano się przy tym, że "„Jacques bonhomme a bon dos, il souffre tout”" („grzbiet chłopski wszystko zniesie”), schyłek średniowiecza był w Europie Zachodniej okresem wielkich powstań chłopskich (we Francji Żakeria w 1358 r., w Anglii powstanie Wata Tylera w 1381 r., w Niemczech – wojna chłopska w 1525 r.).
Sytuacja chłopów w czasach nowożytnych.
Od XVI w. rozwój stosunków agrarnych potoczył się odmiennymi torami na zachodzie i wschodzie Europy: na zachód od Łaby feudalizm stopniowo obumierał, na wschód od Łaby nastąpił nawrót do zaostrzonych form poddaństwa.
W Anglii.
Szybki rozwój systemu kapitalistycznego w Anglii, zakończony powstaniem burżuazji w połowie XVII w. przyczynił się do wywłaszczenia chłopów z ziemi. Proces ten zapoczątkowany już w XV w. (ogradzanie) w związku z rozwojem hodowli owiec, przybrał na sile w okresie rewolucji przemysłowej u schyłku XVIII w. i doprowadził w 1 poł. XIX w. do prawie całkowitej likwidacji chłopstwa angielskiego, które zasiliło proletariat miejski. We Francji powinności chłopskie utrzymywały się aż do końca XVIII w. Chłopi cieszyli się jednak wolnością osobistą, a trudności życia chłopów polegały nie tyle na wysokości czynszów, co na sposobie ich pobierania, na częstej samowoli seniorów, wreszcie na przymusie korzystania za wygórowaną opłatą z pańskich młynów, pieców piekarskich, tłoczni winnych itp. (tzw. banalitety). Dodatkowo w wyniku kosztownych wojen XVII i XVIII w. powiększały się jeszcze nierówności społeczne.
We Francji.
Przed wybuchem rewolucji we Francji liczba chłopów wynosiła około 19 milionów i stanowiła 75% jej mieszkańców, którzy jako stan obciążeni byli mnóstwem powinności, podatków i danin na rzecz szlachty, państwa i kościoła. Poza czynszem ciążyły na nich wysokie daniny w naturze, opłaty ściągane przy różnych okazjach, obowiązki z tytułu pańszczyzny nadzwyczajnej oraz obowiązek szarwarku który w 1787 wynosił 30 dni w roku. Pierwsze zmiany korzystne dla chłopów wprowadził w 1779 król Ludwik XVI znosząc poddaństwo w dobrach królewskich i nakazując jego likwidację na terenie reszty kraju. Mimo to przed rewolucją jeszcze 2 mln, z 19 mln chłopów francuskich żyło w poddaństwie. Z chwilą wybuchu rewolucji chłopi oprócz tego że przestali wywiązywać się z obciążeń feudalnych oraz dziesięciny, zaczęli napadać na zamki i dwory niszcząc w nich archiwa zawierające wykazy obciążających ich powinności.
Rozruchy chłopskie w pierwszych dniach rewolucji francuskiej w 1789 r. sprawiły, że już 4 VIII 1789 Konstytuanta zniosła wiele prawa ograniczających wolność osobistą i własność chłopską. Zlikwidowano sądownictwo patrymonialne, prawo panów do usług osobistych chłopów, prawo polowania i przywileje podatkowe szlachty. Natomiast o zniesieniu wszelkich praw feudalnych oraz uznaniu chłopów za pełnych właścicieli ziemi zadecydował 17 lipca 1793 Konwent Narodowy.
Na zachodzie Niemiec rozwój stosunków agrarnych przebiegał podobnie jak we Francji, choć powinności chłopskie były na ogół większe, a zależność osobista cięższa. Ostatecznie zniesienie poddaństwa nastąpiło tu w związku z wojnami napoleońskimi (Westfalia 1807, Bawaria 1808, Hesja 1811, Wirtembergia 1819).
Zupełnie inaczej układały się stosunki w krajach leżących na wschód od Łaby, które od XVI w. stały się głównym dostawcą zboża dla Zachodu. Zainteresowana w organizowaniu własnych folwarków szlachta narzuciła chłopom pańszczyznę, której wymiar w ciągu XVI i XVII w. stale rósł. Towarzyszyło temu przywiązanie chłopów do ziemi. Chłopów kupowano i sprzedawano razem z ziemią, a sporadycznie nawet bez ziemi. Nie zdołał powstrzymać tych przeobrażeń opór chłopski, najsilniejszy w Rosji (powstania: Bołotnikowa w 1606 r., Razina w 1667 r., Buławina w 1707 r., Pugaczowa w 1773 r.).
W monarchii Habsburgów.
Pierwsze reformy agrarne w krajach wchodzących w skład monarchii Habsburgów korzystne dla chłopów wprowadziła Maria Teresa. Dobra państwowe podzielono na gospodarstwa rolne i oddano w dziedziczną dzierżawę wolnym chłopom. Cesarz Józef II kontynuując reformy zapoczątkowane przez matkę złagodził poddaństwo w dobrach prywatnych, umożliwiając chłopom bez zgody właściciela dóbr zmianę miejsca zamieszkania, wybór zawodu oraz swobodne zawieranie małżeństw. Dalsze zmiany planowane przez cesarza polegające za zamianie pańszczyzny na czynsz z powodu oporu feudałów opóźniały się, a z powodu śmierci cesarza w 1790 nie weszły w życie. Dopiero pod wpływem wiosny ludów w 1848 w monarchii dokonano likwidacji stosunków feudalnych i przeprowadzono uwłaszczenie chłopów.
Stosunki społeczne na wsi kształtowano w Europie Wschodniej odgórnie, tzw. pruską drogą, uwzględniając przede wszystkim interesy szlachty. Zniesienie poddaństwa i uwłaszczenie chłopów (Prusy w 1816 r., Austro-Węgry w 1848 r., Rosja w 1861 r.) połączone było z zaborem części gruntów chłopskich przez szlachtę. Razem z rozwojem wolnego handlu produktami rolnymi następował proces rozwarstwiania społecznego chłopów, podczas którego część z nich bogaciła się i zbliżała do grupy bogatych producentów, a część biedniała i zasilała szeregi miejskiego proletariatu. Szybkość postępowania tego procesu oraz rozpiętość różnic społecznych zależała od warunków ekonomicznych w poszczególnych krajach, na których ukształtowanie decydujący wpływ ma stopień przekształcenia gospodarki feudalnej w kapitalistyczną (amerykańska droga rozwoju kapitalizmu w rolnictwie, pruska droga rozwoju kapitalizmu w rolnictwie). Proces stałego rozwarstwiania się chłopów doprowadził do ukształtowania się grup bogatych rolników związanych z gospodarstwami zdolnymi do akumulacji, dającymi znaczne nadwyżki rynkowe, wymagającymi stałego zatrudnienia siły najemnej; grup chłopów gospodarujących bez nadwyżek lub z pewnymi nadwyżkami, zdolnych do zaspokajania potrzeb swoich i rodziny z dochodów płynących z gospodarstwa, biednych rolników, gospodarujących na swojej ziemi, ale zmuszonych prócz tego do pracy najemnej na wsi lub w mieście; powstają wreszcie grupy chłopów bezrolnych stanowiących wiejską biedotę lub powiększających szeregi proletariatu miejskiego.
Wojny chłopskie.
Powstania skierowane przeciw panującemu ustrojowi feudalnemu w których uczestniczyła wielka ilość chłopów i obejmujące swym zasięgiem znaczne tereny zwane są wojnami chłopskimi. Pomimo że stanowiły dla ustroju feudalnego znaczny wstrząs nie doprowadziły do jego upadku. Wojny chłopskie rozpoczęło powstanie chłopskie w 1358 we Francji. Powodem wybuchu powstania było wyniszczenie wsi wojną i epidemiami, a także wzrost podatków i danin. Chłopi na których czele stanął były żołnierz Wilhelm Cale nawoływali do stworzenia "świata bez szlachty".
Kolejne powstanie chłopskie miało miejsce w 1381 w Anglii któremu przewodzili Wat Tyler i John Ball w czasie którego żądano zniesienia ustaw poddańczych, podzielenia majątku kościelnego i zrównania stanów oraz stworzenia Królestwa Bożego na ziemi, gdzie wszyscy będą równi. Po upadku powstania Wata Tylera statuty znoszące poddaństwo chłopów wprowadzone w czasie jego trwania, unieważniono.
Do wojen chłopskich zalicza się też wojny husyckie w Czechach w czasie których walczono o zmianę stosunków społecznych i politycznych, dążąc do zniesienia pańszczyzny i poddaństwa oraz wprowadzenia wspólnoty majątkowej. Domagano się także gruntownych reform doktryny i organizacji kościoła. Najbardziej radykalnym odłamem husyckim byli taboryci skupiający chłopów i biedotę miejską. Zorganizowali oni doskonałą armię dowodzoną przez Jana Žižkę i Prokopa Wielkiego, która odniosła wiele zwycięstw nad wojskami cesarza Zygmunta Luksemburskiego.
Na Węgrzech wojna chłopska zwana powstaniem Dozsy miała miejsce w 1514. Armia chłopska w sile około 100 tysięcy ludzi pod wodzą Gyorga Dozsy przygotowana do krucjaty przeciw Turkom, miała zostać rozwiązana ponieważ szlachta w obawie przed uzbrojonymi chłopami, wymogła na prymasie Węgier odwołanie krucjaty i rozwiązanie chłopskiej armii. Chłopi jednak nie podporządkowali się tej decyzji i wystąpili przeciw wyzyskującej ich szlachcie. Pustoszyli kraj, palili zamki zabijając panów i ich rodziny. Do rozstrzygającej bitwy między armią chłopska a wojskami Jana Zapolyi późniejszego króla Węgier doszło pod Temeswarem. Po przegranej bitwie chłopi zostali surowo ukarani a dodatkowo zwiększono im podatki oraz wymiar pańszczyzny.
Kolejnym powstaniem chłopskim była wojna chłopska w Niemczech toczona w latach 1524–1526, której przywódcą był Thomas Müntzer. Przyczyną jej wybuchu było zwiększenie wyzysku feudalnego a chłopi walczyli w niej o całkowitą likwidację stosunków feudalnych, zniesienie poddaństwa i świadczeń feudalnych oraz sekularyzację dóbr kościelnych.
W 1525 doszło do próby utworzenia w Tyrolu państwa chłopskiego. Jego organizatorem był Michael Gaismair. Opracował on tzw. "Tiroler Landesordnung" co było rodzajem konstytucji. W "Tiroler Landesordnung" żądano wprowadzenia państwowego monopolu handlu, samowystarczalnej gospodarki rolnej oraz upaństwowienia kopalń. Aby to osiągnąć Gaismair szukał pomocy u wrogów władających Austrią Habsburgów. Jego zabójstwo przez wynajętych morderców stało się jedną z głównych przyczyn upadku powstania. Mimo że powstania chłopskie zostały stłumione, w ogólnym rozrachunku chłopi zyskali, bowiem w obawie przed kolejnymi buntami chłopskimi złagodzono wyzysk feudalny.
W Szwecji doszło do powstania chłopskiego pod przywództwem zbiega Nilsa Dackego. Powstanie wybuchło z powodu zbyt rygorystycznie ściąganych podatków oraz na tle religijnym. Do pierwszych wystąpień doszło w 1542 w prowincji Smaland gdzie zabitych zostało kilku poborców podatkowych. Chłopi pomimo że pod wodzą Dackego odnieśli kilka zwycięstw nad armią królewską zgodzili się w listopadzie 1542 na zawarcie rozejmu. Król Gustaw I Waza, pomimo że obiecał chłopom zmniejszenie podatków, wzmacniał swoje siły w Smalandzie. Na początku 1543 doszło do bitwy w której armia królewska pokonała powstańców.
Na terenie Rosji doszło aż do kilku powstań chłopskich mających miejsce w 1606, 1667, 1707 i w 1773. Ich przywódcami byli: Iwan Bołotnikow, Stiepan Razin, Kondratij Buławin i Jemieljan Pugaczow.
Do wojen chłopskich należy też powstanie tajpingów w Chinach.
Uwłaszczenie chłopów.
Zasadnicze znaczenia dla chłopów miało wprowadzone w XIX wieku uwłaszczenie, czyli przekazanie im na własność prawa do posiadanej od wieków przez nich ziemi, oraz zniesienie obciążeń feudalnych, głównie: pańszczyzny i dziesięcin, oraz innych darmowych prac. Uwłaszczenie chłopów miało miejsce we Francji w latach 1789–1794, w Prusach w latach 1807–1872, w Austrii w 1848, w Rosji w 1861 i w Królestwie Polskim w 1864. Uwłaszczenie przeprowadzano według trzech modeli: angielskiego, francuskiego i pruskiego. W Królestwie Polskim przeprowadzono je na mocy dekretu cara Aleksandra II Romanowa z 2 marca 1864. Projekt reform uwłaszczeniowych opracował Mikołaj Milutin.
Chłopi w okresie pouwłaszczeniowym.
Pod koniec XIX wieku chłopi stali się liczącą się grupą społeczną, zyskującą świadomość swojej odrębności i świadomość narodową. Rola tej warstwy jako istotnej była podkreślana przez rewolucyjnych marksistów postulujących wizję społeczeństwa komunistycznego, opartego na chłopstwie i proletariacie.
W sytuacji dużego zróżnicowania społecznego można mówić o chłopach jako o pewnej całości przede wszystkim ze względu na wspólne warunki bytowania, fizyczny charakter pracy, obyczajowość, tradycje itp. Więzi te grają dużą rolę zwłaszcza tam, gdzie zmiany społeczne dokonały się stosunkowo niedawno, i zachowały się relacje wywodzące się ze społeczności tradycyjnych.
Chłopi w Polsce.
Na ziemiach polskich już przed VI w. rozkład wspólnoty rodowej wiódł do wyodrębnienia się gospodarstw uprawianych przez poszczególne rodziny w ramach wspólnoty terytorialnej (opole). Co najmniej do X w. wolni chłopi, czyli smardowie, stanowili większość ludności.
W miarę powstawania dużych gospodarstw i folwarków ubożsi chłopi popadali w zależność typu feudalnego od możnych sąsiadów. W ciągu XI i XII w. większość chłopów utraciła wolność. W XIII w. nastąpiła względna poprawa położenia chłopów, jednak uległa odwróceniu od XIV w. Już statuty Kazimierza Wielkiego (1346), a jeszcze bardziej uchwała łęczycka (1418) ograniczyły prawo chłopów do opuszczania wsi. Statut piotrkowski 1496 roku i konstytucje sejmowe z początku XVI w. praktycznie przywiązały ich do ziemi. Wraz z pojawieniem się folwarku zaczął się powolny wzrost powinności i nawrót do renty odrobkowej. Już w 1. połowie XV w. pańszczyzna w dobrach kościelnych dochodziła do dwóch dni w tygodniu. W XVII w. pańszczyzna osiągała już wymiar 6 dni z łana, a poza tym wymagano od chłopów coraz więcej posług dodatkowych, formą wyzysku chłopów stały się także monopole dworskie, np. propinacyjny. Rozmiar gospodarstw chłopskich malał: w XVI w. wynosił przeciętnie pół łana, w 1. połowie XVII w. ćwierć łana, a w 2. połowie XVII w. przeważały gospodarstwa karłowate.
Kryzys gospodarki folwarczno-pańszczyźnianej skłonił niektórych magnatów w połowie XVIII w. do zmniejszania lub całkowitego znoszenia pańszczyzny i zastępowania jej czynszem. Równocześnie od połowy XVIII w. pod wpływem idei oświecenia kształtował się program reform zmierzających do ulżenia doli chłopów. Konstytucja 3 maja zapowiedziała wzięcie chłopów pod opiekę prawa, ustawa 1792 o sprzedaży królewszczyzn zapewniała chłopom tych dóbr wolność osobistą oraz własność użytkową ziemi, a nadto uwalniała z poddaństwa bezrolnych. Dalszą poprawę losu chłopów głosił Uniwersał połaniecki z 7 maja 1794. Klęska insurekcji kościuszkowskiej i III rozbiór Polski (1795) przekreśliły realizację zapowiedzianych reform.
Po rozbiorach losy chłopów na ziemiach polskich kształtowały się w zależności od sytuacji ekonomicznej, obowiązującego prawa i polityki państw zaborczych. Poważniejsze zmiany ustrojowe przyniosły dopiero czasy napoleońskie. W Księstwie Warszawskim konstytucja z 1807 zniosła poddaństwo, zapewniając chłopom wolność osobistą i równość wobec prawa. W zaborze pruskim również zniesiono w 1807 poddaństwo osobiste chłopów, w 1808 przyznano chłopom własność ziemi na terenach państwowych, a edykt 1811 zarządził stopniowe przeprowadzanie uwłaszczenia w dobrach prywatnych przez regulację gruntów. W zaborze austriackim uwłaszczenie chłopów zarządził patent cesarski z 1848 pod presją ruchów wolnościowych Wiosny Ludów. Najdłużej system folwarczno-pańszczyźniany utrzymał się w zaborze rosyjskim. Reforma 1861 w Rosji nie objęła Królestwa i dopiero powstańczy Rząd Narodowy 22 I 1863 ogłosił uwłaszczenie chłopów, co skłoniło carat do zarządzenia uwłaszczenia 2 III 1864 na korzystniejszych dla chłopów warunkach niż w cesarstwie rosyjskim.
W zaborze rosyjskim i austriackim utrzymywały się liczne pozostałości stosunków feudalnych, jak serwituty i różne formy ukrytej pańszczyzny. W Galicji nędzę chłopów pogłębiał postępujący proces rozdrabniania gospodarstw. W tych dwóch zaborach utrzymywał się także po uwłaszczeniu dawny antagonizm między dworem a chłopską wsią. W 1846 roku w Galicji doszło do wybuchu Rabacji.
W końcu XIX w. we wszystkich trzech zaborach chłopi zaczęli zrzeszać się w kółkach rolniczych i w spółdzielniach, głównie oszczędnościowo-pożyczkowych. Z powodu dużego przeludnienia wsi na przełomie XIX i XX w. rozwinęła się emigracja stała i sezonowa z zaborów austriackiego i pruskiego za ocean i do Niemiec.
I wojna światowa przyniosła poważne zniszczenia i pogorszenie sytuacji chłopów. Pod koniec wojny i po jej zakończeniu, w okresie niepokojów społecznych w Polsce, chłopi organizowali wiece i demonstracje, a niekiedy występowali zbrojnie. Domagano się parcelacji ziemi dworskiej, na terenach Zachodniej Ukrainy i Białorusi chłopi zajmowali ziemię folwarczną. Największe natężenie wystąpień było na Lubelszczyźnie i w Galicji (Republika Tarnobrzeska).

</doc>
<doc id="107909" url="https://pl.wikipedia.org/wiki?curid=107909" title="ARKONA">
ARKONA

ARKONA (Algorytm Rozpoznawania Kontrnaturalnych) – brydżowa konwencja licytacyjna opracowana przez polskiego teoretyka Łukasza Sławińskiego. Sławiński opracował algorytm, który umożliwia - według przyjętych przez niego kryteriów - rozpoznanie stopnia karności kontry naturalnej. "Kontra naturalna" to w tym kontekście kontra, która nie ma żadnego innego systemowego znaczenia w danej sytuacji licytacyjnej: jak kontra wistowa (np. kontra Lightnera) czy negatywna.
Gdy stosowana jest ARKONA, karność kontry jest stopniowana w sposób następujący:
Karność kontry oblicza się według mnemotechniczego schematu nazwanego przez autora PIUROPUSZ.

</doc>
<doc id="107920" url="https://pl.wikipedia.org/wiki?curid=107920" title="Polskie Towarzystwo Historyczne">
Polskie Towarzystwo Historyczne

Polskie Towarzystwo Historyczne (PTH) – polskie towarzystwo naukowe specjalistyczne, stowarzyszenie historyków polskich, skupiająca zarówno zawodowych historyków, jak i miłośników historii. Utworzone w 1886 we Lwowie z inicjatywy Ksawerego Liskego jako lokalne towarzystwo naukowe. Po 1925 stało się towarzystwem ogólnopolskim.
PTH organizuje i inicjuje prace badawcze oraz od 1890 r. co 5 lat powszechne zjazdy historyków polskich. Od 1974 roku PTH jest organizatorem olimpiad i konkursów historycznych. Popularyzuje historię powszechną, dzieje Polski i poszczególnych miast oraz regionów. Towarzystwo posiada 46 oddziałów i 16 kół terenowych, 8 komisji i ponad 3 tys. członków. Od 2005 roku PTH ma status organizacji pożytku publicznego.
Towarzystwo wydaje m.in. „Małopolskie Studia Historyczne”, „Rocznik Kaliski”, „Rocznik Łódzki”, „Rocznik Lubelski”; od 1959 zarząd główny towarzystwa wydaje „Biuletyn Polskiego Towarzystwa Historycznego”.

</doc>
<doc id="107922" url="https://pl.wikipedia.org/wiki?curid=107922" title="Przenikalność dielektryczna próżni">
Przenikalność dielektryczna próżni



</doc>
<doc id="107923" url="https://pl.wikipedia.org/wiki?curid=107923" title="Deesis">
Deesis

Deesis (gr. δέησις – „modlitwa”, „prośba”, „usilna prośba”) lub deisus – motyw, temat kompozycyjny związany z ikonografią chrześcijańską. Termin "deesis" oznacza modlitwę (czynność zwracania się z modlitwą; po grecku "déēsis" znaczy „prośba”, „błaganie”, „modlitwa”). Kompozycja znana jest też pod nazwą „trimorfion”. W ujęciach ikonograficznych triada osób: Chrystus (jako zbawiciel i sędzia), Bogurodzica i Jan Chrzciciel, czyli trimorfion, tworzy kompozycję zwaną "deesis". Kompozycja ta ukazuje Chrystusa Pantokratora w towarzystwie modlitewnie upozowanych Matki Boskiej i św. Jana Chrzciciela. Przedstawienie owej triady określane jest także jako "Trina Sanctitas". Termin "deesis" dotyczy wyłącznie obrazowania triady osób – Chrystus–Maryja–Jan Chrzciciel – w kontekście wstawienniczym. Na przestrzeni wieków powstawały podobne kompozycje, w których postacie Bogurodzicy i Jana Chrzciciela były zastąpione przez inne osoby, np. Piotra i Pawła czy archaniołów, oraz niosły ze sobą inną treść ideową. Nie mogą one być jednak utożsamiane z "deesis".
Terminologia.
Grecki termin δέησις oznacza „modlitwę, prośbę, usilną prośbę” i w takim znaczeniu używany jest w Biblii. W średniowieczu znacznie nie uległo zasadniczej zmianie. Rzeczownik "deesis" lub czasownik "deomai" były używane dla określenia petycji przedkładanych do cesarza lub wysokiego urzędnika ("magister memoriae"), który był wyznaczony do przedkładania próśb do władcy. Równocześnie słowo "deesis" było stosowane w chrześcijaństwie stosowane na określenie prośby kierowanej do Boga za pośrednictwem świętych, zaś dla próśb kierowanych wprost do Boga używano terminów "presbeia" lub "paráklesis".
Najstarszym znanym tekstem, w którym użyty został termin "deesis" jest „Żywot Symeona Nowego Teologa” Niketasa Stethatosa z ok. 1060. Opisując celę mnicha Symeona autor wymienił "deesis eikón megále", lecz nie ma możliwości zweryfikowania czy chodziło o obrazowanie Chrystusa, Bogurodzicy i Jana Chrzciciela. Staroruskie źródła wskazywały, że na przełomie XII i XIII w. termin "deesis" wiązł się na Rusi z obrazowaniami Chrystusa, Jana Chrzciciela, Bogurodzicy i innych świętych – także jako cały rząd w przegrodzie ołtarzowej. Do historii sztuki został wprowadzony dopiero pod koniec XIX w. przez profesora Noworosyjskiego Uniwersytetu, historyka literatury Aleksandra Kirpicznikowa.
Z kolei na terenie Cesarstwa Bizantyńskiego historia ikonograficznego używania słowa "deesis" była mniej jednoznaczna. Przez kolejne wieki termin ten nie był używany na terenie Bizancjum na określenie tej triady osób. Także długo po jego upadku. W sporządzonym w 1143 spisie inwentarza monasteru św. Pantelejmona na górze Athos, termin "deeseis" używany był wielokrotnie, ale na określenia innych obrazowań – np. samej Bogurodzicy. Równocześnie analiza inskrypcji odkrytych na ikonach z okresu XI-XV w. obrazujących triadę: Chrystus–Jan Chrzciciel–Bogurodzica wykazała, że w odniesieniu do modlitwy używano określeń "litai" oraz "ikesia" (ozn. błaganie), a termin "deesis" używano dla wzmiankowania modlitwy fundatorów ikony wznoszących prośby do Chrystusa za pośrednictwem Bogurodzicy i Jana Chrzciciela. W sporadycznych przypadkach inskrypcja "DEESIS" była umieszczana dla trimorfionu bez odniesienia do donatora.
Najstarszą zachowaną inskrypcją zawierającą określenie zobrazowanej triady (Chrystus, oraz św. Jan i Bogurodzica w pozach błagalnych), w znaczeniu współcześnie rozumianego terminu "deesis", był napis "Tríton" (Triada) umieszczony na X-wiecznym tryptyku z kości słoniowej z Palazzo di Venezia w Rzymie. W XIX w. taką kompozycję określano także w języku nowogreckim "trimórfion" (od gr. "trimorfos" – trójpostaciowy, trójforemny, trójkształtny) lub "trisósopos parástasis", lecz brak informacji od kiedy ten termin był używany w takim konkretnym znaczeniu. Wspomniane terminy nie odnosiły się jednak do treści teologicznej obrazowania, lecz tylko do warstwy formalnej dzieła. Terminy "deesis" i "trimorfion" nie pokrywają się więc ze sobą w pełni, jednak w historii sztuki stosowane są wymiennie.
W "deesis" zawarta jest idea najwyższego wstawiennictwa Bogurodzicy i Jana Chrzciciela. Zdaniem rosyjskiego teologa prawosławnego Siergieja Bułgakowa w przedstawionych w "deesis" postawach modlitewnych tych dwóch postaci wyraża się chrześcijańska prawda wiary o Wcieleniu. Bułgakow nazywał łączne obrazowanie Chrystusa, Jana Chrzciciela i Bogurodzicy „ikoną Wcielenia“.
Inskrypcja wytłoczona na oprawie Ewangeliarza Bernwarda z Hildesheim z przełomu X/XI w. wskazuje, że wszystkie trzy postacie triady obrazowanej w "deesis" były traktowane równorzędnie, jako jednolita triada, bez zastrzegania wstawienniczych funkcji Jana Chrzciciela i Bogurodzicy, jako triada najważniejszych postaci w chrześcijańskiej historii zbawienia. Zgodnie z tą ideą, triada ta jest także określana jako "Trina Sanctitas".
Idea "Trina Sanctitas".
Z wyjątkiem Łukasza, Ewangelie nie wspominają o spotkaniu w jednym miejscu i czasie osób ujętych w "Trina Sanctitas". Ów wyjątek Łukasza w Ewangelii Łukasza dotyczy odwiedzin brzemiennej Marii z Nazaretu u Elżbiety, matki Jana Chrzciciela, która również była już wówczas w ciąży, a tym samym Jezus i Jan byli tam obecni w okresie życia płodowego. Ewangelie nie zawierały więc inspiracji czy bezpośredniego wzorca dla idei "Trina Sanctitas".
Pozycja Jana Chrzciciela w "Trina Sanctitas".
O ile pozycja matki Jezusa w triadzie nie budziła wątpliwości, to sytuowanie w niej Jana Chrzciciela wymaga głębszych wyjaśnień. Bibliści zwracają uwagę, że historia Jana opisana w Ewangeliach zawiera szereg analogii do życia Jezusa, poczynając od sceny zwiastowania, przez narodziny, chrzest do męczeńskiej śmierci. W pismach Ojców Kościoła Jan był osobą, która całym swoim życiem zapowiadała Jezusa, ale także którą łączyła z Chrystusem duchowo-mistyczna więź:
Proroctwa o Janie i jego misji jako herolda Jezusa zawarte były w Księdze Izajasza („głos wołającego na pustyni“), Księdze Malachiasza („wysłaniec przez Panem”, „prorok Eliasz“). O wyjątkowości pozycji Jana w świadomości Kościoła pierwszych wieków, a w konsekwencji o lokowaniu go w "Trina Sanctitas", przesądziły jednak słowa Jezusa: „Zaprawdę powiadam wam: między narodzonymi z niewiast nie powstał większy od Jana Chrzciciela” (Mt 11, 11).
Ewangeliści wielokrotnie używali takich samych wyrażeń i zwrotów w odniesieniu do Jana, jakich używali w stosunku do Jezusa. Narodziny obu zwiastuje Anioł Gabriel, który poleca rodzicom nadanie dziecku imienia wybranego przez Boga, a zarówno Jan, jak i Jezus, rozpoczynają publiczne nauczanie od wezwania: Nawróćcie się, bo bliskie jest „królestwo niebieskie” (Mt 3,2; 4,17). Misja Jana Chrzciciela w chrześcijańskiej historii zbawienia była uwypuklana w wielu apokryfach, zarówno tych o zabarwieniu gnostycki, manichejskim czy bogomilskim. W Pytaniach Jana Teologa Jan utożsamiany jest z aniołem i z Eliaszem równocześnie. W tzw. ewangeliach dzieciństwa Jezusa pojawiało się wiele analogii między losami tych dwóch postaci. W Protoewangelii Jakuba oraz w Ormiańskiej Księdze Dzieciństwa Chrystusa autorzy zawarli opis ucieczki Elżbiety z małym Janem przez prześladowaniami Heroda, a więc w sposób paralelny do ucieczki Świętej Rodziny do Egiptu. Według opisu Żywota św. Jana Chrzciciela Serapiona z Thmuis z końca IV w. po tułaczce Elżbieta z synem dociera nawet do Egiptu. Eschatologiczny apokryf O drugim przyjściu Chrystusa przypisywany Palladiosowi Mnichowi przedstawia kolejność wchodzenia sprawiedliwych do raju podczas Sądu ostatecznego: Bogurodzica, Jan Chrzciciel, patriarchowie, apostołowie, święci z Nowego Testamentu i dopiero zbawieni wyznawcy.
Idea "Trina Sanctitas" była bardzo popularna w chrześcijaństwie wschodnim w okresie VI i VII w. Pośrednio potwierdza to fakt, że Jezus, Maria i Jan Chrzciciel są jedynymi nowotestamentowymi postaciami pojawiającymi się także w Koranie. Mahomet znał historię chrześcijańską przede wszystkim z przekazów ustnych, prawdopodobnie dzięki kontaktów Arabii z Syrią, która wówczas była istotnym ośrodkiem chrześcijaństwa. Sura 19 Koranu zawiera opis narodzin Jana Chrzciciela, będący parafrazą opisu z Ewangelii Łukasza. Od VI-VII w. idea triady "Trina Sanctitas" została ugruntowana poprzez umieszczenie w kalendarzu liturgicznym Kościoła. Powszechne było już bowiem obchodzenie narodzin Chrystusa, Bogurodzicy i Jana Chrzciciela.
O wyjątkowości Jana, uzasadniającej jego obecność w "Trina Sanctitas" pisali: Augustyn z Hippony, Jan Chryzostom, Piotr Chryzolog, Maksym z Turynu, czy Teodor Studyta. Starochrześcijańska tradycja złączyła te trzy postaci z "Trina Sanctitas" także w święcie Objawienia Pańskiego, w którym wspomnienie chrztu Jezusa przez Jana łączone jest ze wspomnieniem jego narodzin, które w takim połączeniu było obchodzone już w IV w.
"Trina Sanctitas" w liturgii.
Na V–VI w. przypadał w Bizancjum rozkwit twórczości liturgicznej wstawiennictwa świętych za grzesznikami i odwołującej się do porządku niebiańskiej hierarchii, a tym samym wyrażającej ideę "deesis", czyli wstawiennictwa Bogurodzicy i Jana Chrzciciela przed Chrystusem. Do najstarszych znanych tekstów liturgicznych, które wykazują ideową zbieżność z "deesis" była modlitwa "sedro", która była odczytywana na początku liturgii jakobickiej: „Maryja, która Cię zrodziła i Jan, który Cię ochrzcił, niech modlą się za nas – zmiłuj się nad nami!“. Podobne ślady można odnaleźć w troparionach odmawianych podczas nieszporów w liturgii rytu greckoprawosławnego po Kantyku Zachariasza. Jeden z nich jest poświęcony Bogurodzicy, drugi Janowi. Modlitwy te występują także, w bardzo podobnym układzie, w liturgii koptyjskiej. Biorąc po uwagę, że definitywny rozdział między Kościołami chalcedońskimi a monofizyckimi nastąpił w V w., wspólna idea musiała istnieć wcześniej.
Podczas obrzędu przygotowania darów w liturgii św. Jana Chryzostoma (o korzeniach w VIII-IX w.), jednej z wersji tekstowej Boskiej Liturgii (Eucharystii) w obrządku bizantyjskim kapłan wyjmuje jedną cząstkę prosfory (która symbolizuje Baranka paschalnego), z drugiej prosfory cząstkę, która symbolizuje Bogurodzicę, a z trzeciej prosfory wydzielana jest cząstka, która jest dedykowana Janowi Chrzcicielowi. Idea "Trina Sanctitas" ma w liturgii prawosławnej konkretne odniesienia.
"Trina Sanctitas" w poezji średniowiecznej.
Postać Jana Chrzciciela jest w hymnografii średniowiecznej wiązana z wiarą w pośrednictwo świętych. W gronie tym to Jan, obok Bogurodzicy, stał na czele hierarchii. Utwory dokumentujące funkcjonowanie idei "Trina Sanctitas" są znane już od X w. Wśród znanych utworów należy Bogurodzica, której najstarsze, datowane na XIII w. dwie pierwsze zwrotki wskazują na łączność postaci Chrystusa, Bogurodzicy i Jana Chrzciciela, podkreślają łączność wydarzenia "wcielenia" i "objawienia", oraz stanowią wezwanie do Matki Bożej (matki "Gospodzina", czyli Kyriosa) i Jana Chrzciciela ("Krzciciela", czyli chrzciciela; "bożyca", czyli "syna Boga") o wstawiennictwo u Boga o ziszczenie owoców tych wydarzeń.
Jak zaznaczał prof. Wiesław Wydra, w tym przykładzie należy uwzględnić fakt, iż pieśń ta od początku była wykorzystywana w liturgii Bożego Narodzenia, i pod wpływem coraz głębszej konotacji "Bogurodzicy" z ze świętem Narodzenia, w drugiej połowie XV w. dokonano korekty incipitu drugiej części pieśni. Słowa wskazujące na trop wielkanocny („Dla nas wstał z martwych król nasz, Syn Boży“), zostały zmienione w taki sposób, że nawiązywały do święta Narodzenia („Dla nas narodził się Syn Boży“).
Temat łączności narodzin i chrztu Chrystusa występował także w pieśni bożonarodzeniowej „Augustus kiedy królował...“ Władysława z Gielniowa. Motyw związania zwiastowania, narodzin Chrystusa i chrztu zawarty jest także w czeskiej pieśni z końca XIV w. "Od ciesafe nebeskćgo".
Ikonografia "deesis".
Temat ikonograficzny "deesis" ukształtował się w Cesarstwie Bizantyńskim w VI-VII w. Zdaniem części badaczy wyjściowym obrazowaniem tematu była miniatura z połowy VI w., która przedstawiała pięć stojących postaci: Bogurodzicę, Chrystusa, Jana Chrzciciela, Zachariasza i Elżbietę. Nad tymi postaciami widniały medaliony z popiersiami prorokini Anny i starca Symeona. Postacią centralną był Jan Chrzciciel. Na obrazowaniu, które znane jest z kopii datowanej na połowę IX w., umieszczone zostały inskrypcje: „Aż do Jana sięgało Prawo i Prorocy” oraz „A i Ty dziecię, prorokiem Najwyższego zwać się będziesz” (które podkreślały pozycję Jana jako punktu zwrotnego między Starym, a Nowym Testamentem) i Oto Baranek Boży, który gładzi grzechy świata (która wskazuje, że Jan rozpoznawał w Chrystusie Boga i przenikał tajemnice proroctw). Miniatura jest znana jedynie z odwzorowania, jakie wykonał w połowie IX w. w ramach "Topografii chrześcijańskiej" bizantyńskiego mnicha, geografa i podróżnika, Kosmasa Indikopleustesa.
W 563 poeta Paweł Silencjariusz wygłosił z okazji renowacji konstantynopolitańskiej katedry św. Sofii poemat "Opis kościoła Bożej Mądrości". W opisie przegrody ołtarzowej autor wyliczył wizerunki umieszczone w medalionach: Chrystusa, Bogurodzicy i Jana Chrzciciela. Wprawdzie opis nie odnosi się do idei wstawiennictwa świętych, to część badaczy uznaje, że był to najstarszy opis rozbudowanego rzędu "deesis" na przegrodzie ołtarzowej. Z czasów panowania cesarza Justyniana pochodzi także, uznawana za najstarsze znane obrazowanie "deesis", mozaika nad łukiem tęczowym w bazylice klasztoru Świętej Katarzyny u podnóża góry Synaj. Mozaika ta jest datowana na VI w., a więc na okres powstawania pierwszych ikon. Ukształtowane formy deesis można odnaleźć w polichromiach wykonanych w świątyniach po okresie ikonoklazmu, a także w miniaturach, czy szatach liturgicznych. Poszczególne kompozycje deesis mogą się różnić. Mogą być to kompozycje całopostaciowe, półpostaciowe, popiersia lub ukazujące same głowy. W wysokich ikonostasach deesis zajmuje centralne miejsce, a po ich bokach lokowane są inne wizerunki i w ten sposób powstaje tzw. wielkie deesis (sc. "deisusnyj czin"). Zamiana postaci Jana Chrzciciela na innego świętego nie występowało na terenie Cesarstwa Bizantyńskiego w ogóle. Na terenie prawosławnej słowiańszczyzny sporadycznie, natomiast na Zachodzie stosunkowo często. W Anglii była to postać św. Piotra, w Europie zachodniej i północnej Jan Ewangelista, a na Rusi św. Mikołaj.
Do najstarszych opisów obrazowania "deesis" należy także fragment "Pochwały świętych Cyryla i Jana" (ok. 610-623), autorstwa Sofroniusza Jerozolimskiego. W opisanej wizji sennej jednego z bohaterów autor przedstawił wygląd kościoła, w którego wnętrzu widniał: „...wielki i godny podziwu obraz, w środku ukazujący namalowanego farbami naszego Pana Chrystusa, po lewej stronie Matkę Jego, Panią naszą, Bogarodzicę i zawsze Dziewicę Maryję, dalej, po prawej stronie, Jana, który był chrzcicielem i zwiastunem tegoż Zbawiciela...“. Kolejnym przykładem obrazowania "deesis" przed wybuchem kontrowersji ikonoklastycznej, jest datowany na lata 649–655 fresk z kościoła Santa Maria Antiqua w Rzymie. Wspomniane przykłady nie pozwalają na definitywne stwierdzenie, czy temat "deesis" ukształtował się w pełni jeszcze przed okresem kontrowersji ikonoklastycznej, czy też przetrwał ten okres w praformie, by osiągnąć fazę rozwiniętą dopiero w połowie IX w.
Datowany na VIII-IX w. emaliowany tryptyk z Martwili jest najstarszym znanym obrazowaniem "deesis" w klasycznej postaci, zgodnej ze współczesnym definiowaniem tematu.
Główne warianty "deesis".
Przez kilka wieków licząc od powstania emalii z Martwili powstały liczne warianty tematu "deesis". Do głównych układów kompozycyjnych należały:

</doc>
<doc id="107924" url="https://pl.wikipedia.org/wiki?curid=107924" title="Psychomachia (topos)">
Psychomachia (topos)

"Psychomachia" () – topos literacki i motyw w sztuce, przedstawiający walkę cnoty i występku o duszę ludzką.
Starożytność.
Po raz pierwszy topos pojawił się w IV w. n.e., w alegorycznym dziele rzymskiego pisarza i chrześcijańskiego apologety Aureliusa Prudentiusa Clemensa (Prudencjusza) „Psychomachia”. Występowały w nim cnoty, wady oraz postacie biblijne (np. Hiob).
Psychomachia była stałym, często przewodnim, motywem moralitetów, w których o duszę bohatera walczyły personifikacje cnót i występków (czy grzechów) (często siedmiu cnót i siedmiu grzechów głównych).
Średniowiecze.
"Psychomachia" była popularna w średniowieczu, o czym świadczą liczne zachowane manuskrypty (16 datowanych na wieki IX-XIII). Od XII w. rozwinęły się także jego przedstawienia w ikonografii i rzeźbie, co łączy się z rozwojem koncepcji cnót moralnych. Psychomachia rozwinęła się jako motyw ikonograficzny w przedstawianiu cnót. Zastąpiła dawniejsze, statyczne przedstawienia cnót (najczęściej jako postaci kobiecych) przedstawieniami dynamicznymi, w których cnoty walczą lub tryumfują nad wadami, np. jako cnoty dzierżące tarcze i następujące nogą na głowę wad. Krąg takich rzeźb zdobiących archiwolty można znaleźć w kościołach południowo-zachodniej Francji.
Nowożytność.
W nowożytności topos uległ sekularyzacji i pojawia się również w utworach niereligijnych. Można go odnaleźć m.in. w następujących utworach:

</doc>
<doc id="107927" url="https://pl.wikipedia.org/wiki?curid=107927" title="Paul Cohen">
Paul Cohen

Paul Joseph Cohen (ur. 2 kwietnia 1934 w Long Branch, zm. 23 marca 2007 w Stanford) – amerykański matematyk, od 1964 roku profesor Uniwersytetu Stanforda.
Jego zasługą są przełomowe dla nauki i filozofii osiągnięcia w zakresie podstaw matematyki, między innymi udowodnił niezależność aksjomatu wyboru i hipotezy continuum od aksjomatów Zermela-Fraenkla; w 1966 roku za to osiągnięcie otrzymał medal Fieldsa.
Życiorys.
W roku 1953 ukończył Brooklyn College, a rok później miał już magisterium z matematyki na Uniwersytecie Chicagowskim. Cztery lata później był doktorem matematyki tegoż uniwersytetu (promotorem jego doktoratu był polski matematyk Antoni Zygmund). Kolejny rok spędził w Massachusetts Institute of Technology, potem następne dwa w Institute for Advanced Study w Princeton. Od 1961 roku wykładał na Uniwersytecie Stanforda, gdzie w 1964 roku uzyskał profesurę.
Cohen rozwiązał 1. problem z 23 problemów Hilberta, czyli rozstrzygnięcie hipotezy continuum. Problem ten był – obok wielkiego twierdzenia Fermata – jednym z najbardziej znanych zagadnień matematycznych.
Dzięki stworzonej przez siebie metodzie forsingu Paul Cohen rozstrzygnął w 1964 roku to zagadnienie. Otóż okazało się, że hipoteza continuum jest niezależna od „zwykłych” aksjomatów matematyki: można ją przyjąć jako dodatkowy aksjomat lub przyjąć jej zaprzeczenie – i w obu wypadkach nie popadnie się w sprzeczność. Metoda forsingu obecnie jest jednym z silniejszych narzędzi w teorii mnogości i logice.
Oznacza to, iż możliwa jest matematyka z hipotezą continuum i całkiem inna – bez niej. Jest to sytuacja dość podobna do istniejącej ponad stulecie wcześniej z geometrią nieeuklidesową.

</doc>
<doc id="107928" url="https://pl.wikipedia.org/wiki?curid=107928" title="(433) Eros">
(433) Eros

(433) Eros – planetoida z grupy Amora.
Odkrycie.
Planetoida została odkryta 13 sierpnia 1898 roku w Berlinie przez astronoma Carla Gustava Witta. Tej samej nocy planetoidę tę sfotografował również w Nicei Auguste Charlois, jednak odkrycie jest przyznawane wyłącznie Carlowi Wittowi.
Obiekt ten nosi imię mitologicznego boga miłości i namiętności seksualnej Erosa. Przed nadaniem nazwy planetoida nosiła oznaczenie tymczasowe (433) 1898 DQ.
Orbita.
Orbita Erosa nachylona jest do płaszczyzny ekliptyki pod kątem 10,83°. Na jeden obieg wokół Słońca potrzebuje około 1 roku i 278 dni, krążąc w średniej odległości 1,46 au. Średnia prędkość orbitalna wynosi ok. 24,36 km/s.
Eros należy do grupy Amora, planetoid zbliżających się w obiegu wokół Słońca do orbity Ziemi.
31 stycznia 2012 planetoida znalazła się w odległości 26,7 milionów kilometrów (0,178 au) od Ziemi, było to jej najbliższe przejście od 1975. Podobnie blisko Ziemi znajdzie się ponownie w 2056.
Właściwości fizyczne.
(433) Eros ma bardzo nieregularny kształt, jego rozmiary to 34,4 × 11,2 × 11,2 km. Jego albedo wynosi 0,25, a jasność absolutna to 11,2. Średnia temperatura na powierzchni to ok. 227 K (&gt;  po stronie nasłonecznionej, po stronie nocnej). Planetoida ta zaliczana jest do typu S. Zawiera 20 mld ton aluminium, a także sporą ilość innych metali, jak złoto, platyna i cynk. Jej powierzchnia jest pokryta regolitem, którego grubość i skład pozostaje tematem badań. Większość regolitu na powierzchni Erosa powstała prawdopodobnie w wyniku licznych, małych zderzeń z innymi planetoidami. Jest też wiele kraterów uderzeniowych.
Badania bezpośrednie.
Eros był celem wyprawy sondy NEAR, która dokonała lądowania na powierzchni planetoidy 12 lutego 2001 roku. Sonda zebrała sporo informacji o planetoidzie, m.in. przesłała na Ziemię około 160 tysięcy fotografii obiektu. Ostatnie zdjęcia wykonane przez tę sondę pokazują szczegóły wielkości rzędu kilkunastu centymetrów.
Lista tworów geologicznych.
Regiony.
Regiony na Erosie zostały nazwane na cześć współodkrywców tej planetoidy.
Grzbiety górskie.
Formacje te nazwano na cześć astronomów, którzy zajmowali się badaniem Erosa.
Kratery.
Kratery uderzeniowe na Erosie noszą imiona słynnych kochanków z legend, mitologii i literatury. Jeden z kraterów nosi nazwę od święta zakochanych – Walentynek (krater Valentine), inny – postaci historycznej (Casanova).

</doc>
<doc id="107929" url="https://pl.wikipedia.org/wiki?curid=107929" title="Ulica Piwna w Gdańsku">
Ulica Piwna w Gdańsku

Ulica Piwna – ulica w Gdańsku. Od strony Motławy jest przedłużeniem ulicy Chlebnickiej, zaczynającej się Bramą Chlebnicką. Przy końcu ulicy znajduje się Wielka Zbrojownia (zbudowana na początku XVII w. i pełniąca funkcje miejskiego arsenału), współcześnie zaadaptowana na potrzeby handlu.
Przed 1945 ulica nosiła niemieckojęzyczną nazwę "Jopengasse" od warzonego ówcześnie w Gdańsku, znanego w Europie, gatunku mocnego piwa, tzw. piwa jopejskiego.
Najznamienitszym gdańszczaninem mieszkającym przy ul. Piwnej był żyjący na przełomie XVI i XVII w. architekt Jan Strakowski. 
Około 1897 przy ul. Piwnej 2 mieściła się agencja konsularna USA. W latach 30. w budynkach o numerach 8-11 urzędował gdański gauleiter NSDAP Albert Forster. 19 września 1939 roku Forster podejmował tu Hitlera. W tym czasie kamienica pod numerem 11 posiadała na elewacji wykutego z piaskowca, stylizowanego orła ze swastyką w wieńcu z liści dębowych, będącego godłem NSDAP.
Od 2008 w sezonie turystycznym ulica jest wyłączona z ruchu kołowego i zamieniona w "deptak".
Do 15 listopada 2017 funkcjonował tu II Komisariat Policji, przeniesiony następnie na ul. Długa Grobla.

</doc>
<doc id="107931" url="https://pl.wikipedia.org/wiki?curid=107931" title="Moskorzew">
Moskorzew

Moskorzew (daw. "Moskarzew") – wieś w Polsce położona w województwie świętokrzyskim, w powiecie włoszczowskim, w gminie Moskorzew.
W latach 1975–1998 miejscowość administracyjnie należała do województwa częstochowskiego.
Miejscowość jest siedzibą gminy Moskorzew.
Moskorzew jest punktem początkowym żółtego szlaku turystycznego do Szczekocin (szlaku „kosynierów”), prowadzącego po polach bitwy pod Szczekocinami.
Położenie.
Moskorzew leży przy granicy z województwem śląskim, 28 km na południe od Włoszczowy i 66 km na południowy zachód od Kielc, na obszarze Niecki Włoszczowskiej. Na terenie wsi znajdują się źródła Białej Nidy.
Komunikacja.
Przez miejscowość przebiega droga krajowa nr 78 z Chmielnika do granicy z Czechami w Chałupkach.
Na przystanku PKS zlokalizowanym przy tej drodze zatrzymują się autobusy dalekobieżne do Katowic, Ostrowca Świętokrzyskiego, Starachowic, Tarnobrzega oraz autobusy obsługujące trasy lokalne do Włoszczowy, Szczekocin, Jędrzejowa oraz innych miejscowości gminy.
Zabytki.
W kościele parafialnym, który jest byłym zborem zachowały się płyty nagrobkowe arianek: Barbary z Dąbrowskich Moskorzowskiej, Zofii z Sancygniowskich Karsznickiej oraz Doroty Moskorzowskiej. Wspomina o tym Józef Szymański w pracy „Szlakiem Braci Polskich”.

</doc>
<doc id="107932" url="https://pl.wikipedia.org/wiki?curid=107932" title="Pappus z Aleksandrii">
Pappus z Aleksandrii

Pappus z Aleksandrii, Páppos ( "Pappos ho Aleksandreus") – żyjący na przełomie III i IV wieku grecki matematyk.
Najbardziej znany jest ze swego dzieła ("Synagoge", "Zbiór"), które ukazało się około roku 340. Był to złożony z 8 ksiąg podręcznik starożytnej geometrii. Pappus zawarł w nim również rozważania nad dziełami innych matematyków, których dzieła częściowo zaginęły.
Przypisuje mu się sformułowanie tzw. twierdzenia Pappusa, jednego z podstawowych w geometrii rzutowej.

</doc>
<doc id="107933" url="https://pl.wikipedia.org/wiki?curid=107933" title="Pappos z Aleksandrii">
Pappos z Aleksandrii



</doc>
<doc id="107934" url="https://pl.wikipedia.org/wiki?curid=107934" title="Parabola półsześcienna">
Parabola półsześcienna



</doc>
<doc id="107939" url="https://pl.wikipedia.org/wiki?curid=107939" title="Muzeum Suntory">
Muzeum Suntory

Suntory – muzeum sztuki współczesnej zaprojektowane w 1994 r. przez Tadao Andō na nadbrzeżu przystani Tenpozan w Osace. Ma ono kształt odwróconego ściętego stożka o średnicy 48 m, przeciętego dwoma prostopadłościanami. Każdy z elementów zaprojektowano jako osobny, zamknięty obiekt, pomimo iż są częścią całości. Wyraźna artykulacja poszczególnych części zespołu i czytelna geometria, to cechy klasycznej architektury starożytnej, m.in. Grecji, Chin.
W 2010 roku muzeum zostało zamknięte, a w 2013 roku ponownie otwarte pod nazwą Osaka Culturarium at Tempozan, zmieniając i rozszerzając charakter swojej działalności wystawienniczej.

</doc>
<doc id="107945" url="https://pl.wikipedia.org/wiki?curid=107945" title="Antioch Hieraks">
Antioch Hieraks

Antioch Hieraks (stgr. Ἀντίoχoς Ἱέραξ, zm. 226 p.n.e.) - dynasta seleukidzki, syn Antiocha II Theosa i jego pierwszej żony Laodiki, młodszy brat Seleukosa II Kallinikosa.
Życiorys.
W latach 239-236 p.n.e. toczył ze swoim bratem, Seleukosem II, wojnę domową o władzę w państwie. Hieraks wykorzystał zaangażowanie brata w III wojnie syryjskiej. W roku 236 p.n.e. (lub 239 p.n.e.) udało się Hieraksowi pokonać brata w bitwie pod Ancyrą (Ankyrą) przy wydatnej pomocy Galatów, jednakże ostatecznie przegrał zmagania; przyczyną jego upadku była wojna z władcą Pergamonu, toczona w latach 236-228 p.n.e. Został wygnany przez swojego brata do Tracji. Tam próbował zorganizować armię, jednak został zabity przez Galatów w roku 226 p.n.e.

</doc>
<doc id="107946" url="https://pl.wikipedia.org/wiki?curid=107946" title="Antychryst">
Antychryst

Antychryst (gr. "antichristos") – przeciwnik, oponent Chrystusa (anti – przeciw, zamiast; christos – pomazaniec); duch będący zaprzeczeniem Chrystusa, jego antytezą. Szatan; anioł upadły, zły duch, czart, władca, który rządzi w powietrzu (Biblia: "List do Efezjan", 2,2), kusiciel, książę ciemności, w wierzeniach judeo-chrześcijańskich główny duch zła we wszechświecie.
Wierzenia.
Według przekazów biblijnych "Antychryst" spowoduje odstępstwo w chrześcijaństwie, będzie prześladować i wytracać wyznawców Chrystusa, będzie zamierzał zmienić Prawo Boże i wypowiadać słowa, które mają charakter bluźnierczy, a jego działalności będą towarzyszyć fałszywe objawienia, znaki i cuda. Będzie dominować w Europie przez 1260 dni (wg rachuby biblijnej 1260 dni = 1260 lat) i dotrwa do powtórnego przyjścia Chrystusa.
W Biblii imię to oznacza zazwyczaj oponenta albo przeciwnika w zwykłym, ludzkim sensie. Tak postrzega antychrysta Nowy Testament. Proroctwa zawarte głównie w Księdze Daniela, listach apostoła Pawła i w Apokalipsie zapowiadają pojawienie się wielu antychrystów-ludzi. Jednak kładą główny nacisk na pojawienie się szczególnego Antychrysta bezpośrednio przed powtórnym przyjściem Chrystusa. Wiele grup chrześcijan na przestrzeni dziejów próbowało utożsamić postać Antychrysta z jakimś konkretnym człowiekiem. Między innymi za Antychrysta uważano cesarza rzymskiego Nerona, niektórych papieży, antypapieży, Fryderyka Barbarossę, Fryderyka II Hohenstaufa, cesarza Francuzów Napoleona I Bonaparte, wodza i kanclerza Rzeszy Niemieckiej Adolfa Hitlera, przywódcę ZSRR Józefa Stalina. Można też porównywać diabła z Bogiem w tym sensie, że są przeciwstawni, np.:
Problem Antychrysta był głównym tematem rekolekcji wielkopostnych, jakie wygłosił dla papieża Benedykta XVI kardynał Giacomo Biffi w marcu 2007.
Antychryst w Biblii.
W Piśmie Świętym słowa antychryst użył tylko apostoł Jan. W dwóch listach noszących jego imię pojawia się ono cztery razy – zarówno w liczbie pojedynczej i mnogiej. Wynika z nich, że antychryst to kłamca i zwodziciel, którego celem jest zniszczenie więzi łączącej człowieka z Chrystusem i z Bogiem.
Co Biblia mówi o antychryście:
Antychryst w księgach symbolicznych Kościołów.
Księgi symboliczne Kościołów powstałych w wyniku reformacji zgodnie stwierdzają, że jedynym Panem Kościoła jest Chrystus, dlatego też przypisywanie sobie godności i władzy Pana Kościoła przez instytucję papiestwa jest przypisywaniem sobie praw należnych jedynie Bogu, dlatego też instytucja papiestwa (ale nie Kościół rzymskokatolicki, również nie jakiś poszczególny papież), stawiając się w pozycji Chrystusa, ma znamiona antychrysta (wyraz antychryst pochodzi od greckiego złożenia αντί + Χριστός, przy czym „αντί” oznacza nie tylko "przeciwko", lecz także "zamiast", albo "w miejsce").
Antychryst w literaturze.
W literaturze kwestia tożsamości antychrysta i jego działalności nie jest jednoznacznie i precyzyjnie określona. Część autorów uważa, że antychrystem jest lub będzie instytucja, inni zaś, że będzie nim określona jednostka – człowiek.
Ważniejsi autorzy utożsamiający antychrysta z instytucją papiestwa:
Ważniejsi autorzy utożsamiający antychrysta z konkretną osobą, która ma się objawić w nieokreślonej przyszłości:
Xavier Léon-Dufour twierdzi, że personifikacja ta ma charakter ponadczasowy i dopatrywanie się jej w jakiejś postaci historycznej jest bezzasadne.
Antychryst w kulturze.
Filozof niemiecki Fryderyk Nietzsche sam siebie nazywał antychrystem. Napisał też książkę pod tym tytułem, poświęconą krytyce chrześcijaństwa. Również rockman Marilyn Manson utożsamia się z postacią Antychrysta, często i bezwzględnie krytykując chrześcijaństwo.

</doc>
<doc id="107947" url="https://pl.wikipedia.org/wiki?curid=107947" title="Prawo miejskie">
Prawo miejskie



</doc>
<doc id="107948" url="https://pl.wikipedia.org/wiki?curid=107948" title="Paweł Adamowicz">
Paweł Adamowicz

Paweł Bogdan Adamowicz (ur. 2 listopada 1965 w Gdańsku, zm. 14 stycznia 2019 tamże) – polski prawnik, radca prawny, samorządowiec i polityk, działacz opozycji demokratycznej w PRL, w latach 1998–2019 prezydent Gdańska.
Był przewodniczącym studenckiego komitetu strajkowego na Uniwersytecie Gdańskim podczas strajków w 1988. W latach 1990–1993 był prorektorem Uniwersytetu Gdańskiego. W 1990 roku uzyskał mandat radnego Gdańska. W latach 1994–1998 był przewodniczącym Rady Miasta Gdańska. W latach 1998–2019 był nieprzerwanie prezydentem Gdańska.
Jako prezydent miasta podkreślał wartość różnorodności kulturowej, prowadził politykę otwartą na różne grupy, odwoływał się przy tym do wartości chrześcijańskich. Podkreślał znaczenie dialogu i pojednania polsko-niemieckiego oraz współpracy z mniejszością kaszubską. Był zaangażowany we wdrożenie miejskiego programu integracji osób migranckich, wziął udział w gdańskim Marszu Równości. W działalności samorządowej niejednokrotnie ścierał się ideowo i programowo z oponentami z Prawa i Sprawiedliwości. W wydanej w 2018 książce "Gdańsk jako wspólnota" krytykował politykę PiS jako niedemokratyczną i naruszającą ład konstytucyjny.
Zmarł 14 stycznia 2019 w wyniku ran zadanych nożem po zamachu podczas udziału w finale Wielkiej Orkiestry Świątecznej Pomocy.
Życiorys.
Wykształcenie i działalność zawodowa.
W latach 1972–1980 uczęszczał do Szkoły Podstawowej nr 50 im. Emilii Plater w Gdańsku, a następnie w latach 1980–1984 do I Liceum Ogólnokształcącego im. Mikołaja Kopernika w Gdańsku. W szkole średniej włączył się w konspirację solidarnościową. Był kolporterem prasy i wydawnictw podziemnych. W latach 1984–1986 był współwydawcą i drukarzem podziemnego uczniowskiego pisma „Jedynka”.
W latach 1984–1989 studiował na Wydziale Prawa i Administracji Uniwersytetu Gdańskiego. Podczas studiów, w okresie 1985–1987, był współwydawcą i drukarzem podziemnego pisma studentów „ABC”. W maju 1988 był współorganizatorem strajku okupacyjnego na swojej uczelni oraz przewodniczącym studenckiego komitetu strajkowego. Współtworzył pierwsze jawne stowarzyszenia opozycyjne wobec władz (Klub Myśli Politycznej „Dziekania” w Warszawie, Gdański Klub Polityczny im. Lecha Bądkowskiego, Stowarzyszenie „Kongres Liberałów” i Gdańskie Stowarzyszenie Akademickie). Był współorganizatorem I i II Zjazdu Kongresu Liberałów.
W trakcie studiów dorywczo pracował w Stoczni Gdańskiej, Stoczni Remontowej i Stoczni Północnej oraz jako stróż nocny w Gdańskim Towarzystwie Naukowym.
Tytuł magistra uzyskał w 1989 i rozpoczął pracę naukową na Uniwersytecie Gdańskim jako asystent w Katedrze Historii Państwa i Prawa Polski. Od 1990 do 1993 pełnił stanowisko prorektora ds. studenckich tej uczelni. Naukowo zajmował się problematyką samorządu terytorialnego w II Rzeczypospolitej. W latach 1991–1998 był członkiem komisji zakładowej NSZZ „Solidarność” na Uniwersytecie Gdańskim. W latach 1993–1996 odbył aplikację radcowską w Okręgowej Izbie Radców Prawnych w Gdańsku, zakończoną zdanym egzaminem.
Działalność polityczna.
W 1990 został wybrany na radnego Gdańska z ramienia Komitetu Obywatelskiego. W latach 1990–1994 był delegatem miasta do sejmiku samorządowego, w latach 1990–1991 pełnił funkcję wiceprzewodniczącego sejmiku samorządowego. W latach 1990–1993 był członkiem władz krajowych i wojewódzkich Kongresu Liberalno-Demokratycznego. W latach 1994–1998 pełnił funkcję przewodniczącego rady miasta. Działał wówczas w Partii Konserwatywnej i następnie w Stronnictwie Konserwatywno-Ludowym.
W 1998, z listy Akcji Wyborczej Solidarność, po raz trzeci został wybrany na radnego, a następnie rada miejska wybrała go na prezydenta miasta. W 2001 znalazł się wśród założycieli regionalnych struktur Platformy Obywatelskiej.
10 listopada 2002, tym razem w wyborach bezpośrednich, został wybrany na drugą kadencję prezydencką, uzyskując w II turze 72,3% głosów (pokonał Marka Formelę z SLD). W wyborach samorządowych w 2006 skutecznie ubiegał się o reelekcję, zwyciężając w I turze z poparciem 60,9% głosujących. Cztery lata później ponownie wygrał w I turze, uzyskując 53,78% głosów. W 2014 uzyskał reelekcję na kolejną kadencję. W I turze zdobył 46,1%, a w II 61,3%, pokonując Andrzeja Jaworskiego (PiS).
Objął ponadto w międzyczasie funkcje przewodniczącego rad nadzorczych Zarządu Morskiego Portu Gdańsk oraz Gdańskiego Przedsiębiorstwa Energetyki Cieplnej. Był członkiem Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego, Zrzeszenia Kaszubsko-Pomorskiego oraz od 2011 Komitetu Regionów. Został członkiem organu nadzorczego Fundacji Kolegium Europy Wschodniej im. Jana Nowaka-Jeziorańskiego we Wrocławiu, Fundacji Centrum Solidarności oraz Fundacji Rozwoju Uniwersytetu Gdańskiego. W latach 2007–2015 był prezesem zarządu Unii Metropolii Polskich, a następnie zasiadał w zarządzie tej organizacji. W 2011 był inicjatorem powołania Stowarzyszenia Gdański Obszar Metropolitarny.
Choć część uczestników i komentatorów życia politycznego wskazywała, że Pawłowi Adamowiczowi bliska była tradycja i myśl konserwatywna oraz wartości katolickie, m.in. teksty Jana Pawła II, do których często się odwoływał, jako prezydent Gdańska niejednokrotnie zabierał głos, dając poparcie postulatom tzw. progresywnym, prowadząc politykę antydyskryminacyjną i otwartą na mniejszości narodowe, etniczne, religijne i seksualne. Uważał, że z wartości religijnych wynika uniwersalny szacunek dla godności człowieka, a z idei konserwatyzmu poszanowanie demokracji jako pluralizmu postaw i poglądów. Jak wskazywał, jego światopogląd również ulegał zmianie na przestrzeni lat.
W 2016 poparł wprowadzenie w Gdańsku Miejskiego Modelu Integracji Imigrantów, wychodząc naprzeciw kryzysowi migracyjnemu pomimo antyimigranckich postaw i komentarzy części swoich oponentów. W następnym roku podpisał wraz z prezydentami jedenastu innych polskich miast deklarację o współdziałaniu w obszarze migracji wewnętrznych i zewnętrznych. Wskazywał na konieczność włączenia przybyłych do miasta migrantów w życie lokalnej społeczności: „Przyglądaliśmy się organizacji pomocy dla uchodźców w Oslo i w Bremie – od kwestii aprowizacji, czyli gdzie mieszkają i co jedzą, wolontariatu, który się nimi zajmuje, poprzez kształcenie i naukę języka, po pośrednictwo w poszukiwaniu pracy i przeszkolenia. To mnóstwo detalicznych działań, które są niezbędne, aby ci ludzie nie wegetowali, tylko stali się pełnoprawnymi członkami wspólnoty miejskiej”. W 2017 wziął udział w gdańskim Marszu Równości, czym wyraził poparcie dla postulatu równouprawnienia osób LGBT i wskazywał, że Gdańsk powinien być miastem otwartym na różnorodność. Te działania uzasadniał jako realizację zapomnianych lub porzuconych wartości „Solidarności”, w której działał jako młody człowiek.
Paweł Adamowicz jako prezydent Gdańska niejednokrotnie spierał się z polityką rządzącej partii Prawo i Sprawiedliwość. Głównym przedmiotem sporu stały się obchody rocznicy wybuchu II wojny światowej na Westerplatte oraz udział Wojska Polskiego w tych uroczystościach. Paweł Adamowicz podkreślał, że Apel Poległych powinni odczytywać harcerki i harcerze oraz był przeciwny odczytywania podczas uroczystości apelu smoleńskiego. W 2018 udział Wojska Polskiego w obchodach rocznicowych stanął pod znakiem zapytania. Ministerstwo Obrony Narodowej zarzuciło wówczas Adamowiczowi kłamstwo, oświadczając, że wojsko nie zostało zaproszone na uroczystości na Westerplatte. Ostatecznie udało się dojść do porozumienia. Prezydent Gdańska sprzeciwiał się też idei połączenia Muzeum II Wojny Światowej z Muzeum Westerplatte i domagał się przywrócenia flag Gdańska i Unii Europejskiej na maszty przed Muzeum, gdy zostały one zdjęte przez nowego dyrektora.
Krytykował również rządy Prawa i Sprawiedliwości w Polsce. W swojej wydanej w 2018 książce "Gdańsk jako wspólnota" pisał: „Faktyczne rządy sprawuje Jarosław Kaczyński i PiS. Konstytucja została wielokrotnie naruszona. Trybunał Konstytucyjny sprowadzony został do roli usłużnej agendy PiS. Media publiczne pod rządami tej partii przypominają aparat propagandy z najgorszych czasów PRL”.
W kwietniu 2018 Paweł Adamowicz złożył do ministra sprawiedliwości i prokuratora generalnego wniosek o delegalizację Obozu Narodowo-Radykalnego. Była to bezpośrednia reakcja na jeden z marszy ONR, który przeszedł przez Gdańsk. W uzasadnieniu wniosku Adamowicz podkreślił, że działalność ONR „od wielu lat opiera się na podejmowaniu przedsięwzięć, w których wykorzystuje się retorykę nienawiści rasowej i narodowościowej”.
W maju 2018 założył Stowarzyszenie „Wszystko dla Gdańska”. W lipcu 2018 Sąd Rejonowy Gdańsk-Południe nieprawomocnie skazał go na grzywnę w wysokości 2,5 tys. złotych za naruszenie nietykalności cielesnej i pomówienie działacza Młodzieży Wszechpolskiej. W listopadzie 2018 Sąd Okręgowy w Gdańsku umorzył postępowanie w tej sprawie, uznając, że społeczna szkodliwość czynu była znikoma.
Jesienią 2018 Paweł Adamowicz z sukcesem ubiegał się o reelekcję z ramienia Stowarzyszenia „Wszystko dla Gdańska”. Jego rywalem zgłoszonym przez Koalicję Obywatelską był natomiast Jarosław Wałęsa. Pawła Adamowicza poparła Unia Europejskich Demokratów, a także m.in. grupa dawnych działaczy Ruchu Młodej Polski na czele z Aleksandrem Hallem, czy też lider Liberalno-Społecznych Ryszard Petru. W I turze Paweł Adamowicz uzyskał 36,97%, a w II turze (uzyskując poparcie KO i środowisk lewicowych) 64,8% głosów, pokonując Kacpra Płażyńskiego z PiS (syna Macieja Płażyńskiego).
Inwestycje w akcje firm deweloperskich.
Paweł Adamowicz był właścicielem akcji firm deweloperskich, które były aktywne na gdańskim rynku mieszkaniowym. W tym kontekście lokalni dziennikarze pytali, czy sytuacja ta nie tworzy konfliktu interesów.
W odpowiedzi na te pytania prezydent Gdańska stwierdzał, że posiadanie przez niego rzeczonych akcji nie tworzy konfliktu interesów na linii miasto-deweloper. Uzasadniał, że „stanowią one zbyt niski procent kapitału firm, żeby można było mówić o takim konflikcie”. Tłumaczył, że „inwestowanie na giełdzie warszawskiej jest przykładem patriotyzmu gospodarczego, gdy inwestuje się w polskie, działające na terenie Rzeczpospolitej, firmy. Tu nie ma konfliktu interesu. To są krople w kapitale tych spółek. Gdyby ustawodawca widział tu konflikt interesów zakazałby kupowania akcji. Zakaz dotyczy posiadania 10 proc. kapitału spółek, a tutaj nie ma nawet dziesiątek setnej procenta”.
Postępowania sądowe i prokuratorskie.
Na przestrzeni lat 2015–2019 przeciwko Pawłowi Adamowiczowi toczył się szereg postępowań prokuratorskich i sądowych. W żadnym z tych postępowań prezydent Gdańska nie usłyszał wyroku skazującego. W ocenie Rzecznika Praw Obywatelskich Adama Bodnara działania upolitycznionej prokuratury wobec Pawła Adamowicza „przybierały charakter szykan”.
W marcu 2015 prokurator przedstawił mu zarzuty dotyczące nieprawidłowości w oświadczeniach majątkowych, w związku z czym zawiesił członkostwo w Platformie Obywatelskiej (które następnie wygasło). W marcu 2016 sąd rejonowy umorzył warunkowo postępowanie w tej sprawie na okres próby, orzekając jednocześnie wobec Pawła Adamowicza świadczenie pieniężne. W grudniu 2016 Sąd Okręgowy w Gdańsku na skutek apelacji prokuratora uchylił ten wyrok i skierował sprawę do ponownego rozpatrzenia.
W postępowaniu śledczym w 2018 roku Pawłowi Adamowiczowi oraz jego małżonce został postawiony zarzut dotyczący nieujawnienia dochodów. Przestępstwo miało polegać na ukryciu środków pieniężnych, poprzez zatajenie ich na rachunkach bankowych, w kwocie ok. 326 tys. zł w 2011 r. i 124 tys. zł w 2012 r. oraz zatajeniu informacji o dochodach uzyskiwanych z wynajmu mieszkań w kwocie 25 tys. zł w 2011 r. i w kwocie 20 tys. zł w 2012 r., przez co uszczuplono podatek na rzecz Skarbu Państwa w kwocie 130 tys. zł.
Materiały Telewizji Polskiej o Pawle Adamowiczu.
Od momentu wprowadzenia w 2015 i 2016 zmian podważających niezależność TVP od partii rządzącej, programy informacyjne Telewizji Polskiej w licznych materiałach zajmowały się postacią Pawła Adamowicza. Sposób, w jaki go w nich przedstawiano wzbudzał kontrowersje – TVP było oskarżane o prowadzenie nagonki, a część komentatorów przypisywało Telewizji Polskiej współodpowiedzialność za tragiczną śmierć prezydenta Gdańska.
W 2022 TVP wyemitowała film dokumentalny "Jesteś mechanizmem niszczącym", wedle narracji którego liderzy Platformy Obywatelskiej mieli podejmować próby zdyskredytowania Pawła Adamowicza przed wyborami na prezydenta miasta.
Zamach i śmierć.
13 stycznia 2019 Paweł Adamowicz, jak co roku, brał aktywny udział w uroczystościach charytatywnych związanych z finałem Wielkiej Orkiestry Świątecznej Pomocy, kwestując na rzecz tej organizacji na ulicach Gdańska. Przed godziną 20. pojawił się na scenie na Targu Węglowym i około godziny 19:55 wygłosił uroczyste przemówienie. O godzinie 20:00, przebywający na scenie Paweł Adamowicz został trzykrotnie ugodzony nożem przez 27-letniego zamachowca. Ciosy trafiły w serce oraz brzuch uszkadzając wiele narządów wewnętrznych. Napastnikiem był recydywista, gdańszczanin Stefan W., karany wcześniej m.in. za rozboje. Sprawca bezpośrednio po zamachu wykrzykiwał polityczne hasła, skierowane przeciw władzy sądowniczej i Platformie Obywatelskiej. Prezydent, po ok. 30-minutowej reanimacji, w stanie bardzo ciężkim został przetransportowany do Uniwersyteckiego Centrum Klinicznego w Gdańsku, gdzie przeszedł trwającą pięć godzin operację ratującą życie, podczas której przetoczono mu 41 jednostek krwi. Następnego dnia jego stan zdrowia nie poprawił się i był on wspomagany przez aparaturę zastępującą jego serce i płuca. Po południu lekarze poinformowali o jego śmierci. Sekcja zwłok wykazała, iż bezpośrednią przyczyną zgonu był wstrząs krwotoczny, najprawdopodobniej współistniejący z niewydolnością wielonarządową, będącą następstwem krwotoku wewnętrznego z uszkodzonych narządów wewnętrznych.
Reakcje na śmierć.
14 stycznia, o godzinie 20:30, w warszawskiej archikatedrze odprawiona została msza święta w intencji zmarłego, na którą przybyli m.in. prezydent RP Andrzej Duda wraz z małżonką oraz premier Mateusz Morawiecki. 14 i 15 stycznia w wielu miastach w Polsce, m.in. w Warszawie, Krakowie, Łodzi, Poznaniu i Katowicach, zorganizowano wiece poświęcone jego pamięci, a także marsze przeciwko przemocy. W manifestacjach wzięły udział tysiące osób. W Gdańsku tysiące mieszkańców zebrały się przy pomniku Neptuna na Długim Targu, aby w milczeniu wspólnie oddać hołd zamordowanemu prezydentowi. Wśród zgromadzonych obecni byli m.in. przewodniczący Rady Europejskiej Donald Tusk, ówczesna wiceprezydent Gdańska Aleksandra Dulkiewicz, prezydent Gdyni Wojciech Szczurek, prezydent Sopotu Jacek Karnowski, wicemarszałek Senatu Bogdan Borusewicz oraz były prezydent Lech Wałęsa. W wielu miastach wystawiono także księgi kondolencyjne.
16 stycznia prezydent Andrzej Duda podjął decyzję, że w dniach 18–19 stycznia będzie obowiązywała żałoba narodowa. Żałobę, w wielu przypadkach kilkudniową, ogłoszono także w niektórych polskich miastach, m.in. w Gdańsku, Sopocie, Gdyni, Grudziądzu, Elblągu, Warszawie, Poznaniu, Łodzi i Wałbrzychu, a także w województwie pomorskim.
Uroczystości pogrzebowe.
17 stycznia trumna z ciałem zmarłego Pawła Adamowicza została wystawiona w ogrodzie zimowym Europejskiego Centrum Solidarności, gdzie w ciągu kolejnej doby przybyło ok. 53 tysięcy mieszkańców. Wartę honorową pełnili naprzemiennie żołnierze, strażnicy miejscy oraz harcerze.
18 stycznia o godzinie 17. z Europejskiego Centrum Solidarności wyruszył kondukt żałobny, który, mijając miejsca związane ze zmarłym prezydentem, odprowadził trumnę z jego ciałem do bazyliki Mariackiej w Gdańsku. W przemarszu wzięło udział kilkadziesiąt tysięcy osób włącznie z rodziną zmarłego i przedstawicielami władz. Towarzyszyła mu m.in. kompania reprezentacyjna Marynarki Wojennej. Do świątyni trumnę wniosło sześcioro prezydentów miast: prezydent Warszawy Rafał Trzaskowski, prezydent Sopotu Jacek Karnowski, prezydent Gliwic Zygmunt Frankiewicz, prezydent Lublina Krzysztof Żuk, prezydent Poznania Jacek Jaśkowiak oraz były prezydent Wrocławia Rafał Dutkiewicz. O godzinie 18:30 pod przewodnictwem metropolity gdańskiego arcybiskupa Sławoja Leszka Głodzia odprawiona została msza święta żałobna w intencji zmarłego, po czym odbyło się trwające do północy czuwanie przy jego trumnie. Następnie ciało prezydenta Gdańska poddane zostało kremacji. Urna z prochami prezydenta została złożona w pozłacanej niszy w kaplicy św. Marcina w bazylice Mariackiej w Gdańsku. Złota nisza powstała w 1997 roku. Jest dziełem konceptualnym pt. "niger et aurum" autorstwa Erica Mayena, artysty mieszkającego i pracującego w Kolonii w Niemczech.
Msza pogrzebowa odprawiona została 19 stycznia o godz. 12:00 w bazylice Mariackiej w Gdańsku. Przewodniczył jej przewodniczący Konferencji Episkopatu Polski arcybiskup Stanisław Gądecki, a homilię wygłosił arcybiskup Sławoj Leszek Głódź. W międzyreligijnej modlitwie powszechnej wzięli kolejno udział duchowni: Kościoła Rzymskokatolickiego, Kościoła Ewangelicko-Augsburskiego, Kościoła Prawosławnego, Kościoła Greckokatolickiego, Kościoła Polskokatolickiego, Kościoła Ewangelicko-Metodystycznego, Kościoła Zielonoświątkowego, Gminy Wyznaniowej Żydowskiej oraz Muzułmańskiej Gminy Wyznaniowej. Następnie urna z prochami zmarłego została złożona w niszy, w kaplicy św. Marcina bazyliki Mariackiej. W uroczystościach wzięli udział m.in. prezydent RP Andrzej Duda, były prezydent Niemiec Joachim Gauck, premier RP Mateusz Morawiecki, przewodniczący Rady Europejskiej Donald Tusk, wszyscy żyjący byli prezydenci RP: Lech Wałęsa, Aleksander Kwaśniewski i Bronisław Komorowski, byli premierzy RP oraz liczni ministrowie, prezydenci i burmistrzowie miast z Polski i zagranicy.
Upamiętnienie.
26 lutego 2019 rada miasta w Szczecinie nadała imię Pawła Adamowicza placowi w centrum miasta. 4 czerwca 2019, w 30. rocznicę wyborów w 1989 roku, władze Pragi nadały imię Pawła Adamowicza alei biegnącej przez Riegrove Sady (park w dzielnicy Vinohrady). Promenada jest wyrazem uznania dla Adamowicza, który już pięć dni po śmierci prezydenta Czech Václava Havla otworzył w Gdańsku al. Havla. 10 kwietnia 2019 w siedzibie Europejskiego Komitetu Regionów w Brukseli odsłonięto tablicę upamiętniającą Pawła Adamowicza, a samemu foyer nadano jego imię. 24 kwietnia 2019 w wałbrzyskim ratuszu odsłonięto tablicę upamiętniająca Pawła Adamowicza. 10 maja w warszawskiej siedzibie koncernu mediowego Agora podczas gali 30-lecia Gazety Wyborczej Paweł Adamowicz został uhonorowywany specjalną nagrodą „Za Gdańsk, za serce, za odwagę”. 27 czerwca 2019 Rada Miasta Inowrocławia podjęła decyzję o nadaniu nazwy „Prezydenta Pawła Adamowicza” skwerowi u zbiegu alei Niepodległości i ulicy Macieja Wierzbińskiego, który otwarto 19 września 2019. We Wrocławiu zamordowany prezydent jest patronem skweru leżącego w bezpośrednim sąsiedztwie z ulicą Pomorską i ulicą Kaszubską. Na skwerze znajduje się również drzewo (buk zwyczajny o odmianie czerwonolistnej) ku czci Pawła Adamowicza.
20 maja 2019 Rada Miejska Białegostoku nadała honorowe obywatelstwo miasta Pawłowi Adamowiczowi. Od 3 czerwca 2019 Unia Metropolii Polskich nosi imię Pawła Adamowicza. 12 czerwca 2019 we Wrocławiu odsłonięto „Tablicę tolerancji” w hołdzie dla Pawła Adamowicza. 12 czerwca 2019 podczas X Kongresu Regionów we Wrocławiu został uhonorowany nagrodą prezydenta roku 2018. 20 czerwca 2019 w Warszawie podczas koncertu zespół Disturbed odśpiewał piosenkę „Sound of Silence”, dedykując ją Pawłowi Adamowiczowi (pieśń ta odtwarzana była w dniach żałoby podczas wieców poświęconych jego pamięci). 11 sierpnia 2019 na terenie dawnego folwarku Saltzmanna, będącego częścią Parku Oliwskiego, odsłonięto 500-kilogramową brązową statuę lwa z tablicą poświęconą Pawłowi Adamowiczowi. 23 października 2019 największe zawody biegowe w Gdańsku ogłoszono memoriałem Pawła Adamowicza (AmberExpo Półmaraton Gdańsk im. Pawła Adamowicza). Adamowicz został także patronem zespołu szkół specjalnych na Przymorzu. 19 grudnia 2019 Rada Miasta Gdańska nazwała wybudowaną z jego inicjatywy ulicę Aleją Pawła Adamowicza. W artykule opublikowanym w grudniu 2019 naukowcy nazwali na jego cześć odnaleziony w bursztynie bałtyckim nowy gatunek owada – "Coquillettidia adamowiczi". 13 stycznia 2020, w rocznicę i w miejscu zamachu, na Targu Węglowym w Gdańsku, odsłonięto tablicę pamiątkową upamiętniającą zamordowanego prezydenta Gdańska. 10 stycznia 2020 został patronem Uniwersyteckiego Liceum Ogólnokształcącego w Gdańsku. W styczniu 2020 decyzją Rady Warszawy Adamowicz został patronem ulicy na Ujazdowie; uroczystość nadania nazwy miała miejsce 14 lutego 2020. 22 czerwca 2020 został patronem skweru w śródmieściu Białegostoku (uroczyste odsłonięcie nazwy nastąpiło 25 września 2020). 29 czerwca 2021 – w imieniny zmarłego – odbyła się uroczystość odsłonięcia muralu z wizerunkiem Pawła Adamowicza na szczytowej ścianie kamienicy przy ul. Mniszki w Gdańsku, nieopodal miejsca, w którym się wychował. 14 maja 2022 w Bremie jednej z ulic nadano nazwę "Pawel-Adamowicz-Straße".
Życie prywatne.
Był młodszym synem społecznika i ekonomisty Ryszarda Adamowicza (1928–2021) oraz ekonomistki Teresy z domu Stuńdzia (ur. 1934), przesiedleńców z Wilna z 1946 (z kresowymi korzeniami – dziadek Wincenty z Wilna, który był wyznania katolickiego i babcia Pelagia, pochodząca z prawosławnej rodziny ze Smorgoni), zaś bratem Piotra – historyka i dziennikarza.
W 1999 ożenił się z Magdaleną Abramską, prawniczką i nauczycielką akademicką na Uniwersytecie Gdańskim. Z tego związku przyszły na świat dwie córki: Antonina (ur. 2003) i Teresa (ur. 2010). Jego szwagrem był prezydent Grudziądza Maciej Glamowski.
Angażował się w działalność charytatywną i społeczną. Prywatnie wspierał troje sierot w Kongo i w Rwandzie, uczestnicząc w programie adopcji „Serca”. Był honorowym dawcą krwi, wolontariuszem Wielkiej Orkiestry Świątecznej Pomocy (od 1998) oraz Honorowym Członkiem Stowarzyszenia Kucharzy Polskich z Gdańska. Był praktykującym katolikiem. Zagrał samego siebie w filmie dokumentalnym pt. "Aktorzy przyjechali" (2010) oraz w komedii romantycznej pt. "Miłość jest wszystkim" (2018, reż. Michał Kwieciński).
Publikacje.
Był autorem artykułów o tematyce samorządowej i regionalnej oraz książek:
Odznaczenia i wyróżnienia.
Opracowano na podstawie materiału źródłowego.

</doc>
<doc id="107949" url="https://pl.wikipedia.org/wiki?curid=107949" title="Serge Vohor">
Serge Vohor

Serge Rialuth Vohor (ur. 24 kwietnia 1955) – vanuacki polityk, czterokrotny premier tego kraju w latach 1995–1996, 1996–1998, od lipca do grudnia 2004 oraz od 24 kwietnia 2011 do 13 maja 2011.
Życiorys.
Działacz konserwatywnej, frankofońskiej Unii Partii Umiarkowanych. Po dojściu do władzy jego ugrupowania w 1991 został ministrem spraw zagranicznych (do 1993). 21 grudnia 1995 powołany na stanowisko premiera, funkcję tę pełnił do 23 lutego 1996. Od 30 września 1996 ponownie premier, ustąpił 30 marca 1998 w obliczu porażki wyborczej macierzystej partii.
W nowo powstałym rządzie Baraka Sopé pełnił funkcję ministra spraw zagranicznych, funkcję tę piastował również w rządzie Edwarda Natapei.
W wyborach w 2004 Unia Partii Postępowych utraciła kolejne miejsca w parlamencie (pozostało 8 deputowanych na 52 miejsca), ale Vohor podjął się misji sformowania gabinetu koalicyjnego i 29 lipca 2004 objął po raz trzeci funkcję premiera. Powołał rząd oparty na szerokiej koalicji, powierzając m.in. stanowisko I wicepremiera głównego rywalowi do kierowania rządem, Hamowi Liniemu ze Zjednoczonej Partii Narodowej. Niespełna półroczny okres sprawowania władzy przez Vohora stanął pod znakiem konfliktu dyplomatycznego z Chinami; premier - nie czekając na decyzję rządu i parlamentu - nawiązał stosunki dyplomatyczne z Tajwanem. Odszedł wówczas z rządu m.in. minister spraw zagranicznych Barak Sope. W grudniu 2004 Vohor został odwołany przez parlament i zastąpiony przez Hama Liniego.
24 kwietnia 2011 po raz kolejny stanął na czele rządu po tym, jak parlament uchwalił wotum nieufności wobec premiera Sato Kilmana. Wniosek poparło 26 z 52 deputowanych. Kilman odwołał się jednak do sądu. 13 maja 2011 Sąd Apelacyjny anulował mianowanie Vohora na stanowisko premiera, uznając jego wybór za niekonstytucyjny. Sąd uznał, że jego wybór odbył się w oparciu o zwykłą większość głosów (26 z 52), a nie wymaganą przez konstytucję większość bezwzględną (co najmniej 27 spośród 52 głosów). Na stanowisko szefa rządu przywrócony został Sato Kilman.

</doc>
<doc id="107951" url="https://pl.wikipedia.org/wiki?curid=107951" title="Szczęka">
Szczęka

Szczęka (łac. "maxilla") albo kość szczękowa (łac. "os maxillare") – kość parzysta, stanowiąca zasadniczą część składową twarzoczaszki. Kość szczękowa składa się z trzonu ("corpus") i czterech wyrostków: czołowego, jarzmowego, podniebiennego i zębodołowego.
Szczęka jest kością parzystą – w czaszce występują dwie szczęki: lewa i prawa, stanowiące swoje lustrzane odbicie. W ujęciu anatomicznym błędem jest nazywanie żuchwy szczęką (dolną), natomiast w języku potocznym jest to zgodne z normami językowymi; w takim ujęciu obie kości szczękowe („szczęka górna”) i żuchwa („szczęka dolna”) określane są łącznie jako szczęki.
Trzon.
Powierzchnia przyśrodkowa trzonu stanowi część bocznej ściany jamy nosowej od przodu ogranicza otwór gruszkowaty ("apertura piriformis"), u dołu którego tworzy kolec nosowy przedni ("spina nasalis anterior"). Powierzchnia przyśrodkowa łączy się także szwem podniebiennym pośrodkowym ("sutura palatina mediana"). Powierzchnia boczna jest zasłonięta umocowaną do niej kością jarzmową, zaś powierzchnie przednia i tylna tworzą zewnętrzny zarys dolnego odcinka twarzoczaszki. Powierzchnia górna trzonu szczęki, czyli oczodołowa, stanowi większą część dolnej ściany oczodołu.
Na powierzchni przedniej trzonu szczęki poniżej otworu oczodołowego znajduje się niewielkie wgłębienie, zwane dołem nadkłowym. We wnętrzu szczęki znajduje się zatoka szczękowa wypełniona powietrzem. Pojemność tej zatoki wynosi ok. 24 cm3.

</doc>
<doc id="107952" url="https://pl.wikipedia.org/wiki?curid=107952" title="Ulica Mariacka w Gdańsku">
Ulica Mariacka w Gdańsku

Ulica Mariacka (niem. "Frauengasse") – ulica w Gdańsku na Głównym Mieście, biegnąca przez historyczną Dzielnicę Mariacką. Pod względem podziału Głównego Miasta na kwartały, ulica Mariacka zaliczana była do Kwartału Kogi.
Ulica rozpoczyna się przy bazylice Mariackiej i biegnie równoleżnikowo ku Motławie i zamykającej ją Bramie Mariackiej. Ulica jest zamknięta dla ruchu kołowego. W poprzek ulicy przejeżdżają midibusy linii autobusowej nr 100.
Charakterystyka.
Ulica Mariacka była w dawnych źródłach nosiła nazwę ulicy "Panieńskiej", w źródłach łacińskich "platea dominae Mariae" lub "platea dominae nostrae". Ulica w XVI wieku była krótsza z powodu podmokłości terenu. Zmieniło się to po wybudowaniu Bramy Mariackiej, wzmiankowanej już w 1484. Wykopaliska potwierdziły istnienie przy niej w średniowieczu licznych warsztatów szewskich.
Budynki przy ulicy Mariackiej mają charakterystyczne dla architektury Gdańska przedproża.

</doc>
<doc id="107962" url="https://pl.wikipedia.org/wiki?curid=107962" title="Granada (ujednoznacznienie)">
Granada (ujednoznacznienie)

Miejscowości w Kolumbii:
Miejscowości w USA:
Gminy w USA:

</doc>
<doc id="107964" url="https://pl.wikipedia.org/wiki?curid=107964" title="Tabga">
Tabga

Tabga (gr. "Heptapegon", „siedem źródeł”) – niewielki region położony u północnych wybrzeży Jeziora Tyberiadzkiego w Galilei, w północnym Izraelu.
Znajduje się w odległości około 3 km od Kafarnaum na wysokości 210 metrów p.p.m.
Historia.
Region był wspominany po raz pierwszy w I wieku p.n.e. przez żydowskiego historyka Józefa Flawiusza. Odwiedziła go w V w. hiszpańska pątniczka Egeria. W średniowieczu nazywany był "Tabula Domini" (łac. "Stół Pański") ze względu na tradycję chrześcijańską‚ lokalizującą właśnie w tym miejscu scenę posiłku, który miał być przygotowany i spożyty przez zmartwychwstałego Jezusa. Epizod opisuje ewangelista Jan w 21 rozdziale swojej ewangelii.
W Tabdze miały również miejsce cudowne rozmnożenie chleba (Mk 6,30-46) oraz ogłoszenie ewangelicznych błogosławieństw (Mt 5,1-12).
Archeologia.
Wykopaliska archeologiczne prowadzone na tym terenie na przestrzeni XX w. (Mader, Schneider, Bagatti, Loffreda) przyczyniły się do odkrycia pozostałości trzech różnych bizantyjskich sanktuariów: bazyliki rozmnożenia chleba z IV-V w., sanktuarium prymatu z IV w. oraz kaplicy błogosławieństw z końca IV w. Dwoma ostatnimi sanktuariami opiekują się dzisiaj franciszkanie z Kustodii Ziemi Świętej. Bazylika rozmnożenia chleba znajduje się z rękach benedyktynów niemieckich.
Do najbardziej znanych zabytków Tabgi należą bizantyjskie mozaiki, które ozdabiały podłogę bazyliki rozmnożenia chleba. Przedstawiają one faunę i florę wodną m.in. Delty Nilu. Pod głównym ołtarzem znajduje się mozaika z czterema chlebami i dwiema rybami – motywem reprodukowanym dzisiaj na ceramice i rękodzielnictwie Izraela i Palestyny.

</doc>
<doc id="107970" url="https://pl.wikipedia.org/wiki?curid=107970" title="Utumno">
Utumno



</doc>
<doc id="107973" url="https://pl.wikipedia.org/wiki?curid=107973" title="Współczynnik wagowy tkanki">
Współczynnik wagowy tkanki

Współczynnik wagowy tkanki formula_1 – mnożnik równoważnika dawki w danym narządzie lub tkance, pozwalający na uwzględnienie różnych stopni czułości charakteryzujących poszczególne narządy i tkanki z punktu widzenia możliwości wywołania przez promieniowanie skutków stochastycznych i obliczenie dawki skutecznej.
Wartości współczynników wagowych dla poszczególnych narządów i tkanek przedstawia poniższa tabela. Wartości te są zaleceniem ICRP 60. Wartości mogą się różnić w poszczególnych krajach w zależności od lokalnych regulacji prawnych.

</doc>
<doc id="107974" url="https://pl.wikipedia.org/wiki?curid=107974" title="Felix Hausdorff">
Felix Hausdorff

Felix Hausdorff (ur. 8 listopada 1868 we Wrocławiu, zm. 26 stycznia 1942 w Bonn) – niemiecki matematyk, jeden z twórców topologii.
Dorobek naukowy.
Hausdorff wniósł poważny wkład w rozwój analizy funkcjonalnej i teorii mnogości, gdzie konsekwentnie badał pojęcie mocy zbioru, wprowadził pojęcie zbioru częściowo uporządkowanego, zajmował się badaniem liczb porządkowych. Sformułował i udowodnił twierdzenie o łańcuchu maksymalnym, które jest równoważne aksjomatowi wyboru.
Jednak największy wkład wniósł Hausdorff do topologii, której podstawy współtworzył. Badał systematycznie przestrzenie metryczne i przestrzenie T2, nazywane dziś przestrzeniami Hausdorffa.
W latach 1897–1904 Hausdorff publikował rozprawy filozoficzne i prace literackie pod pseudonimem Paul Mongré.
Życiorys.
Studia matematyczne ukończył na Uniwersytecie w Lipsku, a w 1895 roku złożył tam rozprawę habilitacyjną. Około roku 1904 podjął systematyczne studia w teorii mnogości i topologii. W roku 1910 przeniósł się do Bonn, a trzy lata później uzyskał stanowisko profesora zwyczajnego w Greifswaldzie. Tam w 1914 roku opublikował swe klasyczne dzieło "Grundzüge der Mengenlehre" zawierające podstawy topologii. W roku 1921 wrócił do Bonn, gdzie pracował do roku 1935. Mimo złożenia przysięgi na wierność Hitlerowi, jako osoba rasowo nieczysta (z pochodzenia był Żydem) zmuszony został przez hitlerowców do złożenia profesury i przejścia na emeryturę. Nadal zajmował się topologią, lecz jego wyniki nie mogły zostać opublikowane w Niemczech.
W roku 1941 Hausdorff wraz z rodziną znalazł się na liście osób przeznaczonych do wywiezienia do obozu koncentracyjnego, lecz dzięki interwencji Uniwersytetu w Bonn zdołał tego uniknąć. Nie mogąc znieść życia w stanie permanentnego zagrożenia 26 stycznia 1942 roku Hausdorff wraz z żoną popełnili samobójstwo.

</doc>
<doc id="107976" url="https://pl.wikipedia.org/wiki?curid=107976" title="Polski Kalendarz Europejski">
Polski Kalendarz Europejski

Polski Kalendarz Europejski – miesięcznik wydawany przez Polską Fundację im. Roberta Schumana w latach 1997–2007 we współpracy z polskimi proeuropejskimi organizacjami pozarządowymi i szkolnymi klubami europejskimi, zawierający m.in. artykuły przedstawiające ich działalność, historię i bieżące kwestie związane z procesem integracji europejskiej, prezentacje państw członkowskich UE i dotychczasowych krajów kandydujących – które od 1 maja 2004 są pełnoprawnymi członkami UE, oraz portrety zasłużonych Europejczyków.
W „Polskim Kalendarzu Europejskim” znajdowały się m.in.: 
Na łamach „Polskiego Kalendarza Europejskiego” rozmawiano m.in.: z Janem Kułakowskim o jego pracy Głównego Negocjatora; z prof. Antoniną Kłoskowską o tożsamości narodowej w przededniu wstąpienia do UE; z angielskim historykiem Normanem Daviesem o Imperium Brytyjskim; z prof. Jerzym Szackim o transformacji i zmianach społecznych w Polsce po 1989 roku; z Władysławem Bartoszewskim o bieżących sprawach niemieckich; z Güntherem Verheugenem o niemieckiej prezydencji w UE i współpracy polsko-niemieckiej; z pisarzem Gustawem Herlingiem-Grudzińskim o miejscu Polski w Europie i kulturze europejskiej; z Janem Pomianem o Józefie Retingerze; z Claudio Magrisem o „Mitteleuropie”. 

</doc>
<doc id="107979" url="https://pl.wikipedia.org/wiki?curid=107979" title="Algorytm stada">
Algorytm stada

Algorytm stada – technika, która daje grupie obiektów (ang. "boids") realistyczne zbiorowe zachowanie, podobne do stada ptaków, ławicy ryb albo roju pszczół. Został wymyślony przez Craiga Reynoldsa, który po raz pierwszy przedstawił go światu w roku 1987 na konferencji SIGGRAPH. Zauważył on, że łącząc kilka względnie prostych reguł można symulować bardzo skomplikowane, realistycznie wyglądające zachowania stadne.
__SPIS__
W najbardziej podstawowej wersji, zachowanie agenta w świecie symulacji algorytmu kontrolują trzy zasady:
Rozdzielność.
Rozdzielność daje agentowi możliwość utrzymania pożądanej odległości od innych agentów z lokalnej grupy, a tym samym zapobiega tworzeniu tłumu w jednym miejscu.
Z drugiej strony, zastosowanie samej rozdzielności spowodowałoby, że stado rozlatywałoby się na wszystkie strony, bez możliwości ponownego skupienia. Stąd wynika potrzeba wprowadzenie przeciwnej reguły spójności.
Spójność.
Spójność daje agentowi możliwość grupowania się z agentami z lokalnej grupy, czyli zapobiega „rozlatywaniu” się stad. Jednak nawet wprowadzenie tej zasady nie jest wystarczające. Stada może i by się nie rozlatywały (gdyby działała sama rozdzielność bez spójności) i nie byłoby jednego wielkiego zbiegowiska (sama spójność bez rozdzielności), ale ciągle może występować bardzo niepożądany efekt kotłującego się na wszystkie strony stada, spowodowany brakiem wspólnego kierunku ruchu. Zaszła więc potrzeba dodania zasady wyrównania.
Wyrównanie.
Wyrównywanie zapewnia agentowi możliwość dostosowania swojego ruchu (tzn. zmiany kierunku ruchu lub prędkości) do innych agentów z jego lokalnej grupy. Zapobiega to chaosowi typu „muszę być jak najbliżej X lecz jednocześnie gdy to mi się uda, muszę wykonać zwrot i się od niego oddalić” – w takiej sytuacji dostalibyśmy stado, które wręcz dosłownie kręciłoby się w kółko! Rozwiązaniem jest wprowadzenie wyrównywania, które nakaże agentom naśladować kierunek ruchu sąsiadów oraz jednocześnie spełniać wymagania spójności i rozdzielności.

</doc>
<doc id="107980" url="https://pl.wikipedia.org/wiki?curid=107980" title="Wigilia Bożego Narodzenia">
Wigilia Bożego Narodzenia

Wigilia Bożego Narodzenia, wigilia świąt Bożego Narodzenia ("wieczerza wigilijna, wieczór wigilijny", niekiedy także "Gwiazdka") (z łaciny "vigilia" – czuwanie, straż; "vigilare" – czuwać) – w tradycji chrześcijańskiej dzień poprzedzający Boże Narodzenie, kończący okres adwentu.
Początki tej tradycji sięgają prawdopodobnie obchodów Saturnaliów w starożytnym Rzymie, gdzie rozwijało się chrześcijaństwo.
Wigilia Bożego Narodzenia w Polsce.
W Kościele rzymskokatolickim, starokatolickim jak i u protestantów wigilia Bożego Narodzenia jest obchodzona 24 grudnia, w Kościele greckokatolickim i prawosławnym – 6 stycznia (w związku z posługiwaniem się kalendarzem juliańskim), a w Kościele ormiańskokatolickim – 5 stycznia.
Dzień wigilii Bożego Narodzenia bywał też przesuwany. Według tradycji ludowej (), w latach, gdy 24 grudnia wypada w niedzielę, wigilia nie mogła być obchodzona, ponieważ „niedziela nie przyjmuje postu”. W takim przypadku wieczerzę wigilijną urządzano już w sobotę, a Boże Narodzenie świętowało się przez trzy dni.
Zgodnie z tradycją w Polsce wieczerza wigilijna rozpoczyna się wraz z „pierwszą gwiazdką na niebie”. Jest to symboliczne nawiązanie do Gwiazdy Betlejemskiej zwiastującej narodziny Jezusa, którą według Biblii na wschodniej stronie nieba ujrzeli Trzej Królowie. Wieczerzę, jak każe obyczaj, postną, rozpoczyna się modlitwą i czytaniem fragmentu Ewangelii Mateusza, Łukasza lub Jana w części dotyczącej narodzin Jezusa. Potem uczestnicy wieczerzy wzajemnie przełamują się opłatkiem, jednocześnie składając sobie życzenia. Na stole przykrytym białym obrusem z wiązką sianka pod spodem ustawia się o jedno nakrycie więcej, niż wynosi liczba zgromadzonych osób. Dodatkowe miejsce przy stole wigilijnym przeznaczone jest dla niezapowiedzianego gościa, a zwyczaj ten upowszechnił się w XIX wieku. Ważnym zwyczajem towarzyszącym wigilii Bożego Narodzenia jest śpiewanie kolęd. Często też pod choinką umieszczane są prezenty, które wedle tradycji przynosić ma gwiazdor, św. Mikołaj, dzieciątko, aniołek lub gwiazdka.
Potrawy wigilijne.
W zależności od regionu i tradycji rodzinnych zestaw wigilijnych potraw jest różny, ale zwyczajowo na wigilijnym stole powinny znaleźć się wszystkie płody ziemi, a potraw powinno być dwanaście. Każdej należy spróbować, co ma zapewnić szczęście przez cały rok. Do najbardziej typowych należą: barszcz z uszkami (wymiennie w niektórych regionach Polski z "białym żurem", "zupą grzybową", "zupą owocową" lub "zupą rybną"), ryby, przyrządzane na różne sposoby, z najbardziej tradycyjnym karpiem smażonym i w galarecie, kapusta z grochem, kapusta z grzybami, pierogi z kapustą, kasza z suszonymi grzybami, fasola z suszonymi śliwami, paszteciki z grzybami, kluski z makiem, cukrem i miodem, makiełki, chałka z kompotem z suszonych owoców, zupa migdałowa czy z tradycji wschodniej kulebiak, gołąbki i kutia. Na Śląsku potrawami wigilijnymi są moczka i makówki. Zgodnie z polskim zwyczajem potrawy wigilijne powinny być postne, czyli bezmięsne i bez użycia tłuszczów zwierzęcych. Post wigilijny jest zwyczajem dość powszechnie przestrzeganym, mimo że w wielu wyznaniach chrześcijańskich nie jest nakazany. Biskupi rzymskokatoliccy zachęcają do zachowania tego zwyczaju "ze względu na wyjątkowy charakter tego dnia w Polsce".
Wierzenia i przesądy wigilijne.
Wigilia świąt Bożego Narodzenia obfituje w przesądy rzekomo posiadające niezwykłą moc, zazwyczaj mające swój początek w dawnych, lokalnych wierzeniach pogańskich. Jeszcze w XIX wieku wierzono, że podczas wieczerzy wigilijnej ujrzeć można osobę zmarłą w bieżącym roku – byleby tylko wyjść do sieni i spojrzeć do izby przez dziurkę od klucza, a ujrzy się ją siedzącą wespół z innymi. Do niedawna wierzono, że na wieczerzy wigilijnej pojawiają się dusze zmarłych. Dla takiego „przybysza z zaświatów” zostawiano nawet wolne miejsce przy stole – zwyczaj ten przypuszczalnie przetrwał do dzisiaj jako wolne miejsce pozostawione dla niespodziewanego przybysza. Przesądnie wierzono też, że nieposzanowanie świętego wieczoru może wywołać różne nieszczęścia. Do dzisiaj przestrzega się, aby w czas Wigilii nie kłócić się i okazywać sobie wzajemnie życzliwość. Przetrwał przesąd, że jeśli w wigilijny poranek pierwszym gościem w domu będzie młody chłopiec, przyniesie to szczęśliwy rok. Istnieje też zwyczaj umieszczania grosika w jednym uszku w barszczu – temu kto na niego trafi będzie przypisywało szczęście w nadchodzącym roku. Wszelkie zranienia oraz choroby w czasie świąt odbierano jako zapowiedź kłopotów ze zdrowiem. Myśliwi w dniu Wigilii tradycyjnie udają się na polowanie, a jego pomyślny wynik ma zapewnić opiekę patrona łowiectwa św. Huberta. Istnieje tradycja aby spróbować każdej z dwunastu wigilijnych potraw po to aby nie zabrakło jej w następnym roku. Niektórzy pozostawiają w portfelu łuski karpia „na szczęście”. Jeden z przesądów wigilijnych głosi, że w noc wigilijną można usłyszeć zwierzęta mówiące ludzkim głosem.
Wigilia Bożego Narodzenia na świecie.
Wigilia świąt Bożego Narodzenia nie jest świętem, ale w polskiej obyczajowości i tradycji jest, począwszy od uroczystej kolacji, dniem obchodzonym świątecznie i powszechnie uważanym za najbardziej rodzinny dzień w roku (w wielu krajach nie ma aż takiego znaczenia). Podobnie jak w Polsce, Wigilię obchodzi się na Litwie, w Czechach i na Słowacji, zazwyczaj z wieloma zapożyczeniami ze starosłowiańskiego Święta Godowego.
Zwyczaj łamania się opłatkiem jest nieznany poza Polską, Litwą i Białorusią. W wielu krajach nie ma postu (również w Polsce nie jest obecnie obowiązkowy) ani pasterki.
Inne kraje.
W krajach pozaeuropejskich związanych z katolicyzmem spotyka się rysy charakterystyczne dla danej kultury:
Wigilia w sztuce.
Motyw wigilii Bożego Narodzenia został wykorzystany przez Jacka Malczewskiego w obrazie olejnym "Wigilia na Syberii" z roku 1892. Obraz ten w 1980 stał się inspiracją dla Jacka Kaczmarskiego do napisania wiersza „Wigilia na Syberii”. Wigilię przedstawił również Carl Larsson w akwareli namalowanej w roku 1904.

</doc>
<doc id="107981" url="https://pl.wikipedia.org/wiki?curid=107981" title="Metameria (biologia)">
Metameria (biologia)

Metameria, segmentacja – podział ciała zwierząt dwubocznie symetrycznych wzdłuż głównej osi na szereg mniej lub bardziej niezależnych morfologicznie i fizjologicznie odcinków (metamerów) o powtarzającym się, pierwotnie podobnym planie budowy. Wyróżnia się metamerię zupełną obejmującą całe ciało (występuje np. u pierścienic i owadów) oraz zewnętrzną lub wewnętrzną. Znaczne podobieństwo poszczególnych segmentów określa się mianem metamerii homonomicznej, a ich duże zróżnicowanie nazywane jest metamerią heteronomiczną.
Przykładem metamerii wewnętrznej w budowie człowieka jest kręgosłup, który składa się z podobnych w zasadzie do siebie kręgów, między którymi przebiegają podobne więzadła. Z kręgami są powiązane żebra kostne, które są w pełni rozwinięte w części piersiowej kręgosłupa, natomiast w innych jego częściach występują w postaci szczątkowej. W obrębie klatki piersiowej żebra są połączone ze sobą pasmami mięśniowymi, tworzącymi mięśnie międzyżebrowe zewnętrzne i wewnętrzne. Schemat ten powiela układ naczyń krwionośnych i nerwów w obrębie klatki piersiowej. Twory te nazywa się metamerami. Metamerię wykazuje także schemat unerwienia skóry brzucha. Metamerię w organizmie człowieka można zauważyć również na przykładzie jelita cienkiego, które składa się z 3 odcinków: dwunastnicy, jelita czczego i jelita krętego.

</doc>
<doc id="108004" url="https://pl.wikipedia.org/wiki?curid=108004" title="Ieper">
Ieper

Ieper (wym. ; fr. "Ypres", wym. ) – miasto w Belgii, w Zachodniej Flandrii. Zajmuje powierzchnię 130,61 km². Na początku 2008 roku liczyło 34 812 mieszkańców.
Historia.
Miasto rozwinęło się na przełomie X i XI wieku wokół zamku hrabiów Flandrii. W XIII i XIV wieku było jednym z największych ośrodków produkcji i eksportu sukna flandryjskiego. Od schyłku XIV wieku nastąpił stopniowy upadek miasta spowodowany nieudanym, acz niszczycielskim oblężeniem Anglików w 1383 roku (wojna stuletnia) oraz kryzysem sukiennictwa. Później odnosiło także zniszczenia w wojnach w XVI i XVII wieku.
Katastrofalna dla miasta okazała się również I wojna światowa, gdy okolice miejscowości były miejscem czterech wielkich bitew. Podczas pierwszej bitwy (19 października–22 listopada 1914) Brytyjczycy przejęli miasto z rąk Niemców. W drugiej bitwie (22 kwietnia–25 maja 1915) Niemcy po raz pierwszy użyli chloru jako bojowego środka trującego. Podczas trzeciej bitwy (31 lipca–6 listopada 1917) po raz pierwszy na froncie zachodnim użyto gazu musztardowego, od nazwy miasta nazywanego iperytem. W czasie czwartej bitwy (9–29 kwietnia 1918) generał Erich Ludendorff podjął ostatnią próbę zdobycia miasta i przerwania frontu.
Całkowicie zrujnowane miasto po wojnie zostało odbudowane.
We wrześniu 1944 roku zostało wyzwolone spod okupacji niemieckiej przez polską 1 Dywizję Pancerną dowodzoną przez gen. Stanisława Maczka.
Obecnie nosi tytuł miasta pokoju i utrzymuje bliskie stosunki z japońską Hiroszimą, która doznała podobnych zniszczeń podczas następnej wojny światowej.
W gmachu sukiennic mieści się muzeum poświęcone historii I wojny światowej na froncie zachodnim we Flandrii Zachodniej – In Flanders Fields Museum. 
Miasto jest bazą Rajdu Ypres-rundy IRC i mistrzostw Europy w rajdach samochodowych.

</doc>
<doc id="108007" url="https://pl.wikipedia.org/wiki?curid=108007" title="Dawka pochłonięta">
Dawka pochłonięta

Dawka pochłonięta – podstawowa wielkość dozymetryczna "D", zdefiniowana jako
gdzie:
Średnią dawką pochłoniętą "D" przez daną substancję nazywamy energię "E" przekazaną jednostce masy "m" tej substancji:
Jednostką dawki pochłoniętej w układzie SI jest grej (Gy);
Jednostką poprzednio używaną (spotykaną jeszcze w literaturze) jest:

</doc>
<doc id="108021" url="https://pl.wikipedia.org/wiki?curid=108021" title="Azyl polityczny">
Azyl polityczny

Azyl polityczny właściwie "prawo azylu" – schronienie na terytorium jakiegoś państwa udzielane cudzoziemcom (azylantom) prześladowanym przez władze innego państwa.
Azyl polityczny udzielany jest osobom prześladowanym z powodów rasowych, koloru skóry, pochodzenia narodowego lub etnicznego, religii, przynależności do określonej grupy społecznej, poglądów politycznych.

</doc>
<doc id="108025" url="https://pl.wikipedia.org/wiki?curid=108025" title="Kobryń">
Kobryń

Kobryń (, "Kobryn", , , "Kobrin") – miasto w zachodniej części Białorusi, położone na Polesiu, przy połączeniu Kanału Dniepr-Bug z rzeką Muchawiec. Do 1939 roku w Polsce. Leży obok głównej drogi Warszawa – Mińsk – Moskwa (M1 E30), około 50 km od granicy z Polską. Liczy 51,2 tys. mieszkańców (2010); Przemysł precyzyjny, metalowy, materiałów budowlanych, spożywczy oraz lekki; węzeł drogowy, muzeum.
Miasto królewskie położone było w końcu XVIII wieku w powiecie brzeskolitewskim województwa brzeskolitewskiego. Miejsce obrad sejmików ziemskich powiatu mozyrskiego w 1659 roku.
Historia.
Średniowiecze, I Rzeczpospolita i okres zaborów.
Pierwsza wzmianka historyczna pochodzi z 1287. Wyniki badań archeologicznych przeprowadzonych w 1999 w Kobryniu pokazały, że osada została założona o kilkaset lat wcześniej. Do końca XIII wieku własność książąt włodzimiersko-wołyńskich. Od 1312 w Wielkim Księstwie Litewskim. Od końca XIV wieku do 1490 stolica księstwa Kobryńskiego należącego do potomków Olgierda. Książę Roman Kobryński wraz ze swoim oddziałem uczestniczył w bitwie pod Grunwaldem. Od XVI wieku siedziba powiatu, w latach 1589–1766 na prawie magdeburskim. Od XVI wieku miasto było dużym skupiskiem ludności żydowskiej. Miasto ekonomii kobryńskiej w drugiej połowie XVII wieku.
Od 1795 w zaborze rosyjskim, jako siedziba powiatu kobryńskiego guberni grodzieńskiej. Miasto zostało mocno zniszczone w trakcie bitwy rosyjsko-saskiej podczas inwazji Napoleona na Rosję 15 (27) lipca 1812 r.
W Polsce międzywojennej.
10 lutego 1919 roku miejscowość została przejściowo zdobyta przez polską kawalerię z grupy gen. Listowskiego, a dwa dni później trwale przez oddział kawalerii pod dowództwem mjr. Władysława Dąbrowskiego. Podczas wojny polsko-bolszewickiej w okresie od 11 do 23 września 1920 w rejonie Kobrynia toczyły się walki pomiędzy 4 Armią WP a 4 Armią RFSRR.
W okresie międzywojennym należał do Polski, był stolicą powiatu w województwie poleskim oraz siedzibą wiejskiej gminy Kobryń. Stacjonował w nim sztab 30. DP i 83 Pułk Piechoty.
1 października 1933 obszar miasta powiększono kosztem gminy wiejskiej Kobryń, z której przyłączono części trzech majątków ziemskich.
Wojna obronna i okres powojenny.
Kobryń i jego okolice we wrześniu 1939 były ważnym ośrodkiem obrony polskiej na Polesiu i miejscem krwawych walk. Tu w dniach 17–18 września 1939 toczyły się walki z niemieckim XIX Korpusem Pancernym gen. Heinza Guderiana. Po ustąpieniu Niemców rozgorzały walki z działającymi w rejonie Kobrynia komunistycznymi bandami zwalczającymi Polaków, które uaktywniły się na wieść o agresji sowieckiej na Polskę. Na koniec polskim obrońcom przyszło się zmierzyć z wkraczającymi od wschodu oddziałami sowieckimi.
Ziemi kobryńskiej bronili żołnierze dowodzonej przez płk. Adama Eplera Dywizji „Kobryń”, zorganizowanej po 10 września 1939 r. na bazie jednostek wchodzących w skład Ośrodka Zapasowego 30 Poleskiej Dywizji Piechoty (82. syberyjski Pułk Strzelców z Brześcia, 83. Pułk Strzelców Poleskich z Kobrynia, 84. Pułk Strzelców Polskich z Pińska oraz 5. dywizjon artylerii lekkiej). W walkach pod Kobryniem wzięła także udział kompania ochotnicza sformowana z uczniów kobryńskiego gimnazjum, którzy odbyli przedpoborowe przysposobienie wojskowe (członkowie kobryńskiego „Strzelca”), żołnierze Legii Akademickiej przybyli do Kobrynia oraz liczni funkcjonariusze Policji Państwowej z Kobrynia i Brześcia. Walki trwały do dnia 22 września 1939, kiedy do miasta opuszczanego przez Niemców weszły oddziały sowieckie.
Od 19 września 1939 pod okupacją niemiecką, od 22 września do czerwca 1941 pod okupacją sowiecką, następnie do lata 1944 ponownie pod niemiecką. W latach 1941–1942 miejscowa ludność żydowska została przez Niemców zamknięta w getcie, a następnie wymordowana. W latach 1945–1991 miasto należało do Białoruskiej SRR, od 1991 jest częścią Białorusi.
W 2008 w Kobryniu odnaleziono masowe groby żołnierzy polskich. W mieście, na terenie starego cmentarza katolickiego zlokalizowano zbiorową mogiłę, z której wydobyto szczątki 13 żołnierzy Wojska Polskiego poległych zapewne 18 września 1939 podczas obrony miasta. Wśród licznych elementów uzbrojenia i oporządzenia wojskowego w grobie znaleziono przedmioty pozwalające na identyfikację konkretnych żołnierzy. Na podstawie odnalezionych znaków tożsamości zidentyfikowano nazwiska trzech żołnierzy WP: strzelca Stanisława Matyki, podchorążego Ewarysta Zajkowskiego oraz strzelca Ludwika Lipy. W Podziemieniu k. Kobrynia odnaleziono i ekshumowano szczątki 42 zamordowanych Polaków, żołnierzy, policjantów i cywilów, którzy według wstępnych ustaleń wszyscy zginęli z rąk miejscowych band.
Uroczysty pogrzeb prochów odnalezionych polskich ofiar, wśród nich generała Stanisława Sołłohub-Dowoyno, odbył się 13 września 2008 na cmentarzu w Kobryniu przy asyście honorowej pocztów sztandarowych polskiego wojska i policji. Ceremonii przewodniczył ks. bp Tadeusz Płoski, ordynariusz polowy Wojska Polskiego.
Sport.
W czasach II RP w mieście swoją siedzibę miał WKS Kobryń.

</doc>
<doc id="108030" url="https://pl.wikipedia.org/wiki?curid=108030" title="Eurokomunizm">
Eurokomunizm

Eurokomunizm – nurt ideowo-programowy przyjęty w połowie lat 70. XX w. przez część partii komunistycznych Europy Zachodniej (z Hiszpanii, Grecji, Włoch, Belgii, Wielkiej Brytanii, w mniejszym stopniu Francji), a także przez partie spoza starego kontynentu, m.in. z Japonii i Meksyku. Samo pojęcie stworzył w 1967 włoski dziennikarz F. Barbieri na określenie strategii politycznej stosowanej przez Włoską Partię Komunistyczną. W 1975 r. partie francuskie i włoskie wydały tzw. Manifest eurokomunizmu. Jego założenia zostały przedstawione w pracy przywódcy KPH Santiago Carrillo "Eurocomunismo y estado" ("Eurokomunizm a państwo") (1977). Głównymi teoretykami eurokomunizmu byli także Enrico Berlinguer i Georges Marchais, w Polsce zaś prof. Adam Schaff. W 1980 eurokomunizm został uznany na XV zjeździe Włoskiej Partii Komunistycznej za koncepcję strategiczną tej partii. Nurt ten reprezentowała w Polsce Polska Partia Komunistyczna.
Eurokomunizm stworzył alternatywną drogę rozwoju ruchu komunistycznego w stosunku do partii komunistycznych bloku wschodniego. Zakładał pozostanie na gruncie marksizmu (ale reformowalnego), odrzucenie leninizmu (jako totalitaryzmu), ideologii rewolucji społecznej i dyktatury proletariatu. Głosił ideę tzw. „kompromisu historycznego” między klasami, którego politycznym wyrazem miało być partnerstwo Włoskiej Partii Komunistycznej i Chrześcijańskiej Demokracji. Odmawiał KPZR prawa kierowania ruchem komunistycznym (tzw. doktryna policentryzmu). Potępiał interwencje radzieckie na Węgrzech (1956), w Czechosłowacji (1968) i w Afganistanie (1979–1989) oraz łamanie praw człowieka. Przeprowadził krytykę realnego socjalizmu. Zakładał, że socjalizm można wprowadzić w ramach demokracji parlamentarnej. Opowiadał się za systemem wielopartyjnym i pluralizmem. Popierał utrzymanie świeckiego państwa, ale przy zagwarantowaniu swobody religijnej. W polityce zagranicznej eurokomuniści stawiali na EWG i opowiadali się za stopniową likwidacją obu bloków wojskowych.

</doc>
<doc id="108033" url="https://pl.wikipedia.org/wiki?curid=108033" title="Arytmetyka liczb kardynalnych">
Arytmetyka liczb kardynalnych

Arytmetyka liczb kardynalnych – dział teorii mnogości zajmujący się liczbami kardynalnymi i działaniami na nich.
Arytmetyka liczb kardynalnych znacznie różni się od arytmetyki liczb rzeczywistych – zarówno rozważane działania mają inne własności, jak i stawiane pytania są inne. Podstawową różnicą jest jednak fakt, że wiele stwierdzeń dotyczących działań na liczbach kardynalnych jest niezależnych od standardowych aksjomatów teorii mnogości (aksjomaty Zermela-Fraenkla).
W dalszej części tego artykułu zakładamy aksjomaty Zermela-Fraenkla (bez aksjomatu wyboru niektóre z definicji należy sformułować inaczej i wiele z prezentowanych faktów nie jest prawdziwych).
Definicje.
Działania dwuargumentowe.
Określamy następujące działania dwuargumentowe na liczbach kardynalnych. Niech formula_20 będą liczbami kardynalnymi.
Działania nieskończone.
Niech formula_37 będzie rodziną indeksowaną liczb kardynalnych. Określamy

</doc>
<doc id="108034" url="https://pl.wikipedia.org/wiki?curid=108034" title="Teodora (żona Justyniana I)">
Teodora (żona Justyniana I)

Teodora (ur. ok. 500, zm. 28 czerwca 548) – żona cesarza bizantyńskiego Justyniana I Wielkiego.
Życiorys.
Miejsce jej urodzenia jest przedmiotem sporów historyków – mogła urodzić się w Konstantynopolu, jednak część badaczy przypuszcza, iż jej rodzina mogła przybyć do tego miasta z Paflagonii, Cypru lub pogranicza bizantyńsko-perskiego. Jej ojcem był Akakios, treser niedźwiedzi stronnictwa „zielonych” w hipodromie w Konstantynopolu – Teodora była drugą z jego trzech córek. Ojciec zmarł ok. 503 roku, matka zaś wkrótce ponownie wyszła za mąż. Ojczym, dzięki opisanemu w źródłach aktowi publicznego błagania matki Teodory na arenie (w wyniku odrzucenia przez „zielonych”) został zatrudniony na podobnym stanowisku w stronnictwie „błękitnych”, z którymi odtąd Teodora była związana.
W młodości Teodora trafiła na scenę teatralną, zapewne wprowadzona tam przez swą starszą siostrę Komito. Prokopiusz z Cezarei w pełnej jadu i nienawiści wobec Teodory "Historii sekretnej" szeroko opisał jej rozwiązłość wskazując, iż oprócz aktorstwa uprawiała również nierząd i oskarżając o najgorsze bezeceństwa („często szła w gościnę z dziesięcioma lub więcej młodzieńcami...”). Ok. 515–516 roku urodziła córkę. Po zdobyciu pewnego uznania w grupie mimów stała się najpewniej utrzymanką bogatych obywateli Konstantynopola. Według Prokopiusza w tym okresie powiła syna Jana, którego ojciec zabrał ze sobą do Arabii.
W 521 roku wyjechała do Cyrenajki za Hekebulosem z Tyru, który został zarządcą prowincji Pentapolis. Ten jednak po jakimś czasie oddalił ją. Teodora udała się wówczas w drogę powrotną do Konstantynopola, trafiając w drodze do Aleksandrii. Tam zapewne nawiązała bliskie kontakty z duchownymi monofizyckimi, być może wówczas właśnie przechodząc przełom i zrywając z dotychczasowym trybem życia. Kolejnym przystankiem w drodze do stolicy była Antiochia, gdzie na powrót nawiązała kontakty z „błękitnymi”. Wróciła do stolicy w 521 lub 522 roku i wkrótce potem poznała Petrusa Sabbatiusa, wówczas około czterdziestoletniego siostrzeńca i bardzo bliskiego współpracownika cesarza Justyna I.
Petrus zakochał się w Teodorze. Niechętna była jej jednak żona cesarza Eufemia, na przeszkodzie małżeństwu stało także prawo. Gdy jednak Eufemia umarła, ukochany Teodory nakłonił swego wuja do wprowadzenia prawa znoszącego zakaz małżeństwa członka rodziny cesarskiej z byłą aktorką ("De nuptiis", 524), a następnie poślubił Teodorę (525). W 527 roku Justyn I odsunął się od rządów (kilka miesięcy później zmarł), a Petrus – który przyjął imię Justyniana – został ukoronowany na cesarza; wraz z nim cesarską purpurę przywdziała Teodora.
Teodora u boku Justyniana okazała się zręcznym politykiem, z jednej strony wspierała męża, który polegał na niej w dużym stopniu, z drugiej – prowadziła niekiedy samodzielną politykę oraz uprawiała liczne intrygi. Justynian miał wielki plan odzyskania Zachodu i odbudowy świetności cesarstwa rzymskiego, podporządkował tej idei wszelkie działania, zarówno w sferze polityki, jak i religii. Twarda egzekucja podatków w celu zebrania odpowiednich funduszy, w połączeniu z klęskami naturalnymi, niechęcią do nowego ceremoniału dworskiego wywołały w styczniu 532 roku zamieszki w hipodromie, które przerodziły się w powstanie Nika. Sukcesy powstańców zrodziły zwątpienie u Justyniana, który rozważał ucieczkę z miasta, wówczas jednak Teodora miała przekonać go do pozostania w Konstantynopolu i dania oporu buntownikom. To wówczas miała powiedzieć słynne zdanie, uwiecznione przez Prokopiusza: „purpura cesarska jest najwspanialszym całunem”. Rozgromienie powstania spowodowało jeszcze większy wzrost autorytetu Teodory i jej udziału w rządach.
Jednym z głównych celów Teodory była ochrona prześladowanych wcześniej monofizytów (zamieszkujących głównie Egipt i wschodnie tereny cesarstwa) i zrównania ich wyznania z wyznaniem chalcedońskim dominującym w Konstantynopolu i Rzymie. Wkrótce po powstaniu Nika, w 533 roku Justynian wydał edykt, który miał pogodzić oba odłamy chrześcijaństwa. Zaprzestano prześladowań monofizytów, powstał nawet monofizycki klasztor w Konstantynopolu. W 535 roku, po śmierci patriarchów Aleksandrii i Konstantynopola, na ich stanowiska powołani zostali – w Aleksandrii przywódca monofizytów Sewer, w Konstantynopolu bliski im Anthimos. Justynian nie porzucił jednak planów zdobycia Zachodu i w 536 roku, wobec zmiany sytuacji w Italii, która umożliwiała podjęcie działań wojennych, postanowił pozyskać poparcie papieża Agapita I. Gdy ten jako posłaniec ostrogocki przybył do Konstantynopola, Justynian zdołał uzyskać jego poparcie. Jednak jego ceną było odwrócenie się od monofizytów, nieakceptowanych na Zachodzie. Patriarcha Anthimos został odwołany, ponownie zaczęto prześladować monofizytów; nawet w zdominowanym przez nich Egipcie nominowany na patriarchę został chalcedończyk. To spowodowało, że Teodora podjęła na własną rękę kroki w celu zmiany położenia monofizytów. To dzięki jej intrydze w 537 roku papieżem został Wigiliusz, który wcześniej obiecał jej ustępstwa na rzecz wyznawców tego odłamu chrześcijaństwa. Nie dotrzymał jednak tych obietnic po objęciu urzędu, a w 541 roku wprost nazwał Anthimosa heretykiem. Teodora zdołała jednak częściowo chronić monofizytów, w szczególności utrzymując wielu spośród bardziej znaczących z nich w swoich pałacach, czy wspierając ich działalność (m.in. biskupa Jakuba Baradeusza).
Oprócz religii Teodora prowadziła liczne działania w celu polepszenia doli kobiet, w szczególności pochodzących z nizin społecznych. W prawach wydawanych przez Justyniana spotkać można takie, które miały zwiększyć rolę kobiet w rodzinie. W 535 roku próbowała zlikwidować domy publiczne w stolicy, związana jednak z tym ustawa nie miała szans wejść w życie. Podejmowała jednak próby kształcenia kobiet upadłych z własnej szkatuły, ufundowała też dla nich klasztor. Poprzez leczenie i naukę chciała przywrócić je społeczeństwu.
Jedną z kobiet podźwigniętych z tego stanu (przyjaciółką Teodory z czasów teatru) była Antonina, która ok. 530 roku została żoną świetnie zapowiadającego się wodza bizantyńskiego Belizariusza. Stała się ona prawą ręką Teodory w prowadzeniu różnych intryg, skierowanych m.in. także przeciwko samemu Belizariuszowi, do którego Teodora nie miała zaufania, mimo wielokroć okazywanej przez wodza lojalności wobec cesarza. To Antonina przeprowadziła plan Teodory obalenia papieża Sylweriusza i zastąpienia go Wigiliuszem. Także Antonina utkała sieć spisku, w którą wciągnięty został Jan z Kapadocji, jeden z głównych współpracowników Justyniana, bardzo sprawny szef skarbu; spisek nie powiódł się do końca, bowiem Teodorze nie udało się uśmiercić Jana, a Justynian skazał go jedynie na zesłanie. Snując intrygi przeciwko Belizariuszowi, Teodora doprowadziła do stopniowego zastępowania go przez jej bliskiego współpracownika, także zresztą wybitnego wodza, eunucha Narsesa, który wcześniej tworzył dla niej sieć szpiegów. Chroniła też samą Antoninę, m.in. uwięziła jej syna, który wystąpił przeciwko matce z powodu jej rozwiązłości. Prokopiusz z Cezarei oskarżył z kolei Teodorę o intrygę w celu zamordowania w 535 roku królowej ostrogockiej Amalasunty – zdaniem historyka obawiała się, aby ta nie zajęła jej miejsca u boku Justyniana, co zwiększyłoby jego szanse podboju Italii.
W okresie ciężkiej choroby Justyniana w 542 roku podczas wielkiej epidemii dżumy, Teodora sprawowała w jego zastępstwie faktyczne rządy. Nie wykorzystywała ich w celu zmiany polityki męża i rezygnacji ze starań o odbudowę cesarstwa na Zachodzie, które kosztowały prześladowaniami monofizytów. Doprowadziła jednak wówczas do oskarżenia o spisek Belizariusza i szykanowała go.
Teodora próbowała także wraz z Antoniną przeprowadzić intrygi mające zapewnić jej krewnym następstwo tronu. Już po małżeństwie z Justynianem zatroszczyła się o los wielu z nich. Siostra Komito poślubiła jednego z głównodowodzących armii, Sittasa, zaś własna córka Teodory poślubiła krewnego byłego cesarza Anastazjusza I. Wobec braku dzieci ze związku z Justynianem (prawdopodobnie z powodu choroby tego ostatniego w początkach ich małżeństwa) Teodora pragnęła zapewnić tron swojemu wnukowi Anastazjuszowi, który miał ożenić się z Janiną, córką Antoniny i Belizariusza, dziedziczką ich ogromnych bogactw. Mimo młodego wieku obojga Teodora i Antonina zmusiły ich do wspólnego zamieszkania, jednak plan się nie powiódł: po śmierci Teodory Antonina zabrała Janinę z powrotem i zerwała związek. Jednocześnie starała się pomniejszyć szanse innych potencjalnych kandydatów do tronu, m.in. Belizariusza czy kuzyna Justyniana - Germanosa (m.in. starała się nie dopuścić do małżeństw jego dzieci). Na tronie zasiadła po śmierci Justyniana inna krewna Teodory, jej siostrzenica (córka Komito i Sittasa) Zofia, która poślubiła za sprawą Teodory siostrzeńca Justyniana, Justyna.
Teodora zmarła 28 czerwca 548 r. Opis Prokopiusza z Cezarei wskazuje, że przyczyną śmierci mógł być rak. Pochowana została w kościele Świętych Apostołów w stolicy. Jej grób splądrowali krzyżowcy po zdobyciu Konstantynopola w 1204 roku.
Teodora w kulturze.
Postać Teodory pozostała w pamięci potomnych. Podróżnym pokazywano dom, w którym miała odbywać schadzki z Justynianem. W Syrii pamiętano o niej jako o opiekunce monofizytów (w tamtejszej legendzie zapomniano o jej pochodzeniu i uczyniono z niej córkę senatora). Zapewne i na Zachodzie pamiętano o niej, na co wskazuje XI-wieczna opowieści Aimoina z Fleury o młodych Justynianie i Belizariuszu, którzy poznali dwie damy lekkich obyczajów, z którymi później się pobrali.
Wielką popularność postać Teodory zyskała po pierwszym wydaniu drukiem "Historii sekretnej" Prokopiusza z Cezarei w 1623 roku – wcześniej to dzieło pozostawało praktycznie nieznane. Ukazany tam obraz Teodory, przesycony nienawiścią i w oczywisty sposób przerysowany, przyciągnął uwagę wielu historyków, literatów, artystów. Początkowo bezkrytycznie przyjmowano wizję Prokopiusza i np. Cezary Baroniusz potępiał ją energicznie. Później zaczęto dostrzegać jej siłę charakteru. W XIX w. zainteresowanie jej osobą odżyło. Swoje wizje tej postaci przedstawiali m.in. Edward Gibbon, Victorien Sardou (autor sztuki "Théodora", wystawianej długi czas w Paryżu, tłumaczonej i adaptowanej na powieści), Charles Diehl (autor opublikowanej w 1904 r. naukowej biografii Teodory), Gabriele D’Annunzio, Robert Graves (Teodora pojawia się w jego "Belizariuszu"). Teodora stanowiła inspirację dla postaci cesarzowej Alixany w "Sarantyńskiej mozaice" Guya Gavriela Kaya.
Teodora trafiła też do kina – w 1954 roku wyprodukowano we Włoszech film "Teodora, imperatrice di Bisanzio"; postać cesarzowej odtwarzała w nim Gianna Maria Canale.
Teodora pojawiała się w także w sztukach plastycznych, głównie tworzonych w epoce Justyniana. Do naszych czasów przetrwało piękne przedstawienie cesarzowej w mozaice z apsydy kościoła San Vitale w Rawennie. Na fali zainteresowania sztuką Victoriena Sardou powstał m.in. jej fantastyczny portret pędzla Jeana-Josepha Benjamina-Constanta.

</doc>
<doc id="108038" url="https://pl.wikipedia.org/wiki?curid=108038" title="Synchronizator">
Synchronizator

Synchronizator to urządzenie zapobiegające włączeniu sprzęgła zębatego przed wyrównaniem prędkości obrotowych sprzęganych elementów oraz przyspieszenie wyrównania tych prędkości, z wykorzystaniem do tego siły wywieranej przez kierowcę na dźwignię zmiany biegów.
Podział synchronizatorów:

</doc>
<doc id="108039" url="https://pl.wikipedia.org/wiki?curid=108039" title="Archanioł">
Archanioł

Archanioł (gr. ἀρχάγγελος – "arkhángelos") – w niektórych religiach: każdy byt duchowy, stojący w hierarchii niebiańskiej wyżej niż pozostali aniołowie, naczelnik aniołów. Grecki przedrostek „arch-” oznacza „wodza”, kogoś „głównego”, „naczelnego”. Określenie to dotyczy także jednego z dziewięciu chórów anielskich. Zazwyczaj archaniołowie są utożsamiani z najwyższymi książętami nieba. Jednak według Pseudo-Dionizego stanowią oni ósmy (z dziewięciu) chór anielski. Stoją na czele hufców anielskich. Według różnych tradycji różna jest liczba archaniołów, przy czym zazwyczaj wymienia się siedmiu.
Biblia.
Mianem "archaniołów" określani są najwięksi aniołowie. W Starym Testamencie, w deuterokanonicznej Księdze Tobiasza, archanioł Rafał mówił o sobie, że jest jednym „z siedmiu aniołów, którzy stoją w pogotowiu i wchodzą przed majestat Pański” (Tb 12,15). Daniel nazwał Michała „jednym z głównych książąt” (Dn 10, 13), co oznacza jednego z archaniołów. W Księdze Zachariasza pojawia się fragment: „Siedem owych [lamp] to oczy Pana, które przypatrują się całej ziemi” (Za 4, 10). W Apokalipsie 8, 2 św. Jan odnosi się do „siedmiu aniołów, którzy stoją przed Bogiem, a dano im siedem trąb” (Ap 8, 2), co jest powszechnie interpretowane jako opis siedmiu archaniołów. Pojawiają się też inne informacje o siedmiu archaniołach: „I obróciłem się, by widzieć, co za głos do mnie mówił; a obróciwszy się, ujrzałem siedem złotych świeczników, i pośród świeczników kogoś podobnego do Syna Człowieczego, obleczonego [w szatę] do stóp i przepasanego na piersiach złotym pasem” (Ap 1, 12–13); „To mówi Ten, który trzyma w prawej ręce siedem gwiazd, Ten, który się przechadza wśród siedmiu złotych świeczników” (Ap 2, 1); „To mówi Ten, co ma Siedem Duchów Boga i siedem gwiazd” (Ap 3, 1); „A z tronu wychodzą błyskawice i głosy, i gromy, i płonie przed tronem siedem lamp ognistych, które są siedmiu Duchami Boga” (Ap 4, 5); „I ujrzałem między tronem z czworgiem Zwierząt a kręgiem Starców stojącego Baranka jakby zabitego, a miał siedem rogów i siedmioro oczu, którymi jest siedem Duchów Boga wysłanych na całą ziemię” (Ap 5, 6); „A kiedy zawołał, siedem gromów przemówiło swym głosem” (Ap 10, 3).
W Nowym Testamencie termin "archaniołowie" pojawia się w 1. Liście do Tesaloniczan („Sam bowiem Pan zstąpi z nieba na hasło i na głos archanioła, i na dźwięk trąby Bożej, a zmarli w Chrystusie powstaną pierwsi”; 1 Tes 4, 16) i w Liście Judy („Gdy zaś archanioł Michał tocząc rozprawę z diabłem spierał się o ciało Mojżesza, nie odważył się rzucić wyroku bluźnierczego, ale powiedział: «Pan niech cię skarci!»”; Jud 1, 9).
W Biblii nigdzie nie ma słowa "archanioł" w liczbie mnogiej.
Apokryfy.
Pierwsza Księga Enocha wymienia 7 archaniołów: Uriel, Raguel, Michael, Seraqael, Gabriel, Haniel, Rafael. Judaizm podaje Fanuela jako alternatywę dla Uriela. Inne apokryfy i pseudoepigrafy podają jako warianty archaniołów następujące postaci: Barachiel, Jehudiel, Sealtiel, Orifiel, Zafkiel i Anael (Hanlel). Archaniołowie, zgodnie z Testamentem Lewiego, „usługują i przebłagają Pana za grzechy niewiedzy i sprawiedliwych”. Księciem archaniołów jest zazwyczaj Rafael lub Michał.
Zaratusztrianizm.
Eksperci w dziedzinie antropologii, teologii i filozofii uważają, że w zaratusztrianizmie najwcześniej pojawiła się emanacja prehistorycznej wiary w anioły. Amszaspandowie są porównywani do archaniołów. Zamieszkują nieśmiertelne ciała, które działają w świecie fizycznym, aby chronić, prowadzić i inspirować ludzkość i świat duchów. Pochodzenie Amszaspandów wyjaśnia Awesta. Oto perscy "archaniołowie":
Judaizm.
Biblia hebrajska używa terminu מלאכי אלהים (Aniołowie Boży). Hebrajskie słowo "malakh" oznacza posłańca, ponieważ aniołowie מלאכי יי ("malachey Adonai" – Aniołowie Pana) są posłańcami Boga do wykonywania różnych misji (np. anioł śmierci). Słowo בני אלהים ("b’nei elohim"; "synowie Boga") oraz הקדושים ("ha-q’doshim"; "święci") tradycyjnie jest tłumaczone jako "anielscy posłańcy". W późniejszych tekstach używane są inne terminy, np. העליונים (ha-elyonim, wyżsi lub najwyżsi).
Wzmianki o archaniołach rzadko pojawiają się w literaturze żydowskiej. Daniel jest pierwszą postacią biblijną, która odnosi się do poszczególnych archaniołów po imieniu. Dlatego spekuluje się, że zainteresowanie Żydów archaniołami i aniołami rozwinęło się podczas niewoli babilońskiej.
Metatron jest uważany za jednego z najwyższych aniołów w Merkawie i mistycyzmie kabalistycznym. Często służy jako skryba. Jest krótko wspomniany w Talmudzie. Zajmuje ważne miejsce w mistycznych tekstach Merkawy. Michał, który służy jako wojownik i orędownik Izraela, cieszy się szczególnym uznaniem. Gabriel jest wspomniany w Księdze Daniela i krótko w Talmudzie oraz w wielu mistycznych tekstach Merkawy. Najwcześniejsze wzmianki o archaniołach znajdują się w literaturze okresu międzytestamentowego (np. 4 Księga Ezdrasza 4, 36).
W kabale jest dwunastu archaniołów, z których każdy jest przypisany do określonej sefiry:
Rozdział 20 Księgi Henocha wspomina o siedmiu świętych aniołach, często uważanych za siedmiu archaniołów: Michał, Rafael, Gabriel, Uriel, Sariel, Raguel i Remiel. "Życie Adama i Ewy" wymienia również archaniołów: Michała, Gabriela, Uriela, Rafaela i Joela.
Księga Henocha (hebrajska) podaje następujących archaniołów:
Żydowską hierarchię anielską stworzył średniowieczny żydowski filozof Majmonides.
Chrześcijaństwo.
Kościół katolicki.
W Milecie na północno-zachodnim rogu teatru odnaleziono inskrypcję w brzmieniu "Archaniołowie! Chroń miasto Milet i wszystkich mieszkańców!", która jednak, poza przywołaniem archaniołów, nie jest chrześcijańska. Datowana jest na IV lub V wiek, choć może pochodzić dopiero z początku VI wieku. Inskrypcja wykazuje kilka cech wspólnych dla magicznych późnorzymskich owalnych amuletów z kamieni półszlachetnych lub amuletów metalowych, z wygrawerowanym ochronnym językiem i symbolami, noszonych wokół szyi, oraz formuł w greckich papirusach magicznych i żydowskich tekstach magicznych z III wieku. Inwokacje w Milecie odpowiadają archaniołom: Michałowi, Rafaelowi, Gabrielowi, Sourielowi, Zazielowi, Badakielowi i Sulielowi.
Jako pierwszy klasyfikację społeczności anielskiej, do której należą archaniołowie, przeprowadził Ambroży z Mediolanu. W traktacie "Apologia proroka Dawida" wyróżnił dziewięć chórów. Niedługo potem podobnych klasyfikacji dokonali Hieronim i Jan Chryzostom. Największy rozgłos jako klasyfikator anielskiej hierarchii zyskał Pseudo-Dionizy Areopagita. Podał cztery imiona archaniołów:
Według pisarza archanioły stanowią "VIII hierarchię boską". Są wodzami zastępów anielskich. Wykonują Boską wolę. Podał, że hierarchia anielska składa się z dziewięciu chórów podzielonych na trzy triady. Pierwszą triadę stojącą najbliżej Boga stanowią chóry: serafinów, cherubinów i tronów. Drugi stopień hierarchii to panowania, moce (mocarstwa), władze (potęgi). Trzecią triadę tworzą zwierzchności (księstwa), archaniołowie i aniołowie. Kościół uznał teksty Pseudo-Dionizego Areopagity.
W połowie VIII wieku arcybiskup Adalbert z Magdeburga stanął przed sądem kościelnym, pod przewodnictwem papieża Zachariasza. Arcybiskup został oskarżony o używanie magii ceremonialnej i wzywanie siedmiu duchów. W wyniku procesu aż do XV wieku Kościół katolicki nie używał imion siedmiu archaniołów.
W latach 726–730 ruch ikonoklastów doprowadził do zniszczenia wizerunków siedmiu archaniołów. Synod w Nicei (735) przywrócił kult obrazów. Przedstawienia aniołów wróciły w formie pojedynczych obrazów i grup, ale bardzo rzadko przedstawiano siedmiu archaniołów. W 745 heretycy Adalbert i Klemens wezwali po imieniu ośmiu archaniołów: Uriela, Raguela, Tubuela, Michała, Abnisa, Tubuę, Sabaotha i Simila. Zostali ekskomunikowani. Na synodzie w Laodycei (363–364) papież Zachariasz postanowił bowiem, że chrześcijanie nie powinni wymieniać w modlitwach innych imion aniołów jak tylko Michała, Gabriela i Rafała. Było to możliwe, bo ich imiona pojawiają się w kanonie. Kanon 35 Soboru w Laodycei zakazywał kultu innych aniołów, nazywając go bałwochwalstwem. Postanowienie powtórzyły synody w Rzymie w 492 i 745.
Grzegorz Wielki pisał: „Powiedzieliśmy, iż jest dziewięć chórów anielskich, a mianowicie wiemy z Pisma Świętego, iż są aniołowie, archaniołowie, moce, potęgi, księstwa, panowania, trony, cherubini i serafini”. Święty podał następujące imiona siedmiu archaniołów:
Najwięcej o archaniołach, szczególnie w "Summie teologicznej", pisał Tomasz z Akwinu. Podzielił aniołów hierarchicznie na 3 porządki: w pierwszym serafini, cherubini i trony, w drugim panowania, moce i władze, w trzecim zwierzchności, archaniołowie i aniołowie. Porównał dwór ziemski z niebiańskim. Najbliżej Boga stoją serafini, najdoskonalsi z aniołów, Cherubini, pełni wiedzy Boga, są powiernikami Stwórcy, trony natomiast górują nad innymi aniołami posłuszeństwem. Towarzyszą Bogu i przynoszą jego sprawiedliwość. Ta triada tworzy dwór Boga. Pośrednie miejsce w hierarchii chórów anielskich zajmują panowania, moce i władze – pełnią zarząd nad państwem Bożym, czyli światem. Panowania zawsze chcą służyć Bogu, przewodzą aniołom. Moce sprawują nadzór nad wypełnianiem poleceń i rozkazów Bożych, spełniają też cuda. Potęgi (władze) czuwają nad sposobem realizacji Bożych poleceń i poskramiają złe duchy. Udzielają mocy niższym aniołom. Trzecia triada jest najbardziej „oddalona” od Boga, a najbliższa ludziom, to wykonawcy Bożych poleceń. Składają się na nie chóry zwierzchności (księstwa), archaniołów i aniołów. Księstwa nadzorują archaniołów i aniołów, sprawują opiekę nad państwami i narodami. Archaniołowie zwiastują ludziom ważne sprawy, są wysłannikami Boga do ludzi, są odpowiedzialni za dobro ogółu. Aniołowie spełniają zwyczajne misje i są najbliżsi ludziom. Towarzyszą im od narodzin do śmierci, opiekują się, przekazują oświecenie i mądrość. Do tego chóru należą aniołowie stróżowie.
Zawsze jako katoliccy archaniołowie są podawani Gabriel, Michael i Rafael. W ich imionach jest wyrażone znaczenie i godność, a każde w oryginalnym brzmieniu kończy się na -el, co oznacza Boga. Jeśli podaje się imiona czterech archaniołów, to czwartym jest Uriel. Chrześcijańscy gnostycy podają następujące imiona siedmiu archaniołów:
Pod koniec XV wieku Amadeusz z Portugalii podał w dziele "Apocalypsis Nova" imiona siedmiu archaniołów (jak wyżej). Pisał, że po Bogu i Maryi są istotami najbardziej chwalebnymi. Papieże kategorycznie odrzucili prośbę o włączenie kultu siedmiu archaniołów do oficjalnej nauki Kościoła, mimo że Amadeusz miał dobrą reputację, a Pius II i Sykstus IV często pobłażali Inkwizycji.
W końcu XVII wieku w Bibliotece Watykańskiej odnaleziono stary kodeks hebrajski. Podawał powyższe imiona. Choć czterech ostatnich nie uzyskało oficjalnej aprobaty Kościoła, było wymienianych przez ojców Kościoła i autorów chrześcijańskich (np. Bedę Czcigodnego). Do wzrostu kultu siedmiu archaniołów przyczyniło się odkrycie bizantyjskiego fresku w kościele San Angelo Carmelitano w Palermo w 1516. W nowo zbudowanej bazylice Matki Bożej Anielskiej i Męczenników w Rzymie umieszczono replika fresku z Palermo. W obecności wszystkich kardynałów Paweł IV nakazał używanie imion siedmiu archaniołów w nabożeństwach kościelnych. Święto siedmiu archaniołów obchodzono w drugą niedzielę po Wielkanocy. W 1693 zostało przeniesione na 6 października. Kościół San Angelo Carmelitano w Palermo otrzymał od Grzegorza XV prawo uzyskania odpustu zupełnego dla wiernych, którzy będą uczestniczyć w obchodach święta przez siedem lat (1623–1629). Przywilej był odnawiany przez Urbana VIII (1643–1649), Klemensa XI (1716–1722) i Innocentego XIII (1723–1729).
W 1698 dekret Kongregacji do spraw Świętych Obrzędów ograniczył kult archaniołów. Za namową władz kościelnych przedstawienia siedmiu archaniołów zostały zamalowane. Ówcześni pisarze kościelni, np. jezuicki teolog Robert Bellarmin oraz hagiograf i oratorianin Cezary Baroniusz, działali na rzecz zakazu używania imion czterech niekanonicznych archaniołów.
W 1825 szlachcic z Hiszpanii wspierany przez arcybiskupa Palermo zwrócił się do Leona XII o przywrócenie kultu siedmiu archaniołów. Żądania takie w połowie epoki oświecenia kierowali duchowni i wierni. We Włoszech, Hiszpanii i Bawarii powstały organizacje publiczne mające na celu odtworzenie kult siedmiu archaniołów w całej Europie. Popierali je przywódcy kościelni, urzędnicy rządowi, a nawet władcy, co jednak nie wpłynęło na zmianę stanowiska Watykanu.
Kościół katolicki czci tylko trzech archaniołów: Michała, Rafała i Gabriela. "" (2002) potwierdziło kult tych trzech archaniołów. Ich wspomnienie liturgiczne przypada na 29 września. Do reformy kalendarza kościelnego (14 lutego 1969) dokonanego na Soborze Watykańskim II każdy z nich miał oddzielne święto: 24 marca – Gabriel, 24 października – Rafał, Michał – 29 września. Kościół katolicki nie uznaje czterech pozostałych archaniołów (Uriel, Barachiel, Sealtiel i Jehudiel) oraz archaniołów wymienionych w niektórych źródłach apokryficznych (Raguel, Saraqael i Remiel z Księgi Henocha; Izydkiel, Hanael i Kefarel w innych apokryfach).
Kościoły wschodnie.
Kościół prawosławny.
Tradycja prawosławna wspomina o „tysiącach archaniołów”, jednak tylko siedmiu archaniołów jest czczonych z imienia: Michał, Rafał, Gabriel, Uriel, Selaphiel, Jegudiel i Barachiel (ósmy, Jeremiel, jest czasami wymieniany jako archanioł). Przyjmuje się hierarchię anielską zaproponowaną przez Pseudo-Dionizego Areopagitę, w której archaniołowie stanowią ósmy chór anielski.
Cerkiew prawosławna obchodzi święto Soboru Archanioła Michała i Wszystkich Sił Niebiańskich 8 listopada (21 listopada według kalendarza gregoriańskiego). Inne święta Archaniołów to święto Soboru Archanioła Gabriela 26 marca (8 kwietnia) i Cud Archanioła Michała w Kolosach 6 września (19 września). Ponadto każdy poniedziałek w roku jest poświęcony aniołom ze szczególnym uwzględnieniem hymnów kościelnych dla Michała i Gabriela. 
Gruziński Kościół Prawosławny.
Gruziński Kościół Prawosławny obejmuje świątynie dedykowane siedmiu archaniołom, np. cerkiew Świętych Archaniołów w Ikorcie albo cerkiew w Gremi.
Kościół koptyjski.
Spośród wszystkich archaniołów Koptowie zwracają szczególną uwagę na Michała. Oprócz Michała, Gabriela i Rafała Kościół koptyjski ortodoksyjny podaje jeszcze czterech archaniołów:
Księga Henocha (etiopska), włączona do kanonu Kościoła koptyjskiego ortodoksyjnego, wymienia następujących archaniołów:
Etiopski Kościół Ortodoksyjny.
Etiopski Kościół Ortodoksyjny czci czterech archaniołów: Michała, Gabriela, Rafała i Uriela. Poza tym czci się następujących:
W kanonie Etiopskiego Kościoła Ortodoksyjnego w 1 Księdze Henocha pojawia się opis Sariela jako jednego z aniołów, którzy czuwają nad „duchami, które grzeszą w duchu” (Henoch 20: 7–8).
Grecki Melchicki Kościół Katolicki.
Kościół melchicki uznaje Michała, Gabriela, Rafała, Uriela, Selafiela (Salatiel), Jegudiela (Jehudiela), Barachiela, Jerahmeela (Jeremiela) i Raguela.
Kościół nubijski.
W wielojęzycznym chrześcijańskim społeczeństwie Nubii języki grecki, koptyjski i stary nubijski były powszechnie używane. Sakralny charakter miał język grecki. Wierni w średniowiecznej Nubii tworzyli ośmioramienne krzyże jako graficzno-językowy symbol archaniołów. Umieszczano je na katedrach, kapitelach kolumn, domach, zmumifikowanych ciałach.
W średniowiecznej Nubii najpopularniejszym archaniołem był Michał. Przywoływano go w kryptogramach, monogramach, popularnych tekstach religijnych, na graffiti na ścianach domów. Był najpopularniejszą boską postacią w nubijskiej religii ludowej. Rafał był przywoływany często przez monogramatyczną formę kryptogramu w postaci „skrzydlatego symbolu”. Można je znaleźć, podobnie jak freski, w katedrze z Faras. Zabytki są dostępne w Muzeum Narodowym w Warszawie. W katedrze na wyspie Sai znaleziono rzadko spotykany kształt krzyża z ramion równej długości i wgłębień ramion w kształcie litery V. Powstał przez nałożenie chrześcijańskich kryptogramów. Trygram ΜXΓ był graficznym i językowym przedstawieniem archaniołów Michała i Gabriela towarzyszących Chrystusowi: Μ dla ⲙⲓⲭⲁⲏⲗ, X dla ⲭⲣⲓⲥⲧⲟⲥ i Γ dla ⲅⲁⲃⲣⲓⲏⲗ. Monogramowe tłumaczenie kryptogramu XΜ dla Rafaela daje otwarty ośmioramienny krzyż. Kiedy litery kryptogramu Rafaela są nałożone, „skrzydła” archanioła stają się podstawowym elementem ramion krzyża.
Wizerunki archaniołów malowano w górnych partiach budynków i na elementach konstrukcyjnych. Obrazy archaniołów odnalezione w Nubii wywodziły się ze sztuki przedchrześcijańskiej. Zwracały uwagę na wieczny charakter archaniołów i aniołów, podkreślały rolę archaniołów jako pośredników między Bogiem i ludzkością. Jako istoty duchowe archaniołowie poruszają się swobodnie pomiędzy Niebiosami i Ziemią, mającc powietrze i przestrzeń kosmiczną za naturalne otoczenie. Ponadto archaniołowie rządzą siłami natury, planet i siedmiu niebios. Dlatego ich sanktuaria lokalizowano szczytach wzgórz, w górnych kaplicach, na elementach konstrukcyjnych budynków sakralnych itp. Tradycja nubijska, w której odnajdujemy takie przedstawienia archaniołów, jest częścią programu charakterystycznego dla śródziemnomorskiej tradycji, której korzeni należy szukać na Bliskim Wschodzie.
Kościoły protestanckie.
Biblia protestancka podaje imiona trzech aniołów: „Michał archanioł”, anioł Gabriel, który jest nazywany „człowiekiem Gabrielem” (w Księdze Daniela 9, 21) i trzeci „Abaddon” lub „Apollyon” (Ap 9, 11). Anglikanie i wielu metodystów uznają za archaniołów Michała, Rafała, Gabriela i Uriela. W niektórych kościołach anglikańskich można znaleźć przedstawienie siedmiu archaniołów (najczęściej na witrażach, wówczas oprócz wspomnianych pojawiają się również Chamuel, Jofiel i Zadkiel). Archaniołowie są wspominani 29 września.
Ewangelista Billy Graham wskazał, że w Piśmie Świętym tylko Michał jest wyraźnie określony jako archanioł (w Liście Judy 1, 9).
Restoracjonizm.
Adwentyści dnia siódmego utrzymują, że tytuły „Michał” i „archanioł” odnoszą się do Jezusa. Jednak z punktu widzenia adwentystów oznaczają one jedynie jego rolę jako wodza aniołów i nie odnoszą się do natury Jezusa, która jest w pełni boska.
Kościół Jezusa Chrystusa Świętych w Dniach Ostatnich interpretuje termin „archanioł” jako „Główny Anioł”. w kanonie Świętych w Dniach Ostatnich tylko Michał ma taką rangę. Uważa się, że jest przywódcą wszystkich aniołów. Doktryna tego Kościoła stwierdza również, że archanioł Michał był pierwszym człowiekiem, Adamem. Chociaż żadna inna istota nie jest identyfikowana jako „archanioł”, Joseph Smith nauczał, że anioł Gabriel był znany w życiu doczesnym jako Noe, a anioł Rafael jest istotą o znaczącej pozycji, mimo że nigdy nie był identyfikowany z żadnym prorokiem.
Świadkowie Jehowy, powołując się na odniesienie do „głosu archanioła” w 1 Liście do Tesaloniczan (1 Te 4, 16), wierzą, że „Michał” to inne imię Jezusa w niebie. Wierzą, że Jezus jest archaniołem w prawdziwym tego słowa znaczeniu – najwyższym przywódcą aniołów.
Islam.
Koran uznaje 4 archaniołów:
Wymienia z imienia tylko dwóch: Gabriela, anioła objawienia, i Michała, anioła-wojownika. Pozostali to anioł śmierci Azrael i anioł muzyki Israfel, który zatrąbi w trąbę (jedną z 3 lub 4) w Dniu Sądu Ostatecznego. Najwcześniej imiona archaniołów pojawiają się u Al-Barceloniego, pisarza-mistyka, który działał w okresie posttalmudycznym. Powiązał archaniołów z planetami. W innych pismach pojawia się powiązanie archaniołów ze znakami zodiaku.
W ismailizmie jest siedmiu cherubów porównywalnych z siedmioma archaniołami.
Jezydyzm uznaje siedmiu archaniołów (Jabra’il, Mika’il, Rafa’il lub Israfil, Dadra’il, Azrail i Shamkil lub Shemna’il oraz Azazil). Są emanacjami Boga, którym powierzono opiekę nad stworzeniem.
Gnostycyzm.
W gnostyckim kodeksie "O początku świata" aeon o imieniu Sophia wysyła ze swojego światła siedmiu archaniołów, aby ocalić Archonta Sabaotha, syna Yaldabaotha, po tym, jak władze Chaosu rozpętały wojnę w Siedmiu Niebiosach. Następnie zostaje umieszczony w boskim królestwie ponad dwunastoma bogami Chaosu i zostaje małżonką Zoe (pierwotnej Ewy), która daje mu wiedzę o ósmym niebie, podczas gdy przed nimi stoi siedmiu archaniołów. W "Mądrości Jezusa Chrystusa" i "Liście Eugnostosa" pierwotny Adam stwarza niezliczone miriady bogów i archaniołów.
Okultyzm.
Wzmianka o siedmiu archaniołach pojawiła się w talizmanach z VIII lub IX wieku przypisywanych Auriolusowi, „słudze Bożemu” z północno-zachodniej Hiszpanii. Modlił się do „wszystkich patriarchów Michała, Gabriela, Cecitiela, Uriela, Rafała, Ananiela, Marmoniela”.
Okultyści czasami kojarzą archaniołów na sposób kabalistyczny z różnymi porami roku lub żywiołami, czasem kolorami i planetami. W niektórych systemach magii ceremonialnej opartych na Kabale wszyscy czterej główni archaniołowie (Gabriel, Michael, Rafael i Uriel) są przywoływani jako strzegący czterech stron świata. Odpowiadające im kolory są związane z właściwościami magicznymi. Według Rudolfa Steinera cztery archanioły rządzą porami roku: wiosna to Rafał, lato to Uriel, jesień to Michał, a zima to Gabriel.
Według okultystki Heleny Pietrownej Bławatskiej siedmiu archaniołów to forma synkretyzmu różnych religii: wielcy bogowie Chaldejczyków, Siedmiu Bogów Sabejczyków, siedmiu hinduistycznych manu i Saptarszi, Siedem Tronów i Cnoty kabalistów.
Hermetyczny Zakon Złotego Brzasku w mniejszym rytuale pentagramu podaje inwokację ze słowami: „Przede mną Rafael; Za mną Gabriel; Po mojej prawej stronie Michał; Po mojej lewej ręce Auriel [Uriel]”.
Sataniści i nie-sataniści uważają Lucyfera lub Szatana (w tradycjach chrześcijańskich) albo Iblisa (w islamie) za archanioła. Większość nie-satanistów uważa, że Lucyfer wypadł z łaski Bożej.
W ikonografii.
W sztuce archaniołowie są czasami przedstawiani z większymi skrzydłami niż aniołowie. Najczęściej przedstawiani archaniołowie to Gabriel, Michael, Rafał i Uriel. Wyróżnia się malowidło przypisywane Gasparemu Bazzano (XVI–XVII wiek) z kościoła Santa Maria delle Grazie w Polizzi Generosa. Czterej archaniołowie zostali pokazani na mozaikach kaplicy Palatyńskiej w Palermo (1143) oraz mozaikach katedr w Monreale, Cefalù i innych.
Siedmiu archaniołów (Michał, Gabriel, Rafał, Uriel, Barachiel, Sealtiel, Jehudiel) przedstawiono na bizantyjskim fresku w kościele San Angelo Carmelitano w Palermo. W 1516 odkrył go Antonio Lo Duka, sycylijski kapłan. Przy każdym z nich podano łacińskie słowo określające jego zadanie (Michael "victoriosus", Gabriel "nuncius", Raphael "medicus", Barachiel "adjutor", Jehudiel "remunerator", Uriel "fortis socius", Sealtiel "orator"). Imiona były takie same jak w dziele Amadeusza z Portugalii. Odkrycie doprowadziło do rozkwitu kultu siedmiu archaniołów. Arystokracja Palermo stworzyła Bractwo Siedmiu Aniołów nazywane "cesarskim" (planował zapisać się do niego cesarz Karol V). W 1527 Antonio Lo Duca wyjechał do Rzymu, by upowszechniać kult archaniołów. Został kapelanem kościoła Matki Bożej z Loreto. Kardynał Antonio Maria Ciocchi del Monte zlecił mu napisanie (we współpracy z księdzem Girolamo Maccabeim) mszy i oficjum do siedmiu archaniołów. W 1543 materiał wydano w Wenecji. Kult propagowali początkowo rzymscy jezuici i oratorianie. Ważną rolę w rozpropagowaniu kultu siedmiu archaniołów odegrały miedzioryty Hieronima Wierixa, Pietera de Jode, Joannesa Galle i Crispijna de Passe Starszego. Krążyły do XVIII wieku. W Polsce w 1690 w Nieświeżu wydano cykl miedziorytów rytowanych przez Tomasza Makowskiego z przeznaczeniem do edycji książkowej. Seria przedstawiająca siedmiu archaniołów formą i treścią nawiązuje do dzieła Antonia Lo Duca.
W 1541 Antonio Lo Duca zaangażował się w zbudowanie na terenie term Dioklecjana świątyni siedmiu archaniołów i siedmiu męczenników. W 1561 Pius IV wydał bullę z postanowieniem zbudowania w termach kościoła Matki Bożej Anielskiej i Męczenników. Przy budowie pracował Michał Anioł. Po jego śmierci budowę dokończył jego uczeń Giacomo Del Duca. Antonio Lo Duca zlecił wykonanie obrazu na podstawie mozaiki "Maryja Panna z siedmioma aniołami" ze sklepienia ołtarza głównego w bazylice św. Marka. Kopię umieszczono w bazylice Matki Bożej Anielskiej i Męczenników w Rzymie. Każdy z archaniołów trzyma w ręku łaciński napis: Michał – "Paratus ad animas suscipiendas" (Gotowy, by przyjąć dusze); Gabriel – "Spiritus Sanctus superveniat in te" (Niech spłynie na ciebie Duch Święty); Rafał – "Viatores comitor, infirmos medico" (Towarzyszę podróżnym, leczę chorych); Uriel – "Flammescat igne charitas" (Miłość rozpala ogień); Jehudiel – "Deum laudantibus praemia retribuo" (Wynagradzam tym, którzy wielbią Boga); Barachiel – "Adiutor, ne derelinquas nos" (Ty, który przychodzisz z pomocą, nie zapomnij o nas); Sealtiel – "Oro, supplex, acclinis" (Modlę się pokornie, na kolanach).
W drugiej połowie XVI wieku i później namalowano wiele obrazów poświęconych siedmiu archaniołom. Antonio Catalano Starszy z Mesyny namalował obraz na płótnie do kościoła kolegium jezuickiego w Syrakuzach. Siedmiu archaniołów stoi na chmurach i kontempluje Trójcę Przenajświętszą. Artysta ze szkoły Giuseppe Salerna (1570–1633) namalował obraz dla opactwa San Martino delle Scale. W tym samym opactwie przechowywany jest obraz Filippo Paladiniego pt. "Św. Marcin i żebrak", na którym pomiędzy chmurami widać siedmiu archaniołów. Późniejsza kopia obrazu trafiła do w katedry w Palermo. Około 1599 Durante Alberti namalował adorację wizerunku Madonny della Vallicella przez siedmiu archaniołów. Obraz umieszczono w kościele Santi Nereo ed Achilleo w Rzymie. Dzieło nieznanego siedemnastowiecznego autora przedstawiające siedmiu archaniołów znajduje się w kościele jezuitów w Caltagirone. Michele Ragolia, malarz aktywny w okolicach Neapolu w XVII wieku, namalował obraz z siedmioma archaniołami. Jest przechowywany w dawnym klasztorze św. Klary w miejscowości Solofra.
Mimo zakazu Kościoła co do używania niekanonicznym imion czterech archaniołów, kult siedmiu archaniołów rozpowszechnił się w Europie i w Ameryce Południowej dzięki piśmiennictwu religijnemu i wzorom graficznym. W 1701 Giuseppe Felice z Trapani namalował obraz do kościoła św. Pawła w Alcamo. Z terenów dawnej Rzeczypospolitej zachowało się kilkanaście przedstawień malarskich i rzeźbiarskich siedmiu archaniołów głównie z XVIII wieku. W klasztorze wizytek na Krowodrzy w Krakowie znajduje się obraz anonimowego malarza „Alegoria Bożej Opatrzności” z przedstawieniem siedmiu archaniołów (Rafał, Uriel, Gabriel, Michał, Sealtiel, Jehudiel i Barachiel) z I połowy tego stulecia. W tym samym porządku ukazano siedmiu archaniołów adorujących Bożą Opatrzność na malowidle w krużganku klasztornym dawnego kościoła sióstr dominikanek w Piotrkowie Trybunalskim. Malowidło powstało prawdopodobnie około 1676–1689. Siedmiu archaniołów i oko wpisane w trójkąt (Boża Opatrzność, Trójca Święta) umieszczono na obrazie z XVIII wieku z kościoła parafialnego w Kaszycach.
Jezuita Maciej Ignacy Tłuczyński w wydanej w Krakowie w 1677 "Anielskiej dobroczynności, którą swięci aniołowie z woli Boskiej całemu światu z wielką miłością wyrządzają" opisał przydomki, zadania i program ikonograficzny siedmiu archaniołów: "Pierwszy: przy Panu Bogu przeciw diabłu stanął, przeklęty jego związek z nieba wyrzucając. Wtóry: mocnymi racjami z Panną Najśw. szedł, aby zezwoliła na macierzyństwo Syna, który jest siłą i mocą Boską. Trzeci: ślepotę Tobiaszową uleczył. Czwarty: Ludzi przez wnętrzne natchnienia oświeca. Piąty: Ludzi do moditw zapala. Szósty: ludzi pobudza do chwalenia P. Boga. Siódmy: błogosławieństwa nam Boskie uprasza i żebyśmy dziękowali P. Bogu za wszystkie dobrodziejstwa naprasza." (...) "S. Michała zowią zwycięscą, S. Gabryela, legatem Boskim, S. Rafała, lekarzem. S. Uriela, wiernym pomocnikiem. S. Sealtiela, oratorem to jest krasomowcą. S. Jehudiela, widzięcznym. S. Barachiela, konsiliarzem, i różnie ich maluią. S. Michała maluią w prawej ręce maiącego włocznia albo kopija, na wierzchu której jest jasno biała chorągiew z czerwonym krzyżem, w lewej ręce ma zieloną palmę, a pod nogami Lucifer. Inszi z mieczem, i z szalą, aby wyrazili najwyższą moc jego, i doskonałą sprawiedliwość w rozsądzaniu dobrych i złych uczynków jako tego który jest najwyższym sędzią po Chrystusie. S. Gabryel bywa malowany tak: zawartą pochodnię w latarni w prawej ręce niesie, a w lewej zwierciadło z jaspisu zielonego. S. Rafał prawą ręką prowadzi Tobiasza młodszego, a w lewej ma skrzyneczkę z rybą. S. Uriel prawą ręką gołym mieczem wywija, a lewą ma obwisłą płomieniem otoczoną. S. Sealtiela malują upokarzającego się, oczy mającego skromnie opuszczone. S. Jehudiel z wesołą twarzą, w jednej ręce koronę złotą trzyma, a w drugiej bicz z trzema czarnymi powrozkami. S. Barachiel z radosną postawą w końcu płaszcza sfałdowanego białe róże pokazuje. Tak w Panormie, i w Antorfie wymalowani są ci aniołowie".

</doc>
<doc id="108049" url="https://pl.wikipedia.org/wiki?curid=108049" title="Kłykcie potyliczne">
Kłykcie potyliczne

Kłykcie potyliczne (łac. "condyli occipitales") – wyrostki stawowe znajdujące się na kościach potylicznych, dla których powierzchnie stawowe ("cotyli") znajdują się na pierwszym kręgu odcinka szyjnego kręgosłupa (dźwigaczu). U podstawy każdego z kłykci ulokowany jest kanał nerwu podjęzykowego. Na bok od kłykci znajdują się wyrostki przykłykciowe, stanowiące miejsce przyczepu mięśni i więzadeł. Kłykcie stanowią ruchome połączenie czaszki płazów, gadów, ptaków i ssaków z resztą szkieletu. U ptaków i gadów istnieje jeden kłykieć potyliczny, a u płazów i ssaków dwa.

</doc>
<doc id="108050" url="https://pl.wikipedia.org/wiki?curid=108050" title="Lejek">
Lejek



</doc>
<doc id="108054" url="https://pl.wikipedia.org/wiki?curid=108054" title="Stół">
Stół

Stół – mebel z poziomą powierzchnią podtrzymywaną przez podstawę, zazwyczaj z czterema nogami.
Budowa.
Składa się z płyty roboczej (pot. zwanej blatem), przeznaczonej do umieszczenia na niej przedmiotów lub wykonywania pracy oraz struktury podtrzymującej płytę roboczą (blat) w pewnej wysokości nad ziemią. Zadaniem stołu jest umożliwienie wygodnego manipulowania znajdującymi się na nim przedmiotami człowiekowi siedzącemu lub stojącemu przy nim bez potrzeby schylania się po nie do poziomu podłoża.
Choć stoły istnieją w najróżniejszych kształtach i wykonywane są z przeróżnych materiałów, tradycyjny stół składa się z drewnianego, prostokątnego blatu oraz czterech wsporników umieszczonych przy rogach blatu zwanych nogami. Blat typowego stołu znajduje się około 75 cm nad ziemią – wysokość ta umożliwia wygodne korzystanie z przedmiotów znajdujących się na stole człowiekowi siedzącemu przy nim na krześle. Stoły w tym kształcie najróżniejszej wielkości i koloru spotyka się w każdym domu praktycznie we wszystkich miejscach świata.
Symbolika.
Stół posiada szerokie znaczenie symboliczne w kulturze europejskiej. Stół, przy którym rodzina zbierała się na wspólne posiłki, jest symbolem domu i domowego ogniska. Przy stole także spotkało się dwunastu apostołów na ostatniej wieczerzy z Jezusem Chrystusem i przy stole – jak twierdzi Kościół katolicki – ustanowiony został rytuał eucharystii. Tradycja podejmowania gości przy suto zastawionym stole powoduje, iż jest on także symbolem gościnności.
Szczególne znacznie symboliczne ma stół okrągły. Jest tak, ponieważ z racji kształtu żadna z siedzących przy nim osób nie zajmuje uprzywilejowanej pozycji, podczas gdy przy stole prostokątnym istnieje tzw. szczyt stołu a więc jeden z jego krótszych końców. Okrągły stół wiązany niegdyś z legendą o królu Arturze i jego rycerzach stał się współcześnie silnym symbolem porozumienia i narodowego pojednania po przeprowadzonych w 1989 roku w Polsce rozmowach okrągłego stołu. Jednak już wcześniej stół był symbolem rokowań a określenie "zasiąść z kimś do stołu rokowań" oznaczało podjęcie rozmów przez strony.
Ergonomia mebli do pracy i spożywania posiłków:

</doc>
<doc id="108055" url="https://pl.wikipedia.org/wiki?curid=108055" title="Pałeczka okrężnicy">
Pałeczka okrężnicy

Pałeczka okrężnicy (łac. "Escherichia coli") – Gram-ujemna względnie beztlenowa bakteria należąca do rodziny "Enterobacteriaceae". Wchodzi w skład fizjologicznej mikrobioty jelitowej jelita grubego człowieka oraz innych zwierząt stałocieplnych. W jelicie ta symbiotyczna bakteria spełnia pożyteczną rolę, uczestnicząc w rozkładzie pokarmu, a także przyczyniając się do produkcji witamin z grupy B i K. Pałeczka okrężnicy w określonych warunkach wykazuje chorobotwórczość dla człowieka, wywołując głównie schorzenia: układu pokarmowego i moczowego.
Nazwa bakterii pochodzi od nazwiska jej odkrywcy, austriackiego pediatry i bakteriologa Theodora Eschericha.
Występowanie.
"Escherichia coli" spotyka się w jelicie zwierząt, w tym człowieka, jak również powszechnie w glebie i wodzie, gdzie trafiają z wydzielinami i kałem. Obecność "Escherichia coli" w wodach powierzchniowych (tzw. miano coli) jest często stosowanym wskaźnikiem ich zanieczyszczenia. Bakterie "Escherichia coli" mogą kolonizować skórę i błony śluzowe jamy ustnej oraz układu oddechowego.
W wodzie zwykle przeżywa krótko, m.in. ze względu na brak właściwego pożywienia i działanie promieniowania ultrafioletowego. W warunkach eksperymentalnych imitujących warunki spotykane w wodach powierzchniowych regionu Wielkich Jezior populacje "Escherichia coli" o małym zagęszczeniu zanikają w znaczącym stopniu po 6 godzinach, a o dużym zagęszczeniu – po dwóch dniach. W obecności mat tworzonych przez glony nitkowate (gałęzatkę), które wydzielają substancje organiczne, którymi może się pożywiać "Escherichia coli", a ponadto zatrzymują część promieniowania, populacja "Escherichia coli" może przetrwać kilkakrotnie dłużej (od kilkunastu godzin do kilkunastu dni). Poszczególne osobniki mogą przetrwać dłużej. W temperaturze 18 °C około miesiąca, a w temperaturze 0 °C, jak również 37 °C, dwa miesiące lub dłużej. W glebie znajdowano osobniki po kilku latach bez dopływu odchodów zwierzęcych.
Charakterystyka.
"Escherichia coli" jest Gram-ujemną, względnie beztlenową pałeczką o długości około 2 μm i średnicy ok. 0,8 μm. Wewnątrz komórki tej bakterii znajduje się 1-4 identycznych łańcuchów DNA (w zależności od jej aktywności podziałowej) oraz od 15 tys. do 30 tys. rybosomów. Inne organelle komórkowe pałeczki okrężnicy to m.in.: wakuole, ziarnistości i drobiny substancji tłuszczowych. Bakteria ta posiada wici, fimbrie, pilusy oraz fimbrie płciowe (pod warunkiem posiadania plazmidów płciowych – F+). Ważne klinicznie geny oporności zlokalizowane są na plazmidach w tym często na plazmidach F+, co sprzyja ich poziomemu transferowi. Podział komórek w sprzyjających warunkach trwa około 20 minut.
Wytrzymałość "Escherichia coli" na czynniki środowiskowe jest stosunkowo mała. Ginie ona po 20 minutach ogrzewania w temperaturze 60 °C, wrażliwa jest na wszystkie znane środki dezynfekcyjne. Jednakże w środowisku o temp. niższej i odpowiedniej wilgotności utrzymuje się miesiącami. W kale o temp. 0 °C może zachować żywotność ponad rok.
Pałeczka okrężnicy jako organizm modelowy.
"Escherichia coli" należy do organizmów modelowych wśród bakterii. Jej budowa, genetyka i metabolizm są dobrze poznane i wykorzystywane w badaniach genetycznych. Znalazła szczególne wykorzystanie w modyfikacjach genetycznych w biotechnologii, wykorzystywana w celach przemysłowych (np. w produkcji ludzkiego hormonu – insuliny).
Wykorzystywana jest ze względu na tanią hodowlę przy jednoczesnym otrzymywaniu dużej liczby bakterii na niewielkiej powierzchni. W ciągu 20 minut uzyskuje się następne pokolenie, a powstające mutacje są łatwe do identyfikacji i badań. Kolisty chromosom został kilkudziesięciokrotnie zsekwencjonowany. Najczęściej badanym szczepem jest K-12 posiadający 4 639 221 par zasad kodujący 4377 genów. Proteom określono w 2014 na 4303 białek. Pangenom od ~25 Mlat uzbierał &gt; 16k genow gdzie ponad połowa sekwencji pochodziła z HTG.
Dzięki "Escherichia coli" zrozumiano takie procesy jak:
Podział ze względu na typy serologiczne.
Gatunek "Escherichia coli" dzieli się na serotypy na podstawie zróżnicowania budowy antygenów.
Szczepy bakterii różnicuje się na podstawie cech antygenowych:
Wyróżnia się 171 antygenów O, około 80 antygenów K i ponad 50 antygenów H, dzięki którym wyszczególniono ponad 180 typów serologicznych tego drobnoustroju.
Podział na podstawie oddziaływania na organizm człowieka.
Pod względem oddziaływania na organizm człowieka oraz przebiegu infekcji rozróżnia się 6 szczepów "Escherichia coli":
Czynniki zjadliwości.
Czynniki zjadliwości "Escherichia coli" dotyczą głównie ich zdolności do przylegania i adhezji do nabłonka przewodu pokarmowego oraz wytwarzania toksyn przez niektóre szczepy. Adhezji sprzyjają fimbrie, z czego najgroźniejsze są typy I oraz P (powinowactwo do dróg moczowych) i typu S (powinowactwo do naczyń mózgowych) Innym czynnikiem zjadliwości jest otoczka o właściwościach antyfagocytarnych, zwana antygenem K, adhezyny CEA, endotoksyna (LPS) oraz α-hemolizyny. Niektóre szczepy wytwarzają egzotoksyny oraz toksynę typu "Shiga". Szczepy hemolityczne bakterii są bardziej chorobotwórcze niż szczepy niehemolityczne. Hemolizyna ma bowiem właściwości toksyny o działaniu nie tylko hemolitycznym, ale także dermonekrotycznym i koagulującym plazmę.
Zakażenia.
Młode organizmy zwierzęce są szczególnie narażone na zachorowania – przyjmuje się, że około połowa padnięć zwierząt młodych jest spowodowana kolibakteriozami. Wynika to z mniejszej odporności młodzieży. Chorobotwórczość "Escherichia coli" zależy od jej inwazyjności i możliwości wytwarzania toksyn. Inwazyjne szczepy tej bakterii mają zdolność wnikania do tkanek i wywoływania odczynów zapalnych, dlatego są przyczyną zapaleń przewodu pokarmowego i posocznic. Szczepy toksynotwórcze produkują w jelitach duże ilości toksyn, prowadząc do enterotoksemii. W organizmie zwierząt chorych mogą znajdować się także różne serotypy zarazka. Enterotoksyna działając na śluzówkę jelit w połączeniu z endotoksyną powoduje zapalenie jelit i objawy zatrucia. Neurotoksyna wchłonięta do organizmu z przewodu pokarmowego prowadzi do wystąpienia charakterystycznych objawów ze strony układu nerwowego oraz przyczynia się do powstania chorób, np. choroby obrzękowej u świń.
Zakażenia u człowieka.
Bakterie "Escherichia coli", które są nieszkodliwe w jelicie, mogą powodować schorzenia innych układów:
Leczenie i profilaktyka.
Wobec bakterii "Escherichia coli" aktywność zachowują:
Podczas operacji na jelicie grubym zaleca się podać profilaktycznie antybiotyk, np. metronidazol z cefazoliną. Antybiotyk zazwyczaj jest podawany 2 godziny przed operacją (doustny) lub 2 godziny po jej rozpoczęciu (dożylny).

</doc>
<doc id="108056" url="https://pl.wikipedia.org/wiki?curid=108056" title="Ham Lini">
Ham Lini

Ham Lini (ur. 8 grudnia 1951 w Pentecost) – vanuacki polityk, premier kraju od 11 grudnia 2004 do 22 września 2008.
Brat jednego z twórców niepodległego państwa Vanuatu Waltera Liniego. Po jego śmierci przywódca Zjednoczonej Partii Narodowej. Poprowadził to ugrupowanie do zwycięstwa w wyborach parlamentarnych w lipcu 2004 (partia zdobyła 10 miejsc w 52-osobowym parlamencie) i był faworytem do objęcia stanowiska premiera, stanowisko to objął jednak lider Unii Partii Postępowych – Serge Vohor. W rządzie koalicyjnym Lini pełnił funkcję wicepremiera i ministra spraw wewnętrznych. Ham Lini został premierem grudniu 2004, gdy Vohor został odwołany przez parlament (po próbie nawiązania stosunków dyplomatycznych z Tajwanem bez porozumienia z deputowanymi i rządem).
21 marca 2006 w parlamencie Vanuatu odbyło się głosowanie nad udzieleniem rządowi Hama Lini votum nieufności, jednak wniosek przepadł. Po wyborach parlamentarnych, na stanowisku premiera 22 września 2008 zastąpił go Edward Natapei. Lini zajął w jego gabiencie urząd wicepremiera.

</doc>
<doc id="108062" url="https://pl.wikipedia.org/wiki?curid=108062" title="Związek Robotników Polskich">
Związek Robotników Polskich

Związek Robotników Polskich (ZRP), polska organizacja socjalistyczna działająca na terenie zaboru rosyjskiego utworzona w roku 1889 i działająca do 1893. W 1893 organizacja przyłączyła się do Polskiej Partii Socjalistycznej, z których część następnie utworzyła Socjaldemokrację Królestwa Polskiego.
Historia.
W 1889 z socjalistycznych kółek młodzieży zajmujących się pracą kulturalną dla robotników, powstały próby zalegalizowania działalności pod nazwą "Kół oświaty robotniczej", i "Towarzystwa oświaty ludu miejskiego". Grupy te tworzyły stojący w opozycji do Socjalno-Rewolucyjnej Partii Proletariat, "Związek Robotników Polskich" zakładając wyłącznie walkę oświatową i ekonomiczną. Organizacja nie stworzyła żadnego drukowanego dokumentu, ani programu. Na odezwach podpisywano się nie nazwą organizacji, ale jako "Socjaliści polscy". Miało to zapobiec dowiedzeniu oskarżenia o rewolucyjność.
W swoich założeniach uznawano, że przewrót rewolucyjny jest koniecznością dziejową, zaś nośnikiem idei socjalistycznych jest proletariat. Koniecznym warunkiem przewrotu jest organizacja wynikająca ze świadomości klasowej. Sama rewolucja nastąpi bez większych wstrząsów,głównie za pomocą strajków, gdy warunki ekonomiczne dojdą do odpowiedniego rozwoju. Dlatego też, uznawano za szkodliwe zastępowanie działań robotniczych akcjami terrorystycznymi.
Brak haseł politycznych wynikał z niewiary w możliwość zmian na drodze rewolucyjnej czy powstańczej. Uznano, że niestawianie haseł politycznych, nie odstrasza również robotników od organizacji,traktowanej jako mniej szkodliwa niż rewolucyjna, a tym samym podlegająca łagodniejszym karom. Dlatego też taktyka organizacji charakteryzowała się wykorzystywaniem wszystkich możliwości legalnego i pół-legalnego działania. M.in. wydawanie "Tygodnika powszechnego" pod redakcją Ludwika Krzywickiego. Czołowymi działaczami Związku, byli: Ludwik Krzywicki, Józef Bek, Jan Leder, Stanisław Grabski, Leon Falski, Julian Marchlewski, Adolf Warski, Antoni Humnicki, Janusz Tański, Karol Chodaczyński.
Związek objął swym działaniem niewielkie grupy w Warszawie, Dąbrowie Górniczej, Radomiu, Białymstoku. Najsilniejsza struktura funkcjonowała w Łodzi, Zgierzu i Pabianicach. Według obliczeń historyków organizacja liczyła blisko 200 działaczy. Jedną z inicjatyw organizacyjnych ZRP było tworzenie (zainicjowanej i wymyślonej przez Partię Proletariat w Łodzi, Warszawie, Żyrardowie "Kasy oporu", które skupiały nawet kilka tysięcy robotników. Choć Kasy stały się wspólnym działaniem wszystkich organizacji robotniczych, to ZRP była najbardziej aktywną organizację w tym obszarze. Zdaniem Feliksa Perla liczebnie była silniejsza od Socjalno-Rewolucyjnej Partii Proletariat liczebnie i obszarem działania Obie organizacje wspólnie współpracowały przy organizacji 1 maja 1891 r.
W listopadzie 1891 wskutek prowokacji stolarza E. Benzefa "Wagnera", doszło do licznych aresztowań (m.in. Jana Ledera, Juliana Marchlewskiego, Józefa Becka), które doprowadziły do paraliżu organizacji. "Kasy oporu" przeszły do Partii Proletariat
Aresztowania spowodowały radykalizację poglądów członków Związku i pojawienie się haseł politycznych. Kierownictwo objęli Ludwik Krasuski i Antoni Humnicki. W trakcie przygotowań 1 maja 1892 r. opublikowano odezwy i broszury stawiające również żądania polityczne m.in. uwzględniono kwestię walki z uciskiem narodowościowym. Zmieniono strukturę organizacji na 6-7 osobowe kółka.Powołano również komitet centralny złożony z 3 robotników i 3 inteligentów. Jednym z efektów wezwań był "Bunt łódzki", w wyniku którego nastąpiły liczne aresztowania.
Coraz większa zbieżność działań Socjalno-Rewolucyjnej Partii Proletariat i Związku doprowadziła do połączenia się w lutym 1893 r. w Polską Partię Socjalistyczną. Z grupy byłych członków Związku nie uznających uchwał zjazdu paryskiego z 1892 r. wyłoniła się Socjaldemokracja Królestwa Polskiego.

</doc>
<doc id="108063" url="https://pl.wikipedia.org/wiki?curid=108063" title="Obrona Szuriga">
Obrona Szuriga

Obrona Szuriga to brydżowa konwencja licytacyjna opracowana przez Zbigniewa Szuriga, jest to jedna z wielu form obrony po otwarciu przeciwnika 1BA. Wejścia według tej konwencji wyglądają następująco:
 Kontra Siłowa
 2♣ 6+ trefli lub 5+ w innym kolorze, ręka jednokolorowa
 2♦ Przynajmniej 5-4 w kolorach starszych
 2♥ 5+ kierów i przynajmniej czwórka młodsza
 2♠ 5+ pików i przynajmniej czwórka młodsza
 2BA Przynajmniej 5-4 w kolorach młodszych
Odpowiedzi drugiego obrońcy:
 Po 2♣:
 Pas Słaba ręka z treflami
 2♦ Do koloru partnera
 2♥/♠ Naturalna, nieforsujące
 2BA Inwit z ręką zrównoważoną
 3♣/♦ Dobry kolor młodszy, konstruktywne
 Po 2♦:
 Pas Słaba ręka z karami
 2♥/♠ Negatywny wybór koloru, do pasa
 2BA Inwit z fitami w kolorach starszych
 3♣ Naturalne i nieforsujące bez fitów w kolorach starszych
 3♦ Naturalne i konstruktywne, dobry kolor
 3♥/♠ Inwit z fitem czterokartowym
 Po 2♥:
 2♠ Naturalne i nieforsujące bez fitu kier
 2BA Pytanie o kolor młodszy
 3m Naturalne i nieforsujące bez fitu kier
 3♥ Inwit z czterokartowym fitem
 Po 2♠:
 2BA Pytanie o kolor młodszy
 3m Naturalne i nieforsujące bez fitu pik
 3♥ Naturalne i nieforsujące bez fitu pik
 3♠ Inwit z fitem czterokartowym

</doc>
<doc id="108065" url="https://pl.wikipedia.org/wiki?curid=108065" title="Premierzy Litwy">
Premierzy Litwy

Prezesa Rady Ministrów mianuje i odwołuje prezydent Republiki za zgodą Sejmu. Ministrów mianuje i odwołuje prezydent na wniosek premiera, który nie później niż w ciągu 15 dni od swojego mianowania przedstawia zaakceptowany przez prezydenta skład rządu Sejmowi. Aprobata większości głosów oznacza, że rząd otrzymuje prawo działania.
Premier kieruje pracami rządu, wyznacza i zwalnia sekretarza rządu, który stoi na czele Kancelarii Rządu, zwołuje posiedzenia, mianuje i odwołuje kierowników instytucji rządowych, powołuje grupy robocze.

</doc>
<doc id="108066" url="https://pl.wikipedia.org/wiki?curid=108066" title="Mötley Crüe">
Mötley Crüe

Mötley Crüe – powstała w 1981 roku amerykańska grupa wykonująca muzykę z pogranicza glam metalu i hard rocka, którego założycielem i liderem był basista Nikki Sixx.
Zespół ma jeden z największych fan clubów w Stanach Zjednoczonych. Grupa jest jednym z zespołów nurtu heavy metalu z największą liczbą sprzedanych albumów w dziejach. Nakład ze sprzedaży wszystkich wydawnictw muzycznych formacji wynosi ponad 100 milionów egzemplarzy na całym świecie, w tym ponad 32 miliony 500 tysięcy w Stanach Zjednoczonych z oficjalnym certyfikatem Recording Industry Association of America, stowarzyszenia przyznającego wyróżnienia za sprzedaż płyt i singli. Są zaliczani do najwybitniejszych zespołów metalowych w historii.
Ostatnim wydawnictwem grupy jest album "Saints of Los Angeles" wydany 24 czerwca 2008 roku. 31 grudnia 2015 zespół zagrał po raz ostatni w Staples Center w Los Angeles, kończąc tym samym trwającą trzydzieści trzy lata karierę.
Historia.
Początki.
Na początku lat 80. XX wieku Nikki Sixx zaczął formować nową grupę po odejściu z kalifornijskiego zespołu London. Perkusistą został Tommy Lee, wcześniej związany z zespołem Suite 19, a kolejnym członkiem grupy stał się gitarzysta Mick Mars, grający uprzednio w zespole White Horse. To właśnie Mars jest odpowiedzialny za nazwę Mötley Crüe, której oryginalna wymowa brzmi „mott-lee kru”. Jeden z jego przyjaciół określił tworzącą się właśnie grupę jako „a motley looking crew”. Do nazwy formacji dodano heavymetalowy umlaut nad literami „o” i „u”. Jako ostatni dołączył do zespołu wokalista Vince Neil, z którym Tommy Lee znał się jeszcze z czasów szkoły średniej – Royal Oak High School. Przed przyjściem do The Crüe Vince udzielał się wokalnie w kapeli Rock Candy. Został zauważony tam przez Micka Marsa, który zasugerował znajomym z Mötley zaangażowanie go jako frontmana. Za pierwszym razem Vince odmówił, ale niedługo potem Rock Candy rozpadło się. Powtórnie poproszony przez Tommy’ego Vince zgodził się dołączyć do grupy.
Lata 80. XX wieku.
Mötley Crüe szybko znalazło swojego pierwszego menedżera, którym został Allan Coffman. Szwagier Coffmana – Robert „Stick” Crouch – był członkiem ekipy koncertowej zespołu. Obydwaj wspólnie prowadzili firmę kontraktową w Grass Valley w Kalifornii i planowali zainwestować w sektor rozrywkowy. Pierwsze wydawnictwo Mötley Crüe to singiel „Stick to Your Guns/Toast of the Town”, który wydali pod własną banderą Leathür Records. W 1981 ich debiutancki album pt. "Too Fast for Love", samodzielnie wyprodukowany w Leathür, sprzedał się w liczbie 20 tys. egzemplarzy. Asystent Coffmana zorganizował trasę koncertową po Kanadzie, mając w planach negocjowanie kontraktu z kilkoma poważnymi wytwórniami. Późną wiosną 1982 muzycy z Mötley Crüe podpisali kontrakt z Electra Records. Pod naciskiem nowej wytwórni ich debiutancki album został ponownie zmiksowany przez producenta Roya Thomasa Bakera i wydany 20 sierpnia 1982.
Podczas trasy „Crüesing Through Canada Tour '82” nie obyło się bez incydentów. Zespół kilkukrotnie został aresztowany. Pierwsze aresztowanie zostało spowodowane przez zajście na Międzynarodowym Lotnisku w Edmonton – zespół chciał przejść przez kontrolę celną w swoich najeżonych ćwiekami i kolcami strojach, do tego Vince torbę podręczną miał załadowaną magazynami pornograficznymi, co zaklasyfikowano jako „posiadanie niebezpiecznej broni i nielegalnych materiałów”. Rzeczy zarekwirowano i zniszczono. Drugi wybryk to wyrzucenie telewizora przez okno w hotelu „Sheraton Caravan”. To w połączeniu z maratonem wybryków w Edmonton zaowocowało „dożywotnim zakazem przebywania na terenie miasta”. Mimo że trasa sama w sobie była finansową katastrofą, Mötley Crüe zaistniało w prasie.
W 1983 Mötley Crüe zmienili menedżera, a miejsce Allana Coffmana zajęli Doug Thaler i Doc McGhee. Po zagraniu na największym festiwalu w USA oraz z pomocą nowej stacji telewizyjnej – MTV, grupa odniosła błyskawiczny i spektakularny sukces na rynku amerykańskim. Znani byli z zamiłowania do groupies, niesamowitego stylu ubierania, butów na ekstremalnie wysokich koturnach, ostrego makijażu, oraz nieprzerwanej rzeki alkoholu i narkotyków płynącej jako inspiracja dla ich muzyki. Ich połączenie hard rocka i glam rocka było strzałem w „dziesiątkę”, i spowodowało pojawienie się komercyjnie idealnych albumów, sprzedawanych w milionach egzemplarzy, np. „Shout at the Devil” (1983), „Theatre of Pain” (1985) i „Girls, Girls, Girls” (1987), które ukazywały ich miłość do whisky, motocykli i nocnych klubów, generalnie niszczyły wszystkie autorytety.
W 1984 Neil uczestniczył w wypadku samochodowym, w którym zginął perkusista Hanoi Rocks Nicholas „Razzle” Dingley, a Neil został oskarżony o „prowadzenie pod wpływem” i spowodowanie wypadku ze skutkiem śmiertelnym, za co został skazany na 30 dni w więzieniu (spędził tylko 18). Całe to wydarzenie było motorem do wydania kompilacji pt. "Music to Crash Your Car to".
W 1987 Nikki Sixx był bliski śmierci z przedawkowania heroiny. Jeszcze w drodze do szpitala został uznany za zmarłego, lecz jeden lekarz podał mu dwa dosercowe zastrzyki z adrenaliny. Jego krótka śmierć kliniczna była inspiracją dla piosenki „Kickstart My Heart”, która znalazła się na 16. miejscu listy Mainstream U.S. chart i pojawiła się na albumie "Dr. Feelgood". Ich dekadencki styl życia prawie pozabijał członków zespołu, dopiero interwencja Thalera i McGhee’ego, która polegała na braku pozwolenia na trasę po Europie, gdyż jak to stwierdzili – „niektórzy [z was] wrócą w plastikowych workach”. Krótko później, wszyscy członkowie poddali się odwykowi, oprócz Marsa, który z nałogiem poradził sobie sam. Tommy był pierwszą osobą wysłaną na detoks.
Od momentu zerwania z nałogami w 1989 Mötley Crüe osiągnęło szczyt popularności wraz z wydaniem piątego albumu, „Dr. Feelgood”, 1 września 1989. Już półtora miesiąca później 14 października tego samego roku, stał się on albumem nr 1 i pozostawał na listach przebojów przez następne 109 tygodni. Każdy z członków grupy utrzymywał w wywiadach, że w dużej mierze jest to zasługa ich grupowej trzeźwości. W tamtym momencie Dr. Feelgood był najbardziej dopracowanym albumem Mötley Crüe.
Rok 1989 przyniósł także zmiany wśród menedżerów zespołu. McGhee został zwolniony po niedotrzymaniu obietnic złożonych zespołowi, „dotyczących Moskiewskiego Festiwalu Pokoju”, Thaler natomiast awansował na głównego menadżera.
Lata 90. XX wieku.
14 października 1991 roku światło dzienne ujrzał szósty album zespołu „Decade of Decadence”. Prawie natychmiast dotarł do drugiego miejsca listy przebojów „Billboard”. W założeniu miał to być album dla fanów „na osłodę” oczekiwania na jeszcze inny krążek z całkowicie nowym materiałem.
Po wydaniu „Dekad” w lutym 1992 roku zespół opuścił Neil. Do dziś jest zagadką czy odszedł z własnej woli czy został z niego wyrzucony.
Nikki Sixx przez długi czas utrzymywał, że Neil odszedł, jednakże sam pokrzywdzony, Neil twierdzi że został wyrzucony. W tym czasie Neil został zastąpiony przez Johna Corabi (grającego wcześniej w Angora and The Scream). Komercyjny sukces Mötley Crüe trwał przez lata dziewięćdziesiąte, Thaler jako jedyny zajmował się zarządzaniem zespołem aż do 1994 roku gdy ich kolejny album zatytułowany po prostu Mötley Crüe nie spełnił pokładanych w nim nadziei co zaowocowało rozpadem.
Zespół ponownie spotkał się w roku 1997, po umówionym przez ich menadżera, Allena Kovac, oraz menadżera Neila, Berta Steina. Spotkanie zaowocowało ugodą i nowym wydawnictwem – „Generation Swine”. Mimo że album na starcie był „numerem cztery” i pomijając fakt, że zespół zagrał na „American Music Awards” w sprzedaży okazał się komercyjną klęską, co było spowodowane brakiem pomocy ze strony ich macierzystej wytwórni Elektra Records. Zespołowi wkrótce zakończył się kontrakt co spowodowało założenie Mötley Records od tej pory Mötley robi wszystko na własną rękę.
Pierwszym wydawnictwem nowej firmy okazała się składanka „Greatest Hits” zawierająca dwa nowe utwory. W 1999 roku na skutek nieporozumień z zespołu odchodzi Tommy Lee a zastępują go początkowo Randy Castillo a później Samantha Maloney. Na nowy album „New Tattoo” przyszło fanom zespołu czekać do 2000 roku. Rok później na sklepowych półkach pojawia się też DVD „Lewd, Crüed &amp; Tattooed”.
Lata 2000–2019.
W ciągu ostatnich lat Sixx grał w zespołach 58 oraz Brides of Destruction, Lee założył Methods of Mayhem oraz występował jako artysta solowy. Neil koncertował solo, grając głównie piosenki Mötley Crüe.
W 2001 pojawiła się autobiograficzna książka zatytułowana „The Dirt”. W 2004 roku wszyscy czterej członkowie oryginalnego składu – Vince Neil, Mick Mars, Nikki Sixx i Tommy Lee – postanowili ponownie połączyć siły. W grudniu oficjalnie ogłoszono reaktywację a jej konsekwencję było tournee, które rozpoczęło się w lutym 2005 roku. W tym samym roku w sklepach ukazał się kolejny album kompilacyjny Red, White &amp; Crüe. 25 stycznia 2006 w 25 rocznicę powstania grupy Mötley Crüe otrzymało własną gwiazdę na chodniku sław w Hollywood. 24 czerwca 2008 roku do sprzedaży trafił kolejny album studyjny formacji zatytułowany "Saints of Los Angeles".
31 grudnia 2015 zespół zagrał po raz ostatni w Staples Center w Los Angeles, kończąc tym samym trwającą trzydzieści lat karierę.
22 marca 2019 na platformie Netflix ukazał się film „The Dirt”, w Polsce „Brud”, powstały na podstawie autobiograficznej książki o tym samym tytule.
19 listopada 2019 roku na oficjalnej stronie zespołu pojawiła się informacja o reaktywacji grupy. Na 2020 rok została zapowiedziana wspólna trasa po USA, na której obok Mötley Crüe wystąpią także Def Leppard i Poison.

</doc>
<doc id="108068" url="https://pl.wikipedia.org/wiki?curid=108068" title="Jeřáb (Hanušovická vrchovina)">
Jeřáb (Hanušovická vrchovina)

Jeřáb (1003 m n.p.m.) – wzniesienie w północno-wschodnich Czechach, w Sudetach Środkowych, w paśmie górskim Hanušovická vrchovina.
Położenie.
Wzniesienie położone jest w północno-zachodniej części Hanušovická vrchovina, po wschodniej stronie od pasma Gór Orlickich około 5,0 km na południowy wschód od miejscowości Králíky.
Fizjografia.
Jeřáb jest najwyższym wzniesieniem mikroregionu Hanušovická vrchovina. Wyrasta w północno-zachodniej części pasma. Wzniesienie położone między górskimi pasmami: Hrubý Jeseník, Králický Sněžník i Gór Orlickich tworzy znaczącą dominantę na granicy czesko-morawskiej. Jest to jedyne wzniesienie przekraczające wysokość 1000 m. w tym paśmie charakteryzujące się dość stromymi zboczami, regularną rzeźbą i ukształtowaniem o kopulastym kształcie z wyraźnie zaznaczoną rozległą częścią szczytową. Zbocza wzniesienia stromo opadają w kierunku dolin rzecznych: zbocze południowe opada do doliny rzeki "(czes.) Březná", północne do doliny rzeki Morawa "(czes.) Morava", wschodnie opada do doliny potoku "Vysoký potok", oddzielającej wzniesienie od niższego o 152 m wzniesienia "Pohořelec " a zachodni stok Jeřába przechodzi przez szczyty wzgórz "Hedeč" do mikroregionu "czes. Kralická brázda" z miastem Králíky, Červená Voda i Štíty. Zbocza wzniesienia są mocno ponacinane dolinami licznych potoków. Rzeka "Březná" wspólnie z wodami licznych bystrzyn wytworzyła na południowym zboczu Jeřába w kierunku do Moravskiego Karlova głęboką dolinę. W podobny sposób wyrzeźbiły północne zbocza Jeřába potoki: "Zlatý, Vysoký i Kamenitý", płynące do rzeki Morava. Wzniesienie zbudowane ze skał osadowych i krystalicznych, szczyt i zbocza wzniesienia pokrywa niewielka warstwa młodszych osadów. Całe wzniesienie zajmują lasy tylko dolną część północnego zbocza od poziomu około 800 m i południowo-zachodniego w kierunku miejscowości "Šanov" i "Moravský Karlov" zajmują łąki i pola uprawne. Położenie wzniesienia, zalesiony kopulasty kształt z charakterystycznym wydłużonym prawie płaskim szczytem czynią wzniesienie rozpoznawalnym w terenie. Zboczami prowadzą drogi leśne, które stanowią drogi dojazdowe. U południowego i zachodniego podnóża wzniesienia położona jest miejscowość Horní Orlice i Červená Voda. Północnym podnóżem wzniesienia prowadzi lokalna droga z Horní Orlice do Horní Hedeč.
Wzniesienie zaliczane jest do: Korony Sudetów i Korony Sudetów Czeskich.
Turystyka.
Szlaki turystyczne.

</doc>
<doc id="108071" url="https://pl.wikipedia.org/wiki?curid=108071" title="Modafinil">
Modafinil

Modafinil – organiczny związek chemiczny, lek o działaniu stymulującym, używany w leczeniu narkolepsji, zmniejszenia senności wywołanej pracą zmianową lub bezdechem sennym oraz jako środek pobudzający. Lek ten nie ma działania narkotycznego, w przeciwieństwie np. do metylofenidatu.
Czas półtrwania leku w organizmie wynosi około 15 godzin. Zażywany jest zwykle zaraz po obudzeniu. Średnia dawka to 100–200 miligramów. Modafinil może powodować ból głowy. Nie jest do końca znany mechanizm działania leku, ale wiadomo, że nie działa euforyzująco. Modafinil jest inhibitorem zwrotnego wychwytu dopaminy i noradrenaliny, co oznacza, iż zwiększa stężenie tych neuroprzekaźników w przestrzeni synaptycznej. Strukturalnie modafinil nie jest podobny do żadnego z narkotycznych stymulantów jak amfetamina, metylofenidat czy kokaina, jednak wstępne badania pokazujące jego działanie na układ dopaminowy sugerują, że może mieć potencjał uzależniający.
Prowadzone były badania nad przydatnością modafinilu w leczeniu szeregu zaburzeń, w tym zaburzeń funkcji poznawczych, depresji i ADHD. Mimo skuteczności, nie został zarejestrowany jako lek na ADHD z powodu przypadków ciężkiej toksyczności dermatologicznej. Do powszechnych działań niepożądanych należą bezsenność, ból głowy, nudności, nerwowość i nadciśnienie tętnicze.

</doc>
<doc id="108072" url="https://pl.wikipedia.org/wiki?curid=108072" title="Králíky">
Králíky

Králíky (niem. "Grulich", dial. "Gruulich") – miasto w Czechach, w kraju pardubickim. W 2006 roku liczyło około 4289 mieszkańców (2006). Leży u podnóża góry Jeřáb na obszarze Hanušovickiej vrchoviny. Przez miasto przepływa rzeka Cicha Orlica, która niedaleko od Týniště nad Orlicí spływa się z Dziką Orlicą i razem tworzą Orlicę.
Kolej.
Przez miasto przechodzi linia kolejowa ze stacji Dolní Lipka do miasteczka Štíty, a w Kralikach znajduje się dworzec kolejowy i przystanek Králíky zastávka.
Historia.
Najstarsze zapiski dotyczące miasta pochodzą z 1367 roku. Właścicielami tych terenów były m.in. rodziny von Pottenstein, Hohenlohe, Pappenheim i Althann. Od XIV do XVII w. w okolicy znajdowały się kopalnie żelaza, metali nieżelaznych i srebra.
Filia Groß-Rosen.
W czasie wojny miejscowości znajdowała się filia obozu koncentracyjnego Groß-Rosen.
Atrakcje.
Centrum miasta stanowi miejska strefa zabytkowa – malowniczy rynek i okoliczne uliczki. Funkcjonują tu dwa muzea – miejskie (w rynku) oraz wojenne, związane z tutejszym odcinkiem przedwojennych umocnień granicznych (na północ od miasteczka).
Najważniejszą atrakcją jest położony na wschód od miasta kompleks klasztorno-pielgrzymkowy Hora Matky Boží ("Góra Matki Bożej") z dużym, barokowym klasztorem redemptorystów i domem pielgrzyma. Z miasta na górę prowadzi aleja ze stacjami drogi krzyżowej.

</doc>
<doc id="108073" url="https://pl.wikipedia.org/wiki?curid=108073" title="RISC OS">
RISC OS

RISC OS – system operacyjny komputerów serii Archimedes i RiscPC firmy Acorn, opartych na architekturze ARM.
Historia.
Poprzednikiem RISC OS, sprzedawanym od 1987 r. z pierwszymi komputerami Archimedes był system Arthur. Był to prosty, jednozadaniowy system, będący kontynuacją systemu MOS z wcześniejszych, ośmiobitowych komputerów Acorn.
Jego wielozadaniowe rozwinięcie miało się nazywać Arthur 2, lecz nazwę zmieniono, aby uniknąć skojarzeń z filmem komediowym „Arthur 2: On the Rocks”.
Od 26 października 2012 roku, RISC OS dostępny jest dla minikomputerów Raspberry Pi.

</doc>
<doc id="108076" url="https://pl.wikipedia.org/wiki?curid=108076" title="Norfolk">
Norfolk

Miejscowości w USA:
Gminy w USA:
Hrabstwa w USA:

</doc>
<doc id="108078" url="https://pl.wikipedia.org/wiki?curid=108078" title="Równanie drugiego stopnia">
Równanie drugiego stopnia



</doc>
<doc id="108079" url="https://pl.wikipedia.org/wiki?curid=108079" title="Parabola sześcienna">
Parabola sześcienna

Parabola sześcienna, parabola trzeciego stopnia – krzywa płaska opisana równaniem sześciennym:
gdzie formula_2 jest różne od zera. Czasem to pojęcie zawęża się do przypadku z samym wyrazem wiodącym ("b"="c"="d"=0), którego współczynnik ma być dodatni ("a"&gt;0).
Nazwy "parabola sześcienna" i "parabola stopnia trzeciego" występują w starszych publikacjach i podręcznikach matematycznych, Są kontrowersyjne i współcześnie nie są stosowane. Zamiast nich zaleca się używać sformułowania: "krzywa płaska o równaniu" jw.

</doc>
<doc id="108080" url="https://pl.wikipedia.org/wiki?curid=108080" title="Parabola trzeciego stopnia">
Parabola trzeciego stopnia



</doc>
<doc id="108082" url="https://pl.wikipedia.org/wiki?curid=108082" title="Paraboloida">
Paraboloida

Paraboloida – nieograniczona powierzchnia drugiego stopnia, powstała przez przesuwanie paraboli po innej paraboli, leżącej w prostopadłej płaszczyźnie i mającej równoległą oś symetrii.
Wyróżnia się dwa typy paraboloid, zależnie od wzajemnego skierowania tworzących parabol:
Szczególnym przypadkiem paraboloidy eliptycznej jest paraboloida obrotowa.
Paraboloidy mają jedną oś symetrii.

</doc>
<doc id="108083" url="https://pl.wikipedia.org/wiki?curid=108083" title="System czasu rzeczywistego">
System czasu rzeczywistego

System czasu rzeczywistego (, , RTC) – urządzenie techniczne, którego wynik i efekt działania jest zależny od chwili wypracowania tego wyniku. Istnieje wiele różnych definicji naukowych takiego systemu. Ich wspólną cechą jest zwrócenie uwagi na równoległość w czasie zmian w środowisku oraz obliczeń realizowanych na podstawie stanu środowiska. Z tego wyścigu dwóch stanów: zewnętrznego i wewnętrznego, wynikają kryteria ograniczające czas wypracowywania wyniku.
Systemy czasu rzeczywistego najczęściej buduje się w oparciu o komputery, jednak nie jest to konieczne – można tym pojęciem określić np. regulator pneumatyczny.
Teoria.
Funkcja zysku.
Dla teorii i praktyki systemów czasu rzeczywistego przydatne jest pojęcie funkcji zysku. Funkcja zysku jest funkcją zależną przede wszystkim od czasu i określa korzyść ze zrealizowania zadania przez system. Korzyść niekoniecznie jest wielkością wymiarowaną. Źródłem ograniczeń czasowych są zazwyczaj zjawiska fizyczne zachodzące w świecie rzeczywistym.
Zadanie zostało przez system zrealizowane poprawnie, jeśli z chwilą zakończenia tego zadania wartość funkcji zysku jest większa od zera.
Funkcję zysku można określać nie tylko dla systemów czasu rzeczywistego. Następująca funkcja zysku: formula_1 jest typowym przykładem dla systemu innego niż czasu rzeczywistego – zysk jest zawsze taki sam, niezależnie od momentu uzyskania wyniku.
W zdecydowanej większości praktycznie rozpatrywanych przypadków funkcja zysku jest nierosnąca – korzyść z wykonania zadania nie rośnie z upływem czasu. Szczególnym przypadkiem, gdy nie jest to spełnione, mogą być na przykład operacje giełdowe. Dla systemów czasu rzeczywistego charakterystyczne są trzy funkcje zysku:
Z tych trzech funkcji wyprowadza się przedstawiony dalej podział systemów czasu rzeczywistego na „hard” (1), „firm” (2) i „soft” (3).
Praktyczne uproszczenie.
W systemie czasu rzeczywistego przekształcanie danych przesyłanych do lub z zewnętrznego środowiska zachodzi w deterministycznie określonym czasie. Stosuje się pojęcie terminu (), oznaczające najdłuższy dopuszczalny czas reakcji systemu na wystąpienie zdarzenia.
System czasu rzeczywistego nie musi być szybki – istotne jest jedynie, aby jego działania spełniały narzucone ograniczenia czasowe.
Praktyka.
System informatyczny czasu rzeczywistego.
Często pod pojęciem „system czasu rzeczywistego” rozumie się systemy zbudowane z wykorzystaniem komputera, pracującego pod kontrolą systemu operacyjnego czasu rzeczywistego. W skład takiego systemu włącza się także jego niezbędne otoczenie, takie jak deterministyczne sieci transmisyjne (np. Fip, Modbus, Genius, CAN i in.), układy wejściowe i wyjściowe oraz urządzenia kontrolowane przez komputer (np. roboty).
Aby system składający się z komponentów był systemem czasu rzeczywistego, konieczne jest spełnianie wymogów systemu czasu rzeczywistego przez każdy z komponentów. W przypadku systemów informatycznych oznacza to, że zarówno sprzęt, system operacyjny, jak i oprogramowanie aplikacyjne muszą gwarantować dotrzymanie zdefiniowanych ograniczeń czasowych.
W realizacji oprogramowania działającego w czasie rzeczywistym niezbędna jest analiza wydajności działania aplikacji.
Podział.
Praktyczny podział systemów czasu rzeczywistego wynika z opisanych wcześniej trzech charakterystycznych teoretycznych funkcji zysku.
Kwestie sporne.
Niektórzy autorzy negują powyższy podział, uznając za systemy czasu rzeczywistego wyłącznie te o ostrych ograniczeniach czasowych.
Część autorów za systemy czasu rzeczywistego uznaje tylko te, które są weryfikowalne metodami formalnymi lub zawężając jeszcze bardziej: tylko te, które już zostały zweryfikowane pozytywnie. Dlatego w tym ujęciu powszechnie stosowane określenie, że dane zadanie jest wykonywane „w czasie rzeczywistym”, jest traktowane jako nadużycie.
Zastosowanie.
Systemy czasu rzeczywistego znajdują zastosowanie:

</doc>
<doc id="108084" url="https://pl.wikipedia.org/wiki?curid=108084" title="DB2">
DB2

IBM DB2 – relacyjny serwer danych z rodziny Information Management Software.
Historia.
W czerwcu 1970 Edgar Frank Codd, pracując dla IBM, opublikował „A Relational Model of Data for Large Shared Data Banks” – pracę na temat relacyjnego modelu organizacji danych. Model relacyjny i pierwowzór języka SQL (wtedy Alfa) po raz pierwszy zostały zaimplementowane przez IBM w projekcie System R (System Rational), będącym protoplastą DB2, prowadzonym w latach 1974–1978 w San José Laboratory w Kalifornii. Od tego czasu IBM stworzył całą rodzinę oprogramowania relacyjnych systemów zarządzania bazą danych (RDBMS). Początkowo oprogramowanie było przeznaczone tylko na platformy typu mainframe, na przykład Virtual Machine (VM), Virtual Storage Extended (VSE). 
Nazwa DB2 została użyta po raz pierwszy dla RDBMS w 1983, kiedy IBM udostępnił pierwszą wersję na platformę Multiple Virtual Storage (MVS). Nazwa DB2 (skrót od Database 2) symbolizuje bazę danych drugiej generacji na znak odejścia od modelu hierarchicznego. Aktualnie DB2 jest rozwijane zarówno na platformach typu mainframe, jak i platformach systemów otwartych. DB2 na OS/2 Extended Edition wprowadzony w 1987 był pierwszym systemem przeznaczonym na platformę otwartą. 
27 czerwca 1997 IBM ogłosił wprowadzenie IBM DB2 v5. Od wersji 5 DB2 była zdolna przechowywać każdy rodzaj danych elektronicznych takich jak: audio, wideo czy dokumenty testowe. Była to też pierwsza wersja zoptymalizowana dla Internetu. Wersja 5 obsługiwała większość platform takich: OS/2, Windows, AIX, HP-UX lub Solaris. Od wersji 5 DB2 działała na różnych konfiguracjach sprzętowych od platform jednoprocesorowych, przez symetryczne platformy wieloprocesorowe (SMP) do systemów masywnego przetwarzania równoległego (MPP) na klastrach kończąc. 
IBM dodał do nazwy bazy danych termin „uniwersalna” dla podkreślenia jej nowych cech i elastyczności. Od wersji 5 kolejne dystrybucje DB2 przyjmowały nazwę IBM DB2 UDB. Wersja 5 piąta została wycofana ze sprzedaży 31 grudnia 2001. Obecnie w odniesieniu do DB2 używana jest nazwa IBM DB2 LUW (Linux, Unix, Windows). W DB2 v9 IBM wykorzystał doświadczenie z okresu modelu hierarchicznego, wprowadzając silnik hybrydowy hierarchiczno-relacyjny wspomagający obsługę dokumentów XML. W grudniu 2007 została wprowadzona na rynek edycja IBM DB2 v.9.5.
Edycje.
Baza IBM DB2 v9.5 oferowana jest w trzech komercyjnych edycjach: Express, Workgroup oraz Enterprise oraz bezpłatnej edycji DB2 Express-C. Wszystkie edycje DB2 oparte są o ten sam kod i różnią się ograniczeniami licencyjnym wynikającymi z zastosowanej platformy sprzętowej oraz ewentualnych opcjonalnych komponentów. Wszystkie edycje zawierają ten sam zestaw graficznych narzędzi administracyjnych, które dostępne są standardowo także w języku polskim. Bezpłatna edycja DB2 Express-C może być stosowana w komercyjnych rozwiązaniach i nie ogranicza wielkości bazy danych. Do każdego serwera bezpłatnej bazy można wykupić wsparcie techniczne na okres jednego roku (DB2 Express-C FTL). Wykupione wsparcie techniczne umożliwia dostęp do regularnie publikowanych przez IBM uaktualnień kodu oraz daje możliwość konfiguracji bazy w architekturze o wysokiej dostępności.
Edycje komercyjne.
Edycje komercyjne IBM DB2 v9.5:
Edycje bezpłatne.
Edycje bezpłatne IBM DB2 v9.5:
Wybrane cechy IBM DB2 v.9.5.
Kompresja.
Skompresowany format zapisu rekordów w DB2 pozwala na znaczne zaoszczędzenie miejsca na macierzach dyskowych przy niewielkim narzucie związanym z dodatkowym wykorzystaniem procesora. Kompresja w DB2 wykorzystuje algorytmy sprawdzone od lat w systemach mainframe (technologia „Venom”). Testy na danych produkcyjnych wykazują przeciętnie 60-80% współczynnik kompresji, co oznacza, że zajętość tabel bazy danych jest zmniejszana około trzykrotnie w porównaniu do formatu nieskompresowanego. Kompresja danych w DB2 oparta jest na słowniku wzorców, który jest budowany globalnie dla całej tabeli bądź partycji tabeli. Powtarzający się w rekordzie wzorzec zamieniany jest na symbol ze słownika kompresji. Rekordy na dysku, jak i w pamięci przechowywane są w postaci skompresowanej i są dekompresowane dopiero w momencie wysyłania strumienia danych do aplikacji, bądź ewaluacji rekordu. Dzięki skompresowanemu formatowi rekordu można uzyskać dużo większą efektywność operacji wejścia/wyjścia, ponieważ przy tym samym obciążeniu dysku baza czyta do pamięci znacznie więcej rekordów.
Silnik XML.
Zaimplementowany w DB2 v9 model bazy danych łączy w sobie cechy systemów czysto relacyjnych jak i dedykowanych systemów XML. Jest to możliwe dzięki zintegrowaniu dwóch dotychczas działających niezależnie silników baz danych: relacyjnej i hierarchicznej. Takie podejście zapewnia dużo lepszą wydajność przetwarzania dokumentów XML w porównaniu do technik opartych o obiekty binarne BLOB oraz techniki dekompozycji do tabel relacyjnych. W momencie wstawienia dokumentu XML do bazy danych, węzły dokumentu XML są umieszczane w hierarchicznych strukturach. Fizyczny sposób przechowywania dokumentów XML opowiada modelowi XML. Silnik hierarchiczny pozwala na szybką nawigację odpowiednich elementów dokumentu XML bez konieczności parsowania całego dokumentu w momencie wykonywania zapytania.
Przetwarzanie klastrowe.
IBM DB2 v9 jest serwerem bazy danych obsługującym równolegle trzy najpopularniejsze techniki partycjonowania danych: partycjonowanie zakresowe, partycjonowanie mieszane i partycjonowanie wielowymiarowe. 
W celu zwiększenia potencjału obliczeniowego ogromnych wolumenów danych zapytania SQL są automatycznie dzielone na podzadania i wykonywane na wszystkich klasterach równolegle. Dlatego klasteryzacja ma olbrzymie znaczenie w systemach wielowymiarowych takich jak OLAP lub hurtownie danych.
Do najważniejszych zalet partycjonowania danych zaliczane są:
Menadżer obciążenia.
IBM rozszerzył silnik bazodanowy DB2 v9 o mechanizm Workload Manager (WLM), który ma zwiększyć komfort pracy wspierając i automatyzując zarządzanie priorytetami zadań. Menadżer obciążeń pozwala optymalnie wykorzystać zasoby sprzętowe i dostosować bazę do specyficznych zastosowań biznesowych przez zdefiniowanie klas przetwarzania dla poszczególnych aplikacji i zapytań. DB2 v9 umożliwia traktowanie każdego żądania jako odrębnego procesu i przypisanie go do uprzednio zdefiniowanej klasy lub podklasy przetwarzania. Otrzymując takie żądanie serwer „wie” z jakim priorytetem zrealizować zapytanie.
Poniższy listing pokazuje jak stworzyć przykładową klasę przetwarzania:
create service class example
agent priority default
prefetch priority high
Możliwości deweloperskie.
IBM DB2 posiada również własne dedykowane środowisko deweloperskie IBM Data Studio, oparte na otwartej platformie Eclipse. IBM DS doskonale integruje się z innymi narzędziami i technologiami korporacji IBM. Data Studio doskonale współpracuje też z bazami danych Oracle, Microsoft czy Sybase. Serwer danych DB2 v9 jako pierwszy został certyfikowany na zgodność przez SAP.
DB2 obsługuje zarówno język SQL jak i XQuery i XPath. Obsługuje też popularne języki programowania takie jak CLI-ODBC, Perl, PHP (dedykowany serwer Zend Core 2 for IBM), C/C++, Java. IBM DB2 v9 posiada również rozbudowane wsparcie dla platformy MS .NET.

</doc>
<doc id="108085" url="https://pl.wikipedia.org/wiki?curid=108085" title="Opłatek">
Opłatek

Opłatek (z „dar ofiarny”) – bardzo cienki biały płatek chlebowy, przaśny (czyli niekwaszony i niesolony), wypiekany z białej mąki i wody bez dodatku drożdży, którym dzielą się chrześcijanie, zgromadzeni przy stole wigilijnym, składając sobie życzenia.
Zwyczaj dzielenia się opłatkiem w wigilię Bożego Narodzenia jest powszechny przede wszystkim w Polsce i w rodzinach polonijnych, ale spotykany także na Słowacji, Litwie, Białorusi, Ukrainie i w Czechach.
Opłatek wigilijny jest symbolem pojednania i przebaczenia, znakiem przyjaźni i miłości. Dzielenie się nim na początku wieczerzy wigilijnej wyraża chęć bycia razem. Ma swoją symbolikę w wymiarze nie tylko duchowym: sama materia opłatka: „chleb”, podkreśla również doczesny charakter życzeń. W podtekście tego życzenia jest nawiązanie do modlitwy Ojcze Nasz: oby nam go nie zabrakło ("chleba naszego powszedniego..."). Symbolika chleba ma jeszcze inny wymiar: należy być jak chleb dobrym i jak chleb podzielnym.
Tradycja łamania się opłatkiem swoje korzenie ma w pierwszych wiekach chrześcijaństwa. Nie miała początkowo związku z Bożym Narodzeniem, była symbolem komunii duchowej członków wspólnoty. Zwyczaj błogosławienia chleba nazywano eulogiami. Z czasem na wigilijną mszę przynoszono chleb, który błogosławiono i którym się dzielono. Zabierano go też do domów dla chorych, czy tych, którzy z różnych powodów nie byli w kościele, przesyłano krewnym i znajomym.Praktyka przesyłania sobie eulogii, popularna w pierwszych wiekach chrześcijaństwa, zanikać zaczęła w IX wieku na mocy dekretów synodów karolińskich, które chciały zachować zacierającą się różnicę między chlebem konsekrowanym a pobłogosławionym.
Opłatki wypiekano przy klasztorach oraz kościołach. Używano w tym celu specjalnych metalowych form, do których wlewano ciasto.
Na początku XIX wieku popularne stały się, znane tylko w Polsce, ozdoby z opłatka , które zawieszano nad stołem wigilijnym. Miały zapewnić szczęście i powodzenie w nadchodzącym roku. Również tzw. "światy", którymi dekorowane były zawieszane u sufitu podłaźniczki wykonane były z kolorowego ciasta opłatkowego.
Oprócz białego opłatka, przeznaczonego na komunikanty i do łamania się podczas wigilii, wypieka się również kolorowy, przeznaczony dla zwierząt domowych i bydła. Na Śląsku znany jest tzw. "radośnik", czyli opłatek posmarowany miodem, dawany dzieciom.
W potocznym znaczeniu "opłatek" (zwany inaczej "spotkaniem opłatkowym") oznacza rodzaj spotkania organizowanego w zakładach pracy, wspólnotach oraz instytucjach w okresie adwentu lub Bożego Narodzenia, połączonego z łamaniem się opłatkiem i składaniem życzeń.

</doc>
<doc id="108087" url="https://pl.wikipedia.org/wiki?curid=108087" title="Skraplacz strumienicowy">
Skraplacz strumienicowy

Skraplacz strumienicowy to strumienica zasilana parą odlotową o możliwie niskim ciśnieniu. Pompuje wodę chłodzącą ze zbiornika próżniowego na zewnątrz wykorzystując energię utajoną pary wodnej przy okazji skraplając ją. Wytwarza próżnię do 92% zużywając 25 kg wody chłodzącej na 1 kg skroplonej pary.
Jest prostym i tanim urządzeniem pozwala podnieść sprawność silników parowych w porównaniu z silnikami pracującymi na wydmuch pary do atmosfery. Zużywa znaczne ilości wody chłodzącej oraz powoduje jej mieszanie ze skroplinami.
Jest rozwinięciem skraplacza mieszającego. Spełnia dodatkowo funkcję pompy skroplin i wody chłodzącej oraz smoczka.
Wyparty został przez skraplacz powierzchniowy.

</doc>
<doc id="108089" url="https://pl.wikipedia.org/wiki?curid=108089" title="Lambda (brydż)">
Lambda (brydż)

Lambda to brydżowy system licytacyjny należący do grupy Systemów Słabych Otwarć, został opracowany w 1967 r. przez Łukasza Sławińskiego. Pierwsze otwarcia w tym systemie wyglądają następująco:
 Pas 13+ PH, układ dowolny
 1♣ 8-12PH, układ zrównoważony, także 5-3-3-2 z longerem w kolorze starszym
 1♦ 0-7 PH, układ dowolny
 1♥ 8-12PH, układ przynajmniej 5-4 z treflami i kierami lub karami i pikami
 1♠ 8-12PH, układ przynajmniej 5-4 z treflami i pikami lub karami i kierami
 1BA 8-12PH, układ przynajmniej 5-4 z treflami i karami lub kierami i pikami
 2 8-12PH, 2 w dowolny kolor, jednokolorówka z tym kolorem
 2BA 8-12PH, "dzika" dwukolorówka (bardzo duży układ 6-6, 7-6) w dowolnych kolorach
Z układem 4-4-4-1 (w niektórych wersjach również 5-4-4-0) otwieramy 1♥,
po ewentualnym relayu 1♠ zgłaszamy 1BA, a po innych odpowiedziach licytujemy rękę
jak jedną z dwukolorówek ♣♥ lub ♦♠.

</doc>
<doc id="108091" url="https://pl.wikipedia.org/wiki?curid=108091" title="Adolescencja">
Adolescencja



</doc>
<doc id="108093" url="https://pl.wikipedia.org/wiki?curid=108093" title="Flannery">
Flannery

Flannery to brydżowa konwencja licytacyjna opracowana przez Williama Flannery. W podstawowej wersji tej konwencji otwarcie 2♦ pokazuje układ pięć kierów i dokładnie cztery piki w sile słabego otwarcia, mniej więcej 11-15PH (a więc poniżej siły potrzebnej na rewers). Głównym założeniem "Flannery" jest uniknięcie trudnych problemów rebidowych w sekwencji 1♥ - 1BA (jeżeli 1BA jest grane jako forsujące. Dodatkową zaletą tej konwencji jest szybkie sprzedanie ręki otwierającego umożliwiające szybkie znalezienie fitów (lub misfitów) i zablokowanie przeciwników (pomimo że "Flannery" jest z założenia konwencją konstruktywną). Główną wadą jest stosunkowo niska częstotliwość, z jaką pojawiają się ręce nadające się na otwarcie "Flannery". Niektóre wersje tej konwencji używają otwarcia 2♥ zamiast 2♦. Istnieje wiele wersji schematów odpowiedzi, wersja podstawowa wygląda następująco:
 Pas Słaba ręka z karami
 2♥/♠ Do gry, fit przynajmniej dwukartowy w kierach lub trzykartowy w pikach
 2BA Silne i forsujące do końcówki
 3m Naturalna, nieforsujące ale konstruktywne, partner powinien zalicytować 3BA z fitem Hx lub lepszym
 3S Inwitujące z fitem
 3BA Do gry
 4♣ Transfer na 4♥
 4♦ Transfer na 4♠
 4S Do gry
Po relayu 2BA otwierający licytuje następująco:
 3♣ Układ 4=5=1=3
 3♦ Układ 4=5=3=1
 3♥ Układ 4=5=2=2 i 11-13PH
 3♠ Układ 4=5=2=2 i 14-15PH
 3BA Układ 5=4=2=2, 14-15PH i większość punktów w kolorach młodszych
 4m Maksimum i układ 5-4-4-0 z renonsem w drugim kolorze młodszym

</doc>
<doc id="108096" url="https://pl.wikipedia.org/wiki?curid=108096" title="Lionel">
Lionel

Lionel to brydżowa konwencja licytacyjna opracowana przez nowozelandczyka Lionela Wrighta, jedna z wielu form obrony po otwarciu 1BA przeciwników. "Lionel" powstał jako obrona po słabym 1BA ale według autora konwencji można jej używać bez żadnych modyfikacji także po silnym otwarciu 1BA. Podstawowe założenia "Lionela" to:
Wejścia pierwszego obrońcy wyglądają następująco:
 Kontra 11+PH, 4+ piki i 4+ karty w innym kolorze
 2♣ 11+PH, 4+ kiery i 4+ trefle
 2♦ 4+ kiery i 4+ kara
 2♥/♠ Naturalne i nieforsujące
W sekwencji (1BA)-Kontra-(pas)-? drugi obrońca ma do dyspozycji następujące odzywki:
 Pas Karny, 10+PH
 2♣ Do koloru partnera
 2♦ Do koloru partnera, zazwyczaj 4+ kara
 2♥ Naturalne i nieforsujące, bez fitu w pikach
 2♠ Słabe z fitem
 2BA Inwitujące z fitem pik i bez bocznej krótkości
 3♣/♦/♥ Inwitujące z fitem pik i krótkością w kolorze licytowanym
 3♠ Blokujące
W sekwencjach (1BA)-2m-(pas)-? drugi obrońca licytuje następująco:
 Pas Do gry
 2♥ Do gry
 Nowy kolor Naturalne i nieforsujące
 2BA Naturalne i inwitujące
 Podniesienie Naturalne i inwitujące
 3♥ Inwitujące
 Skok Naturalne i inwitujące
Lionel Wright wylicza następujące zalety własnej konwencji:

</doc>
<doc id="108097" url="https://pl.wikipedia.org/wiki?curid=108097" title="Reverse DNS">
Reverse DNS

Odwrotna translacja adresów DNS lub z języka angielskiego: Reverse DNS lub revDNS to system serwerów oraz protokół komunikacyjny będący częścią systemu DNS. System ten pozwala na realizację zadania odwrotnego niż większość systemu DNS – "Odwrotny DNS" zamienia adresy zrozumiałe dla urządzeń tworzących sieć komputerową na adresy znane użytkownikom Internetu. Dzięki wykorzystaniu revDNS adres IP, czyli np. "145.97.39.155" może zostać zamieniony na odpowiadającą mu nazwę mnemoniczną – "pl.wikipedia.org".
Niektóre serwery pocztowe przeprowadzają kontrolę zgodności wpisu revDNS z DNS i w razie niezgodności odrzucają połączenie z komunikatem "4.7.1 Client host rejected: cannot find your hostname" lub podobnym.
Konieczność prawidłowego wpisu w RevDNS.
Zgodnie z (sekcja "INSTRUCTIONS"), i późniejszym (sekcja 2.1):

</doc>
<doc id="108099" url="https://pl.wikipedia.org/wiki?curid=108099" title="Nerw słuchowy">
Nerw słuchowy



</doc>
<doc id="108100" url="https://pl.wikipedia.org/wiki?curid=108100" title="Nerw przedsionkowo-ślimakowy">
Nerw przedsionkowo-ślimakowy

Nerw przedsionkowo-ślimakowy, (łac. "nervus vestibulocochlearis") – VIII nerw czaszkowy unerwiający ucho wewnętrzne łączący je z mózgowiem. Nerw ten przekazuje informacje słuchowe ze ślimaka i informacje dotyczące przyspieszeń liniowych i kątowych z kanałów półkolistych i łagiewki. Dawniej używana nazwa: "nerw statyczno-słuchowy".
Nerw VIII początkowo dzieli się na dwie części:
Włókna z "części przedsionkowej" zbierają się w "zwoju przedsionkowym".
Włókna z "części ślimakowej" (nerw ślimakowy) zbierają się w "zwoju spiralnym ślimaka". Nerw ślimakowy człowieka składa się z około 30000 zmielinizowanych aksonów neuronów zwoju spiralnego ślimaka.
Włókna wychodzące z obu zwojów łączą się w jeden "nerw przedsionkowo ślimakowy" i razem wnikają do mózgu na granicy mostu i rdzenia przedłużonego.
"Nerw przedsionkowo-ślimakowy" jest pierwszym odcinkiem drogi słuchowej.

</doc>
<doc id="108101" url="https://pl.wikipedia.org/wiki?curid=108101" title="Hiperbola równoosiowa">
Hiperbola równoosiowa



</doc>
<doc id="108103" url="https://pl.wikipedia.org/wiki?curid=108103" title="Nerwy czaszkowe">
Nerwy czaszkowe

Nerwy czaszkowe (łac. "nervi craniales") – 12 par nerwów rozpoczynających się, w przeciwieństwie do nerwów rdzeniowych, na obszarze mózgowia i przebiegających głównie w obrębie głowy. Odpowiadają za odbiór różnorodnych wrażeń zmysłowych, pracę kilku ważnych grup mięśni oraz funkcje wydzielnicze gruczołów (ślinowych, łzowych, błon śluzowych, itp.). Chociaż przede wszystkim mają one za zadanie unerwienie narządów głowy, to niektóre z nich sięgają znacznie dalej, bo nawet do jamy brzusznej, np. nerw błędny. Tradycyjnie oznacza się je za pomocą cyfr rzymskich od I do XII, pomimo istnienia innych włókien, również odpowiadających definicji nerwu czaszkowego.
Podział nerwów czaszkowych.
Nerwy czaszkowe można ująć, pod względem ich przeznaczenia, w trzy zasadnicze grupy:
Odmienna klasyfikacja za punkt wyjścia przyjmuje charakter kolumn (słupów) komórkowych istoty szarej, które są miejscami (początku lub końca) projekcji nerwów czaszkowych. Każdej możemy przypisać określoną funkcję oraz wywodzące się z niej jądra pnia mózgowia; cztery pierwsze związane są również z nerwami rdzeniowymi. W stosunku do nerwów I i II oznaczenia te są stosowane rzadko.
Bardziej nowoczesne propozycje sposobu podziału odrzucają rozróżnienie na nerwy specyficzne ("special") i niespecyficzne ("general") jako dane arbitralnie; w oparciu o obserwacje z badań embriogenetycznych zostają wówczas zachowane tylko 4 główne grupy (SE, SA ,VA, VE) przy czym nerw wzrokowy jako wstępujący, wywodzący się z cewy nerwowej jest oznaczany jako NTA ("Neural Tube Afferent").
Nerwy czaszkowe a rdzeniowe.
Obydwa rodzaje nerwów różni nie tylko odmienna lokalizacja, ale także szczegóły budowy i pełniona funkcja. Informacje odbierane przez nerwy czaszkowe z narządów zmysłów służą integracji organizmu jako całości; nie można do nich stosować zasady metamerycznego uporządkowania, charakterystycznego dla nerwów rdzeniowych. Nerwy rdzeniowe odchodzą dwoma korzeniami (przednim i tylnym), gdy tymczasem nerwy czaszkowe ukazują się z zasady jako pojedynczy pień albo zbiór pęczków. Te drugie układają się wyraźnie ponadto w dwa szeregi: przyśrodkowy i boczny.

</doc>
<doc id="108104" url="https://pl.wikipedia.org/wiki?curid=108104" title="Polonia Maior">
Polonia Maior



</doc>
<doc id="108105" url="https://pl.wikipedia.org/wiki?curid=108105" title="Thomas Ashe">
Thomas Ashe

Thomas Ashe (1836 - 1889) - angielski pisarz i poeta.
Absolwent St John’s College na Uniwersytecie Cambridge. W trakcie studiów był jednym z założycieli i redaktorów gazety kolegium - "Eagle".
W roku 1858 został diakonem, a w następnym roku, w Peterborough, pastor. Pracował w szkolnictwie i jako urzędnik. 
Jego pierwszymi utworami były dramaty na wzór klasycznych, np. "The Sorrows of Hypsipyle", tworzył także poematy i krótkie wiersze, z których najbardziej znane to "Poeta Nascitur" i "To Two Bereaved". Nie zyskał nigdy szerokiego uznania.

</doc>
<doc id="108106" url="https://pl.wikipedia.org/wiki?curid=108106" title="Margaret Atwood">
Margaret Atwood

Margaret Eleanor „Peggy” Atwood (ur. 18 listopada 1939 w Ottawie) – kanadyjska pisarka, poetka i krytyczka literacka, aktywistka społeczna i ekologiczna. Zdobywczyni Nagrody Bookera w 2000 i 2019, laureatka Nagrody Księcia Asturii w 2008, wymieniana wśród kandydatów do literackiej Nagrody Nobla.
Życiorys.
Urodzona w Ottawie jako drugie z trojga dzieci entomologa Carla Edmunda Atwooda i dietetyczki Margaret Dorothy Killiam. W związku z badaniami ojca Atwood spędziła sporą część swego dzieciństwa w lasach północnego Quebecu, później mieszkała także w Sault Ste. Marie i Toronto. Przez długi czas nie ukończyła z tego powodu ani jednego pełnego roku szkolnego. Będąc dzieckiem, zaczytywała się w książkach, komiksach i baśniach braci Grimm.
Atwood zaczęła pisać już w wieku sześciu lat, a gdy miała lat szesnaście postanowiła, że swą przyszłość zwiąże z pisarstwem. W 1957 zaczęła studia w Victoria College na Uniwersytecie w Toronto. W 1961 uzyskała tytuł bakalaureata z języka angielskiego, francuskiego i filozofii.
Jesienią 1961, po zdobyciu Medalu im. E. J. Pratt za tomik poezji "Double Persephone", wydany własnym sumptem, rozpoczęła studia dyplomowe w Radcliffe College na Uniwersytecie Harvarda (otrzymała stypendium im. Woodrowa Wilsona). W 1962 uzyskała tytuł magistra ("Master of Arts"). Później kontynuowała studia jeszcze przez dwa lata, nie odebrała jednak dyplomu doktorskiego ("Ph.D."). 
Wykładała na Uniwersytecie Kolumbii Brytyjskiej (1965), Sir George Williams University w Montrealu (1967-1968), University of Alberta (1969-1979), Uniwersytecie York w Toronto (1971-1972) i Uniwersytecie Nowojorskim, gdzie była profesorem angielskiego.
Życie prywatne.
W 1968 poślubiła Jima Polka, z którym rozwiodła się w 1973. Wkrótce po rozwodzie związała się z powieściopisarzem Graeme'em Gibsonem. Przeprowadzili się do miejscowości Alliston, 90 km na północ od Toronto. W 1976 urodziła się im córka Eleanor Jess Atwood Gibson (Graeme Gibson ma także dwóch synów z pierwszego małżeństwa). W 1980 pisarka powróciła do Toronto.
Obecnie dzieli swój czas pomiędzy Toronto a wyspą Pelee w prowincji Ontario. Wraz z mężem jest członkinią kanadyjskiej Partii Zielonych ("Green Party of Canada"). .
Twórczość.
W swojej twórczości dotyka tematyki feministycznej. Utwory osadza często w realiach kanadyjskich. Ma na swoim koncie kilka zbiorów poezji, książki dla dzieci, eseje.
Jej najbardziej znany utwór to antyutopijna powieść "Opowieść podręcznej" (1985). Książka ta została sfilmowana w 1990 przez Volkera Schlöndorffa według scenariusza Harolda Pintera, a w 2017 Bruce Miller nakręcił serial telewizyjny na jej podstawie. Kontynuacja "Opowieści podręcznej" – "Testamenty" zdobyła Nagrodę Bookera w 2019. Inna popularna powieść Atwood to "Ślepy zabójca" (2000), wyróżniona prestiżową Nagrodą Bookera. 
Nagrody.
Niektóre nagrody, których laureatką jest Margaret Atwood:

</doc>
<doc id="108107" url="https://pl.wikipedia.org/wiki?curid=108107" title="Les Claypool">
Les Claypool

Les Claypool, właśc. Leslie Edward Claypool (ur. 29 września 1963 w Richmond) – amerykański basista rockowy, założyciel i lider grupy Primus i Oysterhead. 
Uczęszczał do De Anza High School w Richmond. Jego szkolnym kolegą był Kirk Hammett, późniejszy gitarzysta zespołu Metallica. Poza działalnością artystyczną muzyk jest współwłaścicielem winnicy Claypool Cellars w Kalifornii. Wraz z żoną Chaney (z domu Smith) ma dwoje dzieci, syna Cage'a Olivera i córkę Lenę Tallulah. 

</doc>
<doc id="108108" url="https://pl.wikipedia.org/wiki?curid=108108" title="Stronie Śląskie">
Stronie Śląskie

Stronie Śląskie () – miasto w województwie dolnośląskim, w powiecie kłodzkim, siedziba gminy miejsko-wiejskiej Stronie Śląskie.
Położone na ziemi kłodzkiej. W latach 1975–1998 miasto administracyjnie należało do województwa wałbrzyskiego. Miasto było znanym ośrodkiem przemysłu szklarskiego dzięki Hucie Szkła Kryształowego „Violetta”, założonej w 1864 i postawionej w stan upadłości w 2008 r. Zajmujące większą część gminy lasy bogate są w unikatową florę i faunę. Według danych GUS z 31 grudnia 2019 r. miasto liczyło 5679 mieszkańców.
Geografia.
Stronie Śląskie to niewielkie uprzemysłowione miasto w szerokiej i rozgałęzionej dolinie rzek: Białej Lądeckiej, Morawki i Siennej Wody. Cztery pasma górskie wydzielają dolinę, w której leży Stronie Śląskie: od północy Góry Złote, od południowego wschodu Góry Bialskie, od południa Masyw Śnieżnika zaś od zachodu góry Krowiarki.
Historia.
Miejscowość nosiła nazwę "Seitenberg" i była niewielką osadą pasterską położoną obok znacznie większego "Schreckendorf" – dzisiejszego Strachocina, pierwszy raz została wymieniona w dokumencie z 1264. Od 1684 stanowiła własność hr. Althana z Międzylesia. Wieś znana była wówczas z niewielkiego pałacyku królewny Marianny Orańskiej, która kupiła wieś w 1838 oraz uruchomionej w 1864 manufakturowej huty ręcznie zdobionego szkła "Oranienhütte". Rozwój przemysłu umożliwiło wybudowanie w 1897 r. linii kolejowej do Kłodzka.
W maju 1945 Seitenberg zajęty został przez wojska radzieckie. Miejscowość przyłączono następnie do Polski, wysiedlając jej dotychczasowych mieszkańców do Niemiec. Wobec braku historycznej nazwy słowiańskiej, Polacy początkowo nazywali miejscowość "Żybocin", jednak w 1946 r. wprowadzono urzędowo obecną nazwę, nawiązującą znaczeniowo do formy niemieckiej ("Seitenberg" = „stronna góra”). Wieś zyskała na znaczeniu na przełomie lat 40. i 50. XX wieku. Rozrosła się dzięki odkrytym w okolicy złożom fluorytu i rud uranu. Mimo że wydobywania rud uranowych zaprzestano dość szybko, a nieopłacalne kopalnie zasypano, to po inwestycji pozostało spore osiedle mieszkaniowe Morawka.
Dalszy rozwój zapewniła Stroniu znaczna rozbudowa huty szkła oraz rozpoczęcie wydobycia marmurów na skalę przemysłową, a także powstanie zakładu chorób nerwowych. Dzięki temu w 1967 r. Miasto Stronie Śląskie utworzono z części wsi Stronie Śląskie, Strachocin oraz Goszów, pozostawiając oddalone od centrum części wsi z ich dotychczasowymi nazwami. Huta Szkła Kryształowego „Violetta” (spółka akcyjna) była głównym pracodawcą miasteczka, obok zlokalizowanego tu wojewódzkiego szpitala psychiatrycznego.
Obecnie gmina stawia na turystykę – leży w pięknym krajobrazowo regionie, jest najbardziej lesista w Polsce, na jej terenie jest sporo ciekawych miejsc. Przemysł powoli zanika na korzyść rekreacji i sportu. Główną atrakcję stanowi tu odkryta w latach 60. XX w. Jaskinia Niedźwiedzia w Kletnie. Od kilku lat okolica przyciąga turystów dobrymi warunkami narciarskimi, m.in. dzięki kompleksowi wyciągów na Czarnej Górze. Turystyce sprzyja także malowniczość górskich pejzaży, bliskość szczytu Śnieżnika.
Demografia.
Piramida wieku mieszkańców Stronia Śląskiego w 2014 roku.
Przyroda.
Cała gmina leży na terenie Śnieżnickiego Parku Krajobrazowego i jego otuliny. Park utworzono w 1981 r. dla ochrony górskiego krajobrazu. Na terenie gminy utworzone są cztery rezerwaty:
Atrakcje turystyczne w okolicy.
Zabytki.
Do wojewódzkiego rejestru zabytków wpisane są:
inne zabytki:
Inne.
Czarna Góra w Siennej, blisko 10 kilometrów tras narciarskich (4 trasy z homologacją FIS), 3 koleje krzesełkowe, 7 talerzyków oraz 3 taśmy bieżne dla początkujących, poza tym znajdziemy liczne atrakcje nie tylko w sezonie zimowym tj: kolej krzesełkowa czynna cały rok, najdłuższa w Polsce zjeżdżalnia grawitacyjna ok. 900 metrów czynna cały rok, wieża widokowa na szczycie Czarnej Góry oraz trasy do uprawiania ekstremalnego kolarstwa górskiego np. Downhill, Freer
stacja narciarska Kamienica, kameralna stacja narciarska z 1 koleją krzesełkową oraz 3 wyciągami talerzykowymi,
stoki narciarskie w Bielicach, Nowej Morawie i Starym Gierałtowie,
Sieć drogowa i komunikacyjna.
Głównym węzłem komunikacyjnym okolicy jest miasto powiatowe Kłodzko, od którego prowadzą do Stronia dobrze utrzymane asfaltowe szosy. Do miasteczka można dojechać od północy z Kłodzka, Lądka-Zdroju i Złotego Stoku. Od zachodu prowadzi droga z Bystrzycy Kłodzkiej i Międzylesia. Ze Stronia można wygodnie dojechać do wszystkich okolicznych wsi asfaltowymi drogami.
Miasto jest skomunikowane autobusami z Lądkiem-Zdrojem, Kłodzkiem, Bystrzycą Kłodzką, Nową Rudą, Świdnicą, Wałbrzychem, Wrocławiem i Kudową-Zdrojem. Stronie jest ostatnią stacją linii prowadzącej z Kłodzka przez Lądek-Zdrój. W gminie funkcjonują dwa turystyczne przejścia małego ruchu granicznego dla pieszych i rowerzystów na szczycie Śnieżnika oraz dla ruchu samochodowego na przełęczy Płoszczyna powyżej wsi Nowa Morawa.
Kursy pasażerskie na linii kolejowej z Kłodzka są czasowo zawieszone (2006.07.17).
5 września 2022 roku została uruchomiona przez Koleje Dolnośląskie Kolejowa Komunikacja Autobusowa wzdłuż linii nr 322. W Stroniu Śląskim znajdują się dwa przystanki: Stronie Śląskie Dworzec Kolejowy oraz Stronie Śląskie Morawka.
Współpraca międzynarodowa.
Miasta i gminy partnerskie:

</doc>
<doc id="108111" url="https://pl.wikipedia.org/wiki?curid=108111" title="Sandrine Bailly">
Sandrine Bailly

Sandrine Bailly (ur. 25 listopada 1979 w Belley) – francuska biathlonistka, dwukrotna medalistka olimpijska, wielokrotna medalistka mistrzostw świata, zdobywczyni Pucharu Świata.
Kariera.
Pierwszy raz na arenie międzynarodowej pojawiła się w 1998 roku, startując na mistrzostwach świata juniorów w Valcartier. Zajęła tam 7. miejsce w biegu indywidualnym i 23. w sprincie. Na rozgrywanych rok później mistrzostwach świata juniorów w Pokljuce była osiemnasta w biegu indywidualnym, szósta w sprincie, siódma w biegu pościgowym i czwarta sztafecie.
W Pucharze Świata zadebiutowała 9 marca 2000 roku w Lahti, zajmując 49. miejsce w biegu indywidualnym. Pierwsze punkty wywalczyła 30 listopada 2000 roku w Anterselvie, gdzie zajęła 22. miejsce w tej samej konkurencji. Pierwszy raz na podium zawodów pucharowych stanęła 14 grudnia 2000 roku w Anterselvie, gdzie wygrała bieg indywidualny. W zawodach tych wyprzedziła swą rodaczkę - Corinne Niogret i Magdalenę Forsberg ze Szwecji. W kolejnych startach jeszcze 41 razy stanęła na podium, odnosząc przy tym kolejnych 19 zwycięstw: po 9 w sprincie i biegu pościgowym oraz jedno w biegu masowym. Ostatni raz w czołowej trójce znalazła się 27 marca 2010 roku w Chanty-Mansyjsku, gdzie była druga w biegu masowym.
Najlepsze wyniki osiągnęła w sezonie 2004/2005, kiedy zwyciężyła w klasyfikacji generalnej, jednocześnie wygrywając klasyfikację biegu pościgowego i zajmując drugie miejsce w klasyfikacji sprintu. W sezonie 2007/2008 była druga w klasyfikacji generalnej, ulegając tylko Niemce Magdalenie Neuner. Ponownie wygrała wtedy klasyfikację biegu pościgowego i zajęła drugie miejsce w sprincie. Ponadto zajęła trzecie miejsce w sezonie 2003/2004, plasując się za Liv Grete Poirée z Norwegii i Rosjanką Olgą Miedwiedcewą. Była też druga w klasyfikacji sprintu i trzecia w biegu pościgowym. Trzecia w klasyfikacji biegu pościgowego była również w sezonie 2005/2006.
Podczas mistrzostw świata w Chanty-Mansyjsku w 2003 roku, wywalczyła złoty medal w biegu pościgowym, zostając pierwszą w historii francuską mistrzynią świata w tej konkurencji. Pierwsze miejsce zajęła ex aequo z Niemką Martiną Glagow, a trzecie miejsce zajęła Rosjanka Swietłana Iszmuratowa. Sześć dni później zdobyła także brązowy medal w biegu masowym, w którym lepsze były jedynie Albina Achatowa i Swietłana Iszmuratowa. Wynik ten powtórzyła na mistrzostwach świata w Oberhofie rok później, tym razem plasując się za Poirée i Katrin Apel.
W 2006 roku wspólnie z Florence Baverel-Robert, Vincentem Defrasne i Raphaëlem Poirée zdobyła brązowy medal na mistrzostwach świata sztafet mieszanych w Pokljuce. Kolejne dwa medale zdobyła na mistrzostwach świata w Anterselvie w 2007 roku. W składzie sprzed roku francuska sztafeta mieszana zdobyła tym razem srebrny medal. Ponadto razem z Baverel-Robert, Delphyne Peretto i Sylvie Becaert zdobyła też srebrny medal w sztafecie kobiet. Baverel-Robert, Peretto, Becaert i Bailly zdobyły także brązowy medal w sztafecie podczas rozgrywanych rok później mistrzostw świata w Östersund. Ostatni medal w zawodach tego cyklu zdobyła na mistrzostwach świata w Pjongczangu w 2009 roku, razem z Brunet, Becaert i Marie Dorin zajęła trzecie miejsce w sztafecie kobiet.
W 2002 roku wystartowała na igrzyskach olimpijskich w Salt Lake City, zajmując siódme miejsce w sprincie, siedemnaste w biegu pościgowym i dziewiąte w sztafecie. Na rozgrywanych cztery lata później igrzyskach w Turynie razem z Peretto, Baverel-Robert i Becaert była trzecia w sztafecie. Zajęła też między innymi szóste miejsce w biegu indywidualnym i sprincie. Brała również udział w igrzyskach olimpijskich w Vancouver, gdzie wspólnie z Brunet, Dorin Habert i Becaert zdobyła srebrny medal w sztafecie. Indywidualnie najwyższą pozycję wywalczyła w biegu masowym, który ukończyła na siódmym miejscu.
W 2010 roku zakończyła karierę.
Jej mężem jest Régis Defrasne, brat biathlonisty Vincenta Defrasne. W 2011 roku urodziła córkę Lily. Pięć lat później urodziła drugą córkę, Morgane.

</doc>
<doc id="108116" url="https://pl.wikipedia.org/wiki?curid=108116" title="Welsh Terrier">
Welsh Terrier



</doc>
<doc id="108117" url="https://pl.wikipedia.org/wiki?curid=108117" title="Płot">
Płot

Płot, parkan, blanka – typ ogrodzenia, służący separacji danego areału od środowiska zewnętrznego, tudzież innego typu bytów żyjących.
Budowa ogrodzenia.
W skład tego typu ogrodzenia wchodzą słupki betonowe lub żelazne, czasami murowane z kamienia lub cegły, albo pale drewniane, do których przymocowane są drewniane przęsła, wraz z przybitymi doń sztachetami lub metalowe ramy. W przypadku płotów betonowych spotykane są też wsuwane w słupki betonowe płyty. W płot wmontowane są furtka lub brama dla pojazdów dwuśladowych.
Historia budowania ogrodzeń.
Płoty w postaci przeplatanych gałęziami pali występowały na terenie Polski dość długo, w późniejszym okresie używać zaczęto wikliny lub sznurów do wiązania mniejszych palików z przęsłami, które z kolei mocowane były do większych drewnianych słupów. Dopiero produkcja masowa gwoździ, spowodowała, że mniejsze paliki, a później sztachety zaczęto łączyć nimi z przęsłami, a te ze słupkami. Z kolei upowszechnienie cementu jako materiału do tworzenia zaprawy murarskiej spowodowało tworzenie słupów betonowych. Równocześnie wraz z rozwojem przemysłu powstawać zaczęły bardziej różnorodne wzory kulturowe tworzenia płotów. Popularna stała się podmurówka, czyli wybetonowany pod płotem próg, ograniczający inwazję chwastów na teren posesji, na której często uprawiany był ogród. Modne także stało się zastępowanie tradycyjnych sztachet metalowymi lub drewnianymi komponentami czy malowanie sztachet.
Obecnie często tworzy się komponenty tego typu ogrodzenia w masowej produkcji, zarówno są to komponenty drewniane, betonowe, jak i metalowe. Często wykorzystywane jest przy tworzeniu tych komponentów wzornictwo przemysłowe. Drugą tendencją jest budowanie wysokich betonowych płotów lub właściwie murów, dzięki którym osoba z zewnątrz nie może obserwować tego, co znajduje się i dzieje na terenie posesji.
Występowanie płotów i parkanów.
Płoty jako ogrodzenia powszechne są na wsiach, w polskich miastach występują na terenie osiedli domków jednorodzinnych lub ogródków działkowych. W innych krajach zachodnich, szczególnie w amerykańskich miastach, a właściwie na ich przedmieściach posesje często nie są ogradzane płotami. Moda na posesje bez ogrodzeń także pojawiła się w Polsce. Duże zakłady pracy najczęściej ogradzane są prostymi płotami z siatki, lub z betonowych komponentów, natomiast płoty okalające posesje mają walory estetyczne. Zazwyczaj najbardziej urozmaicone elementy ogrodzenia znajdują się od strony frontowej działki. Płotami ogradzane są też na wsiach budynki gospodarcze.
Innym rodzajem płotu jest żywopłot, czyli płot wykonany poprzez przycięcie specjalnie sadzonych dookoła posesji krzewów. Najczęściej w tym celu sadzi się specjalne rośliny żywopłotowe. Są to rośliny pozwalające na łatwe formowanie kształtów poprzez przycinanie. Są to m.in. bukszpan, bez lub tawuła. Żywopłoty wykorzystywane były także jako budulec labiryntów w sztuce ogrodowej.

</doc>
<doc id="108118" url="https://pl.wikipedia.org/wiki?curid=108118" title="Terier walijski">
Terier walijski

Terier walijski – rasa psa, należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
Terier walijski jest spokrewniony z Lakeland Terrierem. Z wyglądu przypomina airedale terriera, ale jest to starsza rasa. Prawdopodobnie najstarsza rasa Wysp Brytyjskich. Zanim zaczął pełnić rolę psa do towarzystwa, terier walijski był używany na łowienie gryzoni oraz wypłaszanie lisów z nor. Współcześnie także się sprawdza jako pies myśliwski.
Wygląd.
Szata.
Szata jest obfita, twarda, szorstka i gęsta. Na tułowiu okrycie szorstkie z obfitym podszerstkiem, na łapach i kufie sierść jest dłuższa i bardziej miękka.
Umaszczenie.
Maść może być czaprakowata, czarna podpalana lub szaropłowa z podpalaniem.
Zachowanie i charakter.
W porównaniu do lakeland teriera bardziej towarzyski i mniej zaczepny, łatwiejszy do prowadzenia, spokojniejszy. Skore są do zabawy i bardzo wesołe, rzadko bojaźliwe, z reguły pewne siebie. Ze względu na wrodzony upór wobec innych członków rodziny, należy wychowywać go konsekwentnie i odpowiedzialnie. Dobrze znoszą podróże i nie obawiają się nowych miejsc. Silnie związane ze swoim terytorium, którego konsekwentnie bronią. Jest skłonny do dominacji wobec innych zwierząt.
Użytkowość.
Pies myśliwski do polowań na lisy, które miał za zadanie wypłaszać z nor. Brał i bierze nadal udział w polowaniach na dziki (w sforze). Współcześnie hodowany także jako pies towarzyszący.
Zdrowie i pielęgnacja.
Istnieje konieczność zapewnienia dostatecznej porcji ruchu, nadaje się do trzymania w domu. Wymaga trymowania szorstkiej sierści (co najmniej 4 razy w roku). Podatny jest również na uczulenia skórne.

</doc>
<doc id="108120" url="https://pl.wikipedia.org/wiki?curid=108120" title="Bozon Higgsa">
Bozon Higgsa

Bozon Higgsa (higson) – cząstka elementarna, nazwana nazwiskiem Petera Higgsa, który przewidział jego istnienie i w związku z tym dostał Nagrodę Nobla w 2013 roku.
4 lipca 2012 ogłoszone zostało odkrycie nowej cząstki elementarnej przez detektory ATLAS i CMS, w eksperymentach prowadzonych w Wielkim Zderzaczu Hadronów w CERN-ie. Wyniki ogłoszone 4 lipca zostały potwierdzone przez rezultaty kolejnych eksperymentów, publikowane w ciągu następnego roku. Masa odkrytej cząstki, wykrycie jej w oczekiwanych kanałach rozpadu oraz jej właściwości stanowiły mocne potwierdzenie, że jest to długo poszukiwany bozon Higgsa. W kwietniu 2013 roku zespoły pracujące przy detektorach CMS i ATLAS ostatecznie stwierdziły, że cząstka ta jest bozonem Higgsa.
Uzasadnienie teoretyczne.
Istnienie tej cząstki jest uzasadniane teoretycznie mechanizmem Higgsa, polegającym na sprzężeniu pól kwantowych materii (pola fermionowe, jak pole elektronowe, pola kwarkowe, pola bozonowe – jak pola W i Z itp.) z dodatkowym skalarnym polem kwantowym, zwanym polem Higgsa, w wyniku którego poprzez spontaniczne złamanie symetrii bezmasowe cząstki modelu standardowego nabierają masy.
Innymi słowy, zgodnie z modelem standardowym, cząstki występujące w przyrodzie – kwarki i leptony – posiadają masę dzięki oddziaływaniu z polem Higgsa. Można by powiedzieć, że jest to rodzaj „oporów ruchu”, którego nośnikami są bozony Higgsa, ale ta analogia nie jest odpowiednia, gdyż na poziomie elementarnym wszystkie siły są zachowawcze.
Należy zaznaczyć, że źródłem większości masy nukleonów, takich jak proton czy neutron, nie jest mechanizm Higgsa, bo 99 procent ich masy pochodzi od energii pól gluonowych łączących składające się na nie kwarki.
Koncepcja mechanizmu Higgsa pochodzi od trzech prac teoretycznych opublikowanych w 1964 r. w czasopiśmie „Physical Review Letters” (w krótkich odstępach czasowych). Ich autorami byli:
Poza tym te wszystkie prace były rozwinięciem idei, którą wcześniej zaproponował amerykański fizyk Philip Warren Anderson.
Za przewidzenie istnienia bozonu Higgsa oraz za eksperymentalne potwierdzenie jego istnienia Nagrodą Nobla w 2013 wyróżnieni zostali Peter Higgs oraz François Englert.
Właściwości.
Bozon Higgsa jest jedyną oprócz mezonów cząstką elementarną modelu standardowego pozbawioną spinu (jego spin wynosi 0), w przeciwieństwie np. do elektronu, którego spin wynosi 1/2, czy bezmasowego fotonu, dla którego wynosi 1. Jest też pozbawiony ładunku elektrycznego i koloru.
Obecne pomiary masy bozonu Higgsa dały wyniki (detektor CMS) i (detektor Atlas). Jest on więc najcięższym bozonem w modelu standardowym.
Średni czas życia bozonu Higgsa, wynikający z modelu standardowego dla masy 126 GeV/"c"², wynosi (dla tak krótko żyjących cząstek określa się szerokość rozpadu formula_1 związaną ze średnim czasem życia formula_2 wzorem formula_3 Wynosi ona ).
Wyniki eksperymentalne.
Eksperymenty prowadzone w latach 1990–2000 przy użyciu akceleratora LEP w CERN wykazały, że jeżeli cząstka Higgsa istnieje, to jej masa przekracza 114 GeV.
Wyniki eksperymentów w LHC, a wcześniej w Tevatronie, znacząco zawęziły zakres możliwych mas bozonu, szczególnie w zakresie wysokich energii, niedostępnych przed budową tego akceleratora. Do listopada 2011 połączenie wyników uzyskanych w eksperymentach CMS i ATLAS wykluczyło na poziomie ufności 95% obecność bozonu Higgsa w zakresie energii od 141 do 476 GeV. Natomiast w zakresie od 146 do 443 GeV jego obecność wykluczono na poziomie ufności 99%, z wyjątkiem trzech małych obszarów od 220 do 320 GeV. Naukowcy szacowali też, że do końca 2012 roku wiadomym będzie, czy bozon Higgsa istnieje.
13 grudnia 2011 rzecznicy eksperymentów ATLAS i CMS przedstawili wyniki mówiące, że jeśli bozon Higgsa istnieje, to jego masa jest ograniczona do zakresu 116-130 GeV/c² przez eksperyment ATLAS i do zakresu 115-127 GeV/c² przez detektor CMS.
Potwierdzenie doświadczalne.
Wstępne wyniki.
4 lipca 2012 roku CERN ogłosił wstępne wyniki analizy danych zebranych w latach 2011–2012 przez eksperymenty CMS i ATLAS, wskazujące na odkrycie nowej cząstki elementarnej, bozonu (wyniki CMS wskazują, że ma ona masę 125,3 ±0,6 GeV/c²). Zarejestrowana cząstka prawdopodobnie jest długo poszukiwanym bozonem Higgsa, jednak potwierdzenie tej informacji będzie możliwe dopiero po dokładniejszym zbadaniu jej właściwości.
31 lipca zespół kierujący pracą eksperymentu (tj. detektora) ATLAS przy Wielkim Zderzaczu Hadronów w CERNie przedstawił wyniki analiz uwzględniających najnowsze pomiary przeprowadzone między kwietniem i czerwcem 2012 przy energii 8 TeV o scałkowanej świetlności akceleratora 5,8 – 5,9 fb−1. Wyniki te, opracowane w ostatnich dniach lipca 2012, dotyczyły trzech następujących kanałów rozpadu powstałego w wyniku zderzeń formula_4 hipotetycznego bozonu Higgsa:
Potwierdzono zaobserwowanie nowej cząstki o masie 126 GeV/c² ±0,4 GeV/c² (szacunku statystycznego błędu pomiaru) na poziomie istotności 5,9 sigma (tj. 5,9 razy więcej od odchylenia standardowego). Oznacza to, że prawdopodobieństwo efektu podobnego do występowania nowej cząstki, lecz spowodowanego innym zjawiskiem, np. fluktuacją tła, jest mniejsze niż 1,7. Wynik ten przekracza wyraźnie wartość 5 sigma wystarczającą do uznania odkrycia nowej cząstki.
Autorzy napisali:
Chociaż wyniki doświadczalne są ewidentnie zbieżne z przewidywanymi kanałami rozpadu cząstki Higgsa, kierownictwo eksperymentu zaznaczyło, że potrzebne są dalsze badania w celu jednoznacznej identyfikacji cząstki. Środowisko naukowe jednak już wtedy uznało, że podana informacja oznacza bardzo prawdopodobne odkrycie bozonu Higgsa.
Dalsze analizy.
W 2013 roku badacze z CERN przedstawili dalsze wyniki oparte na analizie dwuipółkrotnie większej liczby danych niż w przypadku pierwszej informacji o odkryciu. Rezultaty z detektorów CMS i ATLAS wskazują, że cząstka ta ma zerowy spin – jest pierwszą odkrytą elementarną cząstką skalarną – oraz dodatnią parzystość. Teoria przewiduje, że cząstki Higgsa będą miały właśnie takie cechy.
Dotychczasowe wyniki nie dają jednak pewności, czy jest to bozon Higgsa z modelu standardowego, czy też może najlżejsza cząstka Higgsa z kilku istniejących, opisywanych przez szerszy model (np. supersymetryczny). Aby to stwierdzić, potrzebne będzie znacznie więcej obserwacji rozpadu tego bozonu.
Artykuł opisujący eksperymenty mające na celu sprecyzowanie masy bozonu Higgsa ma rekordową liczbę autorów 5154.

</doc>
<doc id="108121" url="https://pl.wikipedia.org/wiki?curid=108121" title="Radny">
Radny

Radny (staropol. "radźca", póź. "rajca") – członek rady. Radnym może zostać każdy obywatel, który ukończył 18 lat i ma zaświadczenie o niekaralności. W Polsce najczęściej mianem radnych określa się członków wybieralnych organów samorządowych, np. rady gminy czy rady powiatu.
W Polsce wybiera się radnych czterech szczebli: wojewódzkim, powiatowym, gminnym oraz jednostek pomocniczych gminy (sołectwa, dzielnice, osiedla).
Radny jest przedstawicielem władzy lokalnej. Wykonując swoje prawa i obowiązki, powinien kierować się przede wszystkim dobrem wspólnoty samorządowej. Radnemu jako członkowi organu kolegialnego przysługuje roszczenie o zwrot kosztów podróży i prawo do diety. Wysokość pensji przysługującej radnemu nie może w ciągu miesiąca przekroczyć półtorakrotnej kwoty bazowej określonej w ustawie budżetowej, dla osób zajmujących kierownicze stanowiska państwowe. Radny korzysta z ochrony przewidzianej dla funkcjonariuszy publicznych. Głównym obowiązkiem radnego jest praca społeczna.
Do podstawowych czterech funkcji radnego należą:
Wybrani radni podejmują najważniejsze decyzje w sprawach dotyczących gmin, powiatów, województw. Decydują na przykład o utrzymaniu szkół, przedszkoli, ośrodków zdrowia, remontach ulic i ochronie środowiska naturalnego.
Ograniczenia radnych.
Ograniczenia w sprawowaniu mandatu.
Nie może on nawiązać stosunku pracy w urzędzie, w którym uzyskał mandat. Radni nie mogą podejmować dodatkowych zajęć ani otrzymywać darowizn mogących podważyć zaufanie wyborców do wykonywania mandatu. Mandatu radnego nie można nadużywać. Radny nie może także powoływać się na swój mandat w związku z podjętymi dodatkowymi zajęciami bądź działalnością gospodarczą prowadzoną na własny rachunek lub wspólnie z innymi osobami. Nie może prowadzić działalności gospodarczej na własny rachunek lub wspólnie z innymi osobami z wykorzystaniem mienia komunalnego jednostki, w której radny uzyskał mandat, a także zarządzać taką działalnością lub być przedstawicielem czy pełnomocnikiem w prowadzeniu takiej działalności.
Zasady dotyczące radnych gmin.
Zgodnie z ustawą o samorządzie gminnym radny gminy nie może:
Naruszenie zakazu w trakcie trwania kadencji.
Naruszenie zakazu wykonywania funkcji lub działalności w trakcie kadencji radnego jest także przyczyną wygaśnięcia mandatu. Jednak w takim wypadku radny nie ma już żadnego okresu na podjecie decyzji, skoro przyjął funkcję, której nie można łączyć z mandatem radnego, to znaczy, że pogodził się z utrata mandatu radnego. Rada jest zobowiązana do podjęcia uchwały w sprawie wygaśnięcia mandatu w terminie 3 miesięcy od wystąpienia przyczyny (art. 190 ust. 2 Ordynacji wyborczej). Wystąpienie takiej okoliczności zobowiązuje radę do stwierdzenia wygaśnięcia mandatu, nawet jeżeli radny przed podjęciem uchwały zrzekł się funkcji lub zaprzestał działalności objętej zakazem.
Statystyka.
Liczba radnych poszczególnych szczebli wybieranych w roku 2006 przedstawiała się następująco:
Łącznie wybieranych było 46 790 radnych.
Europejską tendencją jest reprezentowanie przez jednego radnego niewielkiej liczby osób. W Norwegii jest 11 138 radnych (5 mln ludności), a w Wielkiej Brytanii 19 689 (62 mln ludności). W 46 mln Hiszpanii w 8112 jednostkach samorządowych funkcjonuje około 65 000 radnych. W Słowenii 1,6 mln osób wybrało w 2010 r. 3323 radnych gminnych w 208 gminach (z tego w 10 miejskich). W Szwajcarii w 26 kantonach jest 2678 radnych. We Francji natomiast w 22 regionach wybiera się 1722 regionalnych radnych, z kolei duże miasta jak Paryż (172) lub Marsylia (101) są reprezentowane zdecydowanie liczniej. Odmiennie prezentowana sytuacja wygląda w Stanach Zjednoczonych, gdzie wszyscy radni wybierani są w okręgach jednomandatowych. W Nowym Jorku jest 51 radnych miejskich (około 8,1 mln ludności), a w Los Angeles 15 (3,8 mln).

</doc>
<doc id="108122" url="https://pl.wikipedia.org/wiki?curid=108122" title="Nina Andrycz">
Nina Andrycz

Nina Andrycz (ur. 11 listopada 1912 w Brześciu Litewskim; zm. 31 stycznia 2014 w Warszawie) – polska aktorka teatralna, filmowa i telewizyjna, recytatorka oraz poetka i pisarka. W latach 1947−1968 małżonka premiera Józefa Cyrankiewicza.
Ze względu na swój dorobek artystyczny czasem nazywana „pierwszą damą polskiego teatru”.
Życiorys.
Młodość.
Córka Eugeniusza. Jej wujem był dyplomata Czesław Andrycz. W latach 1917–1927 mieszkała w Kijowie, gdzie jej matka pracowała jako tłumaczka. Zachęcana przez babkę, która zainteresowała ją aktorstwem, regularnie uczęszczała do teatru i opery. Studiowała prawo na Uniwersytecie Stefana Batorego w Wilnie oraz historię, psychologię i filozofię na Uniwersytecie Warszawskim, jednak żadnych z tych kierunków nie ukończyła. Była absolwentką Państwowego Instytutu Sztuki Teatralnej w Warszawie (1934).
Kariera aktorska.
16 listopada 1934 zadebiutowała jako aktorka teatralna występem w Teatrze na Pohulance w Wilnie, z którym była związana do 1935. Następnie została aktorką Teatru Polskiego w Warszawie. Na czas II wojny światowej zawiesiła karierę aktorską i była kelnerką w kawiarni „Café Bar” w Warszawie. W 1946 powróciła do Teatru Polskiego, którego aktorką była do 2004.
Była obsadzana w rolach głównych w dramatach klasycznych i romantycznych, m.in.: Solange w "Lecie w Nohant" (1935), Lukrecji Borgii w "Cezarze i człowieku" (1937), Szimeny w "Cydzie" Corneille’a (1948), tytułowej w "Marii Stuart" (1958) Słowackiego, Elżbiety w "Don Carlosie" (1960) Schillera, królowej Małgorzaty w "Ryszardzie III" Shakespeare’a (1993), Starej w "Krzesłach" Ionesco (1995) czy Klary Zachanassian w "Wizycie starszej pani" Dürrenmatta (1998). Z uwagi na sposób jej gry, pełen patosu i arystokratycznej maniery, a także urodę i figurę, grała głównie role królowych (Maria Stuart u Słowackiego, Elżbieta w "Marii Stuart" Schillera, Królowa w "Don Carlosie") lub arystokratek i heroin (Szimena w "Cydzie", Lady Milford w "Intrydze i miłości", Izabela Łęcka w "Lalce"); zagrała 29 postaci różnych władczyń. Cieszyła się powszechną popularnością wśród krytyków i widzów, dzięki którym czterokrotnie zwyciężyła w plebiscycie „Expressu Wieczornego” na najpopularniejszą aktorkę.
W 1939 zadebiutowała jako aktorka filmowa rolą niemieckiej agentki w filmie Eugeniusza Bodo "Uwaga szpieg", który jednak nie został ukończony. Rozczarowana warunkami pracy na planie zdjęciowym ograniczyła występowanie w filmach. Na wielki ekran wróciła w latach 50. rolą Marię Kalergis w filmie historycznym Jana Rybkowskiego "Warszawska premiera" (1951).
Pozostałe przedsięwzięcia.
W okresie powojennym była uczennicą polskiego antropozofa i mistyka, Roberta Waltera z Komorowa, pod którego kierunkiem zgłębiała ezoterykę.
Wydała tomiki poezji "To teatr" (1983), "Róża dla nikogo" (1989) i "Rzeka bez nazwy" (1999) oraz kryptobiograficzną powieść "My rozdwojeni" (1992), w której opisała początki swojej kariery scenicznej. W 2013 roku wydała książkę autobiograficzną pt. "Patrzę i wspominam".
Poświęcono jej film dokumentalny "Już nie mogę przestać być damą" (1996). 8 marca 2009 wyemitowany został reportaż o artystce w programie TVN "Uwaga – Kulisy sławy".
Życie prywatne.
W 1947 wzięła ślub kościelny z Józefem Cyrankiewiczem, ówczesnym premierem PRL, z którym rozwiodła się w 1968. Była bezdzietna z wyboru. Twierdziła, że jest pozbawiona instynktu macierzyńskiego i nie zgodziła się urodzić dziecka nawet po zapewnieniach swojej matki, że ona wychowa urodzone przez nią dziecko. Dwukrotnie dokonała aborcji.
Śmierć i pogrzeb.
Zmarła nad ranem po trzytygodniowym pobycie w szpitalu na warszawskim Powiślu z powodu niewydolności krążeniowo-oddechowej w piątek 31 stycznia 2014 roku w wieku 101 lat. Pogrzeb Niny Andrycz odbył się 10 lutego 2014 na Starych Powązkach (kwatera 14-1-3). W ostatniej drodze aktorki uczestniczyli m.in. prezes Związku Artystów Scen Polskich Olgierd Łukaszewicz, dyrektor Teatru Polskiego w Warszawie Andrzej Seweryn, Ignacy Gogolewski oraz Janusz Józefowicz, a w imieniu ministra kultury i dziedzictwa narodowego Bogdana Zdrojewskiego odczytano list kondolencyjny. Pogrzeb miał charakter katolicki zgodnie z życzeniem aktorki. W testamencie aktorka zapisała w spadku swoje pieniądze dla fundacji Wielkiej Orkiestry Świątecznej Pomocy. WOŚP za te pieniądze kupiła wysokiej klasy densytometr, urządzenie do mierzenia gęstości kości.

</doc>
<doc id="108123" url="https://pl.wikipedia.org/wiki?curid=108123" title="Biskupiec (gmina w powiecie olsztyńskim)">
Biskupiec (gmina w powiecie olsztyńskim)

Biskupiec – gmina miejsko-wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Biskupiec.
Według Narodowego Spisu Powszechnego 31 marca 2011 gminę zamieszkiwało 19 309 mieszkańców, z czego 10 657 w mieście, a 8652 – na obszarach wiejskich gminy. Natomiast według danych z 31 grudnia 2019 roku gminę zamieszkiwało 18 997 osób.
Struktura powierzchni.
Według danych z roku 2002 gmina Biskupiec ma obszar 290,38 km², w tym:
Gmina stanowi 10,22% powierzchni powiatu.
Demografia.
Dane z 30 czerwca 2004:
Ochrona przyrody.
Na terenie gminy znajdują się następujące pomniki przyrody:
Sołectwa.
Biesowo, Biesówko, Biskupiec-Kolonia, Borki Wielkie, Botowo, Bredynki, Czerwonka, Droszewo, Kamionka, Kobułty, Kojtryny, Labuszewo, Lipowo, Łabuchy, Mojtyny, Najdymowo, Nowe Marcinkowo, Parleza Wielka, Rasząg, Rudziska, Rukławki, Rzeck, Sadowo, Stanclewo, Stryjewo, Węgój, Wilimy, Zabrodzie, Zarębiec.
Pozostałe miejscowości.
Adamowo, Biskupiec-Kolonia Pierwsza, Biskupiec-Kolonia Trzecia, Boreczek, Bukowa Góra, Chmielówka, Dębowo, Dworzec, Dymer, Gęsikowo, Januszewo, Józefowo, Kramarka, Łąka Dymerska, Ługi, Nasy, Parleza Mała, Pudląg, Rozwady, Rudziska (osada leśna), Sadłowo, Wólka Wielka, Zameczek, Zazdrość.
Sąsiednie gminy.
Barczewo, Dźwierzuty, Jeziorany, Kolno, Sorkwity

</doc>
<doc id="108124" url="https://pl.wikipedia.org/wiki?curid=108124" title="Gietrzwałd (gmina)">
Gietrzwałd (gmina)

Gietrzwałd – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Gietrzwałd.
Według danych GUS na dzień 31.12.2017 r. gminę zamieszkiwało 6638 mieszkańców. Natomiast według danych z 31 grudnia 2019 roku gminę zamieszkiwało 6685 osób.
Hydrologia.
Gmina leży na Pojezierzu Olsztyńskim w dorzeczu rzeki Pasłęka i Giłwa. Na terenie gminy znajdują się jeziora: Świętajno Naterskie, Giłwa, Sarąg, Łęguty.
Struktura powierzchni.
W 2002 roku gmina Gietrzwałd ma obszar 174,13 km², w tym:
Gmina stanowi 6,13% powierzchni powiatu.
Demografia.
Dane z 30 czerwca 2016 r.:
Ochrona przyrody.
Rezerwaty przyrody.
Na obszarze gminy częściowo znajduje się Rezerwat przyrody Ostoja bobrów na rzece Pasłęce.
Pomniki przyrody.
Na terenie gminy znajduje się 30 pomników przyrody ożywionej i 2 nieożywionej.
Obszary NATURA 2000.
W gminie częściowo zlokalizowane są obszary NATURA 2000 Dolina Pasłęki (PLB280002) OSO oraz Rzeka Pasłęka (PLH280006) SOO.
Obszary Chronionego Krajobrazu.
Na terenie gminy częściowo znajdują się w poszczególnych rejonach:
Sąsiednie gminy.
Jonkowo, Łukta, Olsztyn, Olsztynek, Ostróda, Stawiguda

</doc>
<doc id="108125" url="https://pl.wikipedia.org/wiki?curid=108125" title="Jeziorany (gmina)">
Jeziorany (gmina)

Jeziorany – gmina miejsko-wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Jeziorany.
Według Narodowego Spisu Powszechnego 31 marca 2011 gminę zamieszkiwało 8075 mieszkańców, z czego 3351 w mieście, a 4724 – na obszarach wiejskich gminy. Natomiast według danych z 31 grudnia 2017 roku gminę zamieszkiwało 7839 osób. Według najnowszych danych z 31 grudnia 2019 roku gminę zamieszkiwało 7669 osób.
Na terenie gminy funkcjonuje prywatne lądowisko Kikity.
Struktura powierzchni.
Według danych z roku 2002 gmina Jeziorany ma obszar 213,51 km², w tym:
Gmina stanowi 7,52% powierzchni powiatu.
Demografia.
Dane z 30 czerwca 2004:
Sołectwa.
Derc, Franknowo, Jeziorany-Kolonie, Kiersztanowo, Kikity, Kostrzewy, Kramarzewo, Krokowo, Lekity, Miejska Wieś, Olszewnik, Pierwągi, Piszewo, Polkajmy, Potryty, Radostowo, Studnica, Studzianka, Tłokowo, Wójtówko, Zerbuń, Żardeniki.
Pozostałe miejscowości.
Kalis, Modliny, Ustnik, Wilkiejmy, Wólka Szlachecka.
Sąsiednie gminy.
Barczewo, Bisztynek, Biskupiec, Dobre Miasto, Dywity, Kiwity, Kolno, Lidzbark Warmiński

</doc>
<doc id="108126" url="https://pl.wikipedia.org/wiki?curid=108126" title="Jonkowo (gmina)">
Jonkowo (gmina)

Jonkowo (daw. "gmina Wrzesina") – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Jonkowo.
Według Narodowego Spisu Powszechnego 31 marca 2011 gminę zamieszkiwało 6634 mieszkańców. Natomiast według danych z 31 grudnia 2019 roku gminę zamieszkiwało 7430 osób.
Struktura powierzchni.
Według danych z roku 2002 gmina Jonkowo ma obszar 168,19 km², w tym:
Gmina stanowi 5,92% powierzchni powiatu.
Demografia.
Struktura demograficzna mieszkańców gminy Jonkowo według danych z 31 grudnia 2007:
Edukacja i nauka.
Na terenie gminy zlokalizowane są trzy szkoły podstawowe:
a także jedna placówka gimnazjalna:
W 2007 roku w szkołach podstawowych na terenie gminy kształciło się 410 uczniów, a w gimnazjum 215 uczniów. Do szkoły podstawowej w Jonkowie uczęszczają dzieci z Jonkowa, Węgajt, Mątek, Kajn, Łomów, Garzewka, Polejek, Wilimowa oraz Gutkowa, do placówki we Wrzesinie dzieci z Wrzesiny, Warkał, Godek, Stękin, Giedajt, Porbad oraz Wołowna natomiast do szkoły w Nowym Kawkowie dzieci z Pupek, Starego Kawkowa i Nowego Kawkowa, Szałstr oraz Gamerek Wielkich.
Na terenie gminy zlokalizowane jest także Przedszkole Samorządowe w Jonkowie, utworzone w 1976 roku jako zakładowe przedszkole przy SKR Jonkowo, przejęte przez samorząd gminny w 1991 roku. W 2005 uczęszczało do niego 71 dzieci.
Kultura.
Działalność kulturalna jest prowadzona przez Gminny Ośrodek Kultury w Jonkowie.
Turystyka.
Szlaki turystyczne.
Przez teren gminy przebiegają zarówno szlaki rowerowe, jak i samochodowe. Spośród rowerowych, najdłuższy jest szlak z Olsztyna do Iławy o długości 90 kilometrów. Przez teren gminy Jonkowo przebiega jego część o długości ok. 20 km. Trasa szlaku wkracza na teren gminy we wsi Gutkowo, następnie przebiega przez Wilimowo, Jonkowo, Pupki, Nowe Kawkowo, Stare Kawkowo oraz Gamerki Wielkie. Drugi co do długości jest szlak, którego zarówno punktem startowym, jak i końcowym jest wieś Jonkowo. W całości przebiega on przez teren gminy Jonkowo. Jego trasa wynosi 28 km i przebiega przez Łomy, Nowe Kawkowo, Szałstry i Węgajty. Trzeci ze szlaków to szlak żółty, którego start i meta zlokalizowana jest w Dywitach. Przez teren gminy Jonkowo przebiega część trasy o długości ok. 5 km. Szlak przebiega przez wsie Gutkowo, Wilimowo i Kajny. Jego łączna długość 21,9 km. Przez teren gminy przebiega też trasa samochodowego Szlaku Kopernikowskiego. Jego łączna długość to 302 km, a zarówno początek, jak i koniec ulokowany jest w Olsztynie.
Sport.
Na terenie gminy funkcjonuje Gminny Ludowy Klub Sportowy Jonkowo oraz KS Jonkovia, która występuje w Lidze Wojewódzkiej Juniorów W-MZPN. Awans uzyskali w sezonie 2011/2012.
Obiekty i imprezy cykliczne.
Na terenie gminy organizowana jest Liga Halowa Piłki Nożnej. W edycji 2008/09 rozgrywek wzięło udział osiem zespołów. Rozgrywki zostały przerwane 27 stycznia 2009 z powodu niewłaściwego zachowania piłkarzy i kibiców.
Sołectwa.
Jednostkami pomocniczymi w gminie Jonkowo są (w nawiasach pozostałe miejscowości należące do sołectwa):
Gamerki Wielkie (Gamerki Małe), Garzewko, Giedajty, Godki, Gutkowo (Wilimowo, Żurawno), Jonkowo, Kajny, Łomy, Mątki, Nowe Kawkowo, Polejki (Polejki Leśne), Porbady, Pupki, Stare Kawkowo (Szatanki), Stękiny, Szałstry (Bobry), Warkały, Węgajty, Wołowno (Bałąg), Wrzesina (Szelągowo).
Sąsiednie gminy.
Dywity, Gietrzwałd, Łukta, Olsztyn, Świątki

</doc>
<doc id="108127" url="https://pl.wikipedia.org/wiki?curid=108127" title="Kolno (gmina wiejska w województwie podlaskim)">
Kolno (gmina wiejska w województwie podlaskim)

Kolno (do 1954 "gmina Czerwone") – gmina wiejska w województwie podlaskim, w powiecie kolneńskim. W latach 1975–1998 gmina położona była w województwie łomżyńskim.
Siedziba gminy to Kolno.
Według danych z 31 grudnia 2009 gminę zamieszkiwały 8642 osoby. Natomiast według danych z 31 grudnia 2019 roku gminę zamieszkiwało 8525 osób.
Ciekawostka: od 1 lutego do 31 grudnia 1991 gmina Kolno i miasto Kolno tworzyły wspólną gminę (tzw. "miasto-gminę"). Zostały połączone w związku z restrukturyzacją podziału administracyjnego w 1991 roku, lecz po zaledwie 11 miesiącach (1 stycznia 1992) gminy ponownie rozdzielono.
Struktura powierzchni.
Według danych z roku 2005 gmina Kolno ma obszar 282,13 km², w tym:
Gmina stanowi 30,02% powierzchni powiatu.
Demografia.
Dane z 31 grudnia 2009:
Sołectwa.
Bialiki, Borkowo, Brzozowo, Brzózki, Czernice, Czerwone, Danowo, Filipki Duże, Filipki Małe, Gietki, Glinki, Górskie, Górszczyzna, Gromadzyn-Wykno, Janowo, Kiełcze-Kopki, Kolimagi, Kossaki, Kowalewo, Koziki-Olszyny, Kozioł, Kumelsk, Lachowo, Łosewo, Niksowizna, Obiedzino, Okurowo, Pachuczyn, Rupin, Rydzewo-Świątki, Stare Kiełcze, Stary Gromadzyn, Tyszki-Łabno, Tyszki-Wądołowo, Truszki-Kucze i Truszki-Patory – (wspólne sołectwo), Truszki-Zalesie, Waszki, Wincenta, Wszebory, Wścieklice, Wykowo, Zabiele, Zabiele Zakaleń, Zaskrodzie, Żebry.
Pozostałe miejscowości: Laskowiec
Sąsiednie gminy.
Biała Piska, Grabowo, Kolno, Mały Płock, Pisz, Stawiski, Turośl, Zbójna

</doc>
<doc id="108128" url="https://pl.wikipedia.org/wiki?curid=108128" title="Olsztynek (gmina)">
Olsztynek (gmina)

Olsztynek – gmina miejsko-wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Olsztynek.
Według Narodowego Spisu Powszechnego 31 marca 2011 gminę zamieszkiwało 13 947 mieszkańców, z czego 7725 w mieście, a 6222 – na obszarach wiejskich gminy. Natomiast według danych z 31 grudnia 2019 roku gminę zamieszkiwało 13 701 osób.
Struktura powierzchni.
Według danych z roku 2002 gmina Olsztynek ma obszar 372,03 km², w tym:
Gmina stanowi 13,1% powierzchni powiatu.
Demografia.
Dane z 30 czerwca 2004:
Sąsiednie gminy.
Gietrzwałd, Grunwald, Jedwabno, Kozłowo, Nidzica, Ostróda, Purda, Stawiguda

</doc>
<doc id="108129" url="https://pl.wikipedia.org/wiki?curid=108129" title="Purda (gmina)">
Purda (gmina)

Purda – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim. Jest to gmina rolniczo-turystyczna.
Siedziba gminy to Purda.
Według Narodowego Spisu Powszechnego 31 marca 2011 gminę zamieszkiwało 8157 mieszkańców. Natomiast według danych z 31 grudnia 2017 roku gminę zamieszkiwało 8658 osób. Według najnowszych danych z 31 grudnia 2019 roku gminę zamieszkiwało 8708 osób.
Struktura powierzchni.
Według danych z roku 2002 gmina Purda ma obszar 318,19 km², w tym:
Użytki rolne stanowią ponad 10 tys. hektarów, w tym 98,4% zajmują grunty orne, a 31,2% użytki zielone. W gminie znajduje się 445 gospodarstw rolnych.
Główne kierunki produkcji rolnej to: chów bydła mlecznego i opasowego, trzody chlewnej oraz produkcja zbóż konsumpcyjnych i paszowych.
W obrębie gminu znajdują się następujące jeziora: Klebarskie, Linowskie, Serwent, Pajtuny, Kośno, Łajskie, Mała Czerwonka, Duża Czerwonka, Łowne Duże, Gim oraz rzeka Kośna.
Gmina stanowi 11,2% powierzchni powiatu.
Demografia.
Dane z 30 czerwca 2004:
Turystyka.
Naturalne warunki przyrodnicze, duży odsetek lasów, kilkanaście jezior, brak większych zakładów przemysłowych, sprzyjają rozwojowi turystyki i agroturystyki. Wokół jezior znajdują się liczne ośrodki wypoczynkowe oraz gospodarstwa agroturystyczne, trasy kajakowe, ścieżki rowerowe i szlaki piesze. Do atrakcji przyrodniczych należą stanowiska ornitologiczne i skupiska rzadkiej roślinności.
Do ciekawych turystycznie miejsc można zaliczyć:
Sołectwa.
Bałdzki Piec, Butryny, Chaberkowo, Giławy, Kaborno, Klebark Mały, Klebark Wielki, Klewki, Marcinkowo, Nowa Kaletka, Nowa Wieś, Pajtuny, Patryki, Prejłowo, Przykop, Purda, Purdka, Silice, Stary Olsztyn, Szczęsne, Trękus, Trękusek, Zgniłocha.
Pozostałe miejscowości.
Bałdy, Biedówko, Bruchwałd, Dzierzgunka, Dziuchy, Gąsiorowo, Grabowo, Groszkowo, Groszkowo (osada leśna), Kaletka, Kołpaki, Kopanki, Kośno, Lalka, Linowo (wieś), Linowo (osada), Łajs, Mędrzyny, Nerwik, Nowe Pajtuny, Nowy Przykop, Nowy Ramuk, Ostrzeszewo, Pajtuński Młyn, Pokrzywy, Prejłowo, Purda Leśna, Silice, Stara Kaletka, Wesołowo, Wojtkowizna, Wygoda, Wyrandy, Zaborowo, Zapurdka.
Sąsiednie gminy.
Barczewo, Dźwierzuty, Jedwabno, Olsztyn, Olsztynek, Pasym, Stawiguda

</doc>
<doc id="108130" url="https://pl.wikipedia.org/wiki?curid=108130" title="Stawiguda (gmina)">
Stawiguda (gmina)

Stawiguda – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Stawiguda. Wieś lokowana w 1357. Kościół z 1933 r., chałupy drewniane zabytkowe (nr 14, 21, 106, 163).
Według danych GUS na dzień 31.12.2017 r. gminę zamieszkiwało 9005 mieszkańców. Natomiast według danych z 31 grudnia 2019 roku gminę zamieszkiwało 10 548 osób. Według danych Urzędu Gminy w Stawigudzie z 31 grudnia 2022 roku gminę zamieszkiwało 12 331 osób.
Na terenie gminy funkcjonuje lądowisko Gryźliny.
Struktura powierzchni.
Według danych z roku 2002 gmina Stawiguda ma obszar 222,52 km², w tym:
Gmina stanowi 7,83% powierzchni powiatu.
Demografia.
Dane z 31 grudnia 2017
Według Narodowego Spisu Powszechnego Ludności i Mieszkań 2002, Gmina Stawiguda jest gminą o największym udziale osób narodowości niemieckiej w ogóle mieszkańców (7,64%) w województwie.
Sołectwa.
Bartąg, Bartążek, Dorotowo, Gągławki, Gryźliny, Jaroty, Majdy, Miodówko, Pluski, Ruś, Stawiguda, Tomaszkowo, Wymój.
Pozostałe miejscowości.
Binduga, Ćwikielnia, Grada, Kieruj, Klekotowo, Kręsk, Łański Piec, Muchorowo, Owczarnia, Rybaki, Stary Dwór, Zarośle, Zazdrość, Zezuj, Zielonowo, Zofijówka.
Sąsiednie gminy.
Gietrzwałd, Olsztyn, Olsztynek, Purda

</doc>
<doc id="108131" url="https://pl.wikipedia.org/wiki?curid=108131" title="Świątki (gmina)">
Świątki (gmina)

Świątki – gmina wiejska w województwie warmińsko-mazurskim, w powiecie olsztyńskim. W latach 1975–1998 gmina położona była w województwie olsztyńskim.
Siedziba gminy to Świątki.
Według Narodowego Spisu Powszechnego 31 marca 2011 gminę zamieszkiwało 4224 mieszkańców. Natomiast według danych z 31 grudnia 2019 roku gminę zamieszkiwało 4039 osób.
Struktura powierzchni.
Według danych z roku 2002 gmina Świątki ma obszar 163,8 km², w tym:
Gmina stanowi 5,77% powierzchni powiatu.
Demografia.
Dane z 30 czerwca 2004:
Sołectwa.
Brzydowo, Garzewo, Gołogóra, Jankowo, Kalisty, Konradowo, Klony, Kwiecewo, Różynka, Skolity, Świątki, Włodowo, Worławki.
Pozostałe miejscowości.
Brzeźno, Brzydowo, Dąbrówka, Drzazgi, Kiewry, Kłobia, Komalwy, Kwiecewo (osada), Łumpia, Wysokie, Żardeniki.
Sąsiednie gminy.
Dobre Miasto, Dywity, Jonkowo, Lubomino, Łukta, Miłakowo, Morąg

</doc>
<doc id="108133" url="https://pl.wikipedia.org/wiki?curid=108133" title="Degeneracja poziomów energetycznych">
Degeneracja poziomów energetycznych

Degeneracja (zwyrodnienie) – w fizyce kwantowej zwykle mianem degeneracji określa się sytuację, kiedy jednej wartości energii układu odpowiada wiele stanów kwantowych układu. Zmieniając warunki fizyczne, np. umieszczając go w polu magnetycznym, energie różnych stanów kwantowych mogą zmienić się w różnym stopniu, rozdzielając jeden poziom energetyczny na kilka.
Poziomy energetyczne mogą się zatem rozdzielać (rozszczepiać) czyli dzielić na kilka stanów energetycznych o zbliżonej energii z powodu oddziaływania magnetycznych momentów spinowych i orbitalnych elektronów w atomie (w ten sposób powstaje struktura subtelna). Z kolei ta struktura może zostać rozszczepiona ze względu na oddziaływanie spinowych momentów magnetycznych elektronów z momentem magnetycznym jądra atomowego (struktura nadsubtelna).
Typowym przykładem degeneracji są orbitale elektronowe w atomach. Na każdej powłoce energetycznej znajduje się pewna liczba elektronów o tej samej energii, różniących się jednak wartościami liczb kwantowych, są to stany zdegenerowane. Ze spinem związany jest moment magnetyczny, przyłożenie zewnętrznego pola magnetycznego powoduje usunięcie degeneracji, gdyż elektron ze spinem ustawionym zgodnie z zewnętrznym polem znajdzie się w innym stanie energetycznym niż elektron ze spinem ustawionym w kierunku przeciwnym. Efektem tego jest między innymi rozdzielenie linii spektralnych pod wpływem pola magnetycznego – efekt Zeemana, pola elektrycznego – efekt Starka.
Ogólnie w mechanice kwantowej opisuje się zjawisko kwantowe, polegające na pojawianiu się stanów kwantowych (stanów własnych) operatorów kwantowych skojarzonych z pewną wielkością fizyczną, powiedzmy A, o takiej własności, że tej samej wartości własnej operatora A odpowiada kilka stanów własnych. Mówimy wówczas, że stany wielkości A są zdegenerowane, bowiem mierząc wartość wielkości A, nie jesteśmy w stanie rozpoznać, w jakim stanie kwantowym znajduje się układ. Zwykle istnieje wielkość B, która pozwala rozróżnić poszczególne stany odpowiadające zdegenerowanej wartości wielkości A.

</doc>
<doc id="108136" url="https://pl.wikipedia.org/wiki?curid=108136" title="Jan Czochralski">
Jan Czochralski

Jan Czochralski (ur. 23 października 1885 w Kcyni, zm. 22 kwietnia 1953 w Poznaniu) – polski chemik, metaloznawca. Wynalazca powszechnie stosowanej metody otrzymywania monokryształów krzemu (nazwanej później metodą Czochralskiego), będącej podstawą procesu produkcji układów scalonych. Najczęściej cytowany polski uczony, radca Izby Przemysłowo-Handlowej w Warszawie w 1935 r.
Życiorys.
Urodził się w Kcyni na Pałukach, znajdującej się wówczas w zaborze pruskim. Był ósmym z dziesięciorga dzieci stolarza Franciszka Czochralskiego i Marty Suchomskiej. Zgodnie z wolą ojca Jan ukończył Seminarium Nauczycielskie w Kcyni, jednak wyniki egzaminu maturalnego nie spełniły jego oczekiwań. Po otrzymaniu świadectwa, gdy był pewien, że nie grozi mu już za to kara, podarł je, mówiąc „Proszę przyjąć do wiadomości, że nigdy nie wydano bardziej krzywdzących ocen”. Brak tego dokumentu zamykał mu w tamtym czasie drogę do dalszej kariery nauczycielskiej i naukowej. Oznajmił, że wróci w rodzinne strony dopiero wówczas, gdy zdobędzie sławę.
Interesował się chemią. W wieku 16 lat zamieszkał u brata w Trzemesznie koło Rozdrażewa. Rozpoczął pracę w aptece w Krotoszynie, gdzie prowadził eksperymenty naukowe w dziedzinie chemii. W 1904 r. wyjechał do Berlina i rozpoczął pracę w aptece i drogerii dr. A. Herbranda w Altglienicke, a następnie w AEG-Kabelwerk Oberspree. Zajmował się określaniem jakości i czystości rud, olejów, smarów, metali, stopów i ich półproduktów oraz rafinowaniem miedzi. W tym czasie uczęszczał na wykłady chemii na Politechnice w Charlottenburgu pod Berlinem jako wolny słuchacz. Tam także poznał swoją przyszłą żonę Margueritę Haase, pianistkę pochodzącą z holenderskiej rodziny osiadłej w Berlinie.
W 1906 r. rozpoczął pierwszą naukową pracę w laboratorium firmy Kunheim &amp; Co., a rok później w Allgemeine Elektricitäts-Gesellschaft (AEG), gdzie został kierownikiem działu badania stali i żelaza. W 1910 r. na Politechnice w Charlottenburgu uzyskał dyplom inżyniera chemika.
W latach 1911–1914 był asystentem Wicharda von Moellendorffa, z którym opublikował swoją pierwszą pracę poświęconą krystalografii metali, a dokładniej podwalinom późniejszej teorii dyslokacji. Od tamtej pory właśnie metalografia stała się dziedziną, której Czochralski poświęcił resztę życia. Pierwsze publikacje były poświęcone zastosowaniu aluminium w elektronice. Największy rozgłos przyniosła mu odkryta w 1916 r. metoda pomiaru szybkości krystalizacji metali, wykorzystywana obecnie do produkcji monokryształów krzemu. Według popularnej anegdoty metodę tę odkrył przypadkowo, zanurzając pióro w tyglu z gorącą cyną zamiast w kałamarzu. Jego proces w podobny sposób można zaobserwować łatwo samemu lutując brudną lutownicą, kiedy to krople cyny nie zostają zestalonymi błyszczącymi ciekło wyglądającymi kroplami, a stają się chropowate i brudnoszare, co jest objawem krystalizacji. Pomiar szybkości krystalizacji metali przyniósł mu największy rozgłos.
W 1917 r. przeniósł się do Frankfurtu nad Menem, gdzie został szefem laboratorium metaloznawczego Metallbank und Metallurgische Gesellschaft AG. Tam opracował i w 1924 r. opatentował bezcynowy stop łożyskowy, który wykorzystano w produkcji panewek do ślizgowych łożysk kolejowych. Stop zwany był w Polsce metalem B, a produkowały go zakłady Ursus. Stop spowodował rewolucję w kolejnictwie, przyczyniając się do zwiększenia prędkości i niezawodności ruchu pociągów, co przynosiło liczne oszczędności eksploatacyjne. Wynalazek ten był szczególnie istotny dla gospodarki Niemiec, którą objęto zakazem importu cyny. Patent zakupiony został przez niemiecką kolej ("Bahnmetal") oraz liczne państwa, m.in.: USA, ZSRR, Czechosłowację, Francję i Anglię. Metal B był wykorzystywany powszechnie do lat 60. XX wieku, gdy łożyska ślizgowe zastąpiono tocznymi. Metal B pozwolił Czochralskiemu znacznie się wzbogacić. Głównym celem młodego Czochralskiego było jednak wprowadzenie aluminium do elektroniki, a więc pionierskie prace nad technologią produkcji blach, drutów i wyprasek aluminiowych, badanie stopów aluminium i standaryzacja badań metalograficznych. W 1924 r. został wiceprzewodniczącym, a w 1925 r. przewodniczącym Niemieckiego Towarzystwa Metaloznawczego i członkiem honorowym Międzynarodowego Związku Badań Materiałoznawczych w Londynie. Henry Ford zaproponował mu pracę w laboratorium swojej firmy w Detroit, z czego Czochralski nie skorzystał.
W 1925 r. pojawiła się propozycja powrotu do Polski i objęcia katedry na Politechnice Warszawskiej. Po rozmowach m.in. z prezydentem Rzeczypospolitej Ignacym Mościckim i na jego osobiste zaproszenie, w 1928 r. powrócił do kraju, rezygnując ze wszystkich pełnionych w Niemczech funkcji i odrzucając propozycję objęcia posady dyrektora nowo powstałej fabryki duraluminium w amerykańskich zakładach Forda. W 1928 lub 1929 r. otrzymał doktorat honoris causa Politechniki Warszawskiej, co pozwoliło na nadanie mu w 1930 r. tytułu profesora pomimo braku doktoratu i habilitacji. Objął posadę profesora na Wydziale Chemicznym Politechniki Warszawskiej, gdzie specjalnie dla niego została utworzona Katedra Metalurgii i Materiałoznawstwa, która bezpośrednio współpracowała z Ministerstwem Spraw Wojskowych. Katedrę wyposażono w najnowocześniejszy sprzęt. Czochralski zbudował Instytut Metalurgii i Metaloznawstwa i miał prawo zatrudniać tylu ludzi, ilu potrzebował. To wywołało niezadowolenie u kolegów profesorów (Witold Broniewski), które w przyszłości obróciło się przeciwko Czochralskiemu. Instytut Metalurgii i Metaloznawstwa na Politechnice Warszawskiej wykonywał głównie zlecenia dla wojska.
Nie jest jasny powód przyjazdu do Polski, według badań Stefana Bratkowskiego, Czochralski współpracował z polskim wywiadem wojskowym, a z Niemiec wyjechał z powodu grożącej mu dekonspiracji. Zrzekł się obywatelstwa niemieckiego, by przyjąć polskie, ale zrzeczenie to nie zostało przez władze niemieckie uznane. Czochralski był bogatym człowiekiem. Jak twierdził, do Polski przywiózł ok. 1,5 mln złotych. Patenty przynosiły mu dalsze dochody. Brał ogromne sumy za konsultacje w Polsce i poza granicami. Kupił piękną willę w Warszawie przy ul. Nabielaka (koło Belwederu), w Kcyni budował willę Margowo, nazwaną na cześć żony, pełniącą funkcję letniej rezydencji. Fundował stypendia dla studentów. W willi przy Nabielaka Czochralscy prowadzili salon literacki; sam Czochralski pisał wiersze (największy ich tomik to „Maja. Powieść miłosna”), kolekcjonował dzieła sztuki i udzielał się społecznie. Wspomagał finansowo rekonstrukcję dworku Chopina w Żelazowej Woli, współfinansował wykopaliska w Biskupinie oraz prace odkrywkowe ropy w rejonie Kcyni.
Czochralski przyjaźnił się z prezydentem. W 1934 r. popadł w dalszy konflikt z prof. Witoldem Broniewskim, który zarzucał mu czerpanie korzyści majątkowych z „nieudolnego wynalazku”, z działalności społecznej oraz sprzedania polskiemu wojsku i kolejom złego stopu w celu sabotażu na rzecz Niemiec. Zarzucał też, że stop B ma gorsze właściwości niż inne stopy i nie nadaje się do stosowania w transporcie. Broniewski konkludował, że Czochralski działał na szkodę polskiego przemysłu zbrojeniowego, a tym samym państwa polskiego. Według Broniewskiego „z ducha jest raczej Niemcem niż Polakiem” i dlatego nie powinien być szefem Instytutu Metalurgii i Metaloznawstwa. Czochralski nazywał Broniewskiego wrogiem państwa polskiego. Adwersarze stanęli do pojedynku (rezultat nie jest znany), a później spotkali się w sądzie. Proces przerodził się w spór nad polskością Czochralskiego. Szczególnie drażliwa okazała się sprawa jego obywatelstwa. Po powrocie do Polski podpisał deklarację, że z chwilą objęcia katedry zrzeka się obywatelstwa niemieckiego i złożył dokumenty. Sprawa okazała się bardziej złożona. Czochralski był słynnym naukowcem, związanym kontraktami i patentami. Ze względu na sprawy finansowe, kapitały w Niemczech i nieruchomości, jemu samemu nie zależało na przyspieszaniu procedury. Niemcy odwlekali ze zwolnieniem z obywatelstwa. Procedury z Niemcami w tych sprawach w tamtym czasie trwały od 10 do 15 lat. Utrata obywatelstwa niemieckiego oznaczała problemy dewizowe i uszczuplenie dochodów. W procesach zeznawali minister oświaty Świętochowski i prezydent Mościcki. Ostatecznie spór zakończył się w połowie lat 30. procesami o zniesławienie, które wygrał Czochralski; na jego rzecz zeznawali oficerowie wywiadu. Sąd skazał Broniewskiego na dwa miesiące aresztu w zawieszeniu i 500 zł grzywny. Czochralski wygrał, lecz część środowiska akademickiego nigdy mu tego zwycięstwa nie wybaczyła.
Przed rozpoczęciem II wojny światowej Czochralski nie wychodził praktycznie z Ministerstwa Spraw Wojskowych. Wojna przerwała jego działalność naukową. Po wejściu Niemców podjął decyzje, które przez dziesięciolecia będą atrybutem jego przeciwników. Pod koniec 1939 r. uzyskał od Niemców pozwolenie i uruchomił w Warszawie na bazie przedwojennego instytutu Politechniki Zakład Badań Materiałów. Nastąpiło to za zgodą władz konspiracyjnych Politechniki i miało na celu ochronę pracowników uczelni i wyposażenia. W następnym okresie okupacji powstały kolejne zakłady wzorowane na zakładzie Czochralskiego (łącznie powstało ich 8). Zakład wykonywał zadania na rzecz instytucji cywilnych, a także dla Wehrmachtu. Zatrudniał wielu żołnierzy Armii Krajowej. Wykonywał też prace dla podziemia: odlewano w nim granaty żeliwne z części zbadanych fragmentów V-1 oraz części do maszyn drukarskich i pistoletów, a sam Czochralski sabotował produkcję dla Wehrmachtu oraz składał meldunki wywiadowi AK. W zakładzie niszczono także przez przetopienie części elektryczne rakiet V-1 i V-2 po zbadaniu ich przez prof. Janusza Groszkowskiego. Jan Czochralski wykorzystywał też swoje osobiste kontakty z Niemcami do wydobywania ludzi z więzień i ratowania zbiorów muzealnych, dzięki jego interwencji zwolniono z obozów koncentracyjnych profesorów Mariana Świderka i Stanisława Porejko. Pośrednikiem była jego córka Leonia, która przyjaźniła się z córką szefa Urzędu Bezpieczeństwa Rzeszy. Czochralski wyciągnął z Gestapo ok. 30–50 osób. Pomógł wnukowi Ludwika Solskiego, doktorowi Marianowi Świderkowi – ojcu Anny Świderkówny. Profesor dalej mieszkał przy ul. Nabielaka, w tym czasie w dzielnicy niemieckiej. Spotykał się z Niemcami, jednak w jego domu odbywały się nadal spotkania tzw. czwartków literackich, w których brali udział: Wacław Berent, Ludwik Solski, Leopold Staff, Alfons Karny, Juliusz Kaden-Bandrowski, Adolf Nowaczyński, Kornel Makuszyński.
Podczas okupacji Czochralski używał imienia Johann i był przez Niemców traktowany jako obywatel III Rzeszy. W pierwszych dniach wojny pod Poznaniem rozstrzelano jego brata, Kornela, prowadzącego nauczanie (Czochralski dowiedział się o tym na początku 1940). Po powstaniu warszawskim uzyskał zezwolenie na wjazd do Warszawy, skąd wywoził mienie wypędzonych, a z Politechniki aparaturę.
Koniec wojny i objęcie władzy w Polsce przez komunistów oznaczało dla Czochralskiego kolejne kłopoty. Prokurator wydał postanowienie o aresztowaniu i 7 kwietnia 1945 r. Czochralski ostał aresztowany jako „niejaki Jan vel Johan Czochralski, obywatel Rzeszy, dawny honorowy profesor Politechniki Warszawskiej”, pod zarzutem „współpracy z niemieckimi władzami okupacyjnymi na szkodę osób spośród ludności cywilnej, względnie Państwa Polskiego”. Od 18 kwietnia 1945 r. do 14 sierpnia 1945 r. przybywał w więzieniu w Piotrkowie Trybunalskim, Jednak Specjalny Sąd Karny w Łodzi na rozprawie w dniu 13 sierpnia 1945 r. uniewinnił go od stawianych zarzutów. W procesie zeznawał Ludwik Solski. Pomimo tego Senat Politechniki Warszawskiej (10 profesorów) odmówił przyjęcia go do pracy uchwałą z 19 grudnia 1945 r. W ten sposób wykluczono go ze środowiska i skazano na zapomnienie. Czochralski nie mógł się bronić, nie mógł też ujawnić swojej współpracy z AK, za którą groziły mu kolejne represje.
Wrócił do Kcyni i założył Zakłady Chemiczne „Bion”, produkujące różnego rodzaju wyroby kosmetyczne i drogeryjne, w tym znany „proszek od kichania z Gołąbkiem”, pastę do butów, sól peklującą oraz płyn do trwałej ondulacji.
W kwietniu 1954 r. zespół z Texas Instruments skonstruował pierwszy tranzystor z kryształu krzemu wyhodowanego metodą Czochralskiego. Od tego czasu ilość produkowanego w ten sposób krzemu zaczęła rosnąć lawinowo. Profesor jednak tego nie dożył. Zmarł w szpitalu w Poznaniu 22 kwietnia 1953 r. Przyczyną śmierci był atak serca, spowodowany przeszukaniem dokonanym przez Urząd Bezpieczeństwa w jego willi w Kcyni. Został pochowany na starym cmentarzu w rodzinnej Kcyni, ale dopiero w 1998 r. na anonimowym grobie umieszczono tablicę z nazwiskiem.
Dziedzictwo.
Lata 50. XX wieku były okresem, kiedy uczeni z całego świata zaczęli korzystać z jego najważniejszego wynalazku – metody krystalizacji. To przynosiło sławę twórcy i zainteresowanie jego osobą. Pierwsze próby rehabilitacji na PW w 1984 r. zakończyły się awanturą. Przy drugim rozpatrywaniu w 1993 r., Senat PW stwierdził, że dokonania Czochralskiego są olbrzymie, ale nie widzi potrzeby i możliwości uchylenia uchwały z 19 grudnia 1945 r. Politechnika Warszawska otrzymała od prokuratur okręgowych w Warszawie, Łodzi i Wrocławiu oraz Głównej Komisji Badania Zbrodni Hitlerowskich informację, że nie istnieją żadne dowody na kolaborację Czochralskiego. Potwierdziły to także archiwa sądu podziemnego Armii Krajowej. W lutym 2011 r. rektor uczelni, prof. Włodzimierz Kurnik, postanowił sięgnąć do dokumentów i definitywnie rozstrzygnąć spór o Czochralskiego. Pod kierownictwem prof. Mirosława Nadera wyruszono na poszukiwanie dokumentów w archiwach. W maju 2011 r. w Archiwum Akt Nowych odnaleziono meldunek Czochralskiego do komendy Głównej AK. Dokument składa się z dwóch kartek i nosi datę 8 czerwca 1944 r. Na stronie pierwszej jest napis „przesyłam informację od prof. Czochralskiego”. Druga to spisany raport do Oddziału II KG AK. Autor podaje, że na terenie zakładu są tartaki i hale kryte drewnem, co ułatwia pożar. Doradza jednak opanowanie, w stosownej chwili, tych magazynów z najrozmaitszym wysokowartościowym sprzętem. Jego treść nie pozostawia wątpliwości co do roli i postawy profesora w tych trudnych latach. 29 czerwca 2011 r. Senat Politechniki Warszawskiej ogłosił rehabilitację Czochralskiego.
Zachodzi pytanie, jak Czochralskiemu udawało się przekazywać meldunki do KG AK. Odnaleziony dokument potwierdza współpracę z wywiadem AK (Oddział II). Przypuszcza się, że bezpośrednim odbiorcą meldunków był prof. Stanisław Ostoja-Chrostowski, rzeźbiarz, grafik i malarz. To on kierował referatem Korweta, do którego trafił znaleziony meldunek. Ostoja-Chrzanowski i Czochralski spotykali się w salonie prowadzonym w czasie wojny przez Czochralskiego.

</doc>
<doc id="108137" url="https://pl.wikipedia.org/wiki?curid=108137" title="Tupac Amaru">
Tupac Amaru

Tupac Amaru (ur. 1545, zm. 24 września 1572) – ostatni, dziewiętnasty król i przywódca Inków (Sapa Inca). Uwięziony i stracony (przez ścięcie) przez hiszpańskich kolonizatorów.
Jego ojcem był Manco Inca, kapłan rodzimych wierzeń, zdecydowany przeciwnik chrześcijaństwa. W 1571 po śmierci brata Titu Cusi Tupac Amaru objął przywództwo nad Inkami i prowadził partyzancką walkę z Hiszpanami. 
Dwieście lat po śmierci Tupaca Amaru jego imię przyjął uznawany za jego potomka José Gabriel Condorcanqui, który jako Tupac Amaru II, podobnie jak przodek, stanął na czele antyhiszpańskiego powstania.

</doc>
<doc id="108138" url="https://pl.wikipedia.org/wiki?curid=108138" title="1 Dywizja Grenadierów">
1 Dywizja Grenadierów

1 Dywizja Grenadierów (fr. 1ère Division des Grenadiers) – dywizja piechoty Wojska Polskiego we Francji, w latach 1939–1940.
Powstanie i organizacja.
Dywizja była pierwszą wielką jednostką Wojska Polskiego sformowaną we Francji. Jej formowanie rozpoczęto już w połowie września 1939 roku w obozie ćwiczebnym w Camp de Coëtquidan. Wtedy to w uzgodnieniu z rządem francuskim ogłoszono pobór polskich obywateli mieszkających we Francji oraz zaciąg ochotniczy wśród emigracji pochodzenia polskiego.
13 listopada 1939 Naczelny Wódz gen. Władysław Sikorski wydał formalny rozkaz o sformowaniu 1 Dywizji Piechoty. Na dowódcę dywizji gen. Sikorski wyznaczył płk. Stanisława Maczka, ówczesnego dowódcę oddziałów polskich w Coëtquidan, mianując go jednocześnie generałem brygady. W styczniu 1940 dowódcą 1 Dywizji został płk dypl. Bronisław Duch (od 3 maja 1940 roku – generał brygady), który był faktycznym organizatorem dywizji.
Zawiązki stanowili oficerowie z rezerwowych ośrodków szkolenia i szeregowi z oddziałów polskich zgrupowanych w Coetquidan uzupełniani napływającymi żołnierzami z poboru i ewakuacji. 
Umundurowanie żołnierzy pochodziło z okresu I wojny światowej i było w kolorze błękitnym. Nie odpowiadało ono wymogom ówczesnego pola walki. Brakowało sprzętu i uzbrojenia. W połowie lutego dywizja przekazała trzy najlepiej wyszkolone bataliony wraz ze sprzętem do tworzącej się brygady podhalańskiej.
W drugiej połowie kwietnia 1940 przetransportowano dywizję do strefy przyfrontowej w okolice Colombey-les-Belles w Lotaryngii. Tu w przyspieszonym tempie pobierano sprzęt i szkolono się. Prace organizacyjne wyraźnie utrudniała nieprzychylna postawa ludności cywilnej. Żołnierze złożyli przysięgę 25 maja 1940.
W czerwcu 1940 1 Dywizja Grenadierów osiągnęła stan 16 165 ludzi i stała się pełnowartościową jednostką bojową.
Obsada personalna Kwatery Głównej.
Obsada personalna Kwatery Głównej
Struktura organizacyjna.
Dywizja była formowana według etatów francuskich.
Dywizja liczyła:
Sprzęt to:
Działania bojowe.
Pod koniec kwietnia 1940 roku dywizja została skierowana w rejon Colombey-les-Belles w Lotaryngii, a następnie w połowie maja Lunéville. W dniu 18 maja 1940 roku weszła w skład XX korpusu armii francuskiej – składającego się z francuskiej 52 Dywizji Piechoty i grupy fortecznej Sarry, który znajdował się w rejonie Sarry – jednego z odcinków linii Maginota. Początkowo poszczególne oddziały dywizji zostały rozdzielone pomiędzy jednostki francuskie. Dopiero w dniu 14 czerwca 1940 roku, gdy Niemcy uderzyli na wojska francuskie – dywizja wystąpiła jako całość, broniąc środkowego odcinka XX Korpusu. W dniu 15 czerwca 1940 roku dywizja cały dzień broniła zajmowanego odcinka obrony, lecz z uwagi na wycofanie się francuskiej 52 Dywizji Piechoty, w nocy wycofała się w rejon Dieuze. 
Broniła się tam w dniu 16 czerwca, a jej artyleria (1 pal) razem z artylerią francuską (I/17 pal) powstrzymują natarcie II batalionu 499 niemieckiego pułku piechoty, zadając mu poważne straty (zginął między innymi dowódca tego batalionu, major Hutterer). W nocy dywizja wycofała się na linię kanału Marna – Ren, gdzie zajęła pozycje obronne pod Lagarde. Broni tam pozycji przez następne dwa dni, lecz wobec rozbicia francuskiej 52 Dywizji Piechoty i wycofania się grupy fortecznej Sarry, wycofuje się w rejon lasów pod Baccarat. Zajmuje tam pozycje obronne w rejonie miejscowości Meriller. W dniu 19 czerwca 1940 roku XX Korpus zostaje okrążony a wraz z nim 1 Dywizja Grenadierów. W tym dniu 1 Dywizja Grenadierów zajmuje swoją ostatnią pozycję obronną w rejonie Neureville. W dniu 21 czerwca 1940 roku gen. bryg. Bronisław Duch wobec niemożności prowadzenia dalszych walk oraz podjęciu rozmów w sprawie zawieszenia broni z Niemcami podjął decyzję o rozwiązaniu dywizji i przedzieraniu się żołnierzy na południe Francji lub do Szwajcarii. Tego dnia dywizja przestała istnieć. Części żołnierzy udało się dostać do Wielkiej Brytanii, w tym dowódcy dywizji gen. bryg. Bronisławowi Duchowi.
Straty 1 Dywizji Grenadierów w toku prowadzonych działań w trakcie kampanii francuskiej wyniosły około 5200 żołnierzy.
Symbole dywizji.
2 lipca 1943 roku Naczelny Wódz WP rozkazem nr 3 zatwierdził odznakę pamiątkową 1 Dywizji Grenadierów, którą otrzymali wszyscy żołnierze dywizji. 
Odznaka o wymiarach 52 x 26 mm wykonana w mosiądzu i białym metalu, srebrzona, lekko oksydowana na kolor starego srebra, jednoczęściowa. Posiada kształt tarczy, na której wsparty jest stylizowany orzeł polski, stanowiący tło krzyża lotaryń-skiego, nawiązującego do miejsca powstania jednostki. Na obwodzie tarczy umieszczono napis będący dewizą jednostki: „Bóg-Honor-Ojczyzna”. W dolnej części tarczy „płonący granat” - znak grenadierów, na nim inicjały dywizji „D1G”. Mocowana nakrętką firmową na lewej górnej kieszeni munduru. Autor projektu: ppor. Marian Walentynowicz. Wykonawca: Zakład Kirkwood and Son - Edinburgh.
Pamięć o dywizji.
Po wojnie na terenie Wielkiej Brytanii działał Związek Grenadierów – organizacja kombatantów 1 Dywizji Grenadierów.
W 1970, w trzydziestą rocznicę walk 1 Dywizji Grenadierów pod Lagarde, został odsłonięty pomnik poświęcony żołnierzom dywizji poległym w walkach na terenie Lotaryngii.
W 1989 odsłonięto w Białymstoku (przy ul. M. Curie-Składowska 7/9) pomnik poświęcony „Polskim Siłom Zbrojnym na Zachodzie 1939–1945”, na którym umieszczono epitafium upamiętniające 1. Dywizję Grenadierów. 

</doc>
<doc id="108140" url="https://pl.wikipedia.org/wiki?curid=108140" title="Miłakowo">
Miłakowo

Miłakowo (dawniej "Libsztat", ) – miasto w woj. warmińsko-mazurskim, nad rzeką Miłakówką, w powiecie ostródzkim, siedziba gminy miejsko-wiejskiej Miłakowo. 
Miłakowo leży na obszarze dawnej Pogezanii, we wschodniej części historycznych Prus Górnych zwanej Hockerlandią, a etnograficznie zaliczane bywa (kontrowersyjnie) do Powiśla. Uzyskało lokację miejską przed 1315 rokiem, zdegradowane w 1945 roku, ponowne nadanie praw miejskich w 1998 roku.
W latach 1945–46 miejscowość nosiła nazwę "Lubieniewo, Lubieniów, Lubomino".
Według danych z 1 stycznia 2018 Miłakowo liczyło 2609 mieszkańców.
Historia.
Miłakowo zostało założone w 1302 jako podgrodzie zamku krzyżackiego. Założycielem zamku i podgrodzia był Henryk von Liebenzell. Od jego nazwiska pochodziła zapewne pierwotna nazwa osiedla – "Liebstadt", która pojawia się w dokumencie z roku 1315, w 1323 jest wymieniane jako miasto, w 1360 wybudowano mury miejskie z basztami dwiema bramami miejskimi: Dolną i Królewiecką. Nie jest znany zakres pierwotnych praw miejskich Miłakowa. Wielki mistrz Hans von Tieffen potwierdził i poszerzył prawa miejskie w 1490 r.
Od 1466 część Królestwa Polskiego jako lenno w rękach Zakonu krzyżackiego. W czasie wojny polsko-krzyżackiej Miłakowo było oblegane i zajęte przez wojska polskie. Pod panowaniem Zakonu Miłakowo pozostało do 1525 r., potem należało do Prus Książęcych, pozostających lennem polskim. W czasie potopu szwedzkiego miasto zniszczyli Szwedzi (1659 r.). W 1807 przez miasto przemaszerowały wojska napoleońskie. W dniach 18-21 lutego 1807 na plebanii w Miłakowie kwaterował cesarz Francuzów Napoleon Bonaparte. W 1817 miasto znacząco ucierpiało wskutek pożaru.
W 1945 r. miasto zostało zniszczone w około 50% i utraciło prawa miejskie. W okresie Polski Ludowej powstała roszarnia lnu, wytwórnia wód gazowanych, pracowały piekarnia, młyn i mleczarnia. W latach 1975–1998 administracyjnie należało do województwa olsztyńskiego. W roku 1973 jako wieś należało do powiatu morąskiego. Prawa miejskie odzyskało 1 stycznia 1998 roku. W latach 1954–1972 wieś należała i była siedzibą władz gromady Miłakowo. W okresie 1945-1954 oraz 1973-1998 wieś gminna.
Demografia.
Piramida wieku mieszkańców Miłakowa w 2014 roku.
Transport.
Przez miasto przechodzą drogi:
W przeszłości znajdowała się tu stacja kolejowa.

</doc>
<doc id="108142" url="https://pl.wikipedia.org/wiki?curid=108142" title="Miłakowo (gmina)">
Miłakowo (gmina)

Miłakowo – gmina miejsko-wiejska w województwie warmińsko-mazurskim, w powiecie ostródzkim. W latach 1975–1998 gmina położona była w województwie olsztyńskim.
Siedziba gminy to Miłakowo.
Według Narodowego Spisu Powszechnego 31 marca 2011 gminę zamieszkiwało 5814 mieszkańców, z czego 2734 w mieście, a 3080 na obszarach wiejskich gminy. Natomiast według danych z 31 grudnia 2019 roku gminę zamieszkiwało 5404 osób.
Gmina charakteryzuje się urozmaiconą rzeźbą terenu. Dominującą formą jest morena denna falista i pagórkowata. Inną formę rzeźby tworzą pagórki i wzgórza moreny czołowej, najwyraźniej wykształcone w okolicach jeziora Wuksniki.
Historia.
Gmina zbiorowa Miłakowo (pocz. "Lubieniów") z siedzibą w pozbawionym praw miejskich Miłakowie (niem. "Liebstadt") powstała 30 października 1945 w powiecie morąskim na obszarze okręgu mazurskiego, na terenie tzw. Ziem Odzyskanych. 28 czerwca 1946 gmina weszła w skład nowo utworzonego woj. olsztyńskiego. 14 lutego 1946 gminę zamieszkiwało 2857 mieszkańców. 
Według stanu z 1 lipca 1952 roku gmina Miłakowo była podzielona na 13 gromad: Bieniasze, Bolity, Klugajny, Książnik, Miłakowo, Mysłaki, Pawełki, Pityny, Polkajny, Raciszewo, Stare Mieczysławy, Warkałki i Warkały.
Gmina została zniesiona 29 września 1954 wraz z reformą wprowadzającą gromady w miejsce gmin.
Gminę Miłakowo przywrócono 1 stycznia 1973 w powiecie morąskim w woj. olsztyńskim po reaktywowaniu gmin. W latach 1975–1998 gmina położona była w "małym" województwie olsztyńskim.
Od 1999 roku znajduje się w powiecie ostródzkim w województwie warmińsko-mazurskim.
Struktura powierzchni.
Według danych z roku 2002 gmina Miłakowo ma obszar 159,36 km², w tym:
Gmina stanowi 9,03% powierzchni powiatu.
Demografia.
Dane z 30 czerwca 2004:
Sołectwa.
Bieniasze, Boguchwały, Głodówko, Gudniki, Henrykowo, Książnik, Mysłaki, Nowe Mieczysławy, Pityny, Polkajny, Raciszewo, Roje, Rożnowo, Stare Bolity, Trokajny, Warkały, Warkałki.
Pozostałe miejscowości.
Biernatki, Gilginia, Janowo, Klugajny, Kłodzin, Litwa, Miejski Dwór, Mysłaki Małe, Naryjski Młyn, Niegławki, Nowe Bolity, Pawełki, Pawełki (osada), Pojezierce, Ponary, Rycerzewo, Stolno, Warny, Wojciechy, Żołędno.
Sąsiednie gminy.
Godkowo, Lubomino, Morąg, Orneta, Świątki

</doc>
<doc id="108143" url="https://pl.wikipedia.org/wiki?curid=108143" title="Anatol Fejgin">
Anatol Fejgin

Anatol Fejgin (ur. 25 września 1909 w Warszawie, zm. 28 lipca 2002 tamże) – członek KPP, PPR i PZPR, funkcjonariusz aparatu bezpieczeństwa Informacji Wojskowej i Urzędu Bezpieczeństwa PRL, zwolniony ze służby po ucieczce Józefa Światły, usunięty z PZPR za nadużywanie władzy, aresztowany i skazany na 12 lat więzienia.
Życiorys.
Lata przedwojenne.
Urodził się w Warszawie w rodzinie żydowskiej, jako syn Mojżesza i Marii z domu Kacenelebogen. W 1924 należał do kółek samokształceniowych, a następnie do rewolucyjnej organizacji szkolnej – Związek Młodzieży Socjalistycznej, kierowanej przez Związek Młodzieży Robotniczej w Polsce. W 1927 po ukończeniu gimnazjum w Warszawie, rozpoczął studia na Wydziale Medycznym Uniwersytetu Warszawskiego. Na studiach związany był z rewolucyjną organizacją młodzieży akademickiej „Pochodnia” oraz z Międzynarodową Organizacją Pomocy Rewolucjonistom (MOPR), a następnie od 1928 został oficjalnym członkiem Związku Młodzieży Robotniczej na terenie Warszawy. Od 1928 był członkiem Komunistycznej Partii Polski. W 1929 został skazany na karę 2 lat więzienia za działalność komunistyczną, a w 1932 ponownie na karę 4 lat więzienia. W późniejszym okresie był etatowym funkcjonariuszem KPP ("funkiem"), do jej rozwiązania w 1938 roku.
Okres II wojny światowej.
We wrześniu 1939 po kapitulacji Warszawy, przedostał się na teren okupacji sowieckiej – do Brześcia, a następnie do Lwowa, gdzie pracował jako ekonomista, a później jako szef Wydziału Planowania w drukarni państwowej. Po ataku Niemiec na ZSRR pod koniec czerwca 1941 ewakuowany do obwodu kujbyszewskiego. Pracował tam w sowchozie pełniąc funkcję ekonomisty-buchaltera, a następnie został zatrudniony w zakładach zbrojeniowych w Kujbyszewie. W maju 1943 wstąpił do 1 Dywizji Piechoty im. Tadeusza Kościuszki, gdzie został oficerem politycznym. Od lutego 1944 zajmował stanowisko szefa Wydziału Polityczno-Wychowawczego 3 Dywizji Piechoty im. Romualda Traugutta, a od stycznia 1945 – szefa Oddziału Personalnego w Głównym Zarządzie Polityczno-Wychowawczym WP.
Lata powojenne.
Od maja 1945 był członkiem komunistycznej Polskiej Partii Robotniczej.
We wrześniu 1945 został na własną prośbę przyjęty do Głównego Zarządu Informacji Wojska Polskiego, w którym został zastępcą szefa Zarządu płk Piotra Kożuszki. W GZI WP zajmował się archiwum II Oddziału Sztabu Generalnego, dokumentami byłego Ministra Spraw Wojskowych oraz aktami Samodzielnego Referatu Okręgu Korpusu I. W maju 1948 roku minister obrony narodowej Marian Spychalski wraz z ówczesnym sekretarzem generalnym PPR Władysławem Gomułką złożył na Biurze Politycznym PPR wniosek o odwołanie Fejgina ze stanowiska zastępcy szefa Zarządu Głównego Informacji WP. Od października 1949 został przeniesiony do Ministerstwa Bezpieczeństwa Publicznego. Z dniem 1 maja 1950 został zatrudniony na stanowisku dyrektora Biura Specjalnego, a 1 grudnia 1951 został dyrektorem X Departamentu MBP. Wraz z pułkownikiem Michałem Taboryskim kierował zmanipulowaniem przez specjalną grupę X Departamentu MBP wyników wyborów do Sejmu PRL pierwszej kadencji przeprowadzonych 26 października 1952 roku. W czasie służby w aparacie bezpieczeństwa przez cały ten czas pozostawał na etacie Departamentu Personalnego Ministerstwa Obrony Narodowej. Dopiero z dniem 23 marca 1954 rozkazem nr 273, Anatol Fejgin został przeniesiony do rezerwy.
Został zawieszony w funkcji 5 grudnia 1953 po ucieczce na Zachód pułkownika Światły, następnie zwolniony z MBP 10 lutego 1954 i usunięty z partii. W 1955 został aresztowany i następnie w dniu 11 listopada 1957 skazany na karę 12 lat więzienia za stosowanie niedozwolonych metod przesłuchań i łamanie prawa w procedurze zatrzymań. Zarzuty obejmowały bezprawne pozbawienie wolności i spowodowanie szczególnego udręczenia co najmniej 28 osób, w okresie od 1950 do 1953, w tym polecanie podległym funkcjonariuszom stosowania wobec niektórych z tych osób przymusu fizycznego i psychicznego. Zarzuty zostały postawione przez Władysława Gomułkę i innych członków Komitetu Centralnego partii, których Fejgin na zmianę z Różańskim osobiście przesłuchiwali. Został zwolniony z więzienia w 1964 na skutek ułaskawienia.
W 1966 rozpoczął pracę w Instytucie Badań Jądrowych, w Biurze Konstrukcyjnym na Służewcu zatrudniony tam w dziale księgowości przez Wilhelma Billiga – Pełnomocnika Rządu do Spraw Wykorzystania Energii Jądrowej. Gdy Billiga oskarżono o szpiegostwo na rzecz Zachodu, wykorzystując czystki antysemickie w 1968, ministra odwołano a Fejgina zwolniono z pracy. Przyjęty do pracy w Ministerstwie Łączności, gdzie stanowisko objął też Billig.
Przez ówczesne władze państwowe został odznaczony Orderem Krzyża Grunwaldu III klasy, Krzyżem Kawalerskim Orderu Odrodzenia Polski i Krzyżem Srebrnym Orderu Wojennego Virtuti Militari (otrzymanym w czasie służby w Informacji Wojskowej w 1946). Pomimo wyroku skazującego nie został pozbawiony praw obywatelskich i prawa do odznaczeń.
Zmarł w Warszawie. Jest pochowany na Cmentarzu Wojskowym na Powązkach (kwatera H-11-56).
Uprawnienia kombatanckie.
W 1985 został przyjęty do Związku Bojowników o Wolność i Demokrację i uzyskał uprawnienia kombatanckie z tytułu służby wojskowej, lecz w 1990, po postępowaniu weryfikacyjnym, decyzje te uchylono i uprawnienia odebrano z powodu stosowania niedopuszczalnych metod śledztwa podczas pracy w MBP. W latach 90. był świadkiem na procesie Adama Humera. Na decyzję ZG ZBoWiD Anatol Fejgin złożył skargę do Naczelnego Sądu Administracyjnego, wnosząc o jej uchylenie. Zarzucił on Zarządowi Głównemu naruszenie przepisów kpa dotyczących wznowienia postępowania, gdyż okoliczności sprawy opisane w tej decyzji musiały być znane już w dniu przyznania mu uprawnień kombatanckich, nawet gdyby były prawdziwe, czemu on zaprzeczał. NSA skargę oddalił.
"NSA powołał się na wyrok Sądu Wojewódzkiego dla m.st. Warszawy z 11 listopada 1957, skazujący Anatola Fejgina na 12 lat więzienia za to, że od początku 1950 do końca 1953 w Miedzeszynie i Warszawie, jako kierownik grupy specjalnej, później dyrektor Biura Specjalnego, a następnie dyrektor Departamentu X MBP bezprawnie pozbawił wolności co najmniej 28 osób i spowodował szczególne ich udręczenie. Przetrzymywał on je bezpodstawnie w więzieniu od kilku miesięcy do 3 lat i polecił podległym funkcjonariuszom bezpieczeństwa stosować wobec niektórych z tych osób przymus fizyczny i psychiczny. Sąd Najwyższy nie uwzględnił rewizji oskarżonego i wyrok Sądu Wojewódzkiego utrzymał w mocy."
"NSA podkreślił, że wyroki skazujące – wbrew temu, co twierdzi Anatol Fejgin – nie zawierają w odniesieniu do niego jakichkolwiek ocen pozytywnych". Zarówno z ustaleń Sądu Wojewódzkiego dla m.st. Warszawy, jak i Sądu Najwyższego wynika w sposób jasny i oczywisty, że po zakończeniu II wojny światowej dopuścił się on czynów zasługujących na szczególne potępienie, o rzadko spotykanej w praktyce sądowej szkodliwości społecznej, wyrządzających wielką szkodę całemu społeczeństwu polskiemu i poszczególnym ludziom.
"Dlatego sąd uznał, że przyznanie uprawnień kombatanckich Anatolowi Fejginowi było niedopuszczalne".

</doc>
<doc id="108144" url="https://pl.wikipedia.org/wiki?curid=108144" title="Jeziorany">
Jeziorany

Jeziorany (dawniej "Zybork", ) – miasto w woj. warmińsko-mazurskim, w powiecie olsztyńskim, nad rzeką Symsarną, siedziba gminy miejsko-wiejskiej Jeziorany. W latach 1975–1998 miasto administracyjnie należało do woj. olsztyńskiego.
Jeziorany leżą na historycznej Warmii, na obszarze dawnego pruskiego terytorium plemiennego Barcji. Uzyskały lokację miejską w 1338 roku.
Według danych z 1 stycznia 2018 Jeziorany liczyły 3258 mieszkańców.
W okolicy znajduje się kilka jezior. Największe z nich to Jezioro Luterskie – 691,1 ha, głębokość do 20,7 m (ośrodek wypoczynkowy w miejscowości Lutry), Blanki, Ławki i Pierścień. Ciekawy punkt widokowy na serpentynie drogowej w rejonie wsi Radostowo. W rejonie wioski Ustnik zlokalizowane są rozlewiska rzeki Symsarny z rezerwatem dzikiego ptactwa, o powierzchni 32 hektarów (miejsce lęgowe i wypoczynkowe dla około 50 gatunków ptaków, takich jak: perkoz zausznik, bekas dubelt, biegus mały, rycyk).
Historia.
Początki miasta.
W pobliżu Jezioran, koło wsi Krokowo, znajdowały się osady pruskie. Prawdopodobnie na wzgórzu, zwanym Świętą Górą (179 m n.p.m.), w czasach Prusów miały miejsce obrzędy religijne.
Założycielem Jezioran był biskup warmiński Herman z Pragi, który położył duże zasługi przy uregulowaniu granic biskupstwa i dominium warmińskiego oraz zasiedleniu południowej Warmii. W zastępstwie biskupa przywilej lokacyjny na prawie chełmińskim wystawił w 1338 roku kanonik braniewski Mikołaj i wójt biskupi Henryk von Luter. Zasadźcą został Henryk Wandepfaffe. Miastu przydzielono 110 włók ziemi, z tego 11 włók należało do sołtysa, 6 stanowiło uposażenie kościoła, jedną zarezerwowano jako pastwisko na potrzeby zamku, jedną przeznaczono na zabudowę miasta. Murowany zamek biskupów warmińskich wybudowano po 1350 r. Była to budowla siostrzana do zamku w Reszlu, dwuskrzydłowa z narożną wieżą typu "bergfried", poprzedzona od wschodu małym przedzamczem. W 1414 miasto zostało spalone przez wojska polskie.
W granicach Królestwa Polskiego.
W 1454 na prośbę Związku Pruskiego król Kazimierz IV Jagiellończyk ogłosił wcielenie regionu z miastem do Korony Polskiej, po czym wybuchła wojna trzynastoletnia. Jeszcze w tym samym roku wojska biskupie wierne Zakonowi Krzyżackiemu wyparły z Jezioran oddziały Związku Pruskiego. Rok później miał miejsce bunt mieszczan przeciwko biskupowi, miasto poddaje się Kazimierzowi Jagiellończykowi. W 1461 po długim oblężeniu miasto zostaje zdobyte przez wojska biskupie, w 1462 nieudana próba zdobycia miasta przez wojska krzyżackie. Ostatecznie na mocy pokoju toruńskiego w 1466 potwierdzono przynależność Warmii, w tym Jezioran, do Polski. W I poł. XVI w. nastąpił szybki rozwój gospodarczy, w 1587 ludność zostaje zdziesiątkowana przez epidemię dżumy. W 1656 miasto zostaje opanowane i zniszczone przez elektora Fryderyka Wilhelma. W latach 1703–1716 miasto jest okupowane przez Szwedów.
W zaborze pruskim.
Po I rozbiorze Polski w 1772 miasto znalazło się w zaborze pruskim. W 1783 uderzenie pioruna w główną wieżę zamku wywołuje pożar budowli, a następnie większej części zabudowy miejskiej. Odbudowano ją z użyciem cegły pozyskiwanej ze spalonego zamku, zachowała się jedynie dolna część głównego skrzydła zachodniego ze sklepionymi piwnicami. Mury obronne miały trzy bramy: Mostową, Młyńska i reszelską, zostały wzniesione po 1360 r. Skala odbudowy była na tyle imponująca, że wspominał nawet o tym biskup Ignacy Krasicki. W 1807 miały miejsce długotrwałe walki o miasto pomiędzy wojskami napoleońskimi a rosyjskimi. Szyldy sklepowe na fotografiach sprzed II wojny światowej świadczą o polskim pochodzeniu części mieszkańców Jezioran, jednak w czasie plebiscytu nie odnotowano głosów za Polską.
Ponownie w granicach Polski.
1 lutego 1945 roku siły niemieckie zostały wyparte z miasta przez jednostki 50 armii II Frontu Białoruskiego. W wyniki powojennych zmian granic państwowych Jeziorany zostały ponownie włączone do Polski. Początkowo przynależały administracyjnie do okręgu mazurskiego, a w 1946 zostały włączone do nowo powstałego województwa olsztyńskiego. Więcej zniszczeń niż uszkodzenia wojenne przyniosły późniejsze zaniedbania, w wyniku których rozebrano znaczną część jego historycznej zabudowy. Jeziorany do 1954 roku były siedzibą gminy Radostowo. W czasach Polski Ludowej powstały zakłady mleczarskie, wyłuszczarnia nasion, elewator zbożowy i wylęgarnia drobiu. W latach 1975–1998 miasto administracyjnie należało do tzw. "małego" województwa olsztyńskiego. 19 lipca 1985 roku na placu Jedności Narodowej odsłonięto obelisk ku czci jednostek radzieckich, które w 1945 roku zajęły miasto.
Demografia.
&lt;br&gt;
Zabytki.
W średniowieczu miasto posiadało trzy bramy wjazdowe. Na stokach Wzgórza zamkowego znajdowały się ogrody w stylu włoskim.
Transport.
Przez miasto przechodzą drogi:
Ok. 9 km na wschód od miasta funkcjonuje lądowisko Kikity.
W mieście znajduje się stacja kolejowa na rozebranej w 2013/2014 roku linii kolejowej Czerwonka – Корнево (224).

</doc>
<doc id="108145" url="https://pl.wikipedia.org/wiki?curid=108145" title="Maksymos IV Saigh">
Maksymos IV Saigh

Maksymos IV Saigh (t. "Maximos Sayegh", ur. 10 kwietnia 1878 w Aleppo – zm. 5 listopada 1967 w Bejrucie), syryjski duchowny katolickiego kościoła melchickiego, 1947-1967 patriarcha Antiochii, od 1965 kardynał.
Życiorys.
Wstąpił do Towarzystwa Misjonarzy św. Pawła (S.M.S.P.), studiował w seminarium św. Anny w Jerozolimie oraz zakonnych domach nauki. 17 września 1905 przyjął święcenia kapłańskie. W kolejnych latach prowadził pracę duszpasterską oraz był generalnym przełożonym zakonu misjonarzy. 30 sierpnia 1919 został wybrany na melchickiego arcybiskupa Tyru i tego samego dnia konsekrowany. W sierpniu 1933 przeniesiony na melchickie arcybiskupstwo Bejrutu i Dżbejl ("Gibail"). 25 maja 1943 został obdarzony tytułem asystenta Tronu Papieskiego.
30 października 1947 został wybrany na melchickiego patriarchę Antiochii i uzyskał "communio" od papieża Piusa XII 21 czerwca 1948. Pozostawał w unii personalnej patriarchą melchickim Antiochii i Jerozolimy. Brał udział w obradach Soboru Watykańskiego II.
22 lutego 1965 został wyniesiony przez papieża Pawła VI do godności kardynalskiej. Otrzymał rangę kardynała patriarchy, zgodnie z prowadzoną przez Pawła VI polityką przywracania znaczenia patriarchom Kościołów katolickich obrządków wschodnich w Kolegium Kardynalskim; na czas uroczystości kościelnych w Rzymie z jego udziałem otrzymał kościół tytularny S. Maria in Cosmedin. Uczestniczył w inauguracyjnej sesji Światowego Synodu Biskupów w Watykanie (wrzesień-październik 1967), zmarł tydzień po zakończeniu sesji. Został pochowany w Damaszku.

</doc>
<doc id="108146" url="https://pl.wikipedia.org/wiki?curid=108146" title="Lagranżjan">
Lagranżjan

Lagranżjan (inaczej funkcja Lagrange’a) – gęstość funkcjonału działania formula_1 charakteryzująca właściwości mechaniczne układu fizycznego.
Mechanika klasyczna.
W nierelatywistycznej mechanice klasycznej lagranżjan zdefiniowany jest wzorem:
gdzie:
Lagranżjan ma podstawowe znaczenie w sformułowaniu zasady najmniejszego działania. Mianowicie, ruch układu w mechanice klasycznej opisywany jest za pomocą trajektorii formula_5 opisującej zależność położenia układu w przestrzeni konfiguracyjnej od czasu. Zgodnie z zasadą najmniejszego działania ruch układu mechanicznego przebiega w taki sposób, że funkcjonał formula_1 nazywany "działaniem", obliczony w przestrzeni wszystkich możliwych funkcji formula_7 jest stacjonarny, czyli nie zmienia swojej wartości przy nieskończenie małej zmianie (wariacji) toru (np. jest tak w otoczeniu ekstremali funkcjonału). Funkcjonał ten ma postać całki po czasie:
We wzorze tym formula_9 oznacza lagranżjan, a formula_10 oznacza pochodną formula_11 po czasie.
Teoria pola.
W teorii pola lagranżjan jest całką po współrzędnych przestrzennych formula_12 z gęstości lagranżjanu formula_13 (często nazywanej nieściśle lagranżjanem):
gdzie:

</doc>
<doc id="108148" url="https://pl.wikipedia.org/wiki?curid=108148" title="Karmnik">
Karmnik

Karmnik ("Sagina" L.) – rodzaj roślin z rodziny goździkowatych. Obejmuje 36 gatunków. Rośliny te w większości występują na półkuli północnej, gdzie obecne są na wszystkich kontynentach, mniej zróżnicowane, ale także obecne są w strefie tropikalnej i na półkuli południowej. Niektóre gatunki są uprawiane jako ozdobne rośliny w ogrodach skalnych, np. karmnik gładki ("S. glabra"), Normana ("S. × media") i pośredni ("S. nivalis") i odmiana 'Boydii' karmnika rozesłanego ("S. procumbens"), którego forma typowa jest z kolei uciążliwym chwastem rozprzestrzeniającym się wzdłuż miejsc wydeptywanych w ogrodach.
Rozmieszczenie geograficzne.
Rośliny te występują głównie w strefie chłodnego klimatu umiarkowanego na półkuli północnej, nieliczne gatunki rosną także w górach w strefie międzyzwrotnikowej, poza tym w południowej części Ameryki Południowej i Australii. W Polsce rodzimych jest 6 gatunków:
Systematyka.
Rodzaj z rodziny goździkowatych ("Caryophyllaceae"), rzędu goździkowców ("Caryophyllales"). W obrębie goździkowatych należy do podrodziny "Alsinoideae " plemienia "Alsineae". 

</doc>
<doc id="108149" url="https://pl.wikipedia.org/wiki?curid=108149" title="Sahajdaczny">
Sahajdaczny



</doc>
<doc id="108150" url="https://pl.wikipedia.org/wiki?curid=108150" title="Andreas Felder">
Andreas Felder

Andreas Felder (ur. 6 marca 1962 w Solbad Hall) – austriacki skoczek narciarski i trener, srebrny medalista olimpijski, sześciokrotny medalista mistrzostw świata, mistrz świata w lotach, były współrekordzista świata, brązowy medalista mistrzostw świata juniorów, zdobywca Pucharu świata w skokach, Pucharu świata w lotach i Puchar KOP.
Przebieg kariery.
4 stycznia 1980 zadebiutował w zawodach Pucharu Świata w skokach, zajmując 68. miejsce. Pierwszy sukces osiągnął w lutym 1980, gdy zdobył brązowy medal mistrzostw świata juniorów (wyprzedzili go Steve Collins oraz Władimir Bojarincew).
W 1982 zdobył srebrny medal w konkursie drużynowym na mistrzostwach świata w Oslo. W tamtej drużynie obok niego wystąpili Armin Kogler, Hans Wallner oraz Hubert Neuper. W 1985 na mistrzostwach świata w Seefeld zdobył srebrny medal w konkursie na normalnej skoczni, przegrywając tylko z Jensem Weißflogiem. Na tych samych mistrzostwach zdobył również srebrny medal drużynowo z Ernstem Vettorim, Güntherem Strannerem oraz Arminem Koglerem.
W 1986 zwyciężył na mistrzostwach świata w lotach w Tauplitz. W jednym ze skoków osiągnął 191m, czym wyrównał ówczesny rekord świata w długości skoku (w 1985 taką odległość w Planicy osiągnął Matti Nykänen). Na mistrzostwach świata w Oberstdorfie został mistrzem świata na normalnej skoczni. Na tych samych mistrzostwach zdobył też brązowy medal w konkursie drużynowym (w drużynie Austrii skakali również: Ernst Vettori, Richard Schallert oraz Franz Neuländtner). Złoty medal w konkursie drużynowym wywalczył też na mistrzostwach świata w Val di Fiemme (razem skakali: Heinz Kuttin, Ernst Vettori i Stefan Horngacher).
Na igrzyskach olimpijskich w Albertville zdobył srebrny medal w drużynie. Obok Feldera w skład drużyny wchodzili: Heinz Kuttin, Ernst Vettori oraz Martin Höllwarth.
W swojej karierze 51 razy stawał na podium zawodów Pucharu Świata. Odniósł 25 zwycięstw, 15 razy był drugi oraz 9 razy trzeci. Sześć razy stał na podium klasyfikacji generalnej Pucharu Świata, w tym raz na najwyższym stopniu w sezonie 1990/1991. W sezonie 1984/1985 zajął drugie miejsce (za Mattim Nykänenem). Zwyciężył w czterech konkursach z rzędu, stając się jednym z pierwszych skoczków w historii Pucharu Świata, którzy triumfowali w czterech kolejnych zawodach (wcześniej dokonali tego Ole Bremseth w 1982 i Jens Weißflog w 1984 roku). W sezonie 1985/1986 zajął trzecie miejsce, ustępując ponownie Nykänenowi oraz swojemu rodakowi Ernstowi Vettoriemu. W następnym sezonie znowu zajął trzecie miejsce (triumfował Vegard Opaas, drugi ponownie był Vettori). Kolejne trzecie miejsce w klasyfikacji generalnej Pucharu Świata zajął w sezonie 1989/1990. Znowu wyprzedził go Vettori, a triumfatorem został Ari-Pekka Nikkola. Czwarty raz trzecie miejsce przypadło mu w sezonie 1991/1992, który był ostatnim w jego karierze. Kryształową Kulę zdobył wówczas Toni Nieminen, a drugie miejsce zajął Werner Rathmayr. Jest jedynym skoczkiem w historii, który odniósł zwycięstwo w swoich ostatnich zawodach Pucharu Świata. 29 marca 1992 roku w Planicy pokonał Heinza Kuttina o 23,1 punktu.
W 39. Turnieju Czterech Skoczni zajął drugie miejsce. Zdobył Puchar KOP w sezonie 1985/1986, w sezonach 1980/1981 oraz 1986/1987 był drugi miejsce, a w sezonie 1991/1992 zajął trzecie miejsce.
Po sezonie 1991/1992 zakończył sportową karierę.
Kariera trenerska.
Andreas Felder po zakończeniu kariery sportowej rozpoczął karierę trenerską. W latach 1992–1997 pracował w reprezentacji Austrii w skokach narciarskich, a w latach 1995–1997 był w niej trenerem głównym. Od 1997 do 2000 prowadził reprezentację Niemiec w kombinacji norweskiej. Od 2000 do 2006 trenował reprezentację Austrii w kombinacji. W latach 2014–2018 był trenerem kadry kobiet Austrii. Od kwietnia 2018 do marca 2020 prowadził kadrę mężczyzn reprezentacji Austrii.
Sukcesy podopiecznych Feldera w Austrii w latach 1995–1997 oraz w latach 2018–2020 (chronologicznie)

</doc>
<doc id="108151" url="https://pl.wikipedia.org/wiki?curid=108151" title="Mościska">
Mościska

Mościska (, dawniej Mostyszcza, Mostycze) – miasto na Ukrainie, w obwodzie lwowskim, centrum rejonu mościskiego, na Płaskowyżu Tarnogrodzkim.
Miasto królewskie lokowane w 1404 roku, należące do starostwa mościskiego, w 1627 roku leżało w ziemi przemyskiej województwa ruskiego.
Nazwa miasta pochodzi od mostów, które otaczają miasto z czterech stron.
Historia.
Początki.
W XI wieku tereny te należały do Lędzian. W "Geografie Bawarskim" Lędzianie występują pod nazwą "Lendizi"; posiadają 98 grodów.
Grody Czerwieńskie.
W najstarszej kronice kronikarza ruskiego Nestora z roku 981 jest pierwsza wzmianka o terenach, na których położone są Mościska: „poszedł Włodzimierz na Lachów i zajął im grody ich Przemyśl, Czerwień i inne grody mnogie, które i do dziś są pod Rusią”. Możliwe, że wcześniej tereny te należały do państwa Mieszka I. W czasie wyprawy wojennej w 1018 r. odbił te tereny Bolesław I Chrobry. Polska ponownie utraciła je w roku 1031. Z powrotem przyłączył je Bolesław II Szczodry w 1069 r., a znów je utracił Władysław I Herman, gdy zostały włączone do Rusi Kijowskiej. Kolejna wzmianka pochodzi z czasów, gdy ziemia ta należała do książąt ruskich. "Latopis Hipack" z roku 1150 podaje, że król węgierski Gejza II „przeszedł góry i wziął gród Sanok i posadnika jego i wiosek w Przemyskiem wiele zajął”. W 1340 r. w drodze spadku nabył te ziemie Kazimierz III Wielki, włączając do Królestwa Polskiego.
Ruś halicka.
W latopisie halicko-wołyńskim znajduje się pierwszy pisemny dokument z 1244 r., który wspomina, że na rzece "Siczyci" (stara nazwa Sicznej) w pobliżu "Mostycz" (stara nazwa Mościsk) doszło do bitwy między wojskami kniaziów Daniela Halickiego i Rościsława Michajłowicza.
I Rzeczpospolita.
Po sukcesji ziem na Rusi Halickiej, w tym Mościsk, przez Kazimierza Wielkiego w XIV w., były one aż do rozbiorów niezmiennie w granicach Rzeczypospolitej, do roku 1772 ziemia przemyska, województwo ruskie. W 1404 r. król Władysław II Jagiełło nadał prawa magdeburskie (miejskie).
W 1568 roku miasto uzyskało przywilej "de non tolerandis Judaeis". Mościska wraz z okolicznymi wioskami do 80. lat XVI w. należały do starostwa przemyskiego, dopiero po reformie administracyjnej stały się siedzibą starostwa, do którego należało miasto z 11 wioskami. Pierwszym starostą mościskim został Jan Szczęsny Herburt. W 1787 r. rząd austriacki oddał starostwo mościskie Ignacemu hr. Cetnarowi jako częściowy ekwiwalent za zabrane Nadwórne.
W XV i XVI wieku Mościska kilkakrotnie były niszczone przez najeźdźców: Wołochów w 1498 r., Turków i Tatarów w 1524 r. Najazdy spowodowały zubożenie miejscowej ludności. Aby ulżyć doli mieszkańców królowie zwalniali często mieszczan od podatków. Np. w XVI w. zostali oni zwolnieni z płacenia myta na terenie całego Królestwa Polskiego, co znacznie poprawiło sytuację materialną miasta.
Okres zaborów.
W trakcie XVIII w. miasto rozwinęło się zwłaszcza jako ośrodek handlowy. Z końcem tego stulecia notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": „Mościska. Miasto osadne, sławne jarmarkami na płótna, lny, przędze, bogatym probostwem z ogrodem i kościołem farnym”. W tym czasie społeczność Mościsk liczyła 2240 mieszkańców, w tym 1300 łacinników, 240 grekokatolików i 700 żydów. Na początku XX w. liczba ludności wzrosła o połowę do 4590 osób: 2100 izraelitów, 2000 rzymskich katolików i 490 grekokatolików. Później liczba mieszkańców miasta nie rosła już tak szybko.
II Rzeczpospolita.
W okresie 1918–1939 Mościska były centrum powiatu mościskiego województwa lwowskiego. Bezpośrednio przed wybuchem II wojny światowej miasto liczyło ok. 5000 mieszkańców.
II wojna światowa.
Kiedy wojska sowieckie 17 września 1939 zajęły wschodnie tereny Polski rozpoczęły się czystki ludności polskiej, która była przymusowo wysiedlana na Syberię lub skazywana na pobyt w gułagu. Po wkroczeniu wojsk niemieckich nastąpiła całkowita eksterminacja miejscowej społeczności żydowskiej, wywiezionej do obozów w Bełżcu i Jaworowie. Nieliczni przeżyli wyemigrowali.
Kapelanem obwodu AK w Mościskach był ks. Józef Bełch (1909–1993).
24 lipca 1944 r. Armia Czerwona znów zajęła Mościska, ustanawiając władzę wojskowo-cywilną. Po zakończeniu wojny rozpoczęto przymusową kolektywizację, w ramach której w okolicy zabierano gospodarstwa (ziemię, stodoły, sprzęt rolniczy itp.) i na siłę zapisywano do kołchozów. Sprzeciw był karany m.in. przymusowymi robotami, a niekiedy zsyłką na Syberię.
Powojenne wysiedlenia Polaków.
Jesienią 1945 r. zaczęły się wysiedlenia ludności polskiej, które trwały do 1948 r. W ich ramach większość Polaków wysiedlono w nowe granice Polski. Podobny los spotkał też ojców i braci zakonnych z Klasztoru Redemptorystów w Mościskach. Wyjechali oni w dwóch turach w lipcu-sierpniu 1946 r., zabierając z sobą obraz Matki Bożej Nieustającej Pomocy, a także ornaty, figury, rzeźby i stacje drogi krzyżowej. Mimo nacisku ze strony władz sowieckich pozostało jednak pięciu ojców zakonnych i dwóch braci. 14 maja 1948 NKWD ich aresztowało, a o. K. Lendziona i o. M. Karasia wywieziono do łagrów w głąb Rosji. Kościół został zamknięty i zamieniony na magazyn, a w klasztorze urządzono szpital istniejący do dziś.
Ukraińska SRR.
W Mościskach wraz z okolicznymi wioskami: Zakościele, Rzadkowice, Sułkowszczyzna, Rudniki (oprócz Zawady) do 1939 r. przeważali zdecydowanie Polacy. Po przymusowych wysiedleniach społeczność polska Mościsk zmniejszyła się o połowę. W miejscowościach tych żyje mieszana społeczność polsko-ukraińska. 
Wszystkie kościoły w Mościskach i okolicznych wsiach zostały zamknięte, oprócz kościoła pw. św. Mikołaja w Pnikucie, gdzie wierni nie pozwolili na zamknięcie świątyni. Mimo braku księdza, ludzie sami zbierali się w niedzielę i święta na wspólną modlitwę.
Wierni z okolicy zjeżdżali się do jedynego działającego kościoła w Mościskach, pw. św. Jana Chrzciciela. Mimo nacisków ze strony miejscowych władz był on przez cały czas otwarty. Aby kościół mógł normalnie funkcjonować, trzeba było opłacać podatki w wysokości 6 tys. rubli rocznie. Nieopłacenie w terminie mogło zakończyć się zamknięciem świątyni. Jednak postawa społeczności polskiej mościskiego dekanatu wspierała kościół parafialny i nie pozwoliła na zamknięcie świątyni. Dzięki ich wspólnej inicjatywie powstała tzw. „dwudziestka”, do której wchodzili parafianie z całego dekanatu. To nieformalne ciało zajmowało się sprawami organizacyjnymi kościoła.
Niepodległa Ukraina.
Po uzyskaniu niepodległości Ukrainy w 1991 r. sytuacja Polaków nieco się zmieniła. W 1989 r. powstało Towarzystwo Kultury Polskiej Ziemi Lwowskiej, oddział w Mościskach. Pierwszym prezesem została Wanda Pietraga. Później powstały także mniejsze oddziały w wioskach Strzelczyska, Lipniki, Pnikut, Lacka Wola. Przy Towarzystwie zaczął działalność chór „Mościskie Słowiki”.
Z inicjatywy Towarzystwa w 1989 r. przy ukraińskiej szkole średniej powstały klasy z polskim językiem nauczania. Zaczęły odbywać się pierwsze lekcje religii w kościele parafialnym, powstały grupy młodzieżowe: schola i drużyna harcerska.
W mościskim dekanacie otwarto kościoły, które przez kilkadziesiąt lat pełniły funkcję magazynów, klubów, składów chemikaliów itp. Zaczęła się na nowo odradzać wolność, która była ograniczona lub w ogóle zakazana w Związku Sowieckim. W 1991 r. odzyskano kościół św. Katarzyny w Mościskach, a 21 grudnia nastąpiło otwarcie świątyni z udziałem biskupa Marcjana Trofimiaka. W tym czasie przybył też pierwszy redemptorysta o. Władysław Ziober, który w 1996 r. przywiózł z Tuchowa (k. Tarnowa) do Mościsk ikonę Matki Bożej Nieustającej Pomocy. 28 września obraz został uroczyście wprowadzony do kościoła przy udziale, abpa seniora Mariana Jaworskiego, metropolity archidiecezji lwowskiej, bpa Bolesława Taborskiego z Przemyśla, bpa Kurta Krenna z Austrii, wiceprowincjała oo. redemptorystów oraz wielu innych dostojnych gości i licznie zgromadzonej rzeszy wiernych.
26 czerwca 2001 we Lwowie Jan Paweł II pobłogosławił korony mościskiego obrazu MBNP, a 8 września tegoż roku odbyła się koronacja obrazu, której dokonał ks. kardynał Marian Jaworski. 27 czerwca 2002 świątynia klasztorna została wyniesiona do godności sanktuarium przez metropolitę lwowskiego ks. kardynała Mariana Jaworskiego.
W mieście znajduje się zbudowany z inicjatywy ukraińskich władz samorządowych pomnik Stepana Bandery.
Polacy w Mościskach.
Mościska są jednym z większych skupisk Polaków w obwodzie lwowskim. W 2007 r. rejonie mościskim zamieszkiwało ok. 5–6 tys. Polaków. W samych Mościskach jest niespełna 9 tys. mieszkańców, z czego Polacy stanowią 3200, czyli ok. 36%. Mościska są siedzibą dekanatu i władz rejonowych.
Centrum miasta pod względem przestrzennym zachowało swój historyczny kształt. Miasto w 2004 r. obchodziło jubileusze, a mianowicie: 760 lat od pierwszej wzmianki o miejscowości Mostycze (Mościska), w latopisie halicko-wołyńskim, 600-lecie nadania prawa magdeburskiego, 600-lecie parafii i 400-lecie kościoła parafialnego, 400-lecie cerkwi Jura oraz 200-lecie cerkwi Pokrowy (Opieki Matki Boskiej).
W Mościskach działa oddział Towarzystwa Kultury Polskiej Ziemi Lwowskiej. Fundacja Pomoc Polakom na Wschodzie ufundowała z okazji dziesięciolecia tamtejszego oddziału TKPZL sztandar. Przy Towarzystwie działają zespoły: męski chór kameralny i dziecięcy chór „Więcej Słońca”. Przy kościele działają zrzeszenia młodzieżowe – grupa „Emanuel” (35 osób), oaza młodzieżowa (20 osób), schola (20 osób), grupa ministrantów licząca ok. 70 osób, dziecięco-młodzieżowa „Róża różańcowa” (20 osób), „Grupa powołaniowa” (około 115 osób, starsi i młodzież) oraz drużyna harcerska. Przy kościele działają także inne kółka i zrzeszenia, np. „Grupa Intronizacji Chrystusa Króla”, „Rodzina Franciszkańska”, „Rodzina Rodzin”. W Mościskach jest też zgromadzenie sióstr honoratek, które prowadzą katechezę, a także ochronkę dla przedszkolaków. W sąsiedniej wsi Krysowice działa Zgromadzenie Sióstr Służebniczek NMP prowadzących ochronkę dla 32 dzieci.
W 2002 r. w Mościskach otwarto szkołę średnią z polskim językiem nauczania, do której uczęszcza 250 uczniów. Nieopodal we wsi Strzelczyska 1 września 2003 r. otwarto piątą na Ukrainie, a drugą w rejonie mościskim 9-letnią szkołę podstawową z polskim językiem nauczania, w której uczy się 135 uczniów. W obydwu szkołach są klasy komputerowe i biblioteka.
W grudniu 2021 roku, po długich staraniach, otwarto Dom Polski.
Zabytki.
W XIV wieku ufundowano pierwszy drewniany kościół, wkrótce spalony przez Tatarów i Wołochów w 1498 r. Następna świątynia murowana pw. św. Jana Chrzciciela, wzniesiona z inicjatywy proboszcza Bartłomieja z Rohatyna, została konsekrowana 8 stycznia 1604 przez biskupa przemyskiego Macieja Pstrokońskiego.
Starosta mościski Jan Szczęsny Herburt w 1604 r. nadał przywilej na budowę cerkwi greckokatolickiej św. Jura w Mościskach, która powstała w 1604 r. i stoi do dziś w północno-wschodniej części miasta. W mieście znajdował się też kościół pw. Maryi Panny, który został zamknięty w 1788 r. przez cesarza Józefa II, a w 1804 r. został nabyty przez Rusinów (Ukraińców) za 300 złotych i zamieniony na prawosławną cerkiew Pokrowy Przenajświętszej Bogurodzicy.
Na Zakościelu, będącym dawniej odrębną miejscowością, a dziś południową dzielnicą Mościsk, stoi modrzewiowy kościół niegdyś parafialny pw. Michała Archanioła. Pierwsza wzmianka o nim pochodząca z 1397 r. podaje, że był już wtedy „od dawna”. Do parafii mościskiej wcielono go na przełomie XVI i XVII w. W 1648 r. Kozacy spalili kościół wraz z wiernymi, którzy szukali w nim schronienia; został odbudowany i stoi do dziś.
W Mościskach jest też klasztor i kościół dawniej oo. dominikanów ufundowany przez Mikołaja Tarnowskiego kasztelana halickiego, za czasów Władysława Warneńczyka. Za panowania Józefa II w 1788 r. świątynia została zamknięta i zamieniona na magazyn, a w 1858 r. miasto nabyło ją od rządu za protekcją Agenona hr. Gołuchowskiego. Świątynia została odrestaurowana i przekazana w 1883 r. oo. redemptorystom, którzy w tym samym czasie założyli w Mościskach dom zakonny. Tegoż roku z błogosławieństwem papieża Leona XIII został przewieziony do tego kościoła przez o. Bernarda Łubieńskiego obraz Matki Bożej Nieustającej Pomocy. W święto Narodzenia Maryi Panny 8 września odbyła się uroczysta instalacja obrazu. Tam też była siedziba nowicjatu zakonnego, a przez pewien czas także studentatu.
W sąsiedztwie miasta znajdował się otoczony wałami zamek, w którym rezydowali starostowie mościscy. Miasto miało też ratusz, rynek mury i wały obronne, w których znajdowały się bramy: Przemyska, Lwowska i Tkacka oraz Baszta Samborska. Szczątki tych zabudowań można zauważyć w północno-wschodniej części miasta. Fortyfikacja ta miała na wyposażeniu 40 dział wałowych i kilkadziesiąt śmigownic żelaznych, z których ostatnie zostały zabrane do arsenału lwowskiego w 1849 r.
Transport.
Przez miasto prowadzi droga M11, która po stronie polskiej łączy się w Medyce z drogą krajową nr 28. W mieście jest polsko-ukraińskie kolejowe przejście graniczne.
Sport.
W czasach II RP w mieście działały kluby piłkarskie Czuwaj Mościska i Skała Mościska.
Odniesienia.
Miasto wzmiankowane w piosence ukraińskiego zespołu rockowego Braty Hadiukiny.

</doc>
<doc id="108152" url="https://pl.wikipedia.org/wiki?curid=108152" title="Piotr Konaszewicz-Sahajdaczny">
Piotr Konaszewicz-Sahajdaczny

Petro (Piotr) Konaszewicz, znany jako Konaszewicz-Sahajdaczny, ukr. "Петро Конашевич-Сагайдачний" herbu Pobóg (ur. 1570 w Kulczycach, zm. 20 kwietnia 1622 w Kijowie) – hetman kozaków rejestrowych.
Jeden z najwybitniejszych wodzów kozackich w XVII wieku. Jego wojska wsławiły się w bitwie pod Chocimiem w 1621. Konaszewicz wielokrotnie występował w obronie Rzeczypospolitej przed wojskami moskiewskimi i tureckimi.
Życiorys.
Urodził się prawdopodobnie w 1570, we wsi Kulczyce koło Sambora w ziemi przemyskiej. Kształcił się w Akademii Ostrogskiej w Ostrogu, po czym pracował jako nauczyciel domowy w Kijowie. Następnie uszedł na Sicz Zaporoską, gdzie dzięki wykształceniu i energii zdobył wkrótce jedną z czołowych pozycji wśród starszyzny kozackiej. Organizował i uczestniczył w wielu wyprawach Kozaków na Morze Czarne na łodziach czajkach, które m.in. złupiły tureckie porty: Warnę, Oczaków, Synopę i przedmieścia Stambułu.
Według niektórych historyków, w 1606 został hetmanem wojska zaporoskiego. Prowadził politykę współpracy wobec Korony, chcąc zwiększyć znaczenie kozactwa na Ukrainie i rozszerzyć rejestr kozacki. Osobiście zaprzyjaźniony z królewiczem Władysławem IV Wazą, późniejszym królem Polski. Podczas wojny polsko-rosyjskiej 1609-1618, w 1613 dowodził wyprawą kozacką na Moskwę (wojska dotarły pod Kaługę). Po zawarciu ugody z Rosją, w 1613 dowodził także kolejną wyprawą morską na Morze Czarne, do brzegów Krymu. Podczas kolejnej wielkiej wyprawy w 1616 Kozacy w liczbie 7,5 tysiąca na 150 czajkach zwyciężyli turecką eskadrę pod Oczakowem i zdobyli twierdzę w Kaffie, uwalniając dużą liczbę chrześcijańskich niewolników.
W 1618, podczas kolejnej wojny polsko-rosyjskiej (moskiewskiej), Sahajdaczny dowodził 20-tysięczną armią kozacką, która pustoszyła ziemie rosyjskie dochodząc do Moskwy i łącząc się tam z siłami głównymi królewicza Władysława IV. Mimo to, Polska była przeciwna wzmacnianiu kozaczyzny, z racji zagrożenia wyprawami odwetowymi ze strony Chanatu, Turcji i Rosji, w rezultacie w 1619 starszyzna kozacka i Sahajdaczny podpisali ugodę w Rastawicy o zmniejszeniu rejestru kozackiego do 3 tysięcy, zaprzestania wypraw czarnomorskich i podporządkowaniu starszyzny królowi.
Było jednak za późno i armia turecko-tatarska w odwecie za kozackie najazdy ruszyła na Rzeczpospolitą.
We wrześniu 1621, po obietnicy przeniesienia walk na terytorium mołdawskie, Sahajdaczny dołączył z 30-tysięcznym korpusem Kozaków do sił polskich pod Chocimiem. Kozacy zatoczyli potężny obóz obronny i przez cały okres walk trzymali lewe skrzydło sił Rzeczypospolitej, dając ogromny wkład w zwycięstwo. Jednakże Sahajdaczny po powrocie do Kijowa zmarł 20 kwietnia 1622 na skutek odniesionych pod Chocimiem ran. Pochowany został w klasztorze w Kijowie.
Kasjan Sakowicz poświęcił mu poemat "Wirszy na żalisnyj pohreb szlachetnoho rycaria Petra Konaszewicza Sahajdacznoho", w którym pisał:
Jego imię nosiła fregata „Hetman Sahajdaczny”, będąca okrętem flagowym sił morskich Ukrainy, zatopiona 3 marca 2022 podczas agresji Federacji Rosyjskiej wobec Ukrainy (zatopili ją sami Ukraińcy, aby nie wpadła w ręce wroga).
Uchwałą Rady Miasta Krakowa z 6 lipca 2022 roku obszar przy skrzyżowaniu ulicy Jasnogórskiej i Stawowej (Prądnik Biały) otrzymał nazwę „Rondo Hetmana Piotra Konaszewicza-Sahajdacznego”.

</doc>
<doc id="108153" url="https://pl.wikipedia.org/wiki?curid=108153" title="Dolina Kieżmarska">
Dolina Kieżmarska

Dolina Kieżmarska, w części literatury tatrzańskiej Dolina Kiezmarska, Dolina Białej Wody Kieżmarskiej (, , ) – dolina walna położona w słowackich Tatrach Wysokich, na granicy z Tatrami Bielskimi.
Topografia.
Opada spod głównej grani Tatr we wschodnim kierunku, jej wylot znajduje się pomiędzy Kieżmarskimi Żłobami i Matlarami. Obramowanie doliny tworzy grań główna Tatr na odcinku od Przełęczy pod Kopą ("Kopské sedlo") do Wyżniego Baraniego Zwornika ("Vyšná Barania strážnica"), południowo-wschodnia grań Wyżniego Baraniego Zwornika i grań Tatr Bielskich od Steżek ("Stežky") po Szalony Wierch ("Hlúpy vrch").
Długość doliny wynosi 8 km, a powierzchnia 14,5 km². Jej dolne piętro jest zalesione, a skaliste górne piętro rozgałęzia się na 3 odnogi:
Nad doliną górują: Jagnięcy Szczyt ("Jahňací štít"), Jastrzębia Turnia ("Jastrabia veža"), Kołowy Szczyt ("Kolový štít"), Czarny Szczyt ("Čierny štít"), Baranie Rogi ("Baranie rohy"), Durny Szczyt ("Pyšný štít"), Łomnica ("Lomnický štít"), Kieżmarski Szczyt ("Kežmarský štít") i Mały Kieżmarski Szczyt ("Malý Kežmarský štít"), Szalony Wierch, Bielskie Jatki ("Jatky"), Bujaczy Wierch i Steżki ("Stežky").
Opis doliny.
Większość obszarów doliny zbudowana jest z granitów, jedynie lewe skrzydło (w Tatrach Bielskich) powstało ze skał osadowych. Dolina była zlodowacona, świadczą o tym dobrze zachowane kotły lodowcowe, klasyczne progi skalne, podcięcia erozyjne stoków i moreny. Osobliwością jest występujący pod północnymi ścianami Łomnicy w Miedzianej Kotlinie płat wiecznego śniegu. Jest to tzw. śnieżnik, w ostatnich latach jednak ciągle zmniejsza się. Dnem doliny płynie potok Biała Woda Kieżmarska, w górnych odnogach doliny jest kilkanaście stawów, większe z nich to: Zielony Staw Kieżmarski ("Zelené pleso"), Czarny Staw Kieżmarski ("Čierne pleso") i Mały Staw Kieżmarski ("Malé Čierne pleso"), Czerwony Staw Kieżmarski ("Červené pleso"), Modry Stawek ("Belasé pleso"), Wielki Biały Staw ("Veľké Biele pleso"), Stręgacznik ("Trojuholníkové pleso").
Historia.
Nazwa doliny pochodzi od miasta Kieżmark, do której należała dawniej jej większa część. Nazwę tę wprowadziła w 1898 r. do literatury jedna z wypraw Tytusa Chałubińskiego. Dolina Kieżmarska odegrała ważną rolę w historii zdobycia i poznania Tatr. Była wypasana od co najmniej XIV w., paśli tutaj bydło i konie mieszkańcy Białej Spiskiej, Rakus i Kieżmarku. O niektóre jej tereny pasterskie (np. Wspólną Pastwę) toczyły się długotrwałe spory, niejednokrotnie krwawe. Pasterstwo w Dolinie Kieżmarskiej istniało do 1954 r. Dolina miała też przeszłość górniczą. Rudy miedzi wydobywano na wysoko położonych Miedzianych Ławkach pod Łomnicą i Kieżmarskim Szczytem, kopano także na stokach Bielskiej Kopy i w północnym żlebie pod Rakuską Czubą.
Dolina Kieżmarska była odwiedzana przez turystów już w XVI wieku: odnotowana jest słynna wycieczka Beaty Łaskiej z Kościeleckich w 1565 r. W 1793 r. dolinę zwiedził i opisał Robert Townson, który m.in. wspomniał, że w roku 1724 letnie śnieżyce i mróz spowodowały zamarznięcie tu 58 koni. W 1805 r. badania w dolinie prowadził Stanisław Staszic. Prócz nich bywali tutaj i badali dolinę tacy badacze jak: brat Cyprian z Czerwonego Klasztoru, Göran Wahlenberg, Christian Genersich, Ludwik Zejszner, Franciszek Herbich i in. Dolinę penetrowali również poszukiwacze skarbów, czasami ponosząc śmierć w jej urwiskach (w Dolinie Dzikiej lub Jastrzębiej zginął Johann Andreas Papirus, August Kaltstein na Bujaczym Wierchu). Taternicy polscy odegrali wybitną rolę w zdobyciu ścian otaczających dolinę, a zdobycie północnej ściany Małego Kieżmarskiego Szczytu trudną drogą wspinaczkową przez Bolesława Chwaścińskiego i Wiktora Ostrowskiego było jednym z większych osiągnięć polskiego międzywojennego taternictwa.
Z doliną związana jest legenda o rubinie świecącym na szczycie Jastrzębiej Turni.
Turystyka.
Obecnie Dolina Kieżmarska jest jedną z bardziej popularnych turystycznie dolin słowackich Tatr. Poprowadzone są przez nią szlaki turystyczne prowadzące na okoliczne szczyty (trasa znakowana poprowadzona jest na Jagnięcy Szczyt) i łączące sąsiadujące doliny. Przez dolinę przebiega Magistrala Tatrzańska. Szczyty wznoszące się nad doliną są jednym z ważniejszych rejonów taternictwa sportowego. W Dolinie Dzikiej znajdują się dobre tereny do uprawiania narciarstwa zarówno zimą, jak i latem. Zakwaterowanie i wyżywienie zapewnia wybudowane w latach 1895–1897 schronisko nad Zielonym Stawem.

</doc>
<doc id="108155" url="https://pl.wikipedia.org/wiki?curid=108155" title="Eneasz Sylwiusz Piccolomini">
Eneasz Sylwiusz Piccolomini



</doc>
<doc id="108156" url="https://pl.wikipedia.org/wiki?curid=108156" title="Kumanowie">
Kumanowie



</doc>
<doc id="108157" url="https://pl.wikipedia.org/wiki?curid=108157" title="Kipczakowie">
Kipczakowie



</doc>
<doc id="108160" url="https://pl.wikipedia.org/wiki?curid=108160" title="Renormalizacja">
Renormalizacja

Renormalizacja – grupowanie modeli fizycznych w równoważne sobie postacie.
W ramach takiej procedury, układ fizyczny, opisywany równaniami zawierającymi skomplikowane oddziaływania reprezentowane przez człony nieliniowe, może zostać sklasyfikowany do tej samej klasy, co inny układ, czasem liniowy lub ten sam układ, ale dla innych wartości tzw. stałych sprzężenia, odpowiadających za „siłę” wyrazów nieliniowych. Innymi słowy przechodzimy z jednego modelu o ustalonych wartościach parametrów w równaniach do innego modelu o innych wartościach parametrów. Technika grupy renormalizacji pozwala ocenić, kiedy takie przejście jest właściwe, oraz często pozwala uzyskać znaczne uproszczenie opisu.
Praktyczna realizacja renormalizacji jest różna w różnych dziedzinach fizyki. Wyróżnia się przy tym dwa podejścia: związane z mechaniką statystyczną i związane z teorią pola. Podejście związane z mechaniką statystyczną pozwala uniezależnić opis układu od skali zjawiska, co jest owocne w opisie przejść fazowych, natomiast podejście związane z kwantową teorią pola pozwala uniezależnić przewidywania teorii od tzw. cut-off – parametru obcięcia.
Mechanika statystyczna.
W fizyce statystycznej renormalizacja polega zwykle na usunięciu z układu nieistotnych stopni swobody (np. drgań układu o bardzo wysokich częstościach, jeśli obserwujemy układ drgający z niższą rozdzielczością czasową) przy jednoczesnym zastąpieniu ich pewnymi członami zastępującymi je w sposób pośredni.
Operacje te można formalnie powtarzać, zaś interesujący nas opis fizycznego układu dostajemy, gdy wykonamy nieskończenie wiele takich kroków, uzyskując tzw. punkt stały – granicę, w której kolejny krok usuwania nieistotnych stopni swobody nie zmienia sposobu opisu układu. Uważa się, że taki opis jest właściwy, skoro bowiem usunięcie nieistotnych elementów opisu nie ma wpływu na opis, to jest to jak najbardziej pożądana sytuacja.
Kwantowa teoria pola.
W kwantowej teorii pola renormalizacja jest procedurą pozwalającą pozbyć się nieskończonych wartości niektórych wielkości fizycznych.
Teorie związane z kwantową teorią pola dają zwykle skończone i poprawne wartości wielkości mierzalnych, takich jak prawdopodobieństwa rozpraszania cząstek czy czasy życia układów złożonych jak nukleony, o ile założy się, że wartości parametrów modelu mają nieskończone wartości. Innymi słowy np. wartość parametru formula_1 o wymiarze ładunku elektrycznego, reprezentującego ładunek na przykład elektronu musi mieć wartość nieskończoną, aby poprawnie opisać cząstki jądrowe i ich reakcje.
Nie jest to jednak problem fizyczny, gdyż wartości tego parametru nie jesteśmy w stanie zmierzyć. Pomiarowi podlega pewien efektywny „ładunek” formula_2 który jest wynikiem „oddziaływania” (w formie matematycznego sprzężenia) pomiędzy parametrem formula_1 o nieskończonej wartości i innych wielkości występujących w teorii. Owa wartość formula_4 jest skończona i wynosi dokładnie formula_5 czyli jest równa ładunkowi elementarnemu plus pewne poprawki wynikające z kwantowych własności próżni.
Innymi słowy: wychodzimy z teorii fizycznej zadanej przez pewien zespół parametrów formula_6 i okazuje się, że fizycznie poprawne wyniki dostajemy, gdy z parametrem formula_1 przejdziemy do granicy w nieskończoności. Jednocześnie wartości tych parametrów, które są mierzalne, okazują się uzyskiwać skończone wartości. Procedurę pozwalającą wybrać właściwą granicę i dokonać owego przejścia granicznego nazywamy właśnie renormalizacją.
Innym obrazem pozwalającym zrozumieć procedurę renormalizacji jest postępowanie pozwalające na uniezależnienie się od tzw. parametru obcięcia cut-off.
Teorie renormalizowalne.
Teorię nazywa się renormalizowalną, jeżeli renormalizacja wymaga dodanie skończonej liczby kontrczłonów. Jest tak, kiedy wszystkie wyrazy oddziaływania w lagranżjanie spełniają warunek
dla każdego (formula_9-tego) wyrazu, gdzie formula_10 jest liczbą pochodnych, formula_11 – liczbą pól typu formula_12 a formula_13 odpowiada zwykle spinowi pól, chociaż dla pól cechowania wynosi zero.
Oddziaływanie nazywa się nierenormalizowalnym lub (w perturbacyjnej mechanice statystycznej) nieistotnym, jeśli formula_14 renormalizowalnym lub marginalnym jeśli formula_15 i superrenormalizowalnym lub istotnym, jeśli formula_16
Wbrew nazwie również teorie nierenormalizowalne można renormalizować, chociaż wymaga to uwzględnienia nieskończenie wielu parametrów (wszystkich oddziaływań dopuszczanych przez symetrie teorii). Wymóg renormalizowalności przyniósł jednak wiele sukcesów, ponieważ przy założeniu, że teoria jest teorią efektywną, niskoenergetycznym przybliżeniem bardziej fundamentalnej teorii (która nie musi być teorią pola, jak np. teoria strun), jej stałe sprzężenia są rządu formula_17 gdzie formula_18 jest pewną dużą masą, czyli są małe dla formula_19.
Ujęcie matematyczne.
Bardziej formalnie renormalizacja jest procesem działania pewnej półgrupy formula_20 zwanej półgrupą renormalizacji, na zbiorze parametrów teorii fizycznej formula_21 tak, że w wyniku dostaniemy nową teorię o parametrach formula_22 co zapisujemy równaniem formula_23 gdzie formula_24 jest działaniem półgrupy renormalizacji na zespół parametrów formula_18 dające w wyniku zespół parametrów formula_26
Jeśli chcemy, aby operacja taka była poprawna z fizycznego punktu widzenia, musimy ją rozpatrywać w punkcie stałym formula_27 mającym znaczenie fizyczne (kroki pośrednie mogą go być pozbawione), w którym formula_28

</doc>
<doc id="108163" url="https://pl.wikipedia.org/wiki?curid=108163" title="Czarna seria polskiego dokumentu">
Czarna seria polskiego dokumentu

Czarna seria polskiego dokumentu – formacja artystyczna obecna w polskim filmie dokumentalnym w latach 1955–1957, której twórcy próbowali przezwyciężyć tradycję kina przedwojennego oraz zlikwidować opresyjną i dogmatyczną poetykę socrealizmu. Dokumentaliści „czarnej serii” dążyli do krytycznego oglądu współczesnej rzeczywistości i jego zderzeniu z oficjalnie propagowaną wizją świata. Reżyserzy nurtu zamierzali na fali październikowej odwilży odreagować dotychczasową, zafałszowaną poetykę przedstawiania rzeczywistości.
Za formacyjny początek nurtu uznaje się film "Uwaga, chuligani!" (1955) Jerzego Hoffmana i Edwarda Skórzewskiego, absolwentów moskiewskiej szkoły WGiK. Do grona twórców nurtu należeli również na przykład inni absolwenci zagranicznych szkół: reżyser Jerzy Ziarnik ("Miasteczko", 1956) oraz operator Stanisław Niedbalski, współpracujący z reżyserami Kazimierzem Karabaszem i Władysławem Ślesickim, którzy znani są z dwóch filmów „czarnej serii” ("Gdzie diabeł mówi dobranoc", 1956; "Ludzie z pustego obszaru", 1957).
Ustawicznie w „czarnej serii” pojawiał się stały repertuar podejmowanych problemów społecznych, z którymi władza komunistyczna sobie nie radziła lub je tuszowała: szalejącej chuliganerii i przyzwolenia na przemoc ("Uwaga, chuligani!"), zaniedbania dzieci ("Dzieci oskarżają", 1956, Hoffmana i Skórzewskiego), zrujnowanych i zbiedniałych dzielnic Warszawy ("Gdzie diabeł mówi dobranoc", "Dzieci z pustego obszaru"), prostytucji ("Paragraf zero", 1957, Włodzimierza Borowika), chaosu architektonicznego ("Lubelska starówka", 1956, Bohdana Kosińskiego), czarnego rynku ("Miasteczko"), powszechnej biedy ("Warszawa 1956", 1956, Jerzego Bossaka), fiaska projektu podkrakowskiej Nowej Huty ("Miejsce zamieszkania", 1957, Maksymiliana Wrocławskiego). „Czarna seria” wprowadziła również elementy ikonograficzne nieistniejące w dokumentach socrealistycznych: rock and roll oraz jazz – mimo że oceniała je jednoznacznie negatywnie.
Filmy „czarnej serii”, pomimo nowatorstwa technicznego oraz przełamania poprzednich konwencji polskiego dokumentu, z czasem oskarżane były o: plakatowość (obecną zwłaszcza w filmach Hoffmana i Skórzewskiego), unikanie przedstawiania rzeczywistości politycznej (w odróżnieniu od społecznej), brak jakiegokolwiek rozliczenia ze stalinowskim aparatem represji, jednoznacznie pozytywne przedstawienie Milicji Obywatelskiej jako „stróżów porządku”, wreszcie zaś – o wciąż nachalną treść propagandową (z obowiązkowym komentarzem z offu). W następstwie wyczerpania formuły estetycznej nurt zamarł, zwłaszcza w obliczu wyłaniania się szkoły Karabasza.

</doc>
<doc id="108164" url="https://pl.wikipedia.org/wiki?curid=108164" title="Pepin Starszy">
Pepin Starszy



</doc>
<doc id="108165" url="https://pl.wikipedia.org/wiki?curid=108165" title="Pepin Młodszy">
Pepin Młodszy



</doc>
<doc id="108169" url="https://pl.wikipedia.org/wiki?curid=108169" title="Rzut prostokątny">
Rzut prostokątny

Rzut prostokątny – odwzorowanie przestrzeni euklidesowej trójwymiarowej na daną płaszczyznę zwaną rzutnią, które każdemu punktowi przestrzeni przypisuje punkt na rzutni, przez który przechodzi prosta prostopadła do rzutni i przechodząca przez dany punkt przestrzeni. Rzut prostokątny jest szczególnym przypadkiem rzutu równoległego.
Rodzaje rzutów prostokątnych.
Rzuty Monge’a.
Odwzorowanie polegające na przeniesieniu trójwymiarowego obiektu na płaszczyznę za pomocą dwóch (lub trzech) prostopadłych do siebie płaszczyzn Istnieją zasadniczo dwie konwencje tego odwzorowywania: europejska, w której rzutuje się część przednią i górną obiektu oraz amerykańska, w której ukazuje się część odpowiednio dolną i tylną obiektu. W obu przypadkach na trzeciej rzutni znajduje się lewy bok obiektu.
Rzut cechowany.
Rzut, w którym używa się tylko jednej rzutni – poziomej. Wysokość obiektu podawana jest w przyjętych na rysunku jednostkach, które podawane są w postaci współrzędnych przy charakterystycznych punktach obiektu (np. wierzchołkach). Odwzorowanie to znalazło zastosowanie w kartografii
Szczególne położenia prostych i płaszczyzn.
W sytuacji, gdy obiekt nie jest dany w rzutach w położeniu szczególnym, a istnieje potrzeba odczytania jego parametrów z rysunku, należy go do tego położenia sprowadzić. W tym celu wykonuje się transformacje lub kłady.

</doc>
<doc id="108172" url="https://pl.wikipedia.org/wiki?curid=108172" title="Union populaire (Quebec)">
Union populaire (Quebec)

Union populaire – nacjonalistyczna, frankofońska partia polityczna działająca w Kanadzie na poziomie federalnym na przełomie lat siedemdziesiątych i osiemdziesiątych XX wieku. Głównym celem partii było osiągnięcie pełnej niezależności Quebecu i odłączenie tej prowincji od Kanady. Partia znalazła poparcie tylko najbardziej ekstremistycznie nastawionych środowisk nacjonalistycznych w Quebecu, zdobywając w wyborach 1979 19,514 głosów (0.17% poparcia).Partia została wchłonięta przez bardziej popularną Partię Nacjonalistyczną Quebecu.

</doc>
<doc id="108176" url="https://pl.wikipedia.org/wiki?curid=108176" title="Trzej Królowie">
Trzej Królowie

Trzej Królowie, Trzej Mędrcy, Trzej Magowie ( "magoi") − według tradycji chrześcijańskiej osoby, które miały podążać za Gwiazdą Betlejemską, przybyć do miejsca narodzin Jezusa Chrystusa i przekazać mu dary. Tradycyjnie uznawani są za świętych w katolicyzmie, prawosławiu oraz w starożytnych Kościołach Wschodu.
Historyczność postaci.
Jedyna informacja o mędrcach znajduje się w Ewangelii Mateusza (2,1–12), gdzie nie podano ich liczby. Współczesna egzegeza, badając w sposób krytyczny źródła historyczne i literackie, zwraca uwagę, że opowiadanie Ewangelii Mateusza o pokłonie mędrców nie ma charakteru ściśle kronikarskiego. Zarówno wśród wiernych jak i uczonych można znaleźć dwie grupy, jedna uznaje, że jest to opowieść o historycznym wydarzeniu, druga, że jest to refleksja na tematy, które mają swój początek w Starym Testamencie.
Bibliści skłaniają się do uznania tego opowiadania za literacką formę katechetyczną, wskazują, że ma ono za zadanie wyjaśnić tajemnicę osoby historycznego Jezusa jako spełniającego proroctwa starotestamentalne o mesjaszu. W świetle tego wydaje się, że trzej magowie nie byli postaciami historycznymi. Raymond E. Brown wskazuje na brak odniesień w innych źródłach ewangelicznych i poza-ewangeliczych do takich niezwykłych wydarzeń astronomicznych, jak zadziwiająca wędrówka gwiazdy. Nie ma też w opisach o dojrzałej działalności Jezusa najmniejszego odniesienia do Jego pobytu nad Nilem. Również Łukaszowe opowiadanie o dzieciństwie Jezusa nie harmonizuje z pobytem Jezusa w Egipcie. Raymond skłania się do uznania, że opowiadanie o Trzech Mędrcach to chrześcijański midrasz. Również X. Léon-Dufour SJ zwraca uwagę, że formy literackie używane w częściach ewangelii opisujących dzieciństwo Jezusa są odmienne od tych, które mówią o jego publicznej działalności. Ewangelie dzieciństwa nie czerpały informacji o wydarzeniach z pierwszych lat życia Jezusa od świadków naocznych, chyba że tym świadkiem była sama Maria – pochodzą natomiast ze źródeł judeo-chrześcijańskich. Opowiadanie Ewangelii Mateusza o pokłonie magów wydaje się być rodzajem katechetycznego pouczenia o znaczeniu i misji Jezusa narodzonego z Maryi Dziewicy, ułożonego na wzór żydowskich "midraszy". Midrasz to opowiadanie służące w Izraelu do wyjaśnienia znaczenia interwencji zbawczych Boga w historii Izraelitów, by przekazywać wiarę z pokolenia na pokolenie. Według badań historyczno-krytycznych opowiadanie ewangelisty Mateusza o "magach" było najprawdopodobniej wzorowane na midraszu o Mojżeszu w Egipcie, dobrze znanym w czasach, gdy powstawała Ewangelia Mateusza. Midrasz ten zachował się w dziele historyka żydowskiego Józefa Flawiusza (37–94 n.e.): "Dawne dzieje Izraela" (znane też jako "Starożytności żydowskie"). Porównanie treści tego midraszu z treścią opowiadania o pokłonie trzech mędrców i ich wizycie u króla Heroda pokazuje paralele między Jezusem i Mojżeszem oraz między Herodem i faraonem – obaj władcy np. decydują się zabić niewinne dzieci. Widoczna jest także zależność Mateusza od Księgi Wyjścia 4, 19-20:
Opowiadanie Mateusza używa prawie dosłownie tych samych słów. Można by więc wyciągnąć wniosek, że midrasz ten wpłynął na powstanie opowiadania o wizycie magów i ucieczce do Egiptu.
Marco Polo w pamiętniku ze swojej podróży na Daleki Wschód (XIII wiek) łączy Trzech Magów z perskim miastem Sawe: „"Jest w Persji miasto Saveh, z którego wyszli trzej Magowie, kiedy udali się, aby pokłon złożyć Jezusowi Chrystusowi"”.
Relikwie.
W katedrze Świętego Piotra i Najświętszej Marii Panny w Kolonii są przechowywane ich relikwie ("Relikwiarz Trzech Króli").
Znaczenie teologiczne i liturgia.
Teologia.
Opowiadanie św. Mateusza ma zasadnicze znaczenie teologiczne. Ukazuje, że Jezus od momentu urodzenia jest zapowiedzianym mesjaszem i że Jego misja jest uniwersalna, ogólnoświatowa. Pokłon trzech magów jest symboliczną zapowiedzią uznania przez świat pogański w Jezusie pomazańca-władcę wszystkich narodów, posłanego przez Boga. Reakcja przerażenia Heroda i „całej Jerozolimy” jest symbolicznym wyrazem stosunku władców tego świata wobec Władcy-Pomazańca Pańskiego, którego zapowiadał m.in. Psalm 2:
&lt;poem&gt;Dlaczego narody się buntują,
czemu ludy knują daremne zamysły?
Królowie ziemi powstają i władcy spiskują wraz z nimi
przeciw Panu i przeciw Jego Pomazańcowi (...)
Przecież Ja ustanowiłem sobie króla na Syjonie,
świętej górze mojej.
Ogłoszę postanowienie Pana:
Powiedział do mnie:
Tyś Synem moim, Ja Ciebie dziś zrodziłem.
Żądaj ode Mnie, a dam Ci narody w dziedzictwo
i w posiadanie Twoje krańce ziemi.(...)
A teraz, królowie, zrozumcie,
nauczcie się, sędziowie ziemi!
Służcie Panu z bojaźnią
i Jego nogi ze drżeniem całujcie (...).
&lt;/poem&gt;
W rozumieniu ewangelisty Mateusza pradawny plan zbawienia świata, wszystkich narodów, który Bóg stopniowo realizował poprzez Naród Wybrany Izraela, osiągnął swój ostatni etap wraz z dziewiczym poczęciem i narodzeniem Jezusa-Zbawiciela przez Marię z Nazaretu. Trzej magowie jako przedstawiciele świata pogańskiego przybyli do dziewiczej matki Marii, przebywającej w domu razem z dziecięciem Jezus i upadli na twarz (gr. "proskynéo", por. Mt 4,10), oddając Mu cześć królewską i boską jako Mesjaszowi żydowskiemu. Rozpoznali obecną w nim tajemnicę zbawiającego Boga (por. 2 Kor 5,19; por. Kol 1,19). Dary, które przynieśli, w opowiadaniu Ewangelii Mateusza są wzorowane na zapowiedziach psalmu 72,10 oraz na proroctwie Księgi Izajasza 60,6.
Liturgia.
Liturgiczną celebracją złożenia hołdu magów pogańskich Jezusowi, w Kościele katolickim jest uroczystość Objawienia Pańskiego obchodzona 6 stycznia – w Polsce nazywana potocznie świętem Trzech Króli.
W Cerkwi prawosławnej "Objawienie Pańskie" świętuje się jako Epifanię lub święto Jordanu, jedno z 12 głównych świąt, 19 stycznia (w XX i XXI w.) według obowiązującego kalendarza gregoriańskiego, co odpowiada 6 stycznia według prawosławnej liturgii posługującej się kalendarzem juliańskim.
Opis pokłonu w Ewangelii Mateusza.
Opis pokłonu Mędrców znajduje się tylko w Ewangelii Mateusza (Mt 2,1-12).
Ewangeliczna historia Mędrców (astrologów, magów) opowiada o cudzoziemcach (ich liczba nie jest znana – w przekazach biblijnych mówi się jedynie o trzech darach i to na tej podstawie wysnuwa się potocznie przyjętą liczbę trzech mędrców), którzy, wiedzeni "gwiazdą", wyruszyli w drogę do Jerozolimy, na dwór Heroda, gdyż nie wiedzieli gdzie ma się narodzić nowy król (dwór królewski wydawał się najbardziej oczywistym miejscem), aby złożyć pokłon i dary narodzonemu królowi żydowskiemu. I tam dopiero uczeni w piśmie wyznaczyli Betlejem jako miejsce narodzin na podstawie proroctwa w Księdze Micheasza (Mi 5, 1). Herod usłyszawszy nowinę, w narodzonym upatrywał rywala. Mędrcy według ewangelii weszli do domu, w którym przebywali Maria i Józef z Jezusem, ofiarowali mu mirrę, złoto i kadzidło (mirra była wówczas w cenie złota; tę aromatyczną żywicę z rzadkich drzew palili w swoich pałacach jedynie najzamożniejsi ludzie). Otrzymawszy podczas snu wskazówkę, aby nie wracali do Heroda, pielgrzymi wyruszyli z powrotem do swych krajów inną drogą.
Imiona i profesja mędrców.
Imiona.
Biblia nie wymienia ich imion ani liczby. Polskie przekłady biblijne nazywają ich rozmaicie: Biblia poznańska (Wolniewicz; Gryglewicz) nazywa ich astrologami pochodzącymi ze Wschodu, Biblia Tysiąclecia mędrcami ze Wschodu. W zachodnim chrześcijaństwie popularnie nazywani są imionami Kasper (Kacper), Melchior i Baltazar według tradycji, jaka narodziła się w średniowieczu. W przypisie zamieszczonym w "Biblii poznańskiej" zwrócono uwagę:„"Na katakumbowych malowidłach występuje najczęściej trzech magów, ale nie brak też takich, na których widnieje dwóch, czterech, a nawet sześciu i dwunastu magów. Imiona Kasper, Melchior i Baltazar są późnego i niepewnego pochodzenia"”. Najbardziej znana tradycja podająca szczegóły na ich temat pochodzi z ormiańskiej ewangelii apokryficznej, która mówi, że mędrcy ci to trzej królowie, bracia, pochodzący z Persji o imionach Melchior, Kacper i Baltazar.
Profesja.
Bezpodstawnie uważa się ich również za królów, bo ani Pismo Święte, ani najstarsza tradycja nie widziały w nich królów. Źródłem przypisania im tej godności była, jak się zdaje, błędna interpretacja słów Ps 71,10.
Według "The Jerome Biblical Commentary" nazwa grecka "magoi" została użyta przez Mateusza w dość ogólnym znaczeniu i bez zamiaru nadania mu negatywnego wydźwięku. Początkowo słowo to oznaczało kastę uczonych perskich kapłanów, później mogło oznaczać kogoś biegłego w wiedzy i mocach tajemnych. Mędrcy, wedle koncepcji uznającej ich perskie pochodzenie mieli być zaratusztriańskimi kapłanami. Zaratusztriańscy magowie parali się bowiem astrologią, a ważnym elementem tej religii było oczekiwanie na Mesjasza. Fragment z Ewangelii miałby być więc sugestią, że Chrystus jest prawdziwym Mesjaszem nie tylko dla Żydów.
"Lexikon für Theologie und Kirche" ("Leksykon teologii i Kościoła") podkreśla, „"że greckie słowo "magoi" nie oznacza królów, lecz raczej posiadających astrologiczną wiedzę tajemną"”. Dlatego Justyn Męczennik, Orygenes i Tertulian rozumieli przez nie "astrologa". Według profesora A.T. Robertsona nie oznacza ono "mędrców": „"Tutaj w Ewangelii według Mateusza chyba raczej chodzi o astrologów. Babilon był kolebką astrologii"”.
Trzej Królowie w sztuce.
W zależności od epoki przedstawiano ich jako mędrców ze wschodu ("Pokłon Trzech Króli" Rubensa), trzech skromnych wędrowców ("Pokłon Trzech Króli" Giotta), ale i jako królów w otoczeniu orszaku i w pełnych przepychu szatach ("Pokłon Trzech Króli" Gentile da Fabriano).

</doc>
<doc id="108177" url="https://pl.wikipedia.org/wiki?curid=108177" title="Karol Martel">
Karol Martel



</doc>
<doc id="108184" url="https://pl.wikipedia.org/wiki?curid=108184" title="Prostracja (religia)">
Prostracja (religia)

Chrześcijaństwo.
Prostracja (leżenie krzyżem lub padanie na twarz) jest wyrazem szczególnego uniżenia się wobec Boga (większego niż klęczenie) oraz jest wyrazem głębokiej modlitwy. Od bardzo dawna istniała ona jako wyraz pobożności prywatnej. Znana była już w Starym Testamencie (Rdz 17,3; Joz 5,14). W obrządku łacińskim obrzęd ten wykonuje kapłan na rozpoczęciu Liturgii Męki Pańskiej w Wielki Piątek, upadając na twarz przed ołtarzem. W tymże łacińskim obrządku prostracja polega na położeniu się na ziemi z wyciągniętym tułowiem, twarzą do ziemi i z rękami podłożonymi pod głowę. Taką prostrację wykonują kandydaci do święceń diakonatu, prezbiteratu i episkopatu, zakonnicy składający śluby oraz kandydat na opata lub kandydatka na ksienię w czasie obrzędów liturgicznych. Przed reformami liturgicznymi 2 poł. XX w. istniała także druga forma prostracji, polegająca na pochyleniu ciała w postawie klęczącej. Obecnie taka postawa w liturgii łacińskiej nie występuje.
W obrządkach wschodnich istnieje gest odpowiadający zachodniej prostracji, zwany wielkim pokłonem lub pokłonem do ziemi, polegający na uklęknięciu i pochyleniu twarzy do ziemi. Praktykowany jest często, zwłaszcza w okresach pokutnych jak np. Wielki Post.
Islam.
W islamie pokłony polegające na dotykaniu czołem i rękami ziemi w postawie klęczącej są jednym z najczęstszych i najpopularniejszych elementów codziennej modlitwy.

</doc>
<doc id="108186" url="https://pl.wikipedia.org/wiki?curid=108186" title="Wachmistrz">
Wachmistrz

Wachmistrz (niem. "Wachtmeister") – stopień wojskowy w kawalerii i żandarmerii odpowiadający sierżantowi innych wojsk.

</doc>
<doc id="108187" url="https://pl.wikipedia.org/wiki?curid=108187" title="Uczucia">
Uczucia

Uczucia – pojęcie często używane zamiennie z emocje, jednak nierównoznaczne, ponieważ część uczuć nie wypływa z emocji. 
António Damásio wyodrębnia trzy rodzaje uczuć:
Trzeci rodzaj uczuć Damásio nazywa „pejzażem ciała, gdy nie jest ono wstrząsane emocjami”. 
Pejzaż ciała jest niezbędnym „tłem“ dla innych uczuć i modyfikuje ich subtelne odcienie. Stan ciała jest nieustannie monitorowany, a jego reprezentacje pojawiają się w wielu różnych obszarach kory somatosensorycznej w pobliżu wyspy, w okolicy ciemieniowej i w pniu mózgu. Zapewniają „świadomość ciała” (w rzeczywistości uświadamianą tylko doraźnie, np. po pojawieniu się nagłej dolegliwości lub wskutek koncentracji uwagi na bodźcach odbieranych przez interoreceptory). Damásio przypuszcza, że stanowią centrum reprezentacji „ja”.
W przypadkach, gdy uczucia tła przez kilka godzin lub dni nie zmieniają się (np. z biegiem myśli), prawdopodobnie wpływają na nastrój. 
Władysław Witwicki w ramach teorii kratyzmu przeprowadził klasyfikację uczuć, będącą w istocie klasyfikacją stosunków międzyludzkich, klasyfikacją sytuacji życiowych. Wywiódł on 6 możliwych stanów uczuciowych w stosunkach międzyludzkich:
Ponadto Witwicki uważał, że uczucia są rodzajem wrażeń zmysłowych.

</doc>
<doc id="108191" url="https://pl.wikipedia.org/wiki?curid=108191" title="Dorothy Auchterlonie">
Dorothy Auchterlonie

Dorothy Auchterlonie (ur. 28 maja 1915 w Sunderland, zm. 21 lutego 1991 w Canberze) – angielsko-australijska pisarka.
Kształciła się w Anglii i Australii. Ukończyła studia na Uniwersytecie w Sydney. Była nauczycielką, a następnie pracowała jako wykładowczyni literatury (pierwsza kobieta wykładająca na Uniwersytecie Monasha).

</doc>
<doc id="108194" url="https://pl.wikipedia.org/wiki?curid=108194" title="Śląski Krzyż Powstańczy">
Śląski Krzyż Powstańczy

Śląski Krzyż Powstańczy – polskie odznaczenie wojenne ustanowione dekretem Rady Ministrów zatwierdzonym przez KRN z dnia 8 października 1946 „w celu upamiętnienia bohaterskich walk ludu śląskiego przeciwko niemieckiej przemocy, która w ciągu 600 lat niewoli Śląska nie zdołała złamać polskiego ducha tej prastarej piastowskiej dzielnicy (...) dla osób szczególnie zasłużonych w walkach o przyłączenie Śląska do Macierzy”.
Nadawanie odznaczenia.
W myśl dekretu Śląskim Krzyżem Powstańczym mogły być nagradzane:
Był on nadawany jednorazowo; oprócz odznaki, odznaczeni otrzymywali dyplom o nadaniu.
Ustawą z dnia 17 lutego 1960, zastępującą dotychczasowe przepisy, określono, że Śląski Krzyż Powstańczy stanowi nagrodę dla osób, które brały udział w walkach przeciw zaborcom niemieckim w powstaniach śląskich 1919–1921.
Śląski Krzyż Powstańczy nadawał minister obrony narodowej, od 1960 do 1989 Rada Państwa, a następnie Prezydent RP.
Nadawanie Śląskiego Krzyża Powstańczego uznano za zakończone w dniu 8 maja 1999 roku, zgodnie z przepisami ustawy z dnia 16 października 1992.
Opis odznaki.
Opis odznaki Śląskiego Krzyża Powstańczego został zawarty w dekrecie z 1946, a następnie w nieco zmienionej formie, szczegółowo określony w uchwale Rady Państwa z 29 lutego 1960. Według tej uchwały, odznaką jest wykonany z jasnego metalu równoramienny krzyż, srebrzony i oksydowany, o wymiarach 35 × 35 mm, ramiona krzyża są obramowane. Na awersie pośrodku krzyża znajduje się okrągła tarcza pokryta szafirową emalią, na której umieszczony jest wypukły srebrzony, oksydowany orzeł śląski. Tarcza otoczona jest ornamentowanym otokiem (w dekrecie: wieńcem laurowym srebrzonym). Na poziomych ramionach umieszczone są daty 1921 i 1939, na dolnym pionowym data 1945 (w opisie odznaki w dekrecie daty te były umieszczone na ramionach na rewersie). Na rewersie na tarczy umieszczony jest w dwóch wierszach napis KRN i data 1946, a na otoku tarczy jest napis BOJOWNIKOM ŚLĄSKA (w opisie odznaki w dekrecie zamiast napisu na otoku jest wieniec laurowy).
Wstążka Śląskiego Krzyża Powstańczego ma szerokość 36 mm, z białym pionowym paskiem szerokości 2 mm pośrodku oraz umieszczonymi po obu jego stronach paskami: czerwonym o szerokości 2 mm, zielonym o szerokości 2 mm, białym o szerokości 1 mm, niebieskim o szerokości 7 mm, białym o szerokości 3 mm i wiśniowym o szerokości 2 mm (wcześniej, według dekretu, Śląski Krzyż Powstańczy zawieszony był na wstążeczce niebieskiej o dwóch pionowych paskach brązowym i białym po bokach wstążeczki i pionowym pasku o barwach „Krzyża Grunwaldu” przechodzącym przez środek wstążeczki).
Układ barw wstążki Śląskiego Krzyża Powstańczego nawiązuje do barw przedwojennej Śląskiej Wstęgi Waleczności i Zasługi, na którą nałożono wąski pasek o barwach Orderu Krzyża Grunwaldu pośrodku.
Śląski Krzyż Powstańczy nosi się przypięty na lewej piersi. W kolejności starszeństwa polskich odznaczeń początkowo noszony był po Krzyżu Partyzanckim, od 1957 po Wielkopolskim Krzyżu Powstańczym, od 1960 po Medalu „Za waszą wolność i naszą”, a przed Wielkopolskim Krzyżem Powstańczym, od 1981 po Medalu „Za udział w wojnie obronnej 1939”, po 1984 po Medalu „Za udział w walkach w obronie władzy ludowej”, a ostatecznie od 1992 za aktualnie nadawanymi odznaczeniami państwowymi wymienionymi w ustawie z tego roku (z późniejszymi zmianami).
Odznaczeni.
Po raz pierwszy nadano Śląskie Krzyże Powstańcze w dniu 28 września 1947 roku i otrzymali je wtedy m.in. gen. Aleksander Zawadzki, gen. Stanisław Popławski, płk Edward Ochab, płk Jerzy Ziętek, Arkadiusz Bożek.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano łącznie 20 412 krzyży.

</doc>
<doc id="108197" url="https://pl.wikipedia.org/wiki?curid=108197" title="Ernest Thompson Seton">
Ernest Thompson Seton

Ernest Evan Thompson Seton (ps. "Czarny Wilk, The Chief"; ur. 14 sierpnia 1860 w South Shields w Anglii, zm. 23 października 1946 w Santa Fe w USA) – założyciel ruchu "Woodcraft", jeden z twórców skautingu, rysownik i pisarz, obrońca przyrody i kultury północnoamerykańskich Indian.
Dzieciństwo i młodzieńcze lata.
Pochodził z bogatej, wielodzietnej rodziny, która w 1865 przeniosła się do miasteczka Lindsey w Kanadzie. Od najmłodszych lat w kanadyjskich puszczach poznawał tajniki przyrody. Kiedy miał 10 lat przeniósł się do Toronto, gdzie uczęszczał do szkoły i kolegium. Tam przez pewien czas miał rozbrat z lasem, gdyż rodzice patrzyli z dezaprobatą na jego zamiłowanie do zwierząt i roślin. Życie młodego Ernesta podporządkowane było Biblii i sprawom religijnym (rodzice Setona byli purytanami) oraz nauce. Po ukończeniu Ontario Art School wyjechał do Anglii na studia artystyczne na wydziale malarstwa i rzeźby w Królewskiej Akademii Sztuk Pięknych w Londynie. W 1881 wrócił do Ameryki, wycieńczony, niedożywiony i przepracowany (na cały pobyt w Londynie Ernest otrzymał od rodziców tylko około 400 dolarów, z czego opłacić musiał koszty związane ze studiami, jedzeniem, ubraniem itp.).
Puszczańskie korzenie.
Od 1882 do 1886 przebywał u brata na farmie. Tam studiował zoologię, pracował na farmie, badał przyrodę, prowadził życie myśliwego. W tym okresie również spotykał Indian, traperów, wsłuchiwał się w opowieści o wielkich myśliwych, wodzach. Poznał ich życie, sposoby polowania, język. W 1885 przyjechał do Nowego Jorku i po wielu trudnościach otrzymał zadanie sporządzenia 1000 rysunków do Wielkiego Słownika. Pięć lat później wyjechał do Paryża, gdzie studiował malarstwo i wystawiał portrety zwierząt. Skończył studia anatomii ssaków. W 1886 ożenił się z Grace Gallatin, a w 1899 wrócił do Ameryki i opublikował swoją pierwszą książkę ang. "Molly Cottontail" (historia zajączka). W ślad za pierwszą, wydał następne: "Lobo", "Dzikie zwierzęta, które znałem", "Życie zwierząt Północnej Ameryki", "Życiorys Srebrnego Lisa". Sam wykonał ilustracje do swoich książek. 
W 1900 Seton znalazł opuszczoną farmę w pobliżu Nowego Jorku z przylegającym do niej lasem i jeziorem. Sam zbudował dom i założył w nim muzeum, w którym znajdowało się ponad 3000 wypchanych zwierząt.
Woodcraft.
1 lipca 1902 założył pierwszy szczep "Woodcraft Indians" ("Indianie Puszczańscy"). W 1906 spotkał się z generałem Robertem Baden-Powellem i został jednym z jego doradców (w 1908 w Anglii powstała organizacja skautów R.Baden-Powella), jednocześnie sformułował zasady swojego systemu: 
W 1910 Seton "Czarny Wilk" został naczelnikiem skautów amerykańskich (Boy Scouts of America - założonej przez Dana Bearda w 1909). W 1915 został oskarżony o socjalizm, anarchizm oraz brak amerykańskiego obywatelstwa i wyrzucony z organizacji. Tego samego roku założył nową organizację pod nazwą ang. "Woodcraft-Chivalry" ("Rycerstwo Puszczańskie"), którą przekształcił w 1917 w "The Woodcraft League of America" ("Puszczańska Liga Ameryki"). Został jej naczelnikiem, jak również światowego Woodcraftu. Aż do samej śmierci starał się wpajać wartości Woodcraftu, podkreślając jego apolityczność i dążył do zjednoczenia jego sympatyków na całym świecie.
Upamiętnienie.
Imię Ernesta Setona noszą drużyny oraz szczepy harcerskie działające w Polsce.

</doc>
<doc id="108199" url="https://pl.wikipedia.org/wiki?curid=108199" title="Województwo czernihowskie">
Województwo czernihowskie

Województwo czernihowskie – województwo Korony Rzeczypospolitej, część prowincji małopolskiej, leżało w północnej części kresów wschodnich Korony. Należało razem z województwem kijowskim i bracławskim do terytorium nazywanego od XVI w. "Ukrainą". Stolicą i głównym miastem województwa był Czernihów. Do Rzeczypospolitej ziemie te należały ok. 50 lat w XVII w., z tego jako województwo 33 lata.
Czasy ruskie.
Czernihowszczyzna stanowiła za kijowskich Rurykowiczów część księstwa siewierskiego. Z niego wskutek podziałów dynastycznych wyodrębniło się Księstwo czernihowskie. Po uzależnieniu księstw ruskich od Tatarów nastąpiło w II poł. XIII w. dalsze rozdrobnienie Księstwa Czernihowskiego. W II poł. XIV w. wielki książę litewski Olgierd przyłączył obszary księstw siewierskiego i czernihowskiego do Litwy, w skład której wchodziły do końca XV w., kiedy to Iwan III Srogi pokonując hetmana litewskiego Konstantego Ostrogskiego włączył je do Wielkiego Księstwa Moskiewskiego.
W Rzeczypospolitej.
Właściwa historia Czernihowszczyzny w I Rzeczypospolitej rozpoczyna się od rozejmu dywilińskiego w 1618 r. kończącego dziesięcioletnią wojnę z Rosją. Według jego zapisów Rzeczpospolita zachowała na czternaście i pół roku m.in. księstwo czernihowskie i dużą część siewierskiego, które włączono do Korony a Smoleńszczyznę do Wielkiego Księstwa. Zapis o tymczasowości spowodował, że dopiero w czasie zwycięskiej wojny z Rosją w latach 1632–1634 zdecydowano się na dostosowanie księstwa do struktury administracyjnej Rzeczypospolitej. Uchwałą z 1633 r. Sejm ustanowił gród (starostwo grodowe) i ziemstwo (sąd ziemski) w Czernihowie, godność kasztelana czernihowskiego oraz urzędy ziemskie. Podpisany w 1634 roku pokój w Polanowie ostatecznie pozostawił Czernihowszczyznę przy Rzeczypospolitej.
Kolejna uchwała sejmowa (1635) utworzyła z księstwa województwo czernihowskie podzielone na dwa powiaty: czernihowski i nowogrodzki siewierski. Posiadało ono dwóch senatorów. Wojewoda wziął w sejmie ostatnie miejsce wśród wojewodów jako reprezentant najmłodszego województwa. Podobnie kasztelan wśród kasztelanów większych. Z każdego powiatu wybierała szlachta po dwóch posłów na sejm i po jednym deputacie do Trybunału Koronnego w Lublinie. Powstało drugie starostwo grodowe w Nowogrodzie Siewierskim, którego dysponentem był król (Starostwo w Czernihowie z urzędu przypadało wojewodzie). Ustanowiono herb województwa, którym stał się orzeł o dwóch głowach ukoronowanych jedną koroną. Królowie Polski nadal jednak tytułowali się książętami czernihowskimi. W 1637 r. rozpoczęto w Konotopie budowę twierdzy, mającej chronić nowo inkorporowane ziemie. Ukończono ją w 1642 r.
Faktyczną kontrolę nad województwem utraciła Rzeczpospolita po raz pierwszy już w 1648 r., gdy objęte zostało ono powstaniem Chmielnickiego. Ugoda zborowska w 1649 r. zastrzegła godności urzędnicze w województwie wyłącznie dla szlachty prawosławnej. Kozacy wymusili również postanowienie zabraniające wstępu na teren województwa żydom i jezuitom. Jednocześnie zbiegła szlachta polska mogła powrócić do swoich majątków. W praktyce władza na terenach województwa czernihowskiego nadal należała do Chmielnickiego. Na mocy ugody w Hadziaczu (1658) z trzech województw (bracławskie, kijowskie, czernihowskie) powstać miało Księstwo Ruskie mające własne urzędy i Trybunał. Biskupi prawosławni mieli zasiadać w Senacie. Na brak realizacji tych postanowień złożyło się wiele przyczyn [patrz Unia Hadziacka]. W rezultacie wojny z Rosją rozpoczętej w 1654 r. województwo czernihowskie odpadło od Rzeczypospolitej, co zostało uzgodnione w rozejmie andruszowskim (1667) i ostatecznie przypieczętowane w traktacie Grzymułtowskiego (1686).
Po utracie województwa.
W tym czasie na terenie województwa zabranego przez Moskwę:
Na tym okresie nie skończyła się jednak historia województwa w Rzeczypospolitej. Podobnie jak w przypadku województwa smoleńskiego, województwo czernihowskie tytularnie istniało do końca I Rzeczypospolitej. Król nadal mianował wojewodę, kasztelana i urzędników ziemskich. Szlachta zbierała się na sejmikach przeniesionych do Włodzimierza, gdzie wybierała tytularnych posłów (ich liczbę zwiększono nawet do sześciu). Taka sytuacja stała się okazją dla sporej grupy zaradnych ludzi do przedostania się do stanu szlacheckiego.
Pierwszym wojewodą czernihowskim, mianowanym w 1635 roku, był późniejszy hetman polny koronny Marcin Kalinowski. Wśród następnych wojewodów byli: Stefan Bieniewski, Fryderyk Falkerzamb (fundator kościoła pw. Świętej Trójcy na warszawskim Solcu, za namową Marysieńki Sobieskiej), Franciszek Jan Załuski (właściciel pałacu w Falentach), Józef Remigian Potulicki (w latach 1732–1734), Ludwik Wilga, mianowany w 1783 r., ostatni wojewoda czernihowski.
Tytularnym urzędnikiem województwa czernihowskiego był Tadeusz Czacki, którego Stanisław August Poniatowski mianował w 1785 r. starostą nowogrodzkim siewierskim.

</doc>
<doc id="108203" url="https://pl.wikipedia.org/wiki?curid=108203" title="Herb Augustowa">
Herb Augustowa

Herb Augustowa – jeden z symboli miasta Augustów w postaci herbu.
Wygląd i symbolika.
Herb przedstawia na środku czerwonej tarczy splecione złote litery „S A” pisane antykwą renesansową, ukoronowane srebrną mitrą wielkoksiążęcą, której zwieńczenie w postaci krzyżyka jest złote, a wypełnienie w kolorze tła. Po bokach monogramu znajdują się mniejsze złote litery – z heraldycznie lewej „P”, z prawej „R”.
Historia.
Herb Augustowa został nadany przez Zygmunta II Augusta wraz z nadaniem Augustowowi praw miejskich w Wilnie w 1557.

</doc>
<doc id="108205" url="https://pl.wikipedia.org/wiki?curid=108205" title="Naruto (manga i anime)">
Naruto (manga i anime)

 – shōnen-manga autorstwa Masashiego Kishimoto. Była publikowana w magazynie „Shūkan Shōnen Jump” wydawnictwa Shūeisha w latach 1999–2014. Jej główny bohater, Naruto Uzumaki, to nastoletni ninja, który nieprzerwanie szuka uznania i szacunku oraz sposobu na zostanie hokage – przywódcą i jednym z najsilniejszych ninja w swojej wiosce.
Na podstawie mangi powstały dwie serie anime, wyprodukowane przez studio Pierrot, a także kilkanaście odcinków OVA i filmów pełnometrażowych.
W Polsce manga została wydana przez Japonica Polonica Fantastica. Anime natomiast w wersji ocenzurowanej wyemitowano w polskiej wersji dźwiękowej na kanale Jetix.
Fabuła.
Dwanaście lat przed wydarzeniami, na których koncentruje się seria, lisi demon o dziewięciu ogonach zaatakował wioskę Konoha. Atak spowodował chaos i śmierć wielu ludzi. Sytuację opanował Czwarty Hokage, który pokonał , poświęcając swoje własne życie i oddając duszę Bogu Śmierci, aby zapieczętować demona wewnątrz nowo narodzonego dziecka, Naruto Uzumaki. Czwarty Hokage po zapieczętowaniu Lisiego Demona został uznany za bohatera.
Zasada ustanowiona przez Trzeciego Hokage zabroniła mieszkańcom osady opowiadać o tamtym zdarzeniu komukolwiek. Naruto dorastał w samotności, bez przyjaciół i rodziny. Szukał uznania i uwagi w jedyny sposób, jaki znał – poprzez popisywanie się i rozrabianie.
Seria śledzi dojrzewanie i rozwijanie umiejętności Naruto i jego przyjaciół, akcentując ich wzajemne interakcje i wpływ przeszłości na ich osobowości. Naruto zaprzyjaźnia się z Sasuke Uchihą i Sakurą Haruno, dwojgiem młodych ninja, którzy razem z nim tworzą trzyosobową drużynę pod dowództwem doświadczonego nauczyciela Kakashiego Hatake. 
Największe tajemnice serii to pytania o tożsamość i motywacje postaci. Historia rodziców Naruto, cele, które kierują postępowaniem Kabuto Yakushiego, tożsamość tajemniczego przywódcy Akatsuki.
Bohaterowie.
Uczniowie Akademii Ninja po ukończeniu szkoły przydzielani są do trzyosobowych drużyn i stają się geninami. Za każdą drużynę z osobna odpowiedzialny jest doświadczony nauczyciel. Główny bohater zostaje przydzielony do drużyny nr 7 wraz z Sasuke Uchihą i Sakurą Haruno. Ich nauczycielem zostaje Kakashi Hatake. 
Relacje sensei-uczeń pełnią ważną rolę w serii. Naruto ma wielu mentorów, z którymi trenuje i uczy się. Są to głównie Kakashi, Iruka i Jiraiya. Wydarzenia odbywają się w otoczce tradycji i opieki łączącej wiele pokoleń. Wzorce te dostarczają młodym ludziom wiedzy nie tylko w zakresie sztuki ninja, ale też w sprawach dotyczących japońskiej estetyki czy filozofii. Techniki, ideały i mentalność są przekazywane wewnątrz rodziny. Naruto jest świadkiem pokazów umiejętności i tradycji wielopokoleniowych klanów ze swojej wioski. 
Manga.
"Naruto" pojawił się po raz pierwszy w 43. numerze magazynu „Shūkan Shōnen Jump” wydawnictwa Shūeisha z roku 1999. Pierwsze 238 rozdziałów stanowi pierwszą część historii. Rozdziały od 4008 do 5016 tworzą poboczne historie. Wszystkie pozostałe stanowią drugą część, będącą kontynuacją historii po dwóch i pół latach.
Pierwszy tom został wydany w Japonii 3 marca 2000 roku, natomiast ostatni pojawił się na rynku 4 lutego 2015 roku.
Ponadto ukazały się "ani-mangi" bazujące na filmach pełnometrażowych, również wydane przez Shūeisha.
W Polsce "Naruto" zostało zlicencjonowane przez wydawnictwo mangowe Japonica Polonica Fantastica. 
Manga została wydana także w Stanach Zjednoczonych przez Viz Media, we Włoszech przez Panini Comics, w Niemczech przez Carlsen Comics, we Francji przez wydawnictwo Kana, w Hiszpanii przez Glénat, a w Indonezji przez Elex Media Komputindo.
Długość i popularność serii jest porównywana do innej popularnej, nastawionej na akcję mangi typu "shōnen" autorstwa Akiry Toriyamy – Dragon Balla. Od powstania "Naruto" jego wielbiciele stworzyli wiele fanowskich stron internetowych, zawierających szczegółowe informacje, poradniki i fora dyskusyjne. Kilka pierwszych i najbardziej popularnych stron nakierowanych na anglojęzycznych odbiorców pojawiło się na krótko po tym, jak pierwszy angielski tom mangi ukazał się w lipcu 2003.
Anime.
Anime wyprodukowane zostało przez studio Pierrot. Seria była emitowana po raz pierwszy na kanale TV Tokyo od 3 października 2002 do 8 lutego 2007 roku i składa się z 220 odcinków po 30 minut.
Naruto: Shippūden.
 stanowi kontynuację serii, jej fabuła zaczyna się, gdy piętnastoletni Naruto Uzumaki wraz ze swoim nauczycielem Jiraiyą powraca po dwóch i pół roku nieobecności do wioski Konoha. Jest nieco bardziej dojrzały niż w pierwszej części. Jego głównym celem jest ocalenie przyjaciela Sasuke z rąk Orochimaru. Oczywiście po drodze będzie musiał stawić czoło głównemu wrogowi, czyli organizacji Akatsuki, która będzie chciała schwytać wszystkie ogoniaste bestie i wykorzystać je dla własnych celów.
Po uratowaniu Gaary, Naruto wyrusza na kolejną misję. Dochodzi do spotkania zaginionego przyjaciela i wywiązuje się pomiędzy nimi walka. Młody Uzumaki nie ma szans z Sasuke, który ma nad nim ogromną przewagę. Gdy powraca do wioski, by stać się silniejszym, poddaje się wycieńczającemu treningowi. Ma na to tylko pół roku. W walce z Akatsuki ginie Sarutobi Asuma. Naruto znów staje do walki z wrogą organizacją. Udaje mu się udoskonalić Rasengana i niszczy nim Kakuzu, jednego z członków Akatsuki.
Sasuke pokonuje Orochimaru i tworzy grupę Hebi. Wraz z nowymi sprzymierzeńcami rusza za swoim bratem, a kiedy go znajduje, po długiej walce zabija go. W tym samym czasie Jiraiya odnajduje tajemniczego szefa Akatsuki –Paina – i ginie z jego ręki. Naruto zaczyna trening w ropuszej wiosce, a Pain atakuje Konohę. W niemal całkowicie zniszczonej Wiosce Ukrytego Liścia pojawia się główny bohater i pokonuje Paina. Nagato wskrzesza zmarłych w walce. Sasuke staje się członkiem Akatsuki i atakuje Killera Bee. Nowym Hokage zostaje Danzō i wydaje rozkaz likwidacji zbiegłego Uchihy. 
Drugi sezon również został wyprodukowany przez studio Pierrot. Seria była emitowana po raz pierwszy na kanale TV Tokyo Network od 15 lutego 2007 roku do 23 marca 2017 roku i składa się z 500 odcinków po 30 minut.
Filmy pełnometrażowe.
Filmy zostały stworzone przez : 
Za oprawę muzyczną odpowiadają Toshio Masuda oraz Yasuharu Takanashi (od czwartej odsłony).
Radio.
Audycje radiowe "Naruto" są emitowane w Japonii od 2003 roku. Od marca 2007 audycja nosiła nazwę , jednak w kwietniu tego samego roku nazwa została zmieniona na i pod tym tytułem emitowana jest do dziś.
Spektakl.
W maju 2006 roku w Tokio i w Osace był wystawiany spektakl zatytułowany , w którego skład wchodziły musical i pokaz iluzjonistyczny. W składzie obsady aktorskiej znalazło się trio należące do grupy . Za efekty iluzjonistyczne odpowiedzialna była . Scenariusz napisał Yoshi Kidatsu.
Wersja polska.
Opracowanie i udźwiękowienie wersji polskiej: na zlecenie Jetix – Studio EurocomReżyseria:
Dialogi:
Dźwięk i montaż:
Kierownictwo produkcji: Marzena Omen-WiśniewskaUdział wzięli:
i inni
Ścieżka dźwiękowa.
Dotychczas ukazały się cztery płyty ze ścieżką dźwiękową z serii TV, oraz trzy albumy z filmów pełnometrażowych.
Krytyka i kontrowersje.
Cenzura.
Polska wersja anime jest tłumaczeniem wersji amerykańskiej wydanej przez Viz Media. Wydawca chcąc dotrzeć do szerszej publiczności, w tym młodszej widowni, postarał się zgodnie z amerykańskim systemem oceniania o zmniejszenie: ilości krwi, treści o charakterze seksualnym, przemocy, odniesień do używek, czy w ogólności niestosownych zachowań. Wprowadzone zmiany sprawiają problemy w postaci niekonsekwencji, a czasami wypaczają charakter pewnych postaci, ku niezadowoleniu fanów serii. Z tego powodu dużą popularnością cieszy się emitowana w Japonii wersja oryginalna anime (sama w sobie będąca delikatniejszą adaptacją mangi). 
Polskie tłumaczenie.
Twórcy wersji polskiej również nie uniknęli błędów do których należą przede wszystkim niepoprawne i nie do końca systematyczne nazewnictwo technik ninja. Imiona i nazwiska postaci wymawiane są zgodnie z normami angielskiej wymowy, które same powstały jako latynizacje imion japońskich. Niestety w wyniku tej konwersji zaburzono oryginalne brzmienie imion, gdyż w języku angielskim brak jest głosek obecnych w językach japońskim i polskim. Mimo wszystko tłumacze nie są regularni nawet w stosunku do nazw angielskich. Zdarzają się też inne potknięcia językowe wynikające najprawdopodobniej z literówek w skrypcie. 
Logika.
Wytrwali fani serii znajdują również błędy logiczne obecne w serii, należą do nich wszelkie niespójności rzeczowe jak i czasowe oraz irracjonalności. Należą do nich również nadużycia w operowaniu kamerą, lustrzane odbijanie ujęć

</doc>
<doc id="108206" url="https://pl.wikipedia.org/wiki?curid=108206" title="Krajowy Klaster Linuksowy">
Krajowy Klaster Linuksowy

Krajowy Klaster Linuksowy (CLUSTERIX – ang. National CLUSTER of LInuX Systems) – rozproszony ogólnopolski system komputerowy, umożliwiający wspólne wykorzystanie zasobów polskich centrów komputerowych. Został uruchomiony 15 grudnia 2004 r. Wykorzystywany jest m.in. do badań naukowych w zakresie: modelowania zjawisk (np. termomechanicznych), złożonych symulacji (np. przepływu krwi), wizualizacji czy przewidywania struktur białek.
Uruchomienie.
Uroczystość uruchomienia Krajowego Klastra Komputerowego odbyła się 15 grudnia 2004 r. w Pałacu Prezydenckim w Warszawie w obecności Prezydenta RP Aleksandra Kwaśniewskiego oraz Ministra Nauki i Informatyzacji prof. Michała Kleibera.
Budowa.
Clusterix został zbudowany w architekturze grid, przez połączenie centrów siecią optyczną PIONIER. Dostawcami sprzętu były firmy: Optimus S.A., Hewlett-Packard i ATM S.A. W momencie uruchomienia dysponował mocą 802 procesorów Intel Itanium 2, a jego wydajność wynosiła 4,4 TFLOPS, co postawiłoby go na 35 miejscu listy najwydajniejszych systemów komputerowych świata TOP500 (na liście umieszczane są jednak tylko pojedyncze instalacje).
Klaster połączył centra obliczeniowe znajdujące się w dwunastu polskich ośrodkach akademickich:

</doc>
<doc id="108209" url="https://pl.wikipedia.org/wiki?curid=108209" title="CLUSTERIX">
CLUSTERIX



</doc>
<doc id="108212" url="https://pl.wikipedia.org/wiki?curid=108212" title="Czukcze">
Czukcze

Czukcze, Czukczowie (nazwa własna ԓыгъоравэтԓьэт lub оравэтԓьэт, ) – paleoazjatycki lud syberyjskich autochtonów zamieszkujący północno-wschodnią Rosję.
Liczebność i obszary zamieszkiwania.
Populacja Czukczów liczy osób (rosyjski spis powszechny z 2007 r.).
Czukcze zamieszkują Półwysep Czukocki, rejon Magadanu oraz Kołymy, obszar Czukockiego Okręgu Autonomicznego (ok. 12 tys. osób – ponad 3/4 całej populacji), północna część Kraju Kamczackiego (ok. 1,5 tys.), wschodnia część Republiki Jakucji (rejon niżnie-kołymski) – ok. 1,3 tys. oraz północne rejony Obwodu Magadańskiego.
Najbliżej spokrewnieni z Czukczami są Koriacy.
Obszary zamieszkiwane przez Czukczów zajmują blisko milion km² (choć Czukcze nie są tam jedyną ludnością rdzenną; na części terytorium są przemieszani z Eskimosami, Kerekami i Czuwańcami oraz Jakutami i Koriakami). Tereny te mają bardzo surowy, subpolarny klimat. Zima w północnej części ziem zamieszkanych przez Czukczów trwa nawet 10 miesięcy; średnia temperatura powietrza w styczniu waha się od , zaś w lipcu od . Obecna wieczna zmarzlina; dominującą formację roślinną stanowi tundra, na zachodzie przechodząca w lasotundrę. Na zachodzie, gdzie populacja Czukczów stanowi mniejszość wśród Jakutów i Rosjan, występuje też tajga. Na skrajnej północy oraz na terenach górskich (zajmujących ok. 1/4 obszaru czukockich ziem) występują też lodowe pustynie.
Grupy etnograficzne.
Czukcze dzielą się na 2 grupy etnograficzne, różniące się trybem życia i sposobem prowadzenia gospodarki:
Do połowy XX w. Czuaczu stanowili ok. 75–80% wszystkich Czukczów, w okresie późniejszym ich udział w populacji spadł.
Historia.
Prehistoria.
Czukcze są prawdopodobnie jedną z najstarszych grup zamieszkujących Syberię. Na obszarze dzisiaj zajmowanym byli już 7 tys. lat temu. Niegdyś szerzej rozprzestrzenieni, zostali zepchnięci przez przybyłych z południa Jakutów, Ewenków i inne narody na najdalsze krańce kontynentu. .
Przodkowie Czukczów i spokrewnionych z nimi Koriaków zamieszkiwali niegdyś środkowe rejony Czukotki i byli myśliwymi polującymi głównie na dzikie renifery. Zamieszkiwali stałe osady, które przenosili co kilka lat.
W początkach I tysiąclecia n.e. część plemion przesunęła się w stronę morskich wybrzeży, gdzie zasymilowała zamieszkujące tam ludy eskimoskie i przyjęła ich kulturę oraz styl życia oparty na polowaniach na morskie ssaki. U pozostałych w głębi lądu Czukczów z czasem myślistwo utraciło na znaczeniu na rzecz hodowli reniferów.
W XVI i XVII w. Czukcze na długich, kilkudziesięcioosobowych łodziach obciągniętych skórą morsa dokonywali łupieżczych wypraw na inne ludy. W tym celu przeprawiali się do Ameryki przez Cieśninę Beringa, lub płynęli wzdłuż azjatyckiego wybrzeża, niszcząc i grabiąc znajdujące się na ich drodze osady. Celem tych wypraw było zdobycie łupów w postaci skór, wyrobów z metalu oraz broni, a także zdobycie niewolników, gdyż wyższe warstwy rozwarstwiającego się majątkowo społeczeństwa czukockiego potrzebowały siły roboczej, a bardzo niechętnie pozyskiwano niewolników pochodzących z własnego narodu.
Okres panowania rosyjskiego.
Od lat 40. XVII w. datują się pierwsze kontakty Czukczów z rosyjskimi kolonizatorami. W owym czasie liczebność tego ludu wynosiła ok. 8–9 tys. osób. Stałe osady Czukczów (rybaków i myśliwych morskich ssaków) rozciągały się (przemieszane z osadami Eskimosów) na południe od przylądka Dieżniewa aż do niziny Anadyru i Kanczałanu. Pozostali Czukcze prowadząc koczownicze życie zamieszkiwali rozległe obszary Czukotki. W 1649 r. Rosjanie założyli na ziemiach Czukczów ufortyfikowaną osadę Anadyr.
Czukczowie w XVIII wieku prowadzili zażarte walki przeciwko Rosji i podległym Rosji ludom (głównie Koriakom). Najbardziej intensywne walki prowadzili w latach 1730–1731 i 1744–1747 przeciwko wyprawom Dymitra Pawłuckiego. Pomimo szeregu klęsk, uniemożliwili trwały podbój Czukotki, a w 1747 r. zabili samego Pawłuckiego. Do 1755 trwały niezbyt liczne i częste rajdy Rosjan na Czukczów i odwetowe napady Czukczów na Koriaków, Czuwańców i Rosjan. W 1755 r. rozpoczęły się rozmowy pokojowe, które przyniosły faktyczną niezawisłość Czukczów od Rosji, co przejawiło się likwidacją twierdz rosyjskich w 1765 r. i rezygnacją z pobierania danin. W 1778 formalnie Czukcze przyjęli władzę Rosji, jednak aż do końca istnienia Imperium Rosyjskiego danin i podatków nie płacili lub płacili tylko dobrowolnie sumy określane przez nich samych. Nie zezwalali także na budowę rosyjskich twierdz.
Według wyników spisu powszechnego w 1897 r. liczebność Czukczów wynosiła osób.
XX wiek.
W Związku Radzieckim przyznano Czukczom ograniczoną autonomię, tworząc 10 maja 1930 r. Czukocki Okręg Narodowościowy, przemianowany w 1977 r. na Czukocki Okręg Autonomiczny.
W początkowym okresie władzy radzieckiej Czukcze prowadzili tradycyjne życie, a władze nie starały się im narzucać socjalistycznego modelu gospodarki. Dopiero po II wojnie światowej, wraz ze wzrostem liczebności nie-czukockiej populacji zaczęto wdrażać program narzucenia Czukczom sowieckiego modelu społeczeństwa. W związku z tym większość Czukczów koczowników zmuszono do przyjęcia osiadłego trybu życia, a tradycyjna działalność gospodarcza jak polowania na morskie ssaki i hodowla reniferów od lat 50. i 60. XX wieku odbywała się w ramach kołchozów.
Aż do początku XX w. ziemie Czukczów zamieszkiwali tylko nieliczni Rosjanie, pozostający w miastach. Po utworzeniu ZSRR i rozpoczęciu budowy przemysłu (zwłaszcza wydobywczego) liczba osadników z innych części kraju spowodowała, że Czukcze bardzo szybko stali się mniejszością narodową. Przed 1950 r. ich populacja stanowiła już mniej niż połowę ludności okręgu i nadal szybko spadał ich udział w populacji. Po rozpadzie Związku Radzieckiego ogólny kryzys gospodarczy spowodował, że napływowa ludność w poszukiwaniu pracy przenosiła się do innych części kraju. W związku z tym w okresie 1989–2002 ogólna liczba mieszkańców Czukockiego Okręgu Autonomicznego spadła blisko 3-krotnie, ale wzrósł udział Czukczów w populacji.
Gospodarka.
Hodowla reniferów.
Głównym zajęciem tundrowych Czukczów była i jest koczownicza hodowla reniferów. Zwierzęta te mają znaczenie jako źródło mięsa i skór, a także jako środek transportu. Posiadane przez Czukczów stada renów są bardzo liczne, jednak zdecydowana większość zwierząt (poza wykorzystywanymi do jazdy i w zaprzęgu) jest oswojona tylko w niewielkim stopniu. Na okres zimowy stada pędzone są w miejsca osłonięte od silnych w tamtym rejonie świata wiatrów. Hodowlą reniferów zajmują się tylko mężczyźni; kobiety, dzieci i starcy pozostawali w przenoszonych zwykle co sezon osadach zlokalizowanych nad brzegami rzek lub morza (obecnie osiedla te mają charakter stały).
Polowania na morskie ssaki.
Podstawą gospodarki Czukczów zamieszkujących wybrzeża morskie jest polowanie na zwierzęta morskie, zwłaszcza ssaki: zimą i wiosną na różne gatunki fok, a latem i jesienią – na morsy i wieloryby. Polowanie na foki odbywało się na lądzie, w pojedynkę, a zadaniem myśliwego było podejście jak najbliżej zwierzęcia i zabicie go. Na większe zwierzęta polowano na morzu, w grupach złożonych z kilku łodzi.
Tradycyjną bronią myśliwych był harpun z pływakiem, włócznia oraz rzemienna sieć. Od 2. połowy XIX wieku u Czukczów pojawiła się także broń palna. Jej użycie spowodowało zmiany taktyki polowania na foki – odtąd myśliwi nie podchodzili zwierzęcia, tylko strzelali doń z dużej odległości, często z sań.
Rybołówstwo, myślistwo i zbieractwo.
Rybołówstwo u Czukczów było słabo rozwinięte, jedynie w rejonie dorzeczy Anadyru, Kołymy i Czaunu jego znaczenie było większe. Ryby łowiono przy pomocy wędki, sieci lub saka; latem – z łodzi, a zimą z lodu – za pomocą wybitej przerębli. Największe znaczenie miało poławianie migrujących stad łososi, które po złowieniu były konserwowane.
Myślistwo także nie miało większego znaczenia. Polowano niekiedy na dzikie renifery, a także na ptaki. Do dnia dzisiejszego zachował się dawny sposób polowania na ptaki, polegający na wykorzystaniu tzw. "boła" – miotanego przyrządu złożonego z obciążonych sznurków, które odpowiednio rzucone oplatały lecącego ptaka i powodowały jego upadek. Poza tym Czukcze do polowań na ptactwo posługiwali się także innymi sposobami, niestosowanymi współcześnie, wykorzystując rozmaite rodzaje pułapek i sideł. Polowanie na edredony polegało na ogłuszaniu ich pałkami.
W ciepłej porze roku pewne znaczenie miało także zbieractwo jadalnych roślin i owoców, porastających tundrę. Czynnościami tymi zajmowały się kobiety i dzieci.
Rzemiosło.
Tradycyjnymi rodzajami rzemiosła rozpowszechnionymi wśród Czukczów była obróbka skór, wyplatanie toreb i innych wyrobów z włókien uzyskiwanych z dzikich roślin oraz obróbka kości, która osiągnęła wysoki poziom artyzmu w postaci skomplikowanych rzeźb i grawerunków w kłach morsa. Podobnie wyroby użytkowe w postaci skórzanych ubrań były często misternie zdobione poprzez wyszywanie na nich motywów ozdobnych włóknem uzyskiwanym z futra renifera.
W XX wieku centrum artystycznego rzemiosła Czukczów stała się założona w 1931 r. osada Uelen.
Gospodarka w XXI w..
Obecnie zdecydowana większość zajmuje się tradycyjnymi zajęciami – hodowlą i polowaniem na morskie ssaki, które to zajęcia jednak często odbywają się w ramach większych podmiotów gospodarczych, będących kontynuacją dawnych kołchozów. Uzupełnieniem tej gospodarki jest – jak niegdyś – zbieractwo, myślistwo i rybołówstwo. Niektórzy Czukcze pracują w przemyśle (zwłaszcza paliwowo-energetycznym), w sferze usługowej, oraz w zawodach związanych z edukacją i ochroną zdrowia.
Obecnie rodziny Czukczów zajmujących się koczowniczą hodowlą reniferów – kobiety, dzieci i starcy – zamieszkują stałe osady, zwykle położone w pobliżu osad Czukczów nadmorskich.
Ustrój społeczny.
Dla społeczności czukockiej charakterystyczny był patriarchalny ustrój społeczny, w którym duże znaczenie odgrywały też więzi sąsiedzkie. W czasie pierwszych kontaktów z Rosjanami ich społeczeństwo znajdowało się na etapie, gdy kończyła rozpadać się wspólnota pierwotna i pojawiały się różnice majątkowe pomiędzy poszczególnymi członkami społeczności.
Renifery, psy, domostwa, łodzie stanowiły już własność poszczególnych osób (a raczej rodzin), zaś ziemia, a zwłaszcza znajdujące się na niej pastwiska były własnością wspólną.
Najczęściej spotykaną strukturą społeczną u Czukczów koczowników była grupa 3–4 spokrewnionych ze sobą rodzin, wspólnie wędrujących i wypasających renifery. Niekiedy grupy te nie były spokrewnione. U bogatych właścicieli stad mieszkali ich pracownicy z rodzinami.
Kilkanaście do ponad 20 takich grup stanowiło kolejny szczebel wspólnoty: ich członkowie byli zobowiązani do pomagania innym grupom w razie zagrożenia.
Nadmorscy Czukczowie stanowili kilkurodzinne wspólnoty, których mężczyźni wspólnie udawali się na polowania lub (w XVI i XVII w.) – na łupieżcze wyprawy.
Ponadto funkcjonowały patrylinearne grupy rodowe ("warat"), związane wspólnymi obyczajami (m.in. wymiana krwi, rytualna wymiana ognia, jednakowe znaki tatuażu pokrywające twarze itd.). Znaczenie tych grup osłabło w XVIII wieku, a następnie zanikły one zupełnie.
Rodzina u Czukczów była zwykle monogamiczna, aczkolwiek u bogatszych spotykano poligamię; występowały też niekiedy elementy małżeństw zbiorowych.
Niewolnictwo.
Bardzo długo, bo miejscami aż do lat 40. XX w. zachowało się u Czukczów powstałe w XVI w. niewolnictwo. Niewolnikami byli zazwyczaj jeńcy wojenni, rzadziej natomiast w niewolę popadali sami Czukczowie, gdyż niechętnie widziano w tej roli własnych rodaków. W XVI i XVII w. nadmorscy Czukcze przeprawiali się w poszukiwaniu brańców nawet do Ameryki.
Niemniej jednak, zwłaszcza po zakończeniu epoki wojen w XIX w. niewolnikami byli często ubodzy, którzy popadali w niewolę z powodu długów.
Życie codzienne.
Mieszkania.
Czukcze żyli w rozkładanych namiotach o kształcie cylindryczno-stożkowym, wykonanych ze skóry, przy czym u Czukczów koczowników surowcem były skóry reniferów, a u nadmorskich – morsów. W najwyższym punkcie, w środku namiotu budowle te miały ok. 3 m wysokości. Wnętrze namiotu było podzielone za pomocą zasłon skórzanych, rozwieszonych na żerdziach stanowiących konstrukcję obiektu.
Pomieszczenia te oświetlano za pomocą kamiennej, glinianej, a nawet drewnianej lampki olejowej, służącej także do przyrządzania posiłków.
Zasadnicza różnica w konstrukcji domów koczowników i poławiaczy ssaków morskich wyrażała się w braku otworu dymnego w namiotach tej drugiej grupy Czukczów.
Do końca XIX w. u nadmorskich Czukczów spotykane było zapożyczone od Eskimosów domostwo o nazwie "wałkaran" (валкаран), która oznaczała dom ze szczęki wieloryba. Budynek miał formę półziemianki zbudowanej na konstrukcji z kości wieloryba, pokrytej ziemią i darnią.
Domy te stawiane były w grupach, a ich liczba zależała od liczebności populacji. U Czukczów koczowników, których grupy były mniej liczne, typowa osada składała się z 2–10 namiotów. Domy stawiano w linii prostej, jeden za drugim, a namiot najbardziej wysunięty na zachód należał do naczelnika danej grupy. U Czukczów nadmorskich liczba domostw sięgała 20 i więcej i nie było zasad dotyczących ich stawiania.
Transport.
Czukczowie wyhodowali rasę psa pociągowego husky, jednak w okresie późniejszym psy te u koczowników nie odgrywały większej roli i ich znaczenie zmalało na rzecz pociągowego wykorzystania renów. Pies jako zwierzę pociągowe zachował się natomiast u Czukczów nadmorskich. Tundrowi Czukcze przemieszczali się zwykle na długich saniach zaprzężonych w renifery, zaś Czukcze nadmorscy – na krótszych saniach z psim zaprzęgiem. W razie potrzeby pieszej wędrówki wykorzystywano specjalne narty (tzw. rakiety śnieżne). Czukcze nadmorscy do podróży morskich stosowali długie łodzie ze skór, wiosłowe, ze skośnym żaglem, zdolne pomieścić 20–30 osób.
Odzież.
Tradycyjna odzież Czukczów była prosta, wykonana ze skóry fok i reniferów. Mężczyźni nosili charakterystyczne podwójne kurtki, długie do kolan, przepasane w pasie rzemieniem, do którego przymocowywali nóż i worek na drobne przedmioty. Nosili też wąskie, podwójne spodnie i krótkie buty z futrzaną wyściółką. Nakrycia głowy noszono rzadko, zwykle tylko w podróży. U Czukczów nadmorskich dość częstym surowcem do produkcji odzieży były wnętrzności morsa.
Odzież kobiecą stanowił futrzany kombinezon, zimą – podwójny, latem pojedynczy i buty do kolan – znacznie dłuższe niż u mężczyzn. Kobiety nosiły też ozdoby – bransolety i naszyjniki.
U obu płci rozpowszechnione było tatuowanie twarzy: u mężczyzn – kręgi w pobliżu ust, a u kobiet – dwie kreski od nosa do czoła.
Mężczyźni nosili dość krótkie włosy, wygalali też część włosów; kobiety zaplatały dwa warkocze.
Pożywienie.
Podstawę pożywienia koczowników stanowiło mięso renifera, a Czukczów nadmorskich – mięso ssaków morskich. Mięso spożywano zarówno na surowo, jak i po ugotowaniu, jak też po ususzeniu.
W okresie zabijania reniferów koczownicy robili zapasy na zimę; jedną z popularnych niepsujących się potraw było danie w postaci żołądków tych zwierząt, gotowanych wraz z zawartością, z dodatkiem krwi i tłuszczu.
Czukczowie nadmorscy konserwowali mięso ubitych zwierząt zakopując je w jamach, zaszyte w skóry. Ryby spożywali na surowo, jedynie w rejonie Anadyru i Kołymy konserwowano łososie.
Pokarm pochodzenia roślinnego odgrywał mniejszą rolę: liście wierzby karłowatej, szczawiu i korzenie były zamrażane, suszone lub kiszone, same lub po zmieszaniu z tłuszczem i krwią. Czukcze nadmorscy z mielonych korzeni z mięsem i tłuszczem morsa wyrabiali okrągłe kluski. Spożywali też mięczaki i wodorosty.
W okresie późniejszym dieta ta uzupełniano była o pewne produkty żywnościowe pozyskiwane w drodze wymiany handlowej od Rosjan; największe znaczenie miała mąka, z której dodatkiem gotowano potrawy mięsne oraz z której na foczym tłuszczu smażono placki.
Kultura i wierzenia.
Współcześnie większość Czukczów (zwłaszcza osiadłych) wyznaje prawosławie, jednak wielu przedstawicieli tego narodu zachowało przedchrześcijańskie wierzenia; także formalnie prawosławni zachowali wiele elementów dawnej religii.
Rdzenna religia Czukczów była rodzajem szamanizmu, szeroko rozprzestrzenionego niegdyś na obszarze Syberii. W religii Czukczów dużą rolę odgrywał kult zwierząt, m.in.: niedźwiedzi polarnych, wielorybów i morsów. Dużą rolę odgrywały święte przedmioty – amulety, a także instrumenty muzyczne np. bębny, a także ogień. Duże znaczenie w religii miało przepowiadanie przyszłości przez szamanów.
Tradycyjne święta czukockie były ściśle związane z cyklem gospodarczym i dlatego wyglądały odmiennie u koczowników i Czukczów osiadłych. U Czukczów koczowników święta związane były z jesienno-zimowym zabijaniem reniferów, cieleniem się, pędzeniem stad na letnie pastwiska oraz powrotem z nich itd. U Czukczów nadmorskich ważne było święto wiosenne, związane z wypłynięciem na pierwszy w roku połów. Latem obchodzą święto obfitości związane z zakończeniem polowań na foki; jesienią składano ofiary morzu, by zapewnić sobie obfite łowy, zaś późną jesienią obchodzono święto ku czci Keretkuna – władcy zwierząt morskich, którego wyobrażano sobie jako drewnianą figurę, paloną po zakończeniu uroczystości.
Mitologia Czukczów wykazuje silne związki z wierzeniami Koriaków, Itelmenów i Eskimosów, a także ludów północno-zachodniej części Ameryki.
Istotną rolę w obrzędach religijnych Czukczów odgrywały instrumenty muzyczne, zwłaszcza bębny. Czukczowie znali rytualne tańce, a oprócz nich także mniej sformalizowane, improwizowane tańce w rodzaju pantomimy. Najbardziej charakterystyczny był taniec "piciejnien" (пичьэйнен), połączony z gardłowym śpiewem i okrzykami tańczących.
Język czukocki.
Język Czukczów zaliczany jest do języków paleoazjatyckich. Na co dzień posługuje się nim ok. 7–10 tys. osób, 50–66% całej czukockiej populacji. Liczba użytkowników tego języka od lat 50. spada, gdyż dla coraz większego odsetka Czukczów językiem ojczystym jest język rosyjski.
Język czukocki ma 5 niezbyt różniących się między sobą dialektów: ueleński (najszerzej rozprzestrzeniony), czauński, enmyliński, nunligrański i chotyrski.
Stopniowo wzrasta liczba Czukczów, dla których językiem ojczystym jest język rosyjski. Obecnie jest to ok. 30% całej populacji, przy czym odsetek ten jest wyższy wśród ludzi młodych. W sumie ok. 2/3 Czukczów swobodnie posługuje się językiem rosyjskim. Zjawisko wypierania czukockiego przez rosyjski jest związane głównie z zawieraniem coraz większej liczby mieszanych małżeństw.
W języku czukockim występuje harmoniczność samogłosek. Jest zaliczany do języków aglutynacyjnych. Ma kilka typów deklinacji i koniugacji. Czasownik odmienia się ze względu na podmiot i dopełnienie (podobnie jak w języku baskijskim). Cechą charakterystyczną składni jest ergatywność. W słownictwie dużo zapożyczeń z rosyjskiego.
Obecnie w języku czukockim (który nauczany jest w szkołach) produkowane są audycje radiowe i telewizyjne, a w Magadanie ukazuje się literatura.
Literatura i piśmiennictwo.
Czukczowie bardzo długo nie posiadali literatury w formie pisanej, co jednak nie przeszkodziło im w wytworzeniu licznych opowieści i mitów, przekazywanych ustnie z pokolenia na pokolenie. Treści tych często na poły religijnych opowiadań były rozmaite: były nimi mity kosmogoniczne, opowieści o bohaterach bazujące na wydarzeniach historycznych, opowieści o duchach, bajki o zwierzętach, historie przygodowe itd.
W okresie przedhistorycznym Czukczowie posługiwali się piktogramami symbolizującymi pewne pojęcia i zdarzenia. Pierwszy zapis alfabetyczny języka czukockiego w formie druku pojawił się w 1884 r., a następnie w 1894 r. Obie publikacja wydrukowano w Jakucku i związane były z koronacjami carów.
W latach 20. pojawiła się próba opracowania oryginalnego czukockiego alfabetu, bazującego na dawnych, piktograficznych symbolach przystosowanych do głosek języka czukockiego.
Literatura czukocka w formie pisanej istnieje w zasadzie dopiero od 1931 r.; początkowo zapis odbywał się przy pomocy alfabetu łacińskiego, a od 1936 – cyrylicy. Od tego czasu w języku czukockim pojawiają się niekiedy publikacja książkowe, podręczniki i prasa.
Współczesny alfabet czukocki:
Od lat 90. XX w. problemami związanymi z ochroną i przekazywaniem tradycji Czukczów zajmuje się Związek Narodów Czukotki.
Problemy społeczne.
Wśród Czukczów w końcu XX w. pojawiły się liczne problemy społeczne związane z upadkiem tradycyjnego stylu życia oraz bezrobociem, jak też negatywnymi wzorcami osobowymi przejmowanymi od Rosjan. Rozprzestrzenia się alkoholizm, problemem jest też wysoki wskaźnik samobójstw. .

</doc>
<doc id="108213" url="https://pl.wikipedia.org/wiki?curid=108213" title="Czukczowie">
Czukczowie



</doc>
<doc id="108214" url="https://pl.wikipedia.org/wiki?curid=108214" title="Systematyka gleb">
Systematyka gleb

Systematyka gleb – klasyfikacja jednostek taksonomicznych gleb w oparciu o określone kryterium, najczęściej użytkowe lub przyrodnicze, w zależności od celu przeznaczenia.
Klasyfikacje przyrodnicze dokonują podziału gleb ze względu na kryteria genetyczne, tzn. według sposobu powstania danej gleby i tworzących nią procesów glebotwórczych. Przykładami są kolejne systematyki gleb Polski Polskiego Towarzystwa Gleboznawczego (w tym obecnie obowiązująca systematyka z 2019 roku), klasyfikacja gleb leśnych Polski oraz międzynarodowa systematyka gleb WRB.
Klasyfikacje użytkowe (stosowane) dokonują podziału gleb ze względu na określone cechy istotne z punktu widzenia celu powstania klasyfikacji. Przykładami są klasyfikacje gleb opisujące rolniczą produktywność gruntów (w Polsce są to: gleboznawcza klasyfikacja gruntów oraz podział na kompleksy przydatności rolniczej gleb), albo podział gruntów ze względu na odczyn gleby.
Powszechnie stosowaną na świecie, mającą obok systematyki gleb WRB status systematyki międzynarodowej, klasyfikacją opracowaną w oparciu o cechy diagnostyczne (nie koniecznie tożsame z kryteriami genetycznymi) jest amerykańska systematyka USDA Soil Taxonomy.
Systematyka gleb Polski.
Szóste wydanie systematyki gleb Polski według PTG jest obowiązującą na obszarze Polski od 2019 r. systematyką gleb.
Ma ona hierarchiczną budowę dla jednostek na wyższym poziomie podziału (rzędy, typy i podtypy). Podstawową jednostką klasyfikacyjną gleb obejmującą gleby o takim samym układzie poziomów glebowych i zbliżonych właściwościach fizycznych, chemicznych i biologicznych jest typ gleby. Dodatkowe, niehierarchiczne jednostki na niższym poziomie podziału to odmiany, rodzaje (geologia) i gatunki gleb (uziarnienie).
Klasyfikacja gleb według międzynarodowego systemu WRB.
Klasyfikacja WRB - "World Reference Base for Soil Resources" - jest obecnie międzynarodowym standardem systematyki i nomenklatury gleb. Po raz pierwszy została wydana w roku 1998, w 2006 r. ukazała się jej zrewidowana edycja. Zgodnie z przyjętym założeniem, że aktualizacje systematyki gleb FAO będą robione co 8 lat, w 2014 r. opublikowana została kolejna wersja. Klasyfikacja ta jest uznawana za oficjalną przez Międzynarodową Unię Towarzystw Gleboznawczych (International Union of Soil Sciences - IUSS) oraz FAO. W klasyfikacji WRB wydziela się 32 główne grupy glebowe, które w pewnym przybliżeniu można traktować jako odpowiedniki typów w klasyfikacji Polskiego Towarzystwa Gleboznawczego. Grupy dzieli się na jednostki niższego rzędu.
Klasyfikacja WRB
Soil Taxonomy.
Amerykańska klasyfikacja gleb opracowana przez Departament Rolnictwa Stanów Zjednoczonych (USDA) jest, oprócz międzynarodowej klasyfikacji gleb WRB, najczęściej stosowaną klasyfikacją na świecie. Jako pierwsza (od 1960 r.) zastosowała ona dzielenie gleb na podstawie poziomów diagnostycznych, które charakteryzują się ściśle określonymi przedziałami wskaźników analitycznych. Mimo iż jest to system sztuczny, z powodzeniem jest wykorzystywany w wielu krajach świata. Wszystkie gleby świata zostały podzielone na 12 rzędów (), które dzielą się na jednostki niższego rzędu.
USDA Soil Taxonomy:
Tradycyjny podział gleb w ujęciu geograficzno-genetycznym.
Gleby strefowe
Gleby astrefowe i śródstrefowe

</doc>
<doc id="108215" url="https://pl.wikipedia.org/wiki?curid=108215" title="Izara">
Izara

Izara (niem. "Isar") – rzeka w Austrii i Niemczech (Bawaria), prawy dopływ Dunaju. Długość: 295 km.
Źródła Izary znajdują się w Scharnitz w Austrii, na południe od Mittenwald, na wysokości 1160 m n.p.m. Natomiast uchodzi do Dunaju w Deggendorfie.
Ważniejsze dopływy: Loisach i Amper
Większe miasta położone nad Izarą to: Bad Tölz, Wolfratshausen, Monachium, Freising, Moosburg an der Isar, Landshut, Dingolfing, Landau an der Isar.
Nazwa rzeki ma rodowód celtycki – "isirás" znaczyło tyle, co „szybki”, „silny”, „bystry” (identyczny źródłosłów mają rzeki Isère we Francji i Izera w Polsce i Czechach).

</doc>
<doc id="108216" url="https://pl.wikipedia.org/wiki?curid=108216" title="Order Budowniczych Polski Ludowej">
Order Budowniczych Polski Ludowej

Order Budowniczych Polski Ludowej – polskie odznaczenie cywilne (order), najwyższe odznaczenie państwowe Polski Ludowej.
Order Budowniczych Polski Ludowej został ustanowiony przez Sejm ustawą z dnia 2 lipca 1949 r. w celu „nagrodzenia wyjątkowych zasług położonych dla dzieła budowy Polski Ludowej”.
Zasady nadawania.
W myśl ustawy, Orderem Budowniczych Polski Ludowej mogli być wyróżnieni obywatele polscy, którzy szczególnie zasłużyli się dla budowy Polski Ludowej wybitną działalnością lub wybitnymi czynami w dziedzinach:
Orderem mogły być również wyróżniane przedsiębiorstwa, instytucje i jednostki terytorialne. Order mógł być nadawany tylko jeden raz tej samej osobie. Nadawała go Rada Państwa (do 1952 Prezydent Rzeczypospolitej Polskiej).
Ustawą z 17 lutego 1960 o orderach i odznaczeniach inaczej zredagowano statut orderu. W jej myśl, Order Budowniczych Polskiej Ludowej mógł być nadany obywatelom polskim, którzy położyli szczególnie wybitne zasługi w dziele budowy Polski Ludowej, zwłaszcza w dziedzinach:
Order został zniesiony ustawą z dnia 16 października 1992, lecz nie był już nadawany od 1985.
Odznaczeni.
Pierwsze nadanie Orderu Budowniczych Polski Ludowej miało miejsce w dniu 22 lipca 1949 r., otrzymało je wtedy osiem osób, głównie przodownicy pracy: Wincenty Pstrowski (górnik, pośmiertnie), gen. broni Karol Świerczewski (pośmiertnie), Franciszek Apryas (górnik), Xawery Dunikowski, Franciszek Fiedler, Wanda Gościmińska (włókniarka), Michał Krajewski (murarz) i Stanisław Mazur (rolnik).
W późniejszym okresie otrzymywali je głównie działacze PZPR i przodownicy pracy, lecz także osoby zasłużone dla kultury lub nauki. Order otrzymali m.in. gen. broni Józef Baryła, gen. broni Zygmunt Berling, Bolesław Bierut, Władysław Broniewski, Józef Cyrankiewicz, Halina Czerny-Stefańska, Wiktor Dega, Jan Dobraczyński, Stanisław Ryszard Dobrowolski, Arkady Fiedler, Felicja Fornalska, Natalia Gąsiorowska, Władysław Gomułka, gen. dyw. Mieczysław Grudzień, Stanisław Gucwa, gen. dyw. Zygmunt Huszcza, Maria Iskra, Jarosław Iwaszkiewicz, Henryk Jabłoński, gen. armii Wojciech Jaruzelski, Sylwester Karczmarek, Tadeusz Kotarbiński, Władysław Krasnowiecki, Leon Kruczkowski, Oskar Lange, Stanisław Lorentz, Witold Lutosławski, Juliusz Malewski, Edmund Jan Osmańczyk, Jerzy Putrament, marsz. Polski Konstanty Rokossowski, Włodzimierz Sokorski, Ludwik Solski, marsz. Polski Marian Spychalski, Stanisława Świderska, Piotr Zaremba, gen. dyw. Aleksander Zawadzki, Wojciech Żukrowski, marsz. Polski Michał Rola-Żymierski.
Orderem wyróżniono także: województwo katowickie (1960), miasto Łódź (1960), Wrocław (1965), Kraków i województwo krakowskie (1966), Poznań i województwo poznańskie (1966) oraz Warszawę (1970). W 1974 udekorowano orderem sztandar Związku Bojowników o Wolność i Demokrację (tym samym ZBoWiD odznaczono tym orderem jako pierwsze stowarzyszenie wyższej użyteczności).
18 lipca 1964 w warszawskim Belwederze Władysław Gomułka udekorował 33 osoby Orderem Budowniczych Polski Ludowej. Łącznie do 1984 nadano 305 Orderów Budowniczych Polski Ludowej osobom oraz 6 miastom i województwom, a także organizacji ZBoWiD. Najwięcej nadano ich w 1974 – 56 orderów. 
Pozbawieni orderu.
W 1981 siedem osób pozbawiono orderów, obciążając je za zaistniały kryzys społeczno-ekonomiczny. Utracili je: Edward Babiuch, Zdzisław Grudzień, Franciszek Kaim, Włodzimierz Lejczak, Tadeusz Pyka, Jan Szydlak i Zdzisław Żandarowski. Poza tym z wyroku sądu w 1982 orderu został pozbawiony Józef Cichowłas.
Opis odznaki.
Odznaką Orderu Budowniczych Polski Ludowej jest wykonana ze złota ośmiopromienna gwiazda o średnicy 53 mm, między promieniami znajdują się pola w kształcie kielicha kwiatu, zwrócone do środka gwiazdy. Pola te na awersie pokryte są czerwoną emalią z prześwitami białej emalii. W środku awersu znajduje się okrągła tarcza pokryta szafirową emalią o średnicy 17 mm, z umieszczoną na niej postacią robotnika trzymającego w prawej ręce czerwony sztandar, a w lewej młot. Postać robotnika oraz młot są złote. Tarcza okolona jest dwoma ramkami: złotą i biało emaliowaną, umieszczonymi w ośmiobocznym obramowaniu. Na rewersie promienie gwiazdy są złote, bez emalii. Na środku jest okrągła tarcza o średnicy 19 mm emaliowana na czerwono z napisem PRL, koloru złotego (na orderach nadawanych do 1952 był napis RP). Projektantami orderu byli Michał Bylina i Wojciech Jastrzębowski.
Wstążka orderu miała szerokość 40 mm, koloru czerwonego z ciemnoniebieskimi paskami o szerokości 4 mm po bokach i białym paskiem o szerokości 10 mm pośrodku.
Order noszono na lewej stronie piersi, w kolejności jako pierwszy (od prawej strony).
W 1960 wprowadzono rozetkę na złotej podkładce (dla cywili). Według przepisów ubiorczych MON z 1961 i 1972 na baretce (dla mundurowych) umieszczano rozetkę na złotej podkładce; jednak w załączniku do uchwały Rady Państwa z 1977 przedstawiona jest baretka gładka.

</doc>
<doc id="108219" url="https://pl.wikipedia.org/wiki?curid=108219" title="Letnie Igrzyska Olimpijskie 2000">
Letnie Igrzyska Olimpijskie 2000

XXVII Letnie Igrzyska Olimpijskie (oficjalnie Igrzyska XXVII Olimpiady) odbyły się w 2000 roku w Sydney, w Australii.
Sydney zostało wybrane do tej roli 24 września 1993, kiedy to okazało się lepszym kandydatem od Pekinu, Berlina, Stambułu i Manchesteru. W lipcu 1991 chęć organizacji igrzysk wyraził również Mediolan, ale w marcu 1993 wycofał swoją kandydaturę.
W igrzyskach wzięli udział przedstawiciele 199 państw, a cała impreza odbywała się w dniach 15 września – 1 października. 
Prezydent MKOl Juan Antonio Samaranch triumfalnie oznajmił, że XXVII igrzyska były najwspanialszymi w historii imprezy, a potwierdzeniem tych słów miały być kolejne rekordy organizacyjne – rekordowa liczba krajów uczestniczących, sportowców, dyscyplin oraz konkurencji. Medale zdobyli reprezentanci 80 krajów.
W Sydney po raz pierwszy przeprowadzono rywalizację w taekwondo, triatlonie, w skokach synchronicznych do wody, a także po raz pierwszy wśród kobiet: w pięcioboju nowoczesnym, podnoszeniu ciężarów oraz w konkurencjach trampoliny (gimnastyka sportowa) i skoku o tyczce oraz rzucie młotem (lekkoatletyka). W australijskich igrzyskach zawodnicy 48-krotnie poprawiali lub wyrównywali rekordy świata.
Hasło.
"Dziel się duchem i miej odwagę marzyć (ang. Share The Spirit and Dare to Dream)"
Statystyka medalowa.
W Sydney medale zdobyli zawodnicy z 80 krajów.
Państwa biorące udział w igrzyskach.
Po raz pierwszy na igrzyskach pojawiły się Erytrea, Mikronezja i Palau.
Jako oddzielna drużyna wystąpili sportowcy z Timoru Wschodniego, znajdującego się wówczas pod administracją ONZ.
Na start w igrzyskach, ze względu na dyskryminację kobiet, nie zezwolono rządzonemu przez talibów Afganistanowi.

</doc>
<doc id="108226" url="https://pl.wikipedia.org/wiki?curid=108226" title="Rybnicki Okręg Węglowy">
Rybnicki Okręg Węglowy

Rybnicki Okręg Węglowy (ROW) – okręg przemysłowy w Polsce, inaczej nazywany też Rybnickim Okręgiem Przemysłowym (ROP), w południowej części województwa śląskiego; obejmuje Rybnik, Jastrzębie-Zdrój, Żory, Racibórz, Wodzisław Śląski.
Na terenie Rybnickiego Okręgu Węglowego działa Jastrzębska Spółka Węglowa skupiająca w sobie kopalnie Borynia-Zofiówka-Jastrzębie, Pniówek, Knurów-Szczygłowice i Budryk. Istniała także mniejsza Rybnicka Spółka Węglowa, w której skład wchodziły kopalnie: 1 Maja, Marcel, Chwałowice, Jankowice oraz Rydułtowy i Anna. Po zamknięciu RSW kopalnie przejęła Kompania Węglowa, a następnie Polska Grupa Górnicza.
Geografia.
Położenie.
Rybnicki Okręg Węglowy znajduje się na Płaskowyżu Rybnickim, w południowej części województwa śląskiego, w dorzeczu Odry. Pod względem geologicznym ROW położony jest w Górnośląskim Zagłębiu Węglowym obejmującym cały Górnośląski Okręg Przemysłowy oraz Rybnicki Okręg Węglowy. ROW graniczy z Czechami od południa i z GOP od północy.
Historia.
Początki ROW wiążą się z planem sześcioletnim i modernizacją istniejących w rejonie rybnicko-wodzisławskim dziewięciu starych kopalń węgla kamiennego np. KWK Anna czy KWK Marcel. W 1952 r. Państwowa Komisja Planowania Gospodarczego zleciła pracę nad przygotowaniem planu zagospodarowania ROW. Planowano budowę kopalń w rejonie Wodzisławia, Żor, Jejkowic i Kaczyc. W związku z tym w okresie sześciolatki, unowocześniano stare, ale również rozpoczęto budowę nowej, pierwszej od podstaw Kopalni Węgla Kamiennego 1 Maja w Wodzisławiu Śląskim. W następnych latach przystąpiono do opracowania planów budowy kolejnych nowych kopalń w ROW.
Gospodarka.
Przemysł Rybnickiego Okręgu Węglowego jest rozwinięty dosyć jednokierunkowo (górnictwo węgla kamiennego). Towarzyszy temu znacznie słabszy, niż w GOP stopień rozwoju innych dziedzin przemysłu paliwowo-energetycznego, bazujących na węglu kamiennym. Relacje między wielkością wydobycia węgla a jego ilościami przetwarzanymi na miejscu na różne formy energii są tu o wiele gorsze. Wykorzystuje go bowiem tylko elektrownia w Rybniku oraz trzy zakłady koksownicze, z których jedynie znajdujący się w Radlinie należy do większych. Przemysł elektromaszynowy jest reprezentowany zaledwie przez kilka większych zakładów. Należą do nich: zakłady budowy i remontu maszyn górniczych w Rybniku (RYFAMA S.A.), fabryka kotłów w Raciborzu (Rafako S.A.) i obrabiarek ciężkich w Kuźni Raciborskiej (Rafamet S.A.). W ostatnich latach wiele fabryk i hut zostało zamkniętych (m.in. Huta Silesia w Rybniku), niektóre tereny po tych zakładach zajęły sklepy wielkopowierzchniowe i galerie handlowo-usługowe. Negatywne zjawiska z tym związane najbardziej odczuło peryferyjne Jastrzębie-Zdrój (wzrost bezrobocia oraz znaczny spadek liczby ludności). Na drugim biegunie znalazł się Rybnik, który w udany sposób przekształcił się w ośrodek edukacyjno-handlowo-usługowy okręgu (powstanie Zespołu Szkół Wyższych, centrów handlowo-rozrywkowych), sprzyjało temu centralne położenie w regionie oraz istniejące już wcześniej ośrodki (m.in. filia Politechniki Śląskiej).
Górnictwo.
Zasoby węgla szacowane są na ok. 13,5 mld ton, a soli kamiennej na 3 mld ton. Dominuje tu przemysł wydobywczy (2 koncerny węglowe) oraz metalurgiczny, maszynowy, chemiczny, koksowniczy, materiałów budowlanych i energetyczny (w 1972 otwarto elektrownię w Rybniku o mocy 1600 MW).
Działa również Jastrzębska Spółka Węglowa S.A. Powstała 1 kwietnia 1993 r. jako jednoosobowa spółka Skarbu Państwa z siedzibą w Jastrzębiu-Zdroju. W skład JSW wchodzą 4 kopalnie: Borynia-Zofiówka-Jastrzębie, Pniówek, Budryk i Knurów-Szczygłowice. Istniała także mniejsza Rybnicka Spółka Węglowa S.A., w której skład wchodziły kopalnie: 1 Maja, KWK Marcel, KWK Chwałowice, KWK Jankowice oraz Rydułtowy i Anna, lecz w 2003 roku Rybnicka Spółka Węglowa S.A. została włączona do utworzonej w tym samym roku Kompanii Węglowej S.A. W 2016 r. kopalnie Marcel, Rydułtowy, Jankowice i Chwałowice włączone zostały do Polskiej Grupy Górniczej jako KWK ROW.
Energetyka.
W ROW istnieje jedna elektrownia w Rybniku o mocy ponad 1700 MW powstała w 1972 roku, jedna z największych w kraju. Pierwsze bloki energetyczne uruchomiono w latach 1972–1974, kolejne w roku 1978. Jest największą elektrownią na Górnym Śląsku, wytwarza ponad 7% krajowej produkcji energii elektrycznej.
Dane techniczne elektrowni:
Dodatkowo elektrownia posiada dwie chłodnie kominowe (po 120 metrów) oraz dwa kominy o wysokościach 260 i 300 metrów. Jeden komin przypada na cztery bloki. Układ chłodzenia zakładu oparty jest o sztuczny zbiornik wody (Jezioro Rybnickie) o powierzchni 550 ha.
W kwietniu 2006 r. rozpoczęto budowę Instalacji Mokrego Odsiarczania Spalin (IMOS), a 12 maja 2008 r. o godzinie 17.42 uruchomiony został jeden z dwóch absorberów instalacji mokrego odsiarczania spalin, którego zadaniem jest oczyszczanie spalin z dwóch bloków energetycznych – efektem tego procesu jest biały dym (obłok pary wodnej) unoszący się znad nowego komina o wysokości 120 m.
Handel.
Sektor handlowo-usługowy gwałtownie rozwinął się w pierwszym dziesięcioleciu XXI wieku, szczególnie w centralnym mieście regionu – Rybniku, a także w Żorach. W Rybniku znajdują się m.in.: Auchan, Tesco, Carrefour, OBI, Makro i Castorama; w Jastrzębiu Zdroju Tesco, Carrefour i OBI; w Żorach i Raciborzu – Auchan, Leroy Merlin i Castorama. W okręgu istnieją też 4 sklepy Kaufland, 8 sklepów Lidl, 7 sklepów Netto, 12 sklepów Tesco, 6 sklepów Aldi, 3 sklepy Intermarché, 2 sklepy Stokrotka i 45 sklepów Biedronka. W Rybniku powstały dwa centra rozrywkowo-handlowe: Rybnik Plaza oraz Focus Mall, położone w samym centrum miasta. Ich lokalizacja okazała się jednak bardzo udana – centralnie położony między nimi rynek jeszcze bardziej ożywił się, dodatnio wpłynęła też na kondycję i rozwój sieci mniejszych placówek handlowo-usługowych zlokalizowanych pomiędzy nimi. Centra handlowe powstały także w Jastrzębiu-Zdroju, są to: Galeria Jastrzębie oraz Galeria Zdrój.
Transport.
Komunikacja miejska.
Na terenie ROW działa tylko komunikacja autobusowa. Miejski transport publiczny w ROW organizują: MZK, ZTZ Rybnik, PK Racibórz, Urząd Miasta Wodzisław Śląski. Autobusy organizowane przez MZK Jastrzębie spotkać można prawie w całym okręgu – w Jastrzębiu-Zdroju, Żorach, Pawłowicach, Suszcu, Rybniku, Czerwionce-Leszczynach, Pszowie, Radlinie, Rydułtowach i okolicznych miejscowościach. Głównym zadaniem rybnickiego ZTZ-u jest organizacja komunikacji w Rybniku, choć rybnickie autobusy obsługują również Żory, Marklowice, Pszów, Radlin, Rydułtowy, Rudy. Urząd Miasta Wodzisław Śląski organizuje tylko wewnątrzmiejską komunikację Wodzisławia. PK Racibórz to przede wszystkim wewnątrzmiejska komunikacja Raciborza i najbliższych wsi.
Transport kolejowy.
Dworce kolejowe z komunikacją międzynarodową i krajową znajdują się w Rybniku, Wodzisławiu Śląskim, Raciborzu i Chałupkach. Ponadto komunikacja krajowa i lokalna działa na dworcach i stacjach kolejowych w Żorach, Rydułtowach, Nędzy oraz Olzie.
10 czerwca 2018 r. na mocy porozumienia trzech podmiotów – Rybnika, Wodzisławia Śląskiego i Urzędu Marszałkowskiego Województwa Śląskiego – z Kolejami Śląskimi uruchomiono Szybką Kolej Aglomeracyjną Rybnik – Wodzisław Śląski. Dobowa ilość połączeń w dni robocze na odcinku Rybnik – Wodzisław Śląski wzrosła z 18 do 54.
Transport drogowy.
Autostrada
Drogi krajowe
Drogi wojewódzkie
Sport.
W ROW-ie istnieją kluby piłkarskie: Odra Wodzisław Śląski, KS ROW 1964 Rybnik, Górnik Radlin, GKS Jastrzębie, KS Naprzód Rydułtowy, TS Górnik Pszów, czy LKS Żory Rój. Istnieją także kluby baseballowe (Silesia Rybnik) oraz jastrzębski klub hokejowy JKH GKS Jastrzębie. Najbardziej znaną siatkarską drużyną ROW-u jest KS Jastrzębski Węgiel, który jeszcze jako Ivett Jastrzębie Borynia zdobył mistrzostwo Polski w siatkówce. Rybnicki ROW wielokrotnie zdobywał żużlowe mistrzostwo Polski. W Jastrzębiu-Zdroju odbywają (odbywały) się różne zawody takie jak:
W Rybniku znajduje się Aeroklub ROW, który zajmuje się sportami lotniczymi.
W przeszłości sukcesy odnosił klub koszykówki żeńskiej KK ROW Rybnik, który do 2012 r. występował w ekstraklasie koszykówki.
Edukacja.
Od 2002 r. w Rybniku obok Centrum Kształcenia Inżynierów (filia Politechniki Śląskiej, utworzona w 1962 r.) funkcjonuje filia katowickiego Uniwersytetu Ekonomicznego (pierwotnie w formule Rybnickiego Ośrodka Naukowo – Dydaktycznego). Do 2013 r. w Rybniku działała również filia Uniwersytetu Śląskiego.

</doc>
<doc id="108229" url="https://pl.wikipedia.org/wiki?curid=108229" title="Pak lodowy">
Pak lodowy

Pak lodowy, lód pakowy, lód dryfujący – wieloletnia, pływająca pokrywa lodu morskiego, występująca na obszarach polarnych Ziemi: na Oceanie Arktycznym na półkuli północnej i morzach Antarktyki.
Jest to ogólny termin określający pokrywę lodową morza, która nie jest lodem stałym – przytwierdzonym do brzegu, bariery lodowej, lub gór lodowych osiadłych. Przyjmuje się, że gdy zwartość lodu (tj. stosunek powierzchni pokrytej lodem do powierzchni całkowitej) nie przekracza 60%, używa się wyrażenia lód dryfujący, jeśli jest większa – pak lodowy lub lód pakowy. W przeszłości nie uwzględniano takiego rozróżnienia.
Terminologia.
W zależności od zwartości wyróżnia się:
Lód dryfujący może być różnorodnie rozmieszczony. Wyróżniane są:
Załogi jednostek podwodnych ze względu na inny punkt widzenia nazywają lód dryfujący stropem lub sklepieniem lodowym.
Spiętrzony pak lodowy tworzy torosy.

</doc>
<doc id="108231" url="https://pl.wikipedia.org/wiki?curid=108231" title="Sosna kanaryjska">
Sosna kanaryjska

Sosna kanaryjska ("Pinus canariensis" C. Smith) – gatunek drzewa z rodziny sosnowatych. Sosna kanaryjska występuje na zachodnich Wyspach Kanaryjskich – Gran Canaria, Teneryfa, La Palma, Hierro i Gomera, została naturalizowana w Afryce i Australii. Jest to najwyższe drzewo Wysp Kanaryjskich.
Biologia i ekologia.
Igły pozostają na drzewie od 1,5 do 3 lat. Igły młodociane rosną 3–6 lat. Szyszki otwierają się w kwietniu, po dwóch latach od zapylenia.
Występuje na wysokości 400–2200 m n.p.m., głównie na 600–2000 m. Jest to gatunek sub-tropikalny, znosi ujemne temperatury do -6, −10 °C, nie przetrwa silnych mrozów. Dobrze toleruje susze.
Systematyka.
Pozycja gatunku w obrębie rodzaju "Pinus":
Zagrożenia i ochrona.
Roślina umieszczona w Czerwonej księdze gatunków zagrożonych w grupie gatunków niższego ryzyka (kategoria zagrożenia: LC) w 2003 a następnie w 2013 roku.
W wyniku nadmiernego wycinania w połączeniu z niszczącymi pożarami lasów naturalny zasięg sosny kanaryjskiej został znacznie ograniczony i duże lasy pozostały tylko na wyspach Teneryfa i La Palma. Prowadzone od lat 50. XX wieku nasadzenia, naturalna odnowa drzew, zaprzestanie wycinki oraz lepsza gospodarka leśna pozwoliły łącznie w dużym stopniu odbudować populacje. Drzewa osiągają wiek produkcyjny i trend liczebności populacji jest wzrostowy. Utrzymuje się potencjalne zagrożenie ze strony pożarów, rosnące przy wzmagającym się ruchu turystycznym. Również rozwijająca się infrastruktura, szczególnie na Teneryfie, sięga pasa lasów sosnowych, zabierając siedliska.
Zastosowanie.
Chętnie sadzona jako drzewo ozdobne w parkach i ogrodach w rejonach o suchym i ciepłym klimacie.
Sosna kanaryjska ma drewno wysokiej jakości, cenione za wytrzymałość i twardość.

</doc>
<doc id="108232" url="https://pl.wikipedia.org/wiki?curid=108232" title="Witwatersrand">
Witwatersrand

Witwatersrand (ang. "Ridge of White Waters" – "pasmo białych wód") – pasmo górskie w Republice Południowej Afryki, o długości blisko 100 km i szerokości 37 km, a średniej wysokości 1700 m n.p.m. Ważne zagłębie wydobywcze, głównie złota i uranu (zob. thucholit). Ponadto w Witwatersrand znajdują się złoża platyny, srebra, diamentów. Rudy złota odkryto w 1886.
Z tego rejonu pochodzi niemal 40% złota wydobytego dotychczas w historii na całym świecie. Naukowcy z University of Arizona za pomocą datowania renowo-osmowego ustalili jego wiek na 3 miliardy lat – to o 0,25 mld lat więcej, niż wiek otaczających je skał.

</doc>
<doc id="108233" url="https://pl.wikipedia.org/wiki?curid=108233" title="Józef Baryła">
Józef Baryła

Józef Baryła (ur. 21 listopada 1924 w Zawierciu, zm. 4 sierpnia 2016 w Warszawie) – generał broni Wojska Polskiego, doktor nauk humanistycznych (1964), szef Głównego Zarządu Politycznego WP (1980–1986), wiceminister obrony narodowej (1980–1986), członek Wojskowej Rady Ocalenia Narodowego (1981–1983), działacz partyjny i państwowy, członek Komitetu Centralnego PZPR (1980–1981 i 1985–1990), sekretarz KC PZPR (1985–1988), członek Biura Politycznego KC PZPR (1986–1988), przewodniczący Komisji Prawa i Praworządności KC PZPR (1985–1986), członek prezydium Rady Naczelnej ZBoWiD (1985–1990), ambasador w Syrii i Jordanii (1988–1990). Poseł na Sejm PRL IX kadencji (1985–1989). Uhonorowany wieloma odznaczeniami, w tym Orderem Budowniczych Polski Ludowej i Orderem Odrodzenia Polski II, III i IV klasy.
Życiorys.
Syn Antoniny z Burzyńskich i Edwarda. W czasie II wojny światowej pracował jako robotnik w Hucie Szkła w Zawierciu. Do ludowego Wojska Polskiego wstąpił ochotniczo w maju 1945. Został wcielony do 21 Zapasowego Pułku Artylerii. W latach 1945–1947 brał czynny udział w walkach z oddziałami Ukraińskiej Powstańczej Armii. Ukończył Oficerską Szkołę Artylerii w Toruniu (25 maja 1947).
Na początku swej kariery wojskowej służył w artylerii. Od 1947 był dowódcą plutonu w 23 Pułku Artylerii Lekkiej w Bielsku-Białej (pułk ten wchodził w skład 6 Dywizji Piechoty w Krakowie). W 1949 przeszedł do aparatu partyjno-politycznego wojska. Początkowo był kierownikiem sekcji polityczno-wychowawczej w 40 Pułku Artylerii Lekkiej w Jarosławiu (pułk ten znajdował się w strukturach 9 Dywizji Piechoty w Rzeszowie). W 1949 przeszedł na stanowisko inspektora Zarządu Politycznego Dowództwa Okręgu Wojskowego nr V w Krakowie. Od 1950 studiował w Wojskowej Akademii Politycznej im. Feliksa Dzierżyńskiego w Warszawie, którą ukończył z pierwszą lokatą w 1953 (w 1956 uzyskał stopień magistra pedagogiki). W latach 1953–1955 był zastępcą komendanta do spraw politycznych Oficerskiej Szkoły Samochodowej w Pile. W latach 1955–1960 zastępca ds. politycznych dowódcy 8 Dywizji Artylerii Przełamania w Bemowie Piskim. W latach 1960–1968 – zastępca szefa Zarządu Propagandy i Agitacji Głównego Zarządu Politycznego WP.
W 1964, studiując zaocznie, obronił pracę doktorską w Wojskowej Akademii Politycznej im. Feliksa Dzierżyńskiego. W kolejnych latach ukończył kurs Operacyjno-Strategiczny Wojskowej Akademii Sztabu Generalnego Sił Zbrojnych ZSRR w Moskwie (1973) oraz Centralny Kurs Kadry Kierowniczej przy Komitecie Centralnym PZPR (1977).
W latach 1968–1969 pełnił funkcję szefa Zarządu Propagandy i Agitacji GZP WP. Od 11 stycznia 1969 do 7 lipca 1972 był zastępcą dowódcy Pomorskiego Okręgu Wojskowego ds. politycznych. Będąc na tym stanowisku, 6 października 1970 został awansowany uchwałą Rady Państwa PRL do stopnia generała brygady. Nominację wręczył 10 października 1970 w Belwederze przewodniczący Rady Państwa PRL marszałek Polski Marian Spychalski.
W lipcu 1972 objął stanowisko I zastępcy szefa Głównego Zarządu Politycznego WP (gen. Włodzimierza Sawczuka). 1 października 1974 awansowany uchwałą Rady Państwa PRL do stopnia generała dywizji. Nominację wręczył w Belwederze przewodniczący Rady Państwa PRL prof. Henryk Jabłoński.
7 maja 1980 mianowany (w miejsce odwołanego gen. Włodzimierza Sawczuka) szefem Głównego Zarządu Politycznego WP, a 11 października 1980 wiceministrem obrony narodowej. W latach 1981–1983 był członkiem Wojskowej Rady Ocalenia Narodowego. 24 września 1983 awansowany uchwałą Rady Państwa PRL do stopnia generała broni. Nominacje wręczył 10 października 1983 w Belwederze przewodniczący Rady Państwa PRL prof. Henryk Jabłoński. Odpowiadał za propagandę wojskową w okresie stanu wojennego (1981–1983).
Jako szef Głównego Zarządu Politycznego ustalał kierunki pracy partyjno-politycznej w siłach zbrojnych, wydawał zarządzenia, wytyczne i instrukcje normujące działalność instancji i organizacji partyjnych w wojsku. Jego zastępcami i bliskimi współpracownikami byli generałowie: Henryk Koczara, Tadeusz Szaciłło, Albin Żyto, Władysław Honkisz, Tadeusz Kojder i Mieczysław Włodarski.
Równolegle z karierą wojskową piastował szereg funkcji partyjnych: członek PPR od 1946, PZPR od 1948. Wielokrotnie był członkiem instancji partyjnych na różnych szczeblach. W latach 1956–1958 członek egzekutywy PZPR w Piszu. W 1960 był członkiem egzekutywy PZPR w Giżycku. W 1969 został członkiem plenum Komitetu Wojewódzkiego PZPR w Bydgoszczy. Od VI Zjazdu PZPR (1971) wchodził w skład centralnych władz partyjnych: w latach 1971–1975 – członek Centralnej Komisji Kontroli Partyjnej PZPR, w latach 1975–1980 – zastępca członka KC PZPR, w latach 1980–1981 – członek KC PZPR. Od 1977 wchodził w skład Rady Redakcyjnej „Życia Partii”. W 1981 był członkiem tzw. Komisji Grabskiego powołanej przez Komitet Centralny PZPR w celu ustalenia odpowiedzialności osobistej członków ekipy Edwarda Gierka. Na IX Nadzwyczajnym Zjeździe PZPR (lipiec 1981) nie został wybrany w skład Komitetu Centralnego PZPR. W latach 1981–1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. 16 lipca 1982 na wniosek I sekretarza KC PZPR gen. armii Wojciecha Jaruzelskiego dokooptowany w skład Komitetu Centralnego został ponownie zastępcą członka KC PZPR, od 14 maja 1985 ponownie członkiem KC PZPR. Podczas Krajowej Konferencji Delegatów PZPR w dniach 16–18 marca 1983 brał udział w pracach Komisji Wniosków i Rezolucji.
21 grudnia 1985 wybrany na sekretarza KC PZPR. W związku z tym faktem 4 stycznia 1986 został urlopowany z wojska i przestał być szefem GZP WP. Od tego momentu wchodził w skład ścisłych władz partyjnych. Jako sekretarz KC nadzorował pion organizacyjny KC oraz MON i MSW. W latach 1985–1986 – przewodniczący Komisji Prawa i Praworządności KC PZPR. Na X Zjeździe PZPR (3 lipca 1986) wybrany na członka Biura Politycznego KC PZPR. Od lipca 1986 do marca 1989 przewodniczący Komisji ds. Wewnątrzpartyjnych oraz Działalności Partii w Organach Przedstawicielskich i Administracji Państwowej KC PZPR oraz przewodniczący Rady Redakcyjnej „Życia Partii”. Stał także na czele Zespołu Komitetu Obrony Kraju ds. Patriotyczno-Obronnego Wychowania Społeczeństwa ze Szczególnym Uwzględnieniem Młodzieży.
Ponadto w latach 1985–1989 był posłem na Sejm PRL IX kadencji z okręgu Bydgoszcz, członkiem Prezydium Klubu Poselskiego PZPR oraz członkiem Sejmowej Komisji Edukacji Narodowej. Był długoletnim zastępcą przewodniczącego, a w latach 1984–1989 przewodniczącym Komitetu Redakcyjnego kwartalnika „Wojskowy Przegląd Historyczny”. W latach 1985–1990 – członek Prezydium Rady Naczelnej ZBoWiD. W latach 1983–1989 był członkiem prezydium Krajowej Rady Towarzystwa Przyjaźni Polsko-Radzieckiej, a w latach 1983–1988 zastępcą przewodniczącego Rady Obywatelskiej Budowy Pomnika Szpitala Centrum Zdrowia Matki Polki.
14 czerwca 1988 odwołany z funkcji sekretarza KC PZPR. W dniach 20–21 grudnia 1988, na I części X Plenum KC PZPR, gen. Wojciech Jaruzelski przeprowadził głęboką rekonstrukcję kierownictwa PZPR. Z Biura Politycznego KC odeszło sześciu z piętnastu członków: Józef Baryła oraz Jan Główczyk, Tadeusz Porębski, Zbigniew Messner, Zygmunt Murański i Zofia Stępień (po ich odejściu awansowali w strukturach PZPR m.in. Stanisław Ciosek, Leszek Miller i Zygmunt Czarzasty), co umożliwiło podczas II części tego Plenum, która odbyła się w styczniu 1989, podjęcie decyzji o rozpoczęciu rozmów z „Solidarnością”, które zakończyły się likwidacją PZPR-owskiego systemu władzy w PRL.
W 1982 znalazł się w grupie wojskowych działaczy partyjnych wyróżnionych przez Sekretariat KC PZPR medalem 100-lecia Polskiego Ruchu Robotniczego. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR, któremu przewodniczył I sekretarz KC PZPR.
Od 17 listopada 1988 do 30 września 1990 Józef Baryła pełnił funkcję ambasadora PRL i RP w Syrii, a od 15 grudnia 1988 do 30 września 1990 także w Haszemidzkim Królestwie Jordanii. Listy uwierzytelniające w Syrii złożył 26 stycznia 1989, a w Jordanii 8 czerwca 1989. Po powrocie do kraju we wrześniu 1990 przebywał w dyspozycji MON. Od 3 lipca 1991 w stanie spoczynku. Z okazji zakończenia zawodowej służby wojskowej został pożegnany przez ministra obrony narodowej wiceadmirała Piotra Kołodziejczyka.
Był członkiem Klubu Generałów Wojska Polskiego. Zmarł w Warszawie, został pochowany na cmentarzu ewangelicko-reformowanym w Warszawie (kwatera H-1-3). Informacja o śmierci nie została podana do publicznej wiadomości.
Życie prywatne.
Od 1948 żonaty z Martą z domu Tomiczek. Małżeństwo miało córkę.

</doc>
<doc id="108234" url="https://pl.wikipedia.org/wiki?curid=108234" title="Joni Madraiwiwi">
Joni Madraiwiwi

Joni Madraiwiwi (ur. 1957, zm. 29 września 2016) – fidżyjski polityk i prawnik, ratu.
Studiował nauki prawne na Uniwersytecie w Adelajdzie (Australia, 1982, bakałarz praw) i na Uniwersytecie McGilla w Montrealu (Kanada, 1988, magister praw). Pracował w urzędzie Prokuratora Generalnego Fidżi oraz Sądzie Apelacyjnym Fidżi. W 1997 został mianowany sędzią Sądu Najwyższego. Zrezygnował z urzędu sędziego w roku 2000 i zajął się prywatną praktyką prawniczą.
15 grudnia 2004 został mianowany przez prezydenta Josefę Iloilo na stanowisko wiceprezydenta Fidżi i zatwierdzony przez Wielką Radę Wodzów; objął tę funkcję 10 stycznia 2005. Stanowisko wiceprezydenta – ważne ze względu na osobę prezydenta, będącego w podeszłym wieku i cierpiącego na chorobę Parkinsona – było nieobsadzone od listopada 2004, kiedy to do rezygnacji został zmuszony Jope Seniloli. W marcu 2006 Madraiwiwi został zatwierdzony na kolejną kadencję wiceprezydencką.

</doc>
<doc id="108235" url="https://pl.wikipedia.org/wiki?curid=108235" title="Tarent">
Tarent

Tarent ( , , w dialekcie tarenckim "Tarde" lub "Tarande") – miasto i gmina w regionie Apulia, w prowincji Tarent, w południowych Włoszech. Ważny handlowy i wojenny port morski na Morzu Śródziemnym, ośrodek przemysłu stalowego, chemicznego i spożywczego. W mieście znajdują się stocznie wojenne.
Według danych na rok 2004 gminę zamieszkiwało 201 349 osób, 927,9 os./km².
W starożytności miasto usytuowane było na półwyspie chronionym przez wzgórze, obecnie wznosi się na miejscu dawnej greckiej nekropolii. Port handlowy znajduje się w zatoce Mar Grande chronionej przez wysepki San Pietro i San Paolo, a port wojenny w zatoce Mar Piccolo w części miasta oddzielonej od reszty przekopanym w XIX w. kanałem. Wybrzeże morskie w okolicach portu jest silnie ufortyfikowane.
Historia.
Tarent ("Taras"), założony w 706 p.n.e. przez Spartan, był jedyną kolonią spartańską. Założyli go potomkowie periojków zrodzeni ze spartańskich kobiet (w trakcie wojen meseńskich Spartanie zezwolili na związki między periojkami a wolnymi kobietami; później jednak unieważnili zawarte w ten sposób związki, a męskich potomków z nich pochodzących zmusili do emigracji). Przywódca wygnańców udał się po radę do wyroczni delfijskiej, a ta wskazała przystań w Tarencie jako miejsce dla osiedlenia się. Są i inne legendy dotyczące powstania miasta. Według jednej z nich jego założycielem miał być Herakles albo Taras, syn Posejdona. Herbem miasta jest Taras dosiadający delfina.
Tarent był ważnym ośrodkiem handlowym i wolnym miastem w Wielkiej Grecji. Pierwotnie ustrojem politycznym Tarentu była monarchia, wzorowana prawdopodobnie na spartańskiej. W roku 466 p.n.e. Tarent walczył z przybyłymi z Ilirii Japygami. Ponoć zginęło wówczas tak wielu arystokratów, że ustrój monarchiczny zastąpiony został demokracją. W tym czasie silne wpływy w Tarencie mieli Pitagorejczycy.
W roku 472 p.n.e. miasto podpisało przymierze z Regium (dzisiejsze Reggio), inną kolonią grecką, przeciw Lukanom i innym ludom zamieszkującym Apulię, lecz zostało pokonane pod dzisiejszym Ceglie. W czasie wojny peloponeskiej Tarent stanął po stronie Sparty, wspomagając ją okrętami wojennymi po wyprawie Ateńczyków na Sycylię. Ateny z kolei próbowały podburzyć przeciwko miastu Mesapiów. W roku 432 p.n.e. po kilkunastu latach walk, Tarent pokonał grecką kolonię Turioj ("Thurii").
W roku 367 p.n.e. Kartagińczycy i Etruskowie podpisali pakt przeciw Tarentowi. W 343 p.n.e. Tarentczycy zwrócili się o pomoc do Sparty przeciw agresji Bruttów i w 342 p.n.e. Archidamus III, król Sparty, pobił napastników. Jednak cztery lata później połączone siły Spartan i Tarentczyków zostały pokonane, a Archidamus zginął. O pomoc w walce z Bruttami, Lukanami i Samnitami Tarent zwrócił się w 333 p.n.e. do władcy Epiru z rodu Molossów, Aleksandra. W 331 p.n.e. siły Tarentu zostały pobite w bitwie pod Pandozjom koło Cosentii. W końcu w roku 320 p.n.e. Tarent podpisał pokój z Samnitami. W 304 p.n.e. Lukanowie znów zaatakowali Tarent, który tym razem poprosił o pomoc Agatoklesa, tyrana Syrakuz i władcę Sycylii. Ten opanował Bruttium.
W III w. p.n.e. Tarent, obawiając się ekspansji Rzymu, wezwał na pomoc króla Epiru, Pyrrusa. Pyrrus nie pokonał jednak Rzymu i w 270 p.n.e. Tarent musiał się poddać. Miasto podpisało z Rzymem przymierze. Podczas II wojny punickiej mieszkańcy Tarentu opowiedzieli się po stronie Hannibala. W roku 209 p.n.e. Brucjowie zdobyli miasto. 30 tysięcy Greków zostało sprzedanych w niewolę, a skarby powędrowały do Rzymu.
W roku 122 p.n.e. Rzymianie założyli nową kolonię o nazwie "Neptunia", na cześć rzymskiego boga. Pierwotnie kolonia zasiedlona przez Rzymian była odseparowana od greckiego miasta, ale w roku 89 p.n.e., kiedy Tarent stał się "municypium", nastąpiło połączenie obu miejscowości. W roku 37 p.n.e. w Tarencie Marek Antoniusz, Oktawian August i Lepidus przedłużyli na kolejne pięć lat II triumwirat.
W latach 1063–1088 Tarent był siedzibą hrabstwa, a następnie w latach 1088–1465 – księstwa (pierwszym księciem był Boemund I z normańskiego rodu Hauteville).
W listopadzie 1940, podczas II wojny światowej, Brytyjczycy dokonali śmiałego zbombardowania włoskiej bazy wojennej w Tarencie.

</doc>
<doc id="108238" url="https://pl.wikipedia.org/wiki?curid=108238" title="Jakub Berman">
Jakub Berman

Jakub Berman (ur. 23 grudnia 1901 w Warszawie, zm. 10 kwietnia 1984 tamże) – polski prawnik i polityk komunistyczny żydowskiego pochodzenia, członek prezydium tajnego Centralnego Biura Komunistów Polski przy KC WKP(b) (styczeń–sierpień 1944), członek Biura Politycznego KC PPR (VIII.1944–XII.1948), następnie członek Biura Politycznego KC PZPR (XII.1948–V.1956), członek Sekretariatu KC (1948-1954) i Sekretariatu Biura Politycznego KC. Członek Komisji Wojskowej Biura Politycznego KC PZPR, nadzorującej Ludowe Wojsko Polskie od maja 1949. Wiceprezes Rady Ministrów w latach 1954–1956, poseł do Krajowej Rady Narodowej, na Sejm Ustawodawczy oraz na Sejm PRL I kadencji. Wraz z Bolesławem Bierutem i Hilarym Mincem stanowił w latach 1949–1956 najściślejsze kierownictwo PZPR, członek Centralnej Komisji Porozumiewawczej Stronnictw Demokratycznych w 1946.
Życiorys.
Urodził się w rodzinie żydowskiej, jako syn Isera (Izydora) i Guty (Gustawy). Miał czworo rodzeństwa, dwóch braci: Adolfa (1906–1978), który w 1950 wyjechał do Izraela i Mietka (Mieczysława; zginął w Treblince) oraz dwie siostry: Annę Wołek (zamordowaną wraz z mężem Pawłem i córką Leną w obozie zagłady w Treblince) i Irenę Olecką (1918–2000, pedagog).
Ukończył w 1925 studia na Wydziale Prawa Uniwersytetu Warszawskiego. W 1924 został członkiem Związku Młodzieży Komunistycznej, a w 1928 – Komunistycznej Partii Polski, w KPP był członkiem centralnego wydziału krajowego, sekretarzem podwydziału inteligenckiego, pracował w Centralnej Redakcji Krajowej. Od 1927 do 1939 pracował w Biuletynie Żydowskiej Agencji Telegraficznej.
Po agresji III Rzeszy na Polskę 7 września 1939 opuścił Warszawę po apelu radiowym płk. Romana Umiastowskiego o ewakuację mężczyzn zdolnych do noszenia broni na wschód, pozostawiając rodzinę w Warszawie. Agresja ZSRR na Polskę zastała go w Tarnopolu. Został inspektorem pracy w Białymstoku, przyjął obywatelstwo sowieckie, ściągnął do Białegostoku żonę i córkę. Od marca do czerwca 1941 pracował w redakcji „Sztandaru Wolności” – organu Komunistycznej Partii Białorusi wydawanego w Mińsku.
Po ataku Niemiec na ZSRR 24 czerwca 1941 opuścił Mińsk wraz z całą redakcją i rodziną, uciekając pieszo na wschód. Poprzez Mohylew i Briańsk dotarł w sierpniu 1941 do Moskwy, został zatrudniony w redakcji Radiostacji Kościuszko, kierowanej przez Zofię Dzierżyńską. Pracował w niej do ewakuacji centralnych instytucji sowieckich z Moskwy we wrześniu-październiku 1941, gdy Radiostację Kościuszko i aparat Kominternu ewakuowano do Ufy. Berman został wówczas skierowany przez Komitet Wykonawczy Kominternu do ewakuowanej z Puszkina Międzynarodowej Szkoły Leninowskiej Kominternu w Kusznarenkowie k. Ufy, gdzie był wykładowcą i kierownikiem grupy polskiej. Funkcję tę pełnił do 1943, szkoląc komunistów, którzy byli później przerzucani do Polski i wchodzili tam w skład powołanej w styczniu 1942 Polskiej Partii Robotniczej (PPR). Od sierpnia 1943 ponownie w redakcji Radiostacji Kościuszko w Moskwie. Organizator i członek Związku Patriotów Polskich, w grudniu 1943 powołano go na sekretarza wydziału krajowego ZPP.
Współorganizator i członek tajnego Centralnego Biura Komunistów Polski przy Komitecie Centralnym Wszechzwiązkowej Komunistycznej Partii (bolszewików) (styczeń-luty 1944), faktycznie kierujący pracami Biura. W lipcu 1944 współuczestniczył w powołaniu w Moskwie Polskiego Komitetu Wyzwolenia Narodowego i współredagował jego manifest.
Od sierpnia 1944 do grudnia 1948 członek Biura Politycznego Komitetu Centralnego Polskiej Partii Robotniczej – struktury ściśle tajnej od sierpnia 1944 do I Zjazdu PPR w grudniu 1945, następnie od grudnia 1948 do maja 1956 członek Biura Politycznego Polskiej Zjednoczonej Partii Robotniczej, Sekretariatu Biura Politycznego i Sekretariatu KC PZPR.
16 maja 1945 powołany na stanowisko podsekretarza stanu w Prezydium Rady Ministrów, które pełniło funkcję nadrzędną wobec całego rządu. Funkcję sprawował nieprzerwanie do listopada 1952 Było to w tym okresie jego jedyne oficjalne stanowisko państwowe. Od listopada 1952 – do lutego 1954 był członkiem Prezydium Rady Ministrów, a następnie w latach 1954–1956 wicepremierem. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
W latach 1949–1954 był członkiem Komisji Biura Politycznego KC PZPR ds. Bezpieczeństwa Publicznego, nadzorującej aparat represji stalinowskich w Polsce, współodpowiedzialny za represyjną działalność Ministerstwa Bezpieczeństwa Publicznego. W drugiej połowie lat 40. XX wieku umocnił swoją pozycję w kraju, stanowiąc wraz z Bolesławem Bierutem i Hilarym Mincem trójkę stanowiącą najściślejsze kierownictwo PZPR. Bez zajmowania eksponowanych stanowisk kierował ideologią partii komunistycznej oraz aparatem represji. Był uważany za tzw. "szarą eminencję". Miał kierowniczy udział w morderstwach politycznych wspólnie ze Stanisławem Radkiewiczem. Od grudnia 1952 do marca 1954 był sekretarzem KC PZPR odpowiedzialnym za oświatę.
W maju 1957, w ramach "odwilży październikowej 1956", został usunięty z PZPR. Do przejścia na emeryturę w 1969 pracował w wydawnictwie „Książka i Wiedza”.
Na początku 1980 uległ poważnemu wypadkowi samochodowemu, przez półtora roku przebywał w szpitalu i pozostał niepełnosprawny.
Zmarł w Warszawie. Pochowany jest na Cmentarzu Wojskowym na Powązkach (kwatera B35, rząd 7, grób 15). Od 1928 żonaty z Gustawą z d. Grynberg (1900–1978), z którą miał córkę Lucynę (1929–2019), żonę Feliksa Tycha.
Bohater jednego z wywiadów w książce Teresy Torańskiej "Oni".

</doc>
<doc id="108240" url="https://pl.wikipedia.org/wiki?curid=108240" title="Mistrzostwa Świata w Piłce Nożnej 1994">
Mistrzostwa Świata w Piłce Nożnej 1994

XV Mistrzostwa Świata w Piłce Nożnej w 1994 po raz pierwszy odbyły się w Stanach Zjednoczonych. Turniej finałowy trwał od 17 czerwca do 17 lipca 1994.
Faza grupowa.
Legenda do tabelek:
Dwie pierwsze drużyny z każdej grupy oraz cztery najlepsze zespoły z trzecich miejsc awansowały do dalszych gier.
Faza pucharowa.
UWAGA: W nawiasach podane są wyniki po rzutach karnych
Finał.
MISTRZ ŚWIATA 1994
BRAZYLIA CZWARTY TYTUŁ

</doc>
<doc id="108241" url="https://pl.wikipedia.org/wiki?curid=108241" title="ROW">
ROW



</doc>
<doc id="108242" url="https://pl.wikipedia.org/wiki?curid=108242" title="Mies van der Rohe">
Mies van der Rohe



</doc>
<doc id="108244" url="https://pl.wikipedia.org/wiki?curid=108244" title="Stefan I Sidarouss">
Stefan I Sidarouss

Stefan I Sidarouss (22 lutego 1904, Kair – 23 sierpnia 1987, Kair) – egipski duchowny katolicki (obrządku koptyjskiego), patriarcha Aleksandrii, kardynał.
Życiorys.
Był zakonnikiem w Kongregacji Misjonarzy (C.M., lazaryści), kształcił się w zakonnych domach nauki we Francji. 22 lipca 1939 przyjął w Dax (Francja) święcenia kapłańskie, był następnie wykładowcą seminarium w Evreux oraz scholastykiem w Dax i Montmagny. W 1946 powrócił do Egiptu i objął stanowisko dyrektora Instytutu Kościelnego Katolickich Koptów w Tantah.
9 sierpnia 1947 został mianowany biskupem tytularnym Sais, z obowiązkami biskupa pomocniczego koptyjskiego patriarchatu Aleksandrii. 25 stycznia 1948 przyjął sakrę biskupią. 10 maja 1958 wybrany na koptyjskiego patriarchę Aleksandrii. Brał udział w Soborze Watykańskim II (1962-1965).
22 lutego 1965 na pierwszym konsystorzu papieża Pawła VI został wyniesiony do godności kardynalskiej. Papież, który swoimi nominacjami pragnął wzmocnić znaczenie patriarchów katolickich kościołów wschodnich (kardynałami zostali także m.in. Maksymos IV Saigh i Paul-Pierre Meouchi), nadał Sidaroussowi rangę kardynała-patriarchy (najwyższą w Kolegium Kardynalskim, równorzędną z kardynałami-biskupami). Kardynał Sidarouss uczestniczył w kolejnych sesjach Światowego Synodu Biskupów w Watykanie (1967, 1969, 1971, 1974, 1977, 1980, 1983), a także obu konklawe w 1978 oraz w I sesji plenarnej Kolegium Kardynalskiego w Watykanie w listopadzie 1979.
Utracił czynne prawo wyborcze na konklawe wraz z ukończeniem 80. roku życia 22 lutego 1984. Dwa lata później (w maju 1986) zrezygnował z godności patriarchy Aleksandrii.

</doc>
<doc id="108245" url="https://pl.wikipedia.org/wiki?curid=108245" title="Stefanos Sidarouss">
Stefanos Sidarouss



</doc>
<doc id="108246" url="https://pl.wikipedia.org/wiki?curid=108246" title="Gleby bagienne">
Gleby bagienne

Gleby bagienne – typ gleb, powstający w warunkach stałej wilgotności gruntu, spowodowanej płytkim położeniem zwierciadła wód podziemnych i przy obecności roślin wilgotnolubnych. Na ich kierunek rozwoju wpływa niedostatek tlenu, co hamuje rozkład resztek organicznych i powoduje powstanie torfu. W Polsce spotykane głównie na pojezierzach i na Polesiu; wraz z glebami murszowymi zajmują ok. 7% powierzchni kraju. Obszary ich występowania są wykorzystywane jako łąki i pastwiska. Gleby bagienne należą do gleb śródstrefowych. Gleby te są mało urodzajne, ponieważ nie przepuszczają wody lub proces przepuszczalności trwa przez długi okres.

</doc>
<doc id="108247" url="https://pl.wikipedia.org/wiki?curid=108247" title="Isara">
Isara



</doc>
<doc id="108249" url="https://pl.wikipedia.org/wiki?curid=108249" title="Kleopatra (ujednoznacznienie)">
Kleopatra (ujednoznacznienie)



</doc>
<doc id="108250" url="https://pl.wikipedia.org/wiki?curid=108250" title="George Hunter">
George Hunter

George Hunter (ur. 22 lipca 1927, zm. 14 grudnia 2004) – bokser południowoafrykański, mistrz olimpijski 1948.
Zdobył mistrzostwo olimpijskie w kategorii półciężkiej (75-81 kg) na olimpiadzie w Londynie. Występ na igrzyskach przyniósł mu także honorowe wyróżnienie Pucharem Barkera, przyznawanym dla najlepiej technicznie wyszkolonego uczestnika turnieju olimpijskiego.

</doc>
<doc id="108251" url="https://pl.wikipedia.org/wiki?curid=108251" title="Jan II Szalony">
Jan II Szalony

Jan II żagański (Szalony, Zły, Dziki, Okrutny) (ur. 16 czerwca 1435, zm. 22 września 1504 w Wołowie) – od 1449 z bratem Wacławem, książę na Przewozie (faktyczne rządy), od 1461 w Nowogrodzie Bobrzańskim, 1461–1467 i 1472 w Żaganiu, abdykował, 1476–1488 książę na Głogowie, Kożuchowie i Szprotawie, usunięty, ok. 1497–1504 w Wołowie.
Jan II był najmłodszym synem Jana I żagańskiego i Scholastyki saskiej oraz ostatnim księciem głogowsko-żagańskim z dynastii piastowskiej.
Jan wcześnie (w 1439 roku) osierocony przez ojca znalazł się pod opieką starszych braci Baltazara i Rudolfa. Podział ojcowizny nastąpił w 1449, kiedy to Jan II, wraz z chorym psychicznie bratem Wacławem otrzymał Przewóz z okręgiem. Faktyczne rządy w księstwie znalazły się w rękach Jana.
Otrzymana część ojcowizny ze stołecznym Przewozem na czele, nie zadowoliła najmłodszego syna Jana I, który żądał od starszych braci Baltazara i Rudolfa sprawiedliwszego podziału. W tej fazie konfliktu spór został zakończony w 1453 roku ugodą zawartą za pośrednictwem Fryderyka saskiego.
Po śmierci Rudolfa żagańskiego w 1454 roku i pod nieobecność Baltazara, który przebywał w Prusach, Jan II otrzymał w zarząd dzierżone dotąd przez braci księstwo żagańskie. Próbował wówczas na stanach księstwa wymusić (skutecznie) złożenia sobie hołdu lennego, co ostatecznie zostało unieważnione w związku z powrotem Baltazara na Śląsk w 1458 roku.
Do ponownych zadrażnień doszło w 1461 roku, kiedy Jan dzięki pomocy króla czeskiego Jerzego z Podiebradów przemocą zajął księstwo żagańskie. W tym samym roku przyłączył również do swoich włości odziedziczoną po matce jej oprawę wdowią z Nowogrodem Bobrzańskim na czele. Żagań utracił dopiero sześć lat później, kiedy w sprawę zegnanego z tronu Baltazara zaangażował się jego kuzyn książę głogowski Henryk XI.
Jan II jednak nie rezygnował i, tym razem korzystając z pomocy króla węgierskiego Macieja Korwina (otrzymał od niego 10 000 florenów na werbowanie żołnierzy potrzebnych do zdobycia tronu czeskiego), ponownie zdobył księstwo żagańskie, a samego Baltazara w 1472 roku pojmał we wsi Witoszyn Dolny i uwięził w wieży w przewozkiego zamku, gdzie tenże po ponad dwóch miesiącach zmarł śmiercią głodową.
Zdobyte tak dużymi nakładami księstwo żagańskie Jan II dzierżył tylko przez kilka miesięcy, jeszcze bowiem w tym samym roku niespodziewanie sprzedał je (łącznie z Przewozem) książętom saskim: Ernestowi i Albrechtowi za 50000 florenów węgierskich. W układzie potwierdzonym przez Macieja Korwina zagwarantowano również przyzwoitą rentę pieniężną Wacławowi. Księcia żagańskiego nazwano wówczas "Janem Bez Ziemi".
Pomimo sprzedaży księstwa Jan II starał się w dalszym ciągu prowadzić aktywną politykę. W 1474 roku na czele wojsk zwerbowanych przez Korwina zorganizował udany rajd na Wielkopolskę, skąd przywiózł bogate łupy. Nie przyniosło to oczywiście zbyt dobrych stosunków z Polską.
W roku 1476 umarł książę głogowski Henryk XI, najprawdopodobniej otruty na polecenie margrabiów brandenburskich. Do schedy po ostatnim Piaście głogowskim zgłosili pretensje władcy brandenburscy, Maciej Korwin, Jagiellonowie oraz Jan II Szalony.
W pierwszej fazie wojny o sukcesję głogowską Jan II Szalony był popierany przez króla Węgier Macieja Korwina. Jego przeciwnicy z Brandenburgii szukali poparcia w Czechach i Polsce. Doszło nawet do zawarcia małżeństwa pomiędzy Władysławem Jagiellończykiem, a Barbarą (wdową po Henryku XI), ale nigdy nie zostało skonsumowane i w świetle prawa kanonicznego było nieważne. Jan korzystając z układów Macieja Korwina w Rzymie chciał zmusić mieszkańców księstwa do złożenia przysięgi. Legat papieski nałożył wtedy klątwę na mieszkańców Głogowa, co miało ich zmusić do podporządkowania się Janowi.
Pierwszy sukces Jan odniósł w dniu 7 grudnia 1476, kiedy w Żaganiu przyjął hołd stanów księstwa. W dniu 8 grudnia 1476 roku Maciej Korwin uznał Jana Szalonego za dziedzica Henryka XI. Na przełomie lat 1476/1477 załogi brandenburskie zostały wyparte ze Szprotawy i Kożuchowa. W rękach margrabiego Albrechta pozostało jedynie Krosno Odrzańskie. W początkach 1477 roku ogłoszono rozejm pomiędzy walczącymi stronami, trwający do kwietnia 1477. Działania wojenne zostały wznowione wiosną 1477 roku przy dużym zaangażowaniu wojsk czeskich i węgierskich. Klęska Węgrów pogorszyła sytuację Jana II. Mieszkańcy Głogowa dochowali jednak wierności Janowi. Działania wojenne zostały przerwane kolejnym rozejmem. Strony walczące usiłowały rozwiązać problem drogą dyplomacji, jednak jesienią 1477 roku rozejm został zerwany przez Jana, który dwukrotnie najeżdżał posiadłości brandenburskie docierając aż pod Berlin i Frankfurt nad Odrą. Działania wojenne trwały przez cały 1478 rok z różnym skutkiem dla stron walczących. Pozycja księcia żagańskiego wzmacniała się na terenie księstwa głogowskiego. W połowie 1479 roku został zawarty rozejm pomiędzy stronami walczącymi, na mocy którego margrabia Albrecht zrezygnował z pretensji do księstwa głogowskiego za kwotę 50 tysięcy florenów. Rokowania pomiędzy Janem a Brandenburgią trwały do września 1482 roku. Ostatecznie uznano porozumienia rozejmowe zawarte trzy lata wcześniej w Ołomuńcu. Księstwo głogowskie przypadło Janowi, a jego część północna Brandenburgii (okolice Krosna Odrzańskiego, Sulechowa, Świebodzina i Lubska). Zgodnie z porozumieniem z Maciejem Korwinem, Jan II Szalony miał rządzić w księstwie tylko dożywotnio. Po jego śmierci miało ono przypaść Maciejowi Korwinowi i jego następcom.
W 1480 roku książę głogowsko-żagański podjął starania o połączenie Głogowa (miasto było podzielone na część królewską i książęcą, w części królewskiej rezydowała Małgorzata Cylejska (zm. 1480)). W mieście doszło do 7-tygodniowego oblężenia zamku. W dniu 1 maja 1480 zamek został zdobyty, a miasto po prawie 150 latach zjednoczone.
Ambicje Jana Szalonego sięgały coraz wyżej, w związku z czym pomiędzy nim a Maciejem Korwinem musiało dojść do wojny. W styczniu 1488 roku Jan II oświadczył, że przekazuje księstwo głogowskie trzem swoim zięciom – synom księcia ziębickiego i hrabiego kłodzkiego Henryka I Starszego, którzy poślubili trzy jego córki: Salomeę, Annę i Jadwigę. Ta deklaracja prowadziła prosto do wojny. Jan chciał za wszelką cenę zmusić stany księstwa do złożenia przysięgi lennej przyszłym władcom. Niestety te były zbyt oporne, więc książę skazał siedmiu przedstawicieli rady miejskiej na śmierć głodową. Odpowiedź węgierska była szybka – w maju 1488 roku rozpoczęło się oblężenie miasta, zakończone kapitulacją grodu w listopadzie 1488 roku. Jan II zrzekł się pretensji do księstwa za kwotę 20 tysięcy guldenów.
W latach następnych próbował bezskutecznie znaleźć sobie kawałek Śląska, w którym mógł spędzić resztę swojego burzliwego żywota. Wysunął pretensje do Ścinawy, interweniował u Władysława Jagiellończyka i Jana Olbrachta (u którego nawet bawił na dworze w Poznaniu) w sprawie zwrotu księstwa głogowskiego – bez widocznego jednak rezultatu.
Ostatnie lata życia spędził pod opieką zięciów w wydzielonym z ich dzierżaw Wołowie, gdzie zmarł 22 września 1504 roku do końca tytułując się księciem żagańsko-głogowskim. Został pochowany w tamtejszym kościele parafialnym.
Jan II był żonaty z Katarzyną, córką księcia opawskiego Wilhelma, z którą miał pięć córek: Małgorzatę (żonę Mikołaja Banffyego z Lendavy, magnata węgierskiego, a później Jana Hampo, również arystokraty pochodzącego z Węgier), Salomeę (żonę Albrechta Ziębickiego, potem Jana Kurzbacha, barona milickiego), Jadwigę (żonę Jerzego Ziębickiego, potem zamężną z czeskim magnatem Zygmuntem Wartenbergiem z Lipy), Annę (żonę Karola I Podiebradowicza) i wreszcie Barbarę (klaryskę w Strzelinie).
Jan Szalony był postacią dosyć kontrowersyjną, przez niektórych historyków chwaloną za ambicje, przez innych ganioną za awanturnictwo i szalone pomysły.

</doc>
<doc id="108252" url="https://pl.wikipedia.org/wiki?curid=108252" title="Bobrujsk">
Bobrujsk

Bobrujsk (, "Babrujsk"; ) – miasto w środkowej części Białorusi, stolica rejonu bobrujskiego w obwodzie mohylewskim, około 130 km na południowy wschód od Mińska, nad Berezyną; 212,2 tys. mieszkańców (2020).
Miasto królewskie położone było w końcu XVIII wieku w starostwie niegrodowym bobrujskim w powiecie rzeczyckim województwa mińskiego.
Historia.
Pierwsza wzmianka historyczna o Bobrujsku pochodzi z 1387 roku w dokumencie króla Władysława Jagiełły. Od połowy XIV wieku, znajduje się w Wielkim Księstwie Litewskim, następnie w granicach Rzeczypospolitej, a od 1793 w zaborze rosyjskim. W latach 1919–1991 miasto należało do Białoruskiej SRR, od 1991 jest częścią Białorusi.
W XVI w. powstał tu drewniany zamek – siedziba starosty królewskiego. W latach 1502–1503 oraz w latach 1603, 1603 zniszczony przez Tatarów. Od 1623 wojewoda parnawski i starosta bobrujski Piotr Stanisław Tryzna (zm. 1633) sprowadzał z posługa kapłańską jezuitów z Nieświeża, którzy przy jego dworze założyli stację misyjną. Na prośbę syna Piotra Kazimierza starosta wybudował tu kościół jezuicki św. Piotra i Pawła (ok. 1615), a od 1630 roku powstała tu ich stała placówka. Pierwsze msze sprawowali księża: Jakub Rożnowolski, Rafał Kłosowski (późniejszy rektor kolegium w Nieświeżu przed 1660), Michał Kreczmar, Jan Pieńkowski (zm. 1633), Stefan Zaboklicki, zbiegowie ze Smoleńska; ks. Jakub Berent (późniejszy rektor w Wilnie w latach 1647–1652, zm. 1652) i Stanisław Olszewski, a w latach 1630–1633 mianowany przełożony, kaznodzieja i spowiednik – św. Andrzej Bobola oraz po nim przełożony Marcin Rydzewski. W 1626 roku miasto otaczał wał ziemny z drewnianym parkanem i pięcioma bramami. W 1639 roku Władysław IV nadał miastu prawo do jarmarków i potwierdził wcześniejsze przywileje. Starostwo bobrujskie przypadało w udziałach żonie Władysława IV Cecylii Renacie, która ustąpiła czynsz miejscowym jezuitom. W czasie panowania króla Władysława IV miasto liczyło 1880 domów.
W październiku 1648 Bobrujsk w czasie Powstania Chmielnickiego został opanowany przez kozaków Poddubickiego, którzy utopili królewskiego starostę. Dopiero w początkach 1649 odbił go Janusz Radziwiłł każąc wbić na pal Poddubickiego. W 1651 roku zbudowany przez Bobolę kościół z klasztorem spalili Kozacy podczas kolejnego najazdu. 14 marca 1651 r. Janusz Radziwiłł przybył do obozu pod Bobrujskiem, gdzie wyznaczył główny punkt koncentracji armii. W 1655 r. Bobrujsk spalili Kozacy pod dowództwem Iwana Zołotarenki. Ponownie Kozacy spalili miasto w 1665 roku. Wojny z Moskwą doprowadziły miasto do upadku i pod koniec XVII wieku było już w ruinie. W 1681 roku do Bobrujska ponownie wrócili Jezuici, którzy otworzyli tu w tym samym roku szkołę, a od 1686 r. prowadzili przychodnię lekarską dla ludności. W 1708 roku miasto zostało poważnie zniszczone podczas wojny północnej. W 1738 roku Jezuici otworzyli aptekę.
Od II rozbioru w 1793 roku miasto zostało wcielone do Rosji. W 1794 roku zostało na krótko wyzwolone przez pułkownika Stefana Grabowskiego. W 1810 roku na miejscu zamku wybudowano twierdzę, która w 1812 była bezskutecznie oblegana przez wojska napoleońskie.
W 1918 Bobrujsk był miejscem walk i koncentracji I Korpusu Polskiego pod dowództwem gen. Józefa Dowbora-Muśnickiego. W 1918 żołnierze gen. Józefa Dowbora-Muśnickiego usypali kopiec upamiętniający śmierć towarzyszy broni (fot.).
W sierpniu 1919 twierdza i miasto zostały zajęte przez Kombinowaną Dywizję Wielkopolską, gen. Konarzewskiego m.in. z użyciem czołgów (po raz pierwszy użytych w tej wojnie). W okolicach miasta toczyły się walki z bolszewikami. W październiku 1919 Wielkopolanie z 1. Dywizji Strzelców Wielkopolskich – 14 Wielkopolskiej Dywizji Piechoty rozbili radziecki kontratak, biorąc do niewoli 1500 jeńców. Wojsko Polskie w Bobrujsku pozostawało do lipca 1920 r.
Od czerwca 1941 do czerwca 1944 miasto znajdowało się pod okupacją niemiecką. Przez Armię Czerwoną zostało zdobyte 29 czerwca 1944. W latach 1941–1942 w twierdzy Niemcy urządzili obóz śmierci dla jeńców rosyjskich (zginęło ich ok. 40 tys.).
Bobrujsk w kulturze.
Opis Bobrujska znalazł się w powieści Floriana Czarnyszewicza pt. "Nadberezyńcy". Autor przedstawił miasto jako ważny ośrodek religijny Polaków z ziem zabranych, cel pielgrzymek i miejsce organizacji świąt katolickich, które zarazem były manifestacjami polskości. Wygląd opisał następująco:
Zabytki.
niezachowane:

</doc>
<doc id="108253" url="https://pl.wikipedia.org/wiki?curid=108253" title="Mikrotubula">
Mikrotubula

Mikrotubula ("microtubuli cellulares") – włóknista rurkowata sztywna struktura o średnicy 20–27 nm, powstająca w wyniku polimeryzacji białka tubuliny. Mikrotubule wraz z innymi strukturami pełnią funkcję cytoszkieletu nadając komórce kształt, a nawet przyczyniając się do jego zmiany. Biorą udział w transporcie wewnątrzkomórkowym stanowiąc szlak, po którym przemieszczają się białka motoryczne, biorą udział w czasie podziału komórki, tworząc wrzeciono kariokinetyczne, które rozdziela chromosomy do komórek potomnych. Mikrotubule mogą również tworzyć stałe struktury, takie jak rzęski lub wici, umożliwiające ruch komórki.
Struktura.
Mikrotubule są zbudowane z podjednostek tubuliny, z których każda jest dimerem dwóch bardzo podobnych białek globularnych zwanych α-tubulina i β-tubulina powiązanych razem wiązaniami niekowalencyjnymi. Również podjednostki tubuliny, tworząc mikrotubule, łączą się ze sobą za pomocą wiązań niekowalencyjnych.
Całość tworzy długą cylindryczną strukturę zbudowaną z 13 równoległych protofilamentów. Każdy protofilament będący linearnym łańcuchem dimerów tubuliny ułożonych na przemian wzdłuż całego łańcucha ma strukturalną biegunowość wynikającą z naprzemiennego ułożenia α i β-tubuliny z czego na jednym końcu eksponowana jest α-tubulina a na drugim β-tubulina.
Dzięki takiemu zorganizowaniu wszystkich protofilamentów cała mikrotubula ma strukturalną biegunowość, koniec z α-tubuliną nazywany jest końcem minus (−) lub biegunem A, a koniec z β-tubuliną nazywany jest końcem plus (+) lub biegunem D. Polarność mikrotubuli, czyli zróżnicowanie jej końców pod względem chemicznym jak i zachowania się ma ogromne znaczenie nie tylko dla montażu, ale również dla funkcji, jaką ma pełnić po uformowaniu np. określanie kierunku transportu wewnątrzkomórkowego.
Organizacja mikrotubul.
Ośrodkiem organizacji mikrotubul kontrolującym ich liczbę, umiejscowienie i orientację w cytoplazmie komórek zwierzęcych jest centrosom zawierający dwie centriole. Centrosom zawiera setki pierścieniowatych struktur zbudowanych z γ-tubuliny z których każda stanowi punkt startowy lub miejsce nukleacji do wzrostu pojedynczej mikrotubuli. Dołączające się do γ-tubulinowego pierścienia dimery αβ-tubuliny powodują wzrost mikrotubuli od strony końca plus czyli końca skierowanego na zewnątrz, natomiast koniec minus jest sadzony w centrosomie.
Rola centrioli jest niejasna, wiadomo że nie biorą udziału w organizacji mikrotubul, choć są podobne jeśli nie identyczne z ciałkami podstawowymi tworzącymi ośrodki organizacji omawianych struktur w rzęskach i wiciach.
Dynamiczna niestabilność.
Mikrotubule mogą się gwałtownie skracać lub wydłużać, całkowicie zniknąć lub zacząć rosnąć od nowa. Zachowanie to, znane jako dynamiczna niestabilność, ma związek z wewnętrzną zdolnością cząsteczek tubuliny do hydrolizowania GTP. Każdy dimer w stanie wolnym jest ściśle połączony z cząsteczką GTP i w takiej postaci jest dołączany do polimeryzowanej mikrotubuli. W sytuacji, gdy mikrotubula rośnie powoli, cząsteczka GTP (ściśle związana z dimerem αβ-tubuliny) ma wystarczająco dużo czasu (przed przyłączeniem kolejnego dimeru) aby zaszła hydroliza GTP do GDP, efektem tego jest skracanie się mikrotubuli. Jeśli w pobliżu znajduje się duża ilość GTP-tubuliny wówczas nie dochodzi do hydrolizy i nowo przyłączone cząsteczki są zakrywane kolejnymi cząsteczkami GTP-tubuliny, w tym przypadku powstaje „czapeczka” zwana GTP-cap chroniąca przed depolimeryzacją.
Organizacja wnętrza komórki.
Jeśli mikrotubula po polimeryzacji zostanie zabezpieczona przed depolaryzacją poprzez przyłączenie do jej końca plus innego białka, wówczas przetrwa i może pełnić różnorodne funkcje. Do takich funkcji może należeć utrzymywanie organelli komórkowych w pewnych ściśle określonych rejonach komórki. Takie mikrotubule stanowią również szlaki przesyłania pęcherzyków, białek czy innych materiałów komórkowych. Za pośrednictwem białek motorycznych czas potrzebny na przetransportowanie (np. transport materiałów syntetyzowanych w perykarionie, ale niezbędnych na zakończeniu aksonu) skraca się znacznie, ponieważ białka te wykorzystują energię pochodzącą z hydrolizy ATP usprawniając tym samym ruch wzdłuż mikrotubul.
Do substancji łączących się z końcami mikrotubul należy taksol, łączący się z końcem „−” mikrotubuli, uniemożliwiając ich rozpad, natomiast kolchicyna działa na wolną tubulinę, uniemożliwiając jej polimeryzację do mikrotubuli. Obie substancje wprowadzone do komórki powodują zaburzenia struktury mikrotubul, co w efekcie może doprowadzić do mutacji genomu lub śmierci komórki.

</doc>
<doc id="108255" url="https://pl.wikipedia.org/wiki?curid=108255" title="Spartakus">
Spartakus

Spartakus (zm. 71 p.n.e.) – niewolnik, gladiator rzymski, z pochodzenia prawdopodobnie Trak. Przywódca największego i najgroźniejszego w historii Rzymu powstania niewolników.
Pochodzenie.
Nie jest pewne, czy Spartakus był rzeczywiście Trakiem. Przypisywano mu tę narodowość, ponieważ jako gladiator był szkolony w trackim stylu walki. Prawdopodobnie był dezerterem z rzymskiej armii, potem rozbójnikiem. Ponownie schwytany przez Rzymian, został sprzedany do szkoły gladiatorów w Kapui. Spartakus, jako doskonały gladiator, przez pewien czas pełnił stanowisko nauczyciela szermierki w szkole gladiatorów w Kapui.
Powstanie Spartakusa – przebieg.
Był organizatorem i przywódcą największego w starożytnym Rzymie powstania niewolników (73-71 p.n.e.), w którym wzięło udział od 60 do 100 tys. powstańców (niewolników i gladiatorów). W czasie buntu najpierw pokonał strażników, następnie zbiegł ku Wezuwiuszowi i tam powoli zaczął tworzyć armię złożoną ze zbiegłych niewolników, gladiatorów i biedaków. Pierwszy o jej sile przekonał się Klaudiusz Glaber, wysłany przez pretora Publiusza Wariniusa. Śmierć poniosło wówczas 3000 rzymskich żołnierzy. Siłą tego powstania niewolników było zjednoczenie ludzi różnych narodowości. Później jednak odmienne plany doprowadziły do podziału. Odłączyli się niewolnicy pochodzenia celtyckiego i pochodzący z Germanii pod przywództwem Kriksosa, którzy zostali pobici w bitwie pod górą Garganus w Apulii. Spartakus z pozostałymi chciał się przedostać na Sycylię, co mu się nie udało. Ostateczny kres powstaniu przyniosła bitwa nad rzeką Silarus. Spartakus zginął w walce, a jego ciało nie zostało odnalezione. Powstanie zostało krwawo stłumione przez Marka Krassusa, który kazał 6 tys. pojmanych powstańców ukrzyżować wzdłuż drogi via Appia.
Opis upadku Spartakusa znajdujemy u greckiego historyka, Appiana z Aleksandrii.
Spartakus w kinematografii.
Powstało kilka filmów przedstawiających losy Spartakusa.
Spartakus a sport.
Jest symbolem siły i sprawności fizycznej. Od jego imienia pochodzi nazwa zawodów sportowych – „spartakiada”. Wiele klubów sportowych użyło w swojej nazwie jego imienia jak np.: Spartak Moskwa, Spartak Kijów, Spartak Iwano-Frankiwsk, Spartak Sofia, FK Spartak Subotica i inne.

</doc>
<doc id="108257" url="https://pl.wikipedia.org/wiki?curid=108257" title="Sidonie Goossens">
Sidonie Goossens

Sidonie „Sid” Goossens (ur. 19 października 1899 w Liscard, Wallasey, Cheshire, zm. 15 grudnia 2004 w Reigate, Surrey) – brytyjska harfistka.
Życiorys.
Pochodziła ze znanej rodziny muzycznej Belgów osiadłych w Wielkiej Brytanii. Była wnuczką dyrygenta Eugene’a Goossensa starszego (1845-1906) oraz córką skrzypka i dyrygenta Eugene’a Goossensa młodszego (1867-1958). Muzykami byli także jej bracia: dyrygent i kompozytor Sir Eugene Aynsley Goossens (1893-1962), oboista Léon Goossens oraz siostra harfistka Marie Goossens.
Ukończyła studia muzyczne w Royal College of Music. W 1921 debiutowała w londyńskiej orkiestrze symfonicznej, będąc jedyną kobietą w gronie filharmoników. W 1923 była pierwszą harfistką występującą w radiu, w 1936 – w telewizji. W 1930 została pierwszą harfistką założonej przez Sir Adriana Boulta Orkiestry Symfonicznej BBC. Pozostawała nieprzerwanie pierwszą harfistką tego zespołu do oficjalnego odejścia na emeryturę w 1980.
Brała udział w prawykonaniach wielu kompozycji współczesnych kompozytorów, m.in. Germaine Tailleferre’a i Williama Alwyna. Od 1960 była profesorem Guildhall School of Music and Drama w Londynie. W 1991 po raz ostatni wystąpiła jako harfistka; jej 100. urodziny uczczono specjalnymi koncertami w Wigmore Hall w Londynie i Royal Festival Hall. Żyła 105 lat.
Odznaczona Orderem Imperium Brytyjskiego IV klasy (OBE).

</doc>
<doc id="108259" url="https://pl.wikipedia.org/wiki?curid=108259" title="Chanty-Mansyjsk">
Chanty-Mansyjsk

Chanty-Mansyjsk (ros. ) – miasto w Rosji, stolica Chanty-Mansyjskiego Okręgu Autonomicznego, często nazywane „Bramą Syberii”. Liczy 103 117 mieszkańców (2021).
Położenie.
Miasto położone jest na zachodniej Syberii, w centrum Chanty-Mansyjskiego Okręgu Autonomicznego – Jugry. Chanty-Mansyjsk stanowi także ośrodek administracyjny Rejonu chanty-mansyjskiego, sam jednak w skład tego rejonu nie wchodzi, stanowiąc miasto wydzielone Chanty-Mansyjskiego OA – Jugry.
Miasto leży nad rzeką Irtysz, 15 km od jej ujścia do Obu. Od stolicy kraju – Moskwy dzieli je odległość 2.759 km (licząc odległość lotniczą).
Nazwa miasta.
Nazwa miasta nawiązuje do dwu rdzennych narodowości zamieszkujących ten rejon Syberii – Chantów i Mansów. Poprzednia nazwa Chanty-Mansyjska – Ostiako-Wogulsk także dotyczyła tych samych narodów, jednak zastosowane nazwy – Ostiacy i Wogułowie, były określeniami tych nacji w języku rosyjskim, a nie we własnych językach obu ugrofińskich ludów.
Historia.
Miasto zostało założone w 1930 r. jako osiedle robotnicze pod nazwą Ostiako-Wogulsk (Остяко-Вогульск) i stało się stolicą utworzonego właśnie Ostiako-Wogulskiego Okręgu Narodowościowego. W 1940 r. wraz ze zmianą nazwy okręgu na Chanty-Mansyjski Okręg Narodowościowy miasto przemianowane na Chanty-Mansyjsk. Prawa miejskie przyznano mu w 1950. Wraz z przyznaniem praw miejskich w obręb Chanty-Mansyjska włączono istniejącą od XVI w osadę Samarowo, stanowiącą dotąd ośrodek administracyjny Rejonu Samarowskiego. Po przyłączeniu Samarowa do Chanty-Mansyjska miasto to stało się centrum Rejonu, który przemianowano na Rejon chanty-mansyjski.
Gospodarka.
Podstawę gospodarki Chanty-Mansyjska stanowi przemysł naftowy. Generuje on 88,6% wartości całej produkcji przemysłowej miasta. Poza tym w mieście istnieje przemysł elektroenergetyczny (6,8% wartości) i poligraficzny (1,2%). Inne gałęzie produkcji – przemysł rybny, leśny i spożywczy nie odgrywają istotniejszej roli, produkując jedynie na potrzeby rynku lokalnego.
Kultura i oświata.
Chanty-Mansyjsk, jako stolica Chanty-Mansyjskiego Okręgu Autonomicznego – Jugry posiada większą liczbę instytucji kulturalno-oświatowych, niżby wynikało to z wielkości niespełna 60-tysięcznego miasta, m.in. 9 uczelni, a ponadto kina, biblioteki i muzea.
Sport.
Chanty-Mansyjsk jest także ośrodkiem sportów łyżwiarskich, w mieście znajduje się znane centrum biathlonowe.
W mieście istnieje również klub hokejowy Jugra Chanty-Mansyjsk, założony w 2006, zaś od sezonu 2010/2011 klub przyjęto do rozgrywek Kontinientalnaja Hokkiejnaja Liga (KHL).
Religia.
Miasto jest siedzibą eparchii chanty-mansyjskiej Rosyjskiego Kościoła Prawosławnego. Katedrą eparchii jest sobór Zmartwychwstania Pańskiego w Chanty-Mansyjsku. Status soboru posiada również druga cerkiew w mieście, sobór Przemienienia Pańskiego.
W mieście istnieje niewielka wspólnota rzymskokatolicka, do której dojeżdża ksiądz z parafii w Surgucie.

</doc>
<doc id="108260" url="https://pl.wikipedia.org/wiki?curid=108260" title="Chanty-Mansijsk">
Chanty-Mansijsk



</doc>
<doc id="108263" url="https://pl.wikipedia.org/wiki?curid=108263" title="Salvatore Viganò">
Salvatore Viganò

Salvatore Viganò (ur. 25 marca 1769 w Neapolu, zm. 10 sierpnia 1821 w Mediolanie), włoski tancerz, choreograf, pedagog baletu oraz kompozytor.
Oprócz wykształcenia tanecznego skończył też studia muzyczne. Podczas pobytu we Francji poznał francuskiego baletmistrza Jeana Daubervala. On właśnie zaznajomił Viganò z teoriami Noverre'a i nauczył wszystkich tajników francuskiej techniki tańca klasycznego. Kiedy powrócił do Włoch i wystawił choreografię swojego mistrza "La Fille mal gardee" odniósł wielki sukces. W 1812 roku został zaangażowany do mediolańskiej "La Scali" i wtedy zaczął realizować swoje koncepcje choreograficzne. Miał już za sobą znaczący dorobek artystyczny: 
Kiedy został zatrudniony w "La Scali" przestał już tańczyć. Od tej pory zajął się pracą choreografa. Jednak we wszystkich choreografiach Vigana przodowała pantomima, której było dużo więcej niż samego tańca. Mimo to po wystawieniu swojego spektaklu pod tytułem "La Vestale" w 1812 roku, widzowie byli wstrząśnięci i płakali. Sam Viganò miał w sobie tyle energii, że często próby mogły trwać bez końca i męczyły wszystkich oprócz niego samego. Zajął się też pracą pedagogiczną i kształcił swoich tancerzy, ponieważ do realizacji spektakli musiał mieć artystów mogących zadaniu temu podołać. Podczas pobytu w Madrycie Viganò poznał i poślubił hiszpańską tancerkę Marię Medinę. Zmarł w 1821 roku w Mediolanie, kiedy pracował nad napisaniem baletu "Didon".

</doc>
<doc id="108267" url="https://pl.wikipedia.org/wiki?curid=108267" title="Laminaty">
Laminaty

Laminaty – rodzaj kompozytów: tworzywa powstające z połączenia dwóch materiałów o różnych właściwościach mechanicznych, fizycznych i technologicznych, w których składnik wzmacniający (tzw. zbrojenie) jest układany w postaci warstw (łac. "lamina" – cienka blaszka, płytka – stąd nazwa laminatów), między którymi znajduje się wypełnienie, pełniące rolę lepiszcza. Warstwy wzmocnienia mogą być w postaci włókien ciągłych ułożonych jednokierunkowo (tzw. rovingu), tkanin lub mat z włókna ciętego.
Laminat, ze względu na swoją strukturę, ma dobrą wytrzymałość w kierunku włókien, ale bardzo słabą wytrzymałość w kierunku prostopadłym do warstw. Typowym naturalnym laminatem jest drewno, w którym wytrzymałe i sprężyste, choć wiotkie włókna celulozowe są spajane w sztywne i odporne tworzywo przez tzw. ligninę (drzewnik) o wiele mniej wytrzymałą mechanicznie od celulozy.
Typy laminatów.
W zależności od zastosowanych żywic rozróżnia się m.in. laminaty:
Produkowane wersje.
Struktury powierzchni laminatu:
Właściwości konstrukcyjne laminatów.
Szczególną cechą laminatów jest anizotropowość mechaniczna; wytrzymałość i sztywność laminatu jest bezpośrednio zależna od uformowania i kierunku ułożenia włókien konstrukcyjnych. Uwzględniające tę właściwość konstrukcje z laminatów są na ogół o wiele lżejsze i wytrzymalsze od większości konstrukcji z materiałów jednorodnych.
W analizie pracy takiego niejednorodnego tworzywa jak żelbet można przyjąć wystarczająco dokładne założenie, że stalowe zbrojenie przenosi wyłącznie siły rozciągające, a beton – wyłącznie ściskające, i zgodnie z nim na podstawie przewidywanych obciążeń optymalnie zaprojektować żelazobetonowy element. W wypadku przeważającej większości tworzyw kompozytowych tak uproszczona analiza nie jest możliwa. Zakłada się, że włókna konstrukcyjne przenoszą zdecydowaną większość naprężeń zarówno ściskających, jak i rozciągających, natomiast substancja łącząca przenosi prawie wyłącznie siły ścinające, zapewniając współpracę włókien jako „klej” lub „łącznik”, którego rzeczywistą wytrzymałość bardzo trudno określić. Zgodne z powyższymi założeniami jest – bardzo ważne w praktyce – zjawisko znacznego (nieliniowego) spadku wytrzymałości laminatu zarówno przy nadmiarze, jak i niedoborze substancji łączącej. Trudności w analizie rzeczywistych warunków współpracy włókien konstrukcyjnych powodują, że w projektowaniu kompozytów stosuje się do dziś raczej metody empiryczne niż ścisłe, a przewidywania teoretyczne dotyczące wytrzymałości kompozytów bardzo często okazują się błędne.
Laminaty w ujęciu historycznym.
Laka.
Laminaty sztuczne wytwarzane są od tysięcy lat, przede wszystkim dotyczy to technologii tzw. laki orientalnej, stosowanej w Chinach co najmniej od V w. p. n.e. i w Japonii od III w. n.e. Wyroby z laki powstawały na ogół poprzez przesycanie wielu cienkich warstw papieru i tkanin żywicznym „samoutwardzalnym” sokiem z sumaka "Rhus". Miały one bardzo wysoką wytrzymałość i odporność, ale (ze względu na ogromną pracochłonność, czasochłonność i ostre wymagania technologiczne produkcji) do celów innych niż dekoracyjne były używane dość rzadko, głównie jako elementy uzbrojenia (zbroi, tarcz, łuków etc.). Tym niemniej (zwłaszcza w Chinach) gorsze gatunki laki stosowano czasem – analogicznie do dzisiejszych laminatów – do wzmacniania budowli i konstrukcji drewnianych, np. kadłubów łodzi.
Laminaty na bazie włókien naturalnych.
Pierwsze, przemysłowo wytwarzane (od początku XX w.) laminaty były stosowane głównie do wytwarzania półfabrykatów elektro- i radiotechnicznych, a produkowane były przez prasowanie w wysokiej temperaturze warstw płótna (bawełnianego, konopnego, czasem jedwabnego) nasyconego termoutwardzalną żywicą fenolowo-formaldehydową (wówczas bakelitem). Taki laminat był zbyt ciężki i drogi, żeby na szerszą skalę wykorzystywać go w celach wyłącznie konstrukcyjnych, jednak próby takie były podejmowane np. w przemyśle samochodowym, a także do produkcji aparatury chemicznej, rurociągów i t.p.; Zostały one zarzucone głównie ze względów ekonomicznych i trudności w wytwarzaniu tą metodą elementów o wystarczająco dużych rozmiarach: naturalne tworzywa były na ogół o wiele tańsze i miały porównywalne lub lepsze właściwości mechaniczne.
Potomkiem tej technologii są produkowane do dzisiaj półfabrykaty płytowe, nazywane potocznie „laminatem” składające się z kilku warstw prasowanego papieru nasyconego żywicą melaminową, zazwyczaj z jednostronnie naniesioną powłoką dekoracyjno-ochronną. Płyty te kiedyś były używane do produkcji tanich mebli, a dziś w różnych postaciach stosowane bywają do produkcji wykończeń budowlanych, stolarki itp. „Laminatem” jest nazywane także kompozytowe tworzywo w formie płyt będące najpopularniejszym podłożem do montażu urządzeń elektronicznych; produkowane jest głównie przez prasowanie warstw tkanin przesyconych żywicami epoksydowymi lub akrylowymi.
Laminaty z włókien mineralnych i sztucznych.
Do pierwszych udanych prób stworzenia konstrukcyjnych kompozytów o zadowalających właściwościach doszło pod koniec II wojny światowej równolegle w Niemczech (IG Farben) i Stanach Zjednoczonych, m.in. dzięki opracowaniu opłacalnych technologii produkcji sztucznych żywic chemoutwardzalnych; wtedy też próbowano zastosować kompozyty w konstrukcjach samolotów.
Lawinowy rozwój kompozytów rozpoczął się jednak dopiero w połowie lat 50 XX w., dzięki opracowaniu technologii produkcji tanich żywic poliestrowych, i łączenia ich z nieorganicznymi włóknami konstrukcyjnymi, tzw. włóknem szklanym. Technika nasycania żywicą mat i tkanin szklanych okazała się tak prosta i dostępna nawet dla prymitywnie wyposażonych zakładów produkcyjnych (także chałupniczych) że doprowadziła do rewolucji w produkcji małych łodzi, samolotów, szybowców i innych niskoseryjnych lub jednostkowych konstrukcji.
Laminaty hi-tech.
Popularność laminatów poliestrowo-szklanych (PS) doprowadziła do szybkiego opracowania podstawowych zasad wykorzystania ich właściwości (głównie jako „samonośnych” skorup o zmiennej grubości zależnej od koncentracji naprężeń, na szczątkowym, usztywniającym szkielecie), ale także intensywnego poszukiwania materiałów o jeszcze lepszych właściwościach, pozbawionych wad PS (głównie małej odporności na zmęczenie mechaniczne i wpływy atmosferyczne, a także skłonności do delaminacji). O wiele lepszym materiałem niż poliestry okazały się żywice epoksydowe (laminat ES), jednak z powodu dużo wyższej ceny i problemów technologicznych (lepkość, problemy z kontrolą szybkości i jakości utwardzania) do dziś nie są używane w masowej produkcji wyrobów laminatowych. Wyjątkiem są konstrukcje szybowcowe, w których wymagana jest większa wytrzymałość możliwa do uzyskania tylko przy użyciu kompozytów (ES).
Nie dotyczy to konstrukcji o wysokich parametrach, których koszt i pracochłonność wytwarzania są drugorzędne, np. większość dużych jachtów regatowych, prototypy niekonwencjonalnych pojazdów lub samolotów, i urządzenia wojskowe i kosmiczne. W wytwarzaniu takich konstrukcji ogromną rolę odegrało także zastosowanie innych niż szklane włókien konstrukcyjnych, przede wszystkim węglowych, aramidowych (kevlar, nomex), bazaltowych.
Laminaty epoksydowo-węglowe odznaczają się niezwykle korzystnym stosunkiem wagi do wytrzymałości i wyjątkowo dużą sztywnością, są jednak stosunkowo mało odporne na uderzenia i dynamiczne obciążenia. Tej wady nie mają nieco mniej sztywne laminaty aramidowo-epoksydowe. W praktyce stosuje się łączenie tych dwóch rodzajów laminatu, zwłaszcza w konstrukcjach tzw. przekładkowych („sandwich”). Tkaniny węglowe i aramidowe są bardzo drogie, dlatego w mniej odpowiedzialnych miejscach takich superkonstrukcji w dalszym ciągu można spotkać laminaty ES.
Powszechnie używane są drobniejsze, więc stosunkowo tańsze i prostsze w produkcji elementy z kompozytów węglowych, tzn. maszty mniejszych łodzi, ramy wyczynowych rowerów, szkielety namiotów, wędziska i t.p.
Niezwykle wytrzymałym materiałem jest kompozyt oparty na monokrystalicznych włóknach boru, jednak jego cena ogranicza zastosowanie wyłącznie do celów wojskowych i kosmicznych. Niedostępne na rynku są produkty i technologie produkcji kompozytów w całości nieorganicznych (ceramicznych i metalowych); ich właściwości w krajach gdzie są produkowane na skalę przemysłową (USA, Japonia, Rosja, Chiny) są objęte tajemnicą.
Masowe zastosowania laminatów.
Laminat poliestrowo-szklany (PS).
W zastosowaniach przemysłowych i amatorskich (zwłaszcza szkutniczych) dominuje laminat PS, produkowany w kilku zasadniczych technologiach: najpopularniejsze jest ręczne przesycanie żywicą poliestrową ułożonych w formie (matrycy, „kopycie”) krzyżujących się warstw mat i tkanin szklanych, przy użyciu pędzli, wałków itp. narzędzi.
Ulepszeniem tej technologii jest próżniowe odsysanie powietrza w czasie nasycania tkaniny lub maty żywicą, co bardzo korzystnie wpływa też na jednorodność laminatu. Nasyconą w ten sposób warstwę bez pęcherzyków powietrza nakłada się na poprzednie warstwy w foremniku. Niezbędne do tego urządzenia i materiały nie są drogie ani trudno dostępne, lecz mimo to raczej nie są stosowane przez amatorów i w mniejszych zakładach produkcyjnych.
Jeszcze korzystniejsze jest wygrzewanie laminatu w trakcie utwardzania żywicy, jednak skuteczne wykorzystanie tej techniki wymaga użycia drogich, wielkowymiarowych pieców lub nagrzewnic.
Inną dość popularną techniką, wymagającą jednak drogich urządzeń jest natryskiwanie na jednorazowe formy bądź gotowe (np. remontowane) obiekty mieszaniny żywicy i ciętego włókna szklanego, tworzącej po utwardzeniu kompozyt (jednak o gorszych właściwościach mechanicznych niż oparty na tkaninach).
Laminaty epoksydowe (ES).
Właściwości żywic epoksydowych i laminatów ES są obecnie w warunkach amatorskich wykorzystywane głównie do tworzenia mieszanych tworzyw kompozytowych z wykorzystaniem naturalnego drewna (np. technologia „West”). Żywice epoksydowe (w przeciwieństwie do poliestrowych) bardzo dobrze łączą się z drewnem, tworząc specyficzny kompozyt epoksydowo-drewniany, lekki, wytrzymały, wyjątkowo odporny na zmęczenie i obciążenia dynamiczne, a także wystarczająco odporny na długotrwałe działanie wody. Nie bez znaczenia dla popularności tych technologii jest tradycjonalizm np. środowiska żeglarskiego, w którym używanie drewna do budowy jachtów kojarzy się z elegancją i tradycyjnym „stylem jachtowym”. Koszt, a zwłaszcza pracochłonność budowy z takiego kompozytu kadłubów większych łodzi itp. konstrukcji są jednak wyższe niż w opisanych wyżej technologiach PS.
Łączenie konstrukcji epoksydowo-drewnianych (np. w formie przesyconych epoksydem obłogów, fornirów) z elementami z kompozytów ES i karbonu jest drogie i pracochłonne, ale prowadzi do tworzenia jachtów o bardzo wysokich walorach użytkowych, pozbawionych technologicznych wad tradycyjnych konstrukcji drewnianych, i jest coraz popularniejsze także w polskim szkutnictwie.
Przyszłość masowego stosowania laminatów.
Z całą pewnością w najbliższym czasie można spodziewać się dalszego rozwoju technologii kompozytowych, zwłaszcza ze względu na oczekiwane opracowanie technologii taniej produkcji nanorurek węglowych (o potencjalnie rewelacyjnych właściwościach jako włókien konstrukcyjnych) i wielokrotnie wytrzymalszych od kevlaru włókien syntetycznych.
Laminaty szklano-epoksydowe.
To grupa laminatów (TSE) opartych na żywicach epoksydowych.
Powstają w wyniku nasycenia żywicą epoksydową tkaniny szklanej i sprasowaniu jej w układzie warstwowym.
Laminaty szklano-epoksydowe cechują się bardzo dobrymi właściwościami mechanicznymi i elektrycznymi. Przy niewielkim ciężarze właściwym ok. 2 (stal posiada ok. 7,85) posiadają wysokie parametry wytrzymałościowe na zginanie i ściskanie (ok. 600 MPa). Są praktycznie (jak na tworzywa) niewrażliwe na działanie podwyższonych temperatur, nawet do 250°C.
Są stosowane tam gdzie wymaga się od tworzyw pewności wymiarowej i wytrzymałościowej pod dużymi obciążeniami i w podwyższonej temperaturze. Nie nadają się jednak do połączeń ruchomych (np. łożyska), ponieważ zawarte w nim włókna szklane powodują zacieranie się materiałów. Doskonałe właściwości dielektryczne nadaje laminatowi żywica epoksydowa. Laminat TSE o grubości 3 mm wytrzymuje próbę napięciową ok. 50 kV.
Laminat szklano-epoksydowy, zwłaszcza typu FR-4, sprasowany z cienką warstwą folii miedzianej (typowe grubości folii to 17, 35 lub 70 mikrometrów) jest masowo stosowany w elektronice do produkcji obwodów drukowanych (PCB). Wytrawiona folia miedziana zapewnia, poprzez lutowanie, połączenia elektryczne między elementami, oraz pomaga w odprowadzeniu od nich ciepła. Sam laminat stanowi dobrą izolację oraz sztywną warstwę montażową o dużej odporności mechanicznej.
Laminaty szklano-epoksydowe są również wykorzystywane w przemyśle zbrojeniowym. Dzięki wysokiej odporności na udar oraz przepalenie są częścią składową nowoczesnego pancerza czołgów i innych pojazdów wojskowych, są stosowane także do osłon pojazdów cywilnych np. do przewożenia pieniędzy, a także w konstrukcji sejfów.

</doc>
<doc id="108269" url="https://pl.wikipedia.org/wiki?curid=108269" title="Tomasz Sikora">
Tomasz Sikora



</doc>
<doc id="108270" url="https://pl.wikipedia.org/wiki?curid=108270" title="Hell Awaits">
Hell Awaits

Hell Awaits – drugi studyjny album thrashmetalowego zespołu Slayer, wydany w sierpniu 1985 roku.
Ten, jak i następny album zespołu - "Reign in Blood" - wywarły wpływ na twórczość zespołów deathmetalowych, a przez niektórych fanów Slayera uważane są za "protoplastów" death metalu. 

</doc>
<doc id="108271" url="https://pl.wikipedia.org/wiki?curid=108271" title="Baltazar I żagański">
Baltazar I żagański

Baltazar I żagański (ur. pomiędzy 1410 a 1415, zm. 15 lipca 1472, Przewóz) – książę żagański od 1439, w wyniku podziału od 1449 na Żaganiu wraz z Rudolfem, od 1454 samodzielnie, w latach 1461–1468 utracił władzę, ponownie książę żagański 1468–1472.
Baltazar I był najstarszym synem księcia żagańskiego Jana I i Scholastyki córki Elektora Rudolfa III z dynastii Wittenbergów. Po śmierci ojca w 1439 r. wraz z młodszymi braćmi Wacławem, Rudolfem i Jan II Szalony współrządził księstwem żagańskim. W 1449 r. księstwo zostało podzielone na dwie dzielnice: żagańską i przewozką. Baltazar wraz z Rudolfem otrzymał władzę w dzielnicy żagańskiej, Przewóz zaś pozostał przy Janie i Wacławie.
W 1450 r. Baltazar wraz z Rudolfem udali się pielgrzymkę do Rzymu. Wkrótce po powrocie z pretensjami do części spadku po ojcu wystąpił najmłodszy z braci Jan II, niezadowolony z przeprowadzonego podziału. Spór dzięki mediacji wuja książąt – władcy saskiego Fryderyka, udało się załatwić polubownie około 1453 r.
W 1454 r. Rudolf zginął podczas wojny trzynastoletniej w trakcie bitwy pod Chojnicami, dowodząc najemnikami na żołdzie krzyżackim. Po jego śmierci Baltazar udał się do Prus walcząc przeciw Polsce po stronie zakonu krzyżackiego, starając się też o namiestnictwo w Prusach. Nie uzyskawszy tego stanowiska, powrócił do księstwa żagańskiego w 1457 r. Po powrocie zastał niewesołą sytuację, gdyż Jan II ustanowiony w księstwie namiestnikiem, korzystając z jego nieobecności, wymusił na stanach Żagania złożenie mu hołdu lennego.
W latach następnych Baltazar zaangażował się w rozgrywki polityczne na Śląsku, skierowane przeciwko Jerzemu z Podiebradów, co w 1461 r. doprowadziło do najazdu na księstwo żagańskie wojsk czołowego stronnika Podiebrada, Jana II, i utratę władztwa.
W latach 1461–1467 przebywał na wygnaniu we Wrocławiu, gdzie dowodził wojskami miejskimi. Bezskutecznie apelował u króla Jerzego w sprawie odebrania Żagania Janowi. Posłował w tej sprawie nawet do Rzymu, gdzie uzyskał poparcie papieża Piusa II. W zorganizowanej w 1467 r. krucjacie przeciwko królowi-husycie, dzięki poparciu papieskiemu został głównodowodzącym. Wyprawa zakończyła się jednak porażką w walce z Janem II pod Kożuchowem.
Dopiero w 1468 r. Baltazar korzystając z poparcia swojego kuzyna Henryka XI odzyskał panowanie w księstwie żagańskim.
W trakcie wojny pomiędzy Maciejem Korwinem a Jerzym z Podiebradów opowiedział się po stronie tego pierwszego. W 1469 r. złożył królowi węgierskiemu hołd lenny. Nie uchroniło to jednak odzyskanego dopiero co księstwa przed łupieskim napadem Jana w roku następnym.
W 1472 r. ponownie utracił panowanie nad księstwem żagańskim na rzecz Jana II. Pojmany, został uwięziony na zamku w Przewozie, gdzie według nie do końca pewnych źródeł został zagłodzony na polecenie Jana II. Stało się to 15 lipca 1472. Został pochowany w nekropoli Piastów żagańskich w kościele kanoników regularnych św. Augustyna.
Miał dwie żony – bliżej nieznaną Agnieszkę (z którą miał zmarłą w dzieciństwie córkę Annę i bliżej nieznanego syna Wacława), która zmarła w 1460 r. i Barbarę, córkę Bolesława II cieszyńskiego. Drugie małżeństwo, zawarte, jak zapisały kroniki, na „złość bratu”, pozostało bezdzietne. Po śmierci Baltazara Barbara została zmuszona do wyjazdu do Cieszyna, a jego księstwo zostało zagarnięte przez Jana II.

</doc>
<doc id="108273" url="https://pl.wikipedia.org/wiki?curid=108273" title="Natsagiyn Bagabandi">
Natsagiyn Bagabandi



</doc>
<doc id="108275" url="https://pl.wikipedia.org/wiki?curid=108275" title="Czarna seria">
Czarna seria



</doc>
<doc id="108277" url="https://pl.wikipedia.org/wiki?curid=108277" title="Nambaryn Enkhbayar">
Nambaryn Enkhbayar



</doc>
<doc id="108279" url="https://pl.wikipedia.org/wiki?curid=108279" title="Bohdan Czeszko">
Bohdan Czeszko

Bohdan Władysław Czeszko, ps. „Agawa” (ur. 1 kwietnia 1923 w Warszawie, zm. 21 grudnia 1988 tamże) – polski pisarz, scenarzysta i publicysta, poseł na Sejm PRL IV, V, VI i VII kadencji. Budowniczy Polski Ludowej.
Życiorys.
Syn Leonarda. Absolwent Państwowego Liceum Plastycznego w Warszawie. W czasie wojny od 1942 żołnierz Gwardii Ludowej i Armii Ludowej w Warszawie, ps. „Agawa”, członek Związku Walki Młodych. Brał udział m.in. w zamachu na Cafe-Club. Walczył w powstaniu warszawskim w batalionie AL „Czwartaków” na Woli, Starówce i Śródmieściu, jako sierżant i zastępca Lecha Matawowskiego „Mirka”, pełniąc funkcję szefa batalionu. Ranny podczas walk na Woli 6 sierpnia 1944. Po upadku powstania nadal działał w konspiracji w Częstochowie, po czym w marcu 1945 wstąpił do 2 Armii Wojska Polskiego. Został ranny podczas forsowania Nysy. Po wojnie działał w Polskiej Partii Robotniczej i Polskiej Zjednoczonej Partii Robotniczej.
Po zakończeniu wojny studiował w Akademii Sztuk Pięknych w Warszawie i podjął działalność literacką. Debiutował w 1948 tomem opowiadań "Początek edukacji". Autor powieści o tematyce okupacyjnej i wojennej, między innymi "Pokolenia" z 1951. Powieść ta, opisująca historię Gwardii Ludowej i Armii Ludowej, nie należy do wzorcowych utworów socrealistycznych, została zekranizowana przez Andrzeja Wajdę w 1954. Był także autorem "Trenu" z 1961, który został negatywnie oceniony przez ówczesną oficjalną krytykę za „pacyfizm i czarnowidztwo”.
W latach 1954–1963 redaktor „Przeglądu Kulturalnego”, później zastępca redaktora naczelnego warszawskiej „Kultury”. Od 1965 do 1980 był posłem na Sejm PRL. Należał do Związku Bojowników o Wolność i Demokrację. Pochowany na Cmentarzu Wojskowym na Powązkach w Warszawie (kwatera 31C-tuje-8).
Nagrody i odznaczenia.
W 1952 otrzymał nagrodę państwową II stopnia. 15 lipca 1954 z okazji 10. rocznicy Polski Ludowej został odznaczony Krzyżem Kawalerskim Orderu Odrodzenia Polski. W 1955 otrzymał Medal 10-lecia Polski Ludowej. 22 lipca 1964 z okazji 20-lecia Polski Ludowej otrzymał nagrodę państwową I stopnia. W 1965 otrzymał nagrodę resortową III stopnia, a w 1970 nagrodę miasta stołecznego Warszawy. W 1984 odznaczony Orderem Budowniczych Polski Ludowej. Ponadto odznaczony także m.in. Krzyżem Srebrnym Orderu Virtuti Militari, Krzyżem Oficerskim Orderu Odrodzenia Polski, Krzyżem Walecznych, Medalem 40-lecia Polski Ludowej oraz Odznaką 1000-lecia Państwa Polskiego (1966).

</doc>
<doc id="108281" url="https://pl.wikipedia.org/wiki?curid=108281" title="Wyspa kontynentalna">
Wyspa kontynentalna

Wyspa kontynentalna – wyspa, której historia geologiczna związana jest bezpośrednio z sąsiednim kontynentem, powstała poprzez oderwanie się od niego masy lądu bądź utworzenie cieśniny przez transgresję morza. Zazwyczaj pod względem budowy geologicznej, ukształtowania powierzchni oraz szaty roślinnej i świata zwierząt są zbliżone do sąsiednich lądów, czyli posiadają skorupę kontynentalną.
Wyspę kontynentalną oddzieloną od kontynentu przez ryfting określa się mianem mikrokontynentu. Taką wyspą jest np. Madagaskar. Wyspy takie jak Tasmania i Nowa Gwinea, znajdujące się na szelfie kontynentalnym Australii, dzielą od głównego lądu morza szelfowe, które w okresie niskiego poziomu wód Oceanu Światowego wycofywały się, odsłaniając suchy ląd.

</doc>
<doc id="108282" url="https://pl.wikipedia.org/wiki?curid=108282" title="Fawela">
Fawela

Fawela (port. "favela") – dzielnica nędzy w Brazylii.
Fawele tworzą się wokół centrów miast. Domy zbudowane są z najtańszych materiałów (często odzyskanych z innych domów i ze śmietnisk: tektury, dykty, blachy, desek itp.). Szacuje się, że żyje w nich około 6% ludności Brazylii.
Termin pochodzi od nazwy rośliny rosnącej na wzgórzach wokół Rio de Janeiro, ówczesnej stolicy Brazylii, gdzie w 1890 roku osiedlili się wyzwoleni niewolnicy, ale za pierwszą fawelę przystającą do powyższej definicji uważa się „osadę” założoną w listopadzie 1897 roku przez 20 tys. weteranów pozostawionych bez środków do życia.
W książce "Miasto Boga" Paulo Lins opisuje życie młodych chłopców w faweli w Rio de Janeiro. Na podstawie książki powstał także film "Miasto Boga".

</doc>
<doc id="108284" url="https://pl.wikipedia.org/wiki?curid=108284" title="Restryktaza">
Restryktaza



</doc>
<doc id="108286" url="https://pl.wikipedia.org/wiki?curid=108286" title="Kazimierz Dejmek">
Kazimierz Dejmek

Kazimierz Dejmek (ur. 17 maja 1924 w Kowlu, zm. 31 grudnia 2002 w Warszawie) – polski reżyser i aktor teatralny, minister kultury i sztuki w latach 1993–1996, poseł na Sejm II kadencji.
Życiorys.
II wojna światowa i wykształcenie.
Był synem pochodzącego z Czech Henryka Dejmka. W czasie II wojny światowej był członkiem Stronnictwa Ludowego „Roch”, w 1943 został partyzantem, działał w Batalionach Chłopskich i Armii Krajowej. W 1944 został zdemobilizowany. W tym samym roku w Teatrze Ziemi Rzeszowskiej zadebiutował jako aktor w roli Jaśka w "Weselu" Stanisława Wyspiańskiego. W latach 1945–1946 występował w Teatrze Dolnośląskim w Jeleniej Górze.
Ukończył gimnazjum w Rzeszowie, a w 1946 zdał eksternistyczny egzamin aktorski. W tym samym roku trafił do Teatru Wojska Polskiego w Łodzi, w którym występował do 1949. Jednocześnie studiował jako wolny słuchacz w Państwowej Wyższej Szkole Teatralnej w Łodzi.
Teatr Nowy w Łodzi.
W 1949 wspólnie z Januszem Warmińskim i „Grupą Młodych Aktorów” zorganizował warsztaty teatralne, podczas których powstał pomysł stworzenia nowoczesnego teatru politycznego, realizującego program realizmu socjalistycznego, działającego pod wspólnym kierownictwem reżyserów i aktorów. Idea ta została zrealizowana przez powołanie Teatru Nowego w Łodzi, którego działalność zainaugurowano wystawieniem 12 listopada 1949 socrealistycznej sztuki czechosłowackiej "Brygada szlifierza Karhana" Vaška Kani.
W 1950 został dyrektorem i kierownikiem artystycznym Teatru Nowego. 7 kwietnia 1951 zadebiutował jako samodzielny reżyser "Poematem pedagogicznym" Antona Makarenki. Wypełniający rygory realizmu socjalistycznego i wystawiający „zaangażowane” sztuki polityczne Teatr Nowy cieszył się zaufaniem i poparciem władz państwowych. Niezależnie od tego spektakle w reżyserii Kazimierza Dejmka otrzymywały pozytywne recenzje za walory artystyczne i wysoki poziom sztuki aktorskiej opartej na metodzie Stanisławskiego. Wraz z przemianami politycznymi w kraju repertuar Teatru Nowego zaczął tracić swój socrealistyczny charakter. Etap odchodzenia od socrealizmu rozpoczął się w 1954 wraz z wystawieniem "Łaźni" Władimira Majakowskiego.
Tzw. odwilż w życiu politycznym i społecznym kraju przyjęta została w Teatrze Nowym wystawieniem 14 września 1956 wyreżyserowanej przez Kazimierza Dejmka w formie ironicznego komentarza do rzeczywistości sztuki Jerzego Andrzejewskiego i Jerzego Zagórskiego "Święto Winkelrieda". Rozliczeniowy charakter miała również inscenizacja opowiadania Jerzego Andrzejewskiego "Ciemności kryją ziemię" z 1957.
Wystawiając w 1958 "Żywot Józefa" Mikołaja Reja, po raz pierwszy zajął się dramatem staropolskim, do którego wielokrotnie powracał w swojej twórczości reżyserskiej. Jednocześnie starał się unikać polskiego i zagranicznego dramatu współczesnego, od czego jednak czynił wyjątki (m.in. "Wizyta starszej pani" Friedricha Dürrenmatta z 1958). W działalności reżyserskiej istotne miejsce zajmowały natomiast dzieła klasyki polskiego dramatu, m.in. "Noc listopadowa" (1956 i 1960) i "Akropolis" (1959) Stanisława Wyspiańskiego oraz "Barbara Radziwiłłówna" Alojzego Felińskiego (1958), czy literatury antycznej jak "Obrona Sokratesa" Platona (1960) i "Żaby" Arystofanesa (1961). W czasie swojej pracy w Teatrze Nowym wyreżyserował również "Juliusza Cezara" Williama Szekspira (1960) i "Trzy siostry" Antona Czechowa (1961).
Teatr Narodowy w Warszawie.
W 1962 objął funkcję dyrektora naczelnego i artystycznego Teatru Narodowego w Warszawie. Podobnie jak w Teatrze Nowym wystawiał głównie klasykę polską. Swą działalność w Warszawie rozpoczął od premiery "Słowa o Jakubie Szeli" Brunona Jasieńskiego z kreacją Ignacego Machowskiego w roli tytułowej. Po tym wydarzeniu nastąpiła ponowna inscenizacja wystawionych wcześniej w Łodzi tekstów staropolskich: "Historyi o chwalebnym zmartwychwstaniu pańskim" Mikołaja z Wilkowiecka (1962) i "Żywota Józefa" (1965). Reżyserował także spektakle na podstawie dramatów antycznych (inscenizacje "Agamemnona" Ajschylosa, "Elektry" Eurypidesa i "Żab").
Jego działalność w Teatrze Narodowym nie pozostawała bez związku z bieżącą sytuacją polityczną w kraju. Protesty Episkopatu Polski wywołała inscenizacja dramatu Rolfa Hochhutha pt. "Namiestnik" odnoszącego się do postawy Watykanu wobec zagłady Żydów w czasie II wojny światowej. Premiera "Namiestnika" odbyła się w kwietniu 1966, a zatem w czasie konfliktu władz państwowych z Kościołem katolickim wokół obchodów Tysiąclecia Państwa Polskiego i Milenium chrztu Polski.
W 1965 zajął się repertuarem romantycznym, reżyserując "Kordiana" Juliusza Słowackiego. W roli tytułowej wystąpił wówczas Ignacy Gogolewski, a obok niego m.in. Stanisław Zaczyk (Car) i Ignacy Machowski (Wielki Książę Konstanty).
Kolejną próbą wystawienia dramatu romantycznego w Teatrze Narodowym były "Dziady" Adama Mickiewicza. Premiera spektaklu, która odbyła się 25 listopada 1967, miała uświetnić obchody 50. rocznicy rewolucji październikowej. Spektakle stały się głośnym wydarzeniem artystycznym. Chwalono kreację Gustawa Holoubka w roli Gustawa-Konrada, a także scenografię autorstwa Andrzeja Stopki. Walory artystyczne inscenizacji zostały jednak przyćmione przez jej polityczne reperkusje. Wbrew intencjom reżysera, "Dziady" zostały przez władze PRL uznane za „antyrosyjskie” i „antyradzieckie”, a I sekretarz Komitetu Centralnego Polskiej Zjednoczonej Partii Robotniczej Władysław Gomułka publicznie zaatakował twórców inscenizacji. 30 stycznia 1968 sztukę zdjęto z afisza. Ta decyzja wywołała protesty i demonstracje z udziałem studentów, poprzedzające wydarzenia marca 1968. Kazimierza Dejmka zaś usunięto z PZPR (do której należał od 1951), a następnie zwolniono ze stanowiska dyrektora Teatru Narodowego.
Emigracja i działalność po powrocie do Polski.
W latach 1969–1973 reżyserował za granicą, m.in. w Teatrze Narodowym w Oslo, w Schauspielhaus w Düsseldorfie, w Burgtheater w Wiedniu i Piccolo Teatro w Mediolanie. Do kraju powrócił w 1972.
W latach 1972–1974 współpracował z Teatrem Wielkim w Łodzi i Teatrem Dramatycznym w Warszawie. W 1974 powrócił do Teatru Nowego w Łodzi, a w 1975 ponownie objął funkcję dyrektora tej sceny. Kierując w latach 1975–1979 tą placówką, wyreżyserował m.in. "Operetkę" Witolda Gombrowicza (1975), "Garbusa" (1975) i "Vatzlava" Sławomira Mrożka (1979) czy "Wielkiego Fryderyka" Adolfa Nowaczyńskiego (1977). Po raz kolejny zwrócił się ku tekstom staropolskim, reżyserując w 1975 w Teatrze Nowym oparte na anonimowych apokryfach przedstawienie "Dialogus de Passione" poruszające wątek Męki Pańskiej. Pierwsza próba wystawienia przez niego tej sztuki w Polsce w 1969 w Teatrze Ateneum w Warszawie została uniemożliwiona przez cenzurę. Reżyserował także przedstawienia operowe, m.in. "Diabły z Loudun" Krzysztofa Pendereckiego w Teatrze Wielkim w Warszawie (1975).
W latach 1981–1995 pełnił funkcję dyrektora naczelnego i artystycznego Teatru Polskiego w Warszawie, gdzie wystawiał m.in. dramaty Sławomira Mrożka: "Ambasadora" (1981 i 1987), "Vatzlava" (1982), "Letni dzień" (1984), "Kontrakt" (1986), "Portret" (1987) i "Szczęśliwe wydarzenie" (1993). W repertuarze znalazły się także inne sztuki w jego reżyserii, m.in. "Wyzwolenie" (1982) i "Wesele" (1984 i 1991) Stanisława Wyspiańskiego, "Zemsta" Aleksandra Fredry (1983 i 1988), "Romulus Wielki" Friedricha Dürrenmatta (1985) oraz "Rewizor" Nikołaja Gogola (1989).
Na początku lat 80. część środowiska aktorskiego zaangażowała się w działalność polityczną, popierając Niezależny Samorządny Związek Zawodowy „Solidarność”. Kazimierz Dejmek dystansował się od politycznej działalności aktorów. Mimo to w czasie stanu wojennego występował w obronie represjonowanych aktorów. Jednocześnie nie poparł zorganizowanego przez środowisko aktorskie bojkotu Telewizji Polskiej, chociaż zarazem nigdy go nie złamał.
Jego postawa w tym czasie była niejednokrotnie krytykowana zarówno przez władze, jak i przez część środowiska teatralnego związanego z opozycją, zaś sam reżyser unikał jednoznacznego opowiedzenia się za którąś ze stron konfliktu. Wyrazem tej niejednoznacznej postawy był m.in. udział w pracach Rady Konsultacyjnej przy Przewodniczącym Rady Państwa Wojciechu Jaruzelskim w latach 1986–1989 oraz objęcie w 1988 funkcji prezesa kontrolowanego przez władze Związku Artystów Scen Polskich (podczas gdy działał także nielegalny ZASP skupiający artystów związanych z opozycją). Na początku 1989 przyczynił się do porozumienia obu organizacji, a następnie przekazał funkcję prezesa wybranemu na zjednoczeniowym zjeździe w październiku 1989 Andrzejowi Łapickiemu, wówczas już posłowi Obywatelskiego Klubu Parlamentarnego.
Do działalności teatralnej wrócił w 1997, zaś w 2001 po raz ostatni powrócił do łódzkiego Teatru Nowego, w którym wyreżyserował "Sen Pluskwy" Tadeusza Słobodzianka.
Zmarł na kilka tygodni przed przygotowywaną premierą "Hamleta" Szekspira (odbyła się ona 30 stycznia 2003). 14 stycznia 2008 Teatrowi Nowemu w Łodzi nadano jego imię.
Działalność polityczna w III RP.
W wyborach parlamentarnych w 1993 został wybrany posłem na Sejm II kadencji z listy Polskiego Stronnictwa Ludowego. W latach 1993–1996 pełnił funkcję ministra kultury i sztuki w rządach Waldemara Pawlaka i Józefa Oleksego.
Życie prywatne.
Pierwszą żoną Kazimierza Dejmka była aktorka Irena Remiszewska, z którą miał córkę Barbarę. Drugą żoną była aktorka Danuta Mniewska, z którą miał syna Piotra (aktora, producenta filmowego i telewizyjnego). Trzecią żoną została Anna Płoszaj, kierownik muzyczny Teatru Nowego w Łodzi. Kazimierz Dejmek został pochowany na Cmentarzu Komunalnym na Dołach w Łodzi (kwatera XVI, rząd 36, grób 7).

</doc>
<doc id="108287" url="https://pl.wikipedia.org/wiki?curid=108287" title="Jan Dobraczyński">
Jan Dobraczyński

Jan Dobraczyński, literackie i dziennikarskie: "Eugeniusz Kurowski", "j.d.", "J.D." (ur. 20 kwietnia 1910 w Warszawie, zm. 5 marca 1994 tamże) – polski pisarz i publicysta, uczestnik kampanii wrześniowej i powstania warszawskiego, generał brygady, poseł na Sejm PRL I i IX kadencji, działacz katolicki i narodowy, członek Polskiego Komitetu Obrońców Pokoju w 1949. Sprawiedliwy wśród Narodów Świata oraz Budowniczy Polski Ludowej.
Życiorys.
Urodził się 20 kwietnia 1910 w Warszawie w rodzinie inteligenckiej, był synem Ludwika Dobraczyńskiego, urzędnika, i Walerii z Markiewiczów. Uczęszczał do Gimnazjum im. św. Stanisława Kostki w Warszawie, Gimnazjum im. Joachima Lelewela i Gimnazjum im. Adama Mickiewicza, gdzie w 1928 zdał maturę. Następnie studiował prawo na Uniwersytecie Warszawskim, po roku przeniósł się jednak do Wyższej Szkoły Handlowej, którą ukończył w 1932. W czasie studiów związał się z chrześcijańską organizacją studencką Juventus Christiana i jej czasopismem „Iuventus Christiana”, w którym debiutował (1934) i z którym związany był do 1936. 
Od 15 sierpnia 1932 do 30 czerwca 1933 odbył obowiazkową służbę wojskową w Szkole Podchorążych Rezerwy Kawalerii w Grudziądzu. Praktykę odbył w 7 Pułku Ułanów Lubelskich w Mińsku Mazowieckim. Na stopień podporucznika rezerwy został mianowany ze starszeństwem z 1 stycznia 1935 i 20. lokatą w korpusie oficerów kawalerii.
Po odbyciu służby wojskowej zatrudnił się na krótko jako urzędnik w Wydziale Opieki Społecznej Urzędu Miejskiego, a w 1935 przeniósł się do Lublina, gdzie pracował w Międzykomunalnym Związku Opieki Społecznej. W tym samym roku ożenił się z Danutą Kotowicz.
W czasie pobytu w Lublinie prowadził wykłady zlecone dla Katolickiego Uniwersytetu Lubelskiego. Współpracował też z wydawanym na KUL miesięcznikiem „Prąd”. W okresie tym związał się z ruchem narodowym – był członkiem Stronnictwa Narodowego. Został członkiem Zrzeszenia Pisarzy Katolickich. Pisał wtedy dla prasy katolickiej i narodowej, w związanym z ONR ABC tygodniku „Prosto z Mostu” (w latach 1936–1939), w „Myśli Narodowej” (w latach 1936–1939) i poznańskiej „Kulturze” (w latach 1937–1939). W 1938 powrócił do Warszawy, gdzie objął posadę referenta w Stowarzyszeniu Kupców Polskich.
W swojej przedwojennej publicystyce często prezentował poglądy antysemickie, w sposób stereotypowy dla tego okresu, a jednocześnie drastyczny.
Walczył w kampanii wrześniowej, służąc w 2 Pułku Strzelców Konnych. W czasie okupacji hitlerowskiej przebywał w Warszawie, od 1941 pracował w Wydziale Opieki Społecznej Zarządu Miejskiego. Od grudnia 1939 był współredaktorem pisma „Walka”, organu prasowego NOW i Zarządu Głównego Stronnictwa Narodowego (którego był członkiem) oraz dodatku do „Walki” „Żołnierz Wielkiej Polski”. „Walkę” założył w grudniu 1939 razem ze Stanisławem Piaseckim. Inne czasopisma, które redagował w czasie okupacji, to „Sprawy Narodu” – jako kierownik działu kulturalnego w latach 1943–1944, „Głos Ojczyzny” – pismo skierowane do Polaków wywiezionych do Niemiec. Współpracował też z czasopismami „Prawda” i „Prawda Młodych” (1942–1944). Był współpracownikiem Żegoty. Dzięki jego determinacji uratowano ok. 500–700 żydowskich dzieci. Anna Bikont wskazuje, że odejście Dobraczyńskiego od antysemityzmu było wynikiem jego związku z pracownicą WOS, która była pochodzenia żydowskiego.
Jako oficer NOW i AK brał udział w powstaniu warszawskim, początkowo jako oficer sztabu Grupy „Północ” na Starym Mieście – kierował wtedy oddziałem Biura Informacji i Propagandy (BiP) Armii Krajowej. Po likwidacji Grupy „Północ” od 6 września kierował BiP-em na Mokotowie. Redagował też „Komunikat informacyjny” BiP. Został odznaczony Srebrnym Krzyżem Zasługi z Mieczami. Po kapitulacji przebywał w niemieckich obozach jenieckich w Bergen-Belsen, a następnie w Gross-born i Sandbostel.
W maju 1945 po wyzwoleniu z obozu jenieckiego powrócił do Polski. W tym samym roku został członkiem Związku Literatów Polskich. W latach 1945–1946 był redaktorem tygodnika „Dziś i Jutro”, ze środowiska którego pochodziła większość działaczy założonego przez Bolesława Piaseckiego w 1947 Stowarzyszenia „Pax”. W latach 1953–1956 przewodniczył komitetowi rady redakcyjnej „Tygodnika Powszechnego”. W latach 1952–1956 był posłem na Sejm PRL I kadencji z ramienia Stowarzyszenia „Pax”. W 1949 był delegatem Krajowej Rady Obrońców Pokoju na Kongres Obrońców Pokoju w Paryżu.
Po przemianach politycznych w PRL w 1956 współredagował czasopisma „Słowo Powszechne”, „Kierunki”, i „Wrocławski Tygodnik Katolicki”. w tym ostatnim prowadził stały cykl felietonów "Z tygodnia na tydzień". Działał w wielu organizacjach i stowarzyszeniach – od 1958 należał do Polskiego PEN Clubu, w latach 1966–1970 był członkiem Zarządu Głównego Związku Literatów Polskich, od 1968 był przewodniczącym Rady Stowarzyszenia ZAiKS, od 1980 wiceprezesem Rady Naczelnej Zarządu Głównego ZBoWiD. Należał też do Stowarzyszenia Kultury Europejskiej (SEC) – od 1977 był członkiem jego Rady Wykonawczej, a w 1981 wiceprezesem Oddziału Polskiego.
Jednym z ważniejszych elementów jego działalności społeczno-politycznej była funkcja członka prezydium Frontu Jedności Narodu, którą pełnił w latach 1970–1983. W 1982 został przewodniczącym Tymczasowej Rady Krajowej Patriotycznego Ruchu Odrodzenia Narodowego (PRON), powołanej w związku ze stanem wojennym przez władze PRL – w latach 1983–1989 był przewodniczącym Rady Krajowej tej organizacji. W 1983 został wybrany w skład Krajowej Rady Towarzystwa Przyjaźni Polsko-Radzieckiej. W latach 1985–1989 ponownie został posłem na Sejm PRL. W latach 1986–1988 przewodniczący Społecznego Komitetu Odnowy Starego Miasta Zamościa. W październiku 1988 został uchwałą Rady Państwa PRL awansowany do stopnia generała brygady w stanie spoczynku. Nominację wręczył w Belwederze przewodniczący Rady Państwa, I sekretarz KC PZPR gen. armii Wojciech Jaruzelski. 
Po 1989 nie angażował się w działalność polityczną. Zmarł w Warszawie 5 marca 1994. Pochowany na cmentarzu Powązkowskim w Warszawie (kwatera 185-3-17).
Życie prywatne.
Mieszkał w Warszawie. Był żonaty z Marią Danutą Dobraczyńską z domu Kotowicz (1910–1966), z którą miał trzy córki.
Odznaczenia i nagrody.
Otrzymał wiele polskich i zagranicznych nagród i odznaczeń. Do ważniejszych należą:
Twórczość.
Był autorem licznych opowiadań, szkiców literackich, powieści i wspomnień. Jego twórczość charakteryzuje się tradycyjną formą narracyjną, a w warstwie problemowej podejmuje tematykę metafizyczną oraz moralną, starając się opierać ją na katolickim nauczaniu moralnym. Fabuła miewa posmak melodramatyczny lub sensacyjny, charakteryzuje się pewnym rozmachem i inwencją w sferze konstrukcji. Negatywne reakcje krytyki – w tym katolickiej, wywoływała jednak nadmierna typowość i schematyzm w ukazywaniu wyborów moralnych jednostek.
Debiutował jako eseista w 1934 na łamach czasopisma „Iuventus Christiana” (nr 2, 1932) artykułem "Z rozważań o Biblii". Przed wojną wydał studium "Bernanos – powieściopisarz" (Lublin 1937) i "Lawa Gorejąca. Studium o Papinim" (Poznań 1939), napisał też pierwszą powieść ("Ottonowa obietnica"), powstałą ok. 1938, a nagrodzoną w konkursie Instytutu Akcji Katolickiej – jej rękopis uległ zniszczeniu podczas wojny, lecz fragmenty opublikowano w 1946 w „Polsce Zachodniej” (nr 50/51). Popularność przyniosły mu realistyczne powieści o tematyce okupacyjnej – pisane w latach wojny "W rozwalonym domu" (1946) oraz "Najeźdźcy" (w dwóch częściach, 1946–1947).
"W rozwalonym domu" mówi o religijności i walce harcerzy w powstaniu warszawskim, w powieści "Najeźdźcy" – o wydarzeniach wojennych ukazanych jako złożona, wielowątkowa panorama. Fabuła tego utworu koncentruje się wokół postaci oficerów niemieckich, pokazując też duchową przemianę jednego z nich pod wpływem katolicyzmu, co ma ilustrować poglądy Dobraczyńskiego dotyczące możliwości duchowego odrodzenia narodu niemieckiego po wojnie. Powieść "A znak nie będzie mu dany" (1957), podobnie jak "Dłonie na murze" (1960) i "Doścignięty" (1967), stanowiły kontynuację problematyki poruszonej w powieściach wojennych wraz z nowymi próbami określenia relacji Niemiec powojennych względem przeszłości.
Wiele jego powieści opiera się na motywach biblijnych. Tworzą one cykl powieściowy, do którego należą "Wybrańcy gwiazd" (1948) – o Jeremiaszu, "Pustynia" (1955) – opowiadająca o Mojżeszu, "Cień Ojca" (1977) – o św. Józefie, "Święty miecz" (1949) – o św. Pawle. Bardzo poczytne były wydane w 1951 "Listy Nikodema", pośrednio opowiadające dzieje samego Chrystusa, przedstawiające uczonego faryzeusza skłaniającego się ku przyjęciu chrześcijaństwa pod wpływem rozważań nad sensem ludzkiego cierpienia.
Tematykę historii Kościoła podejmował w powieściach "Klucz mądrości" (1951) i "Przyszedłem rozłączyć" (1959), mówiących o chrześcijaństwie w Europie i w Azji na przełomie XII i XIII wieku. "Błękitne hełmy na tamie" (1965) i "Spalone mosty" (1969) mówią o Kościele współczesnym w konfliktach społecznych i politycznych krajów rozwijających się. Natomiast powieścią "Wyczerpać morze" (1961) próbował dokonać wglądu w przyszłość, rozważając, jak może wyglądać Kościół w przyszłości i jaką rolę odegrają w nim chrześcijanie z Afryki.
Powieści z dziejów polskich to "Kościół w Chochołowie" (1954) – o powstaniu chochołowskim, "Piąty akt" (1962) – o Traugutcie, i "Bramy Lipska" (1976) – o ks. Józefie Poniatowskim. W latach 80. napisał poświęconą Romanowi Dmowskiemu powieść "Spadające liście", którą wydano dopiero w 2010 (w stulecie urodzin autora), gdyż wcześniej nie było to możliwe ze względów politycznych.
Był również autorem wielu powieści obyczajowych i opowiadań, a także dramatu "Przędziwo Joanny" (1948).
Jego zainteresowania literackie obejmowały studia o Bernanosie (1937) i o Papinim (1939) oraz zbiory esejów o literaturze katolickiej – "Gwałtownicy" (1951), "Książki, idee i człowiek" (1955), "Wielkość i świętość" (1958). Historii Kościoła poświęcił pięciotomowy cykl "Głos czasu" (1966–1974). Był także jednym z tłumaczy pism św. Teresy od Dzieciątka Jezus. Jeszcze przed wojną przetłumaczył powieść Mauriaca "Pielgrzymi" (Poznań 1936; Warszawa 1957). Napisał scenariusz i dialogi do filmu "W cieniu nienawiści" (1985, wzorowanego na opowiadaniu "Ewa", razem z Wojciechem Żółtowskim), był współautorem scenariusza do filmu "Miasteczko" (1958, wzorowanego na utworze "Odpust"), a także współautorem scenariusza do serialu dla młodzieży "Karino" i filmu "Karino" (1976).
Istnieje kilka wydań zbiorowych jego dzieł. Jego utwory – przede wszystkim "Listy Nikodema", przetłumaczono na kilkanaście języków.

</doc>
<doc id="108289" url="https://pl.wikipedia.org/wiki?curid=108289" title="Katarzyna Kozyra">
Katarzyna Kozyra

Katarzyna Kozyra (ur. 1 lutego 1963 w Warszawie) – polska rzeźbiarka, artystka tworząca instalacje, fotografie i sztukę wideo.
Wykształcenie.
Studiowała germanistykę na Uniwersytecie Warszawskim (1985–1988). Jest absolwentką „Kowalni”, czyli pracowni prof. Grzegorza Kowalskiego na Akademii Sztuk Pięknych w Warszawie (1988–1993) oraz Hochschule für Graphik und Buchkunst w Lipsku (1998).
Działalność artystyczna.
Jej pracą dyplomową była "Piramida zwierząt" (1993). Były to ustawione jedno na drugim, spreparowane ciała zwierząt: konia, psa, kota i koguta. Cytując motyw z bajki braci Grimm "Muzykanci z Bremy", "Piramida..." miała traktować o uwikłaniu wszystkich ludzi w przemysłowy proceder zabijania zwierząt. Rozgłos wokół pracy spowodował, że do Kozyry przylgnęło miano artystki kontrowersyjnej. Od tego czasu także większość kolejnych prac ("Więzy krwi" 1995, "Olimpia" 1996, "Łaźnia żeńska" 1997 i "Łaźnia męska" 1999) odbijała się szerokim echem w mediach.
"Olimpia" (zdjęcia i film) była zapisem walki Kozyry z chorobą nowotworową. W założeniu autorki praca ta była próbą przywrócenia godności schorowanemu, umierającemu ciału; polemiką z oficjalnym, lansowanym powszechnie wizerunkiem ciała zdrowego, silnego, pięknego i całkowicie kontrolowanego. Był to sprzeciw wobec przekonania o tym, że choroba czy starość ciała skazują jego właściciela na społeczną niewidzialność.
Podobną tematykę porusza "Łaźnia żeńska" (artystka weszła do publicznej łaźni z ukrytą kamerą). Kozyra chciała pokazać, jak kobiety wyglądają „naprawdę”, tzn. w sytuacji, gdy nikt na nie nie patrzy i gdy nie muszą spełniać wyśrubowanych kanonów urody. Praca była też aluzją do historii malarstwa, które miało duży udział w formowaniu takiego kanonu (obrazy Dominique’a Ingres’a przedstawiające żeńskie łaźnie). "Łaźnia męska" była konfrontacją i kontynuacją pracy. Artystka weszła do męskiej łaźni z przyprawioną atrapą penisa i ręcznikiem przewieszonym przez szyję, który ukrywał jej piersi. Ku zaskoczeniu Kozyry okazało się, że mężczyźni nawet będąc sami, cały czas zajmują się swoim wizerunkiem, przyglądają się sobie, porównują. Mistyfikacja nie została odkryta.
W 1999 reprezentowała Polskę na 48. Międzynarodowym Biennale Sztuki w Wenecji, gdzie za wideoinstalację "Łaźnia męska" dostała wyróżnienie honorowe.
W latach 1999–2002 Katarzyna Kozyra pracowała nad projektem zainspirowanym choreografią Wacława Niżyńskiego do baletu "Święto Wiosny" Igora Strawinskiego. W 2002 zrealizowała pracę wideo "Kara i zbrodnia".
W swoim projekcie "W sztuce marzenia stają się rzeczywistością" Kozyra koncentruje się na zagadnieniu kreacji i performatywności.
Katarzyna Kozyra tworzy również teledyski. Przykładem jest "Cheerleaderka" z cyklu "W sztuce marzenia stają się rzeczywistością". W tym muzycznym epizodzie Kozyra interpretuje piosenkę Gwen Stefani "What Are You waiting for". Bawiąc się kliszami kobiecości i męskości, artystka wciela się w rolę gwiazdy pop-rock, odgrywającej rolę cheerleaderki w męskiej szatni sportowej. W chórkach występują kuratorzy i dyrekcja Zachęty.
Od 2010 roku pracuje nad swoim pierwszym pełnometrażowym filmem fabularnym. Na przełomie 2010 i 2011 roku odbyła się duża wystawa monograficzna Kozyry w warszawskiej Zachęcie „Katarzyna Kozyra. Casting”. Podczas tej wystawy prezentującej najważniejsze prace w dorobku artystki, zrealizowała ona swój najnowszy projekt. Był to casting na Kozyrę. Publiczność Zachęty podczas zwiedzania wystawy mogła wziąć udział w castingu. Efekty w postaci zmontowanych nagrań z pomieszczenia castingowego były pokazywane na wystawie. Na przełomie 2011 i 2012 roku Kozyra miała drugą przekrojową wystawę w Polsce, tym razem w Muzeum Narodowym w Krakowie. Wystawa nosiła tytuł „Katarzyna Kozyra. Wystawa”. Artystka po raz pierwszy na tej wystawie zaprezentowała także rekwizyty ze swoich prac w muzealnych gablotach.
W 2022 roku tygodnik „Polityka” uznał "Piramidę zwierząt" za jedno z dziesięciu najważniejszych dzieł sztuki ostatniego trzydziestolecia.

</doc>
<doc id="108290" url="https://pl.wikipedia.org/wiki?curid=108290" title="Cachiagijn Elbegdordż">
Cachiagijn Elbegdordż

Cachiagijn Elbegdordż (; ur. 30 marca 1963 w somonie Dzereg, ajmak kobdoski) – mongolski polityk, dwukrotny premier Mongolii: w roku 1998 oraz w latach 2004–2006. Prezydent Mongolii od 18 czerwca 2009 do 10 lipca 2017.
Życiorys.
Cachiagijn Elbegdordż odebrał staranne wykształcenie dziennikarskie w sowieckiej wojskowej szkole politycznej we Lwowie (1983–1988). W 2001 studiował w Stanach Zjednoczonych na Uniwersytecie Kolorado w Boulder. W 2002 obronił pracę magisterską w John F. Kennedy School of Government na Uniwersytecie Harwarda.
Po powrocie do Mongolii aktywnie włączył się w ruch zmierzający do zamiany dotychczasowego państwa jednopartyjnego w demokrację. Uznanie i popularność zdobył w 1990 roku, wygłaszając płomienne antyrządowe przemówienia. W tym też roku został deputowanym Wielkiego Churału Państwowego, lecz zrezygnował w 1994 na znak protestu wobec skandali, jakie wstrząsały wówczas parlamentem.
W 1996 został deputowanym, obejmując również przywództwo Mongolskiej Partii Narodowo-Demokratycznej. W 1998 po raz pierwszy objął tekę premiera. Na to stanowisko został wybrany przez koalicję kilku partii, w której kierowana przez niego Mongolska Partia Narodowo-Demokratyczna była najbardziej liczącym się uczestnikiem. W grudniu 1998 ze względu na skandal finansowy zmuszony został jednak do rezygnacji z urzędu szefa rządu.
W sierpniu 2004, wyniesiony do władzy dzięki kontrowersyjnym wyborom, ponownie został premierem Mongolii. W połowie stycznia 2006 gabinet Elbegdordża upadł, a na stanowisku premiera zastąpił go Mijeegombyn Enchbold.
W 2008 w czasie kolejnych wyborów parlamentarnych stał na czele opozycyjnej Partii Demokratycznej. Zaraz po zakończeniu głosowania zadeklarował zwycięstwo swojej partii. Po publikacji oficjalnych wyników wyborów, które dawały zwycięstwo Mongolskiej Partii Ludowo-Rewolucyjnej, zarzucił władzy fałszerstwa wyborcze. Rozwścieczeni manifestanci udali się do pobliskiej siedziby partii rządzącej, zdewastowali i podpalili budynek Komitetu Centralnego MPLR i sąsiadującą Filharmonię. Przez miasto przetoczyła się fala grabieży banków i sklepów. Obrabowano i podpalono Galerię Narodową, narodowy zespół tańca, Orkiestrę Narodową i siedziby licznych instytucji prywatnych, spalono wiele samochodów prywatnych. Wprowadzono czterodniowy stan nadzwyczajny, do miasta wkroczyło wojsko. Po wyborach Elbegdordż ogłosił odejście z polityki, nie godząc się na koalicję z MPLR został pozbawiony funkcji lidera głównej partii opozycyjnej, ale już po kilku miesiącach wznowił aktywną działalność polityczną.
Prezydent.
24 maja 2009 jako kandydat Partii Demokratycznej wziął udział w wyborach prezydenckich. W kampanii wyborczej wielokrotnie odwoływał się do haseł populistycznych, składał obietnice radykalnego podwyższenia zarobków itd. Zdobył w nich 51,2% głosów poparcia i wygrał z urzędującym prezydentem Nambarynem Enchbajarem, kandydatem Mongolskiej Partii Ludowo-Rewolucyjnej. 18 czerwca 2009 został zaprzysiężony na stanowisku szefa państwa. W 2013 uzyskał reelekcję, wygrywając kolejne wybory prezydenckie. W 2017 jego następcą został Chaltmaagijn Battulga.

</doc>
<doc id="108292" url="https://pl.wikipedia.org/wiki?curid=108292" title="Microcephalia">
Microcephalia



</doc>
<doc id="108293" url="https://pl.wikipedia.org/wiki?curid=108293" title="Nanocephalia">
Nanocephalia



</doc>
<doc id="108295" url="https://pl.wikipedia.org/wiki?curid=108295" title="Henryk VI Starszy">
Henryk VI Starszy

Henryk VI żagański (Starszy) (ur. ok. 1345, zm. 5 grudnia 1393) – książę żagański i głogowski w latach 1369–1393, w wyniku podziału w 1378 roku w Żaganiu, Krośnie i Świebodzinie.
Henryk VI był najstarszym synem księcia żagańskiego Henryka V Żelaznego i Anny córki Wacława księcia płockiego.
Po śmierci ojca w 1369 początkowo sprawował rządy wspólnie z młodszymi braćmi Henrykiem VII Rumpoldem (Średnim) i Henrykiem VIII Wróblem. Księstwo żagańskie pozostające pod panowaniem Henryków znajdowało się wówczas w tragicznej sytuacji finansowej. W celu jej poprawy, wydatki synów Henryka Żelaznego zostały ograniczone do minimum. Każdy z nich miał otrzymywać z kasy księstwa po 150 grzywien praskich i nie mógł posiadać więcej niż 20 koni. Sytuacja w księstwie pogarszała się też na skutek stałej ingerencji Karola IV w sprawy wewnętrzne państewka Piastowiczów. W 1375 roku na polecenie cesarza miasta Góra Śląska, Głogów i Ścinawa zostały podzielone na część królewską i książęcą.
W latach 1376–1377 Henryk VI popadł w ostry konflikt z klasztorem żagańskim, którego dobra podobnie jak jego ojciec traktował jako bogate źródła dochodów dla skarbca książęcego. W 1378 roku księstwo zostało podzielone na trzy części pomiędzy braci. Henrykowi VI jako najstarszemu przypadła najważniejsza północna część ze stolicą w Żaganiu. W skład jego posiadłości weszły też: Krosno Odrzańskie, Nowogród Bobrzański i Świebodzin (Henryk VI używał tytułu pana Żagania i Lubina).
W 1383 wraz z młodszym bratem, Henrykiem VII, podjął bezskuteczną próbę odzyskania zajętej przez Polskę za czasów Kazimierza Wielkiego Wschowy. Wkrótce po podziale księstwa aktywność życiowa i udział w życiu politycznym Śląska Henryka VI wyraźnie uległy zawężeniu.
W 1371 lub 1372 Henryk VI ożenił się z córką księcia legnickiego Wacława I Jadwigą. Małżeństwo to nie było zbyt udane, zaś przedwczesna śmierć jedynego dziecka tej pary (nieznanego imienia) zakończyła się separacją (Jadwiga pozostała wtedy w Żaganiu, zaś Henryk za rezydencję obrał sobie Krosno Odrzańskie). Pomimo tych niesnasek Henryk zapisał żonie jako oprawę wdowią całość rządzonego przez siebie księstwa.
Henryk VI podczas pobytu na zamku w Krośnie oddawał się głównie kontemplacji i ascezie. Jako jedyny z synów Henryka V potrafił ułożyć sobie stosunki z klasztorem żagańskim.
Henryk VI umarł 5 grudnia 1393 roku we Włoszczowie - miejscowości leżącej w powiecie lubińskim. Został pochowany w kościele kanoników regularnych św. Augustyna w Żaganiu.
Wdowa po Henryku Jadwiga rządy w Żaganiu, Krośnie i Świebodzinie sprawowała do 1403 roku, kiedy ostatecznie ustąpiła z księstwa na rzecz synów najmłodszego syna Henryka V – Henryka VIII Wróbla; zmarła 1 sierpnia 1408.

</doc>
<doc id="108297" url="https://pl.wikipedia.org/wiki?curid=108297" title="Stanisław Ryszard Dobrowolski">
Stanisław Ryszard Dobrowolski

Stanisław Ryszard Dobrowolski (ur. 14 marca 1907 w Warszawie, zm. 27 listopada 1985 tamże) – poeta, prozaik i tłumacz, członek grupy poetyckiej Kwadryga. Uczestnik powstania warszawskiego. Po wojnie oficer polityczny Ludowego Wojska Polskiego. Budowniczy Polski Ludowej.
Życiorys.
Urodził się w Warszawie w 1907 roku. Pochodził z rodziny robotniczej. Ukończył Liceum Ogólnokształcące im. Mikołaja Reja. W latach 1926–1927 studiował na Uniwersytecie Warszawskim filologię polską, a następnie w latach 1927–1929 prawo. W 1926 roku zadebiutował na łamach „Robotnika”. W 1929 roku wydał tom poezji "Pożegnanie Termopil". 1 czerwca 1930 trzymał koronę podczas prawosławnego ślubu Konstantego Ildefonsa Gałczyńskiego. W latach trzydziestych zainicjował grupę poetycką "Kwadryga". Był rzecznikiem (wspólnie z Lucjanem Szenwaldem) radykalnego programu „sztuki uspołecznionej”. W 1937 roku został redaktorem miesięcznika „Nowa Kwadryga”.
W okresie okupacji niemieckiej działał w konspiracji literackiej, brał udział w powstaniu warszawskim, został oficerem Armii Krajowej. Był jeńcem Stalagu 344 Lamsdorf (Łambinowice) i Oflagu IID Gross-Born. Po wyzwoleniu Warszawy wstąpił do Ludowego Wojska Polskiego, gdzie pełnił funkcje oficera politycznego i korespondenta wojennego.
Po zakończeniu wojny został redaktorem czasopisma „Polska Zbrojna”. W latach 1945–1946 był sekretarzem generalnym Związku Zawodowego Literatów Polskich. W latach 1947–1948 pełnił funkcję zastępcy redaktora naczelnego „Nowin Literackich”. Został powołany na dyrektora departamentu w Ministerstwie Kultury i Sztuki. W latach 1949–1968 piastował urząd prezesa ZAIKS-u. W latach 1954–1957 był kierownikiem literackim Zespołu Pieśni i Tańca „Mazowsze”. W latach 1958–1959 był redaktorem naczelnym „Żołnierza Polskiego”. W okresie 1954-1964 był wiceprezesem Związku Literatów Polskich. Od 1949 był członkiem PZPR. Awansował do stopnia pułkownika WP.
W 1947 wydał broszurę propagandową, w 1968 popierał politykę PZPR, a w 1969 wydał antysemicką powieść "Głupia sprawa". W 1976 wystąpił na wiecu na Stadionie X-lecia w Warszawie, nazywając robotniczy protest w Radomiu i Ursusie „warcholstwem”. Wypowiedź tę uwiecznił zespół „Kult” w utworze „45–89”.
Od 1974 był członkiem Zarządu Głównego, a od 1983 członkiem Krajowej Rady Towarzystwa Przyjaźni Polsko-Radzieckiej.
Pochowany został na Cmentarzu Wojskowym na Powązkach w Warszawie (kwatera 31 A-tuje-8).
Zarządzeniem zastępczym z dnia 13 grudnia 2017 roku Wojewoda Mazowiecki, w związku z ustawą z dnia 1 kwietnia 2016 roku o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej (Dz. U. z 2016 r. poz. 744), zmienił dotychczasową nazwę ulicy położonej w Płocku ze Stanisława Ryszarda Dobrowolskiego na Braci Jeziorowskich.
Charakterystyka twórczości.
W utworach przedwojennych przejawiają się zainteresowania Dobrowolskiego tradycją romantyczną. Wiodącą linią jego twórczości jest jednak temat protestu społecznego i ruchów rewolucyjnych, na przykład, w utworze "Powrót na Powiśle" autor przedstawia wydarzenia rewolucji 1905 roku. Jednym z głównych tematów dzieł Dobrowolskiego jest Warszawa: jej społeczeństwo, atmosfera, tradycje.
W okresie okupacji niemieckiej Dobrowolski pisał przeważnie teksty do pieśni patriotycznych. Szczególną popularność zyskały "Szturmówka" i "Warszawskie dzieci".
W powojennych wierszach dominuje tematyka osobista. Refleksje nad własnymi przeżyciami Dobrowolski zawarł, na przykład, w tomikach poezji "Nasza rzecz", "A jeśli komu droga...", "Dom i inne wiersze". Dobrowolski jest autorem powieści historycznych. Dzieła "Jakub Jasiński, młodzian piękny i posępny" oraz cykl "Czerwieńcy" poświęcone zostały tematyce insurekcji kościuszkowskiej. Powieści "Saga rodzin" i "Na Powiślu i na Woli" poruszają dzieje warszawskich rodzin robotniczych. Powieści "Nasz czas", "Trudna wiosna", "Głupia sprawa" i "Esperanza" odwołują się do tradycji rewolucyjnych, wojny domowej w Hiszpanii w roku 1936 i wydarzeń z okresu II wojny światowej. Poemat "Generał Walter", napisany został na cześć generała Karola Świerczewskiego, który zmarł w 1947 roku. Dobrowolski jest autorem tekstu hymnu XVII LO w Warszawie. Był także autorem wiersza "Stalin" na cześć Józefa Stalina.
Zainteresowania Dobrowolskiego Warszawą zaowocowały współpracą z Mieczysławem Bermanem, z którym wspólnie wydał dzieło "Bruki Warszawy", książkę poświęconej warszawskim robotnikom.
Dobrowolski tłumaczył też poezję radziecką: Mikołaja Asiejewa i Maksyma Tanka.
Za całokształt twórczości otrzymał nagrody Ministra Obrony Narodowej II stopnia w 1963 i 1976 roku oraz nagrodę literacką Ministra Kultury i Sztuki I stopnia w 1965 roku. Dwukrotnie był laureatem Nagrody m.st. Warszawy (w 1950 i 1965).

</doc>
<doc id="108300" url="https://pl.wikipedia.org/wiki?curid=108300" title="Blixa Bargeld">
Blixa Bargeld

Blixa Bargeld, właściwie Christian Emmerich (ur. 12 stycznia 1959 w Berlinie) – niemiecki muzyk, pisarz i aktor. W 1980 założył awangardowy industrialny zespół Einstürzende Neubauten. W latach 1984-2003 współpracował z zespołem Nick Cave and the Bad Seeds, będąc gitarzystą. Autor wielu projektów, w tym "Rede/Speech". Współpracuje z włoskim kompozytorem muzyki teatralnej i filmowej Teho Teardo. Wystąpili razem m.in. w listopadzie 2018 na Industrial Festivalu we Wrocławiu.

</doc>
<doc id="108308" url="https://pl.wikipedia.org/wiki?curid=108308" title="Wleń">
Wleń

Wleń () – miasto leżące na Dolnym Śląsku, w województwie dolnośląskim, w powiecie lwóweckim, siedziba gminy miejsko-wiejskiej Wleń. W latach 1975–1998 miasto administracyjnie należało do województwa jeleniogórskiego.
Według danych GUS z 31 grudnia 2019 r. miasto liczyło 1751 mieszkańców.
Nazwa.
W historii notowano wiele zapisów nazw po łacinie, polsku oraz niemiecku jak Lenno, Lähn, Lenum, Vlean, Uulan, Yulan, Wlan, Lan, Valan, Welen. Nazwa prawdopodobnie wywodzi się od staropolskiej nazwy na umocnienie ziemne "wał". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia dwie nazwy miasta zanotowane w dokumentach z 1146 roku "Wlan" oraz "Valan" podając ich znaczenie "Bollwerk" - "bastion" oraz "Wall gegen Bohmen" - "wał przeciw Czechom".
Jedna z pierwszych udokumentowanych wzmianek dotycząca miasta pochodzi z 22 kwietnia 1228 r. wymieniono w niej 3 nazwy miasta: Wlen, Uulan i Yulan, później także Vlean. Podawane są również nazwy "Birkenau" oraz "Brzozowo" która nawiązywała do faktu, że pod rozbudowę osady wykarczowano brzozowy las.
Nazwę miejscowości w zlatynizowanej formie "Leen" wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis". Na jednym z dokumentów z 1353 r. przechowywanym w archiwum wiedeńskim przywieszona jest pieczęć Wlenia z łacińskim napisem: SIGILLUM CIVITIS LEN. Z 1443 roku pochodzi pieczęć sądowa z napisem łacińskim: S`SCABIORVM IN LEN. Natomiast z XVII wieku pochodzą pieczęcie z napisem: SIGILLUM CIVITIS LÄHNENS ANNO 1640 oraz SIGILLUM CIVITIS LEHNENSIS 1680.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Lehen".
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Lehnum". W dziele Matthäusa Meriana pt. "Topographia Bohemiae, Moraviae et Silesiae" z 1650 roku miejscowość wymieniona jest pod niemieckimi nazwami "Lähn", "Lähen" oraz starszą łacińską "Lachenium". Polską nazwę "Wlen" oraz niemiecką "Lahn" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Nazwy niemieckie "Lachn", "Lechn" oraz polską "Wleń" wymienia Słownik geograficzny Królestwa Polskiego wydany na przełomie XIX i XX wieku.
Położenie.
Miasto i Gmina Wleń są położone w południowo-zachodniej części województwa dolnośląskiego w powiecie lwóweckim nad Bobrem i Wierzbnikiem.
Wleń leży w Sudetach Zachodnich, na Pogórzu Izerskim, na pograniczu z Pogórzem Kaczawskim i Górami Kaczawskimi, przy skrzyżowaniu dróg lokalnych do Pławnej, Kleczy, Jeleniej Góry, Lwówka Śląskiego. Niedaleko przebiega droga wojewódzka nr 297 Bolesławiec – Jelenia Góra.
Miasteczko położone jest u podnóża jednego z najstarszych murowanych zamków na Śląsku: zamku Wleński Gródek. Tuż pod zamczyskiem znajduje się kompleks pałacowy Lenno.
Z miasta można dojechać do sąsiednich ośrodków autobusami PKS Tour Jelenia Góra. W mieście istnieje stacja kolejowa, zamknięta w 2016 roku.
Historia.
Początek osadzie dało podgrodzie, które ok. 1214 zostało przeniesione nad zakole rzeki i stało się osadą rybacką związaną ściśle z pobliską kasztelanią. 
Prawa miejskie zostały nadane przed 1261. Proces kształtowania ówczesnych osad w miastach był długotrwały, mijały nieraz lata zachodzących przemian. 
Lata 1278-1368 były okresem intensywnego rozwoju miasta. Wleń uzyskuje liczne przywileje jak: prawo bicia złotych i srebrnych monet, prawo handlu suknem, pobieranie cła pieszego, prawo targu solą oraz prawo mili. Były to czasy rządów Bolka I, Bernarda Świdnickiego, Henryka I Jaworskiego i Bolka II. Powstawały nowe budynki użyteczności publicznej jak: ratusz, łaźnia miejska oraz domy bogatych patrycjuszy miejskich.
Następne lata były czasami powolnego upadku znaczenia miasta. Powodem słabego rozwoju Wlenia był brak murów miejskich, niefortunne ulokowanie w wąskiej dolinie, nieudolne rządy panów miasteczka oraz liczne powodzie których łącznie było ponad 70. Ostatnia zniszczyła miasto w 1997 roku. Innym powodem upadku miasta było to że dynamicznie rozwijająca się Jelenia Góra oraz pobliski Lwówek zdominowały handel i rzemiosło na tym terenie. W następnych latach trwające ruchy religijne, zarazy, liczne powodzie i pożary poważnie rujnowały miasto. W roku 1813 w czasie trwania bitwy nad Bobrem, między wojskami Napoleona a generała Kajzerowa miasto prawie doszczętnie spłonęło.
Dopiero II połowa XIX wieku przyniosły miastu ponowny rozwój gospodarczy. Wykorzystano panujące tu warunki mikroklimatyczne, które przyczyniły się do uznania Wlenia jako miejscowość uzdrowiskowo-wypoczynkową. Znajdujące się na terenie miasta pięknie położone nad Bobrem Sanatorium Rehabilitacyjne świadczy usługi w zakresie balneologicznym.
W 1945 r. zajęte przez wojska radzieckie miasto przekazano Polsce, dotychczasowa ludność Wlenia została wysiedlona do Niemiec. 7 maja 1946 oficjalnie zatwierdzono obecną nazwę.
Zabytki.
Wleń zachował znaczną część architektury staromiejskiej. Wśród zabudowy wyróżniają się ratusz, kościół pw. św. Mikołaja oraz położony nieopodal zamek wleński. Jednak zabytków jest znacznie więcej.
Do wojewódzkiego rejestru zabytków wpisane są:
inne zabytki:
Demografia.
Piramida wieku mieszkańców Wlenia w 2014 roku.
Gospodarka.
Wleń jest lokalnym ośrodkiem administracyjnym, usługowym i handlowym. Brak tutaj wielkiego przemysłu. Do większych firm zaliczyć można Zakład Przetwórstwa Mięsnego, Zakład Stolarski, Zakład Ogólnobudowlany, Skład Opału, Rozlewnia Wód Mineralnych. Istnieje stacja benzynowa,sklepy, punkty usługowe, serwis samochodowy, liczne gospodarstwa agroturystyczne. Miasto jest głównie nastawione na obsługę ruchu turystycznego, związanego z bliskością Karkonoszy, Szwajcarii Lwóweckiej oraz Gór Izerskich.
Kultura.
Animatorem życia kulturalnego w mieście i głównym organizatorem imprez kulturalno- rozrywkowych w mieście jest Ośrodek Kultury, Sportu i Turystyki we Wleniu. W jego strukturach działa Miejski Dom Kultury, Biblioteka Publiczna Miasta i Gminy, Informacja Turystyczna i Pole Namiotowe. W Domu Kultury działa Kino. Do imprez kulturalnych zaliczyć można Festiwal Piosenki Dziecięcej "Zakręcona Nutka", Memoriał Uliczny im. Michała Fludra, Majówkowa Zabawa Taneczna. We Wleniu działa Formacja Disco Dance Spox. Największą imprezą kulturalno-rozrywkową jest Międzynarodowy Turniej Drwali. Impreza ta odbywa się w ostatni weekend czerwca. Celem przedsięwzięcia jest prezentacja walorów turystyczno-przyrodniczych Miasta i gminy Wleń w połączeniu z dobra zabawą. Na miejskim rynku gromadzą się wtedy mężczyźni, którzy walczą o puchar i cenne nagrody. Turniej zawsze rozpoczyna hejnał z wieży ratuszowej. Równocześnie turniejowi towarzyszą Dni Wlenia. Przez dwa dni na wleńskim rynku jest tłoczno i gwarno a na scenie prezentują się lokalne oraz światowej sławy zespoły. Można wtedy (ale nie tylko) spróbować lokalnych specjałów m.in. chleba foremkowego który jest specjalnością Wlenia.
Edukacja i sport.
W mieście znajduje się Zespół Szkół przy ul. Dworcowej, a pobliskich Pilchowicach znajduje się Szkoła Podstawowa. W mieście działa Klub Sportowy "Pogoń Wleń" reprezentujący piłkę nożną. Klub rozgrywa mecze w klasie B grupy jeleniogórskiej II.
Opieka zdrowotna, pomoc społeczna.
W mieście istnieje Samodzielny Publiczny Zakład Opieki Zdrowotnej we Wleniu który świadczy usługi w zakresie świadczeń zdrowotnych:badania lekarskie i porady lekarskie, opieka ambulatoryjna, rehabilitacja lecznicza, opieka nad kobietą ciężarną i noworodkiem, szczepienia ochronne i inne działa profilaktyczne, stomatologia zachowawcza,profilaktyka i działalność oświatowo-zdrowotna, opieka nad osobami niepełnosprawnymi. W mieście istnieje Miejsko-Gminny Ośrodek Pomocy Społecznej który zajmuje się pomocą dla najbardziej potrzebujących osób z terenu miasta i gminy Wleń.
Przyroda.
Wleń leży w okolicy obfitującej w lasy, w zakolu Bobru który obfituje w pstrągi. Czyste tereny, nieskażona przyroda i spokój oraz piękne widoki zadecydowały o utworzeniu tutaj Krajobrazowego Parku Doliny Bobru. W otoczeniu miasta znajduje się Jezioro Pilchowickie powstałe przez spiętrzenie rzeki Bóbr w roku 1912, które jest doskonałym terenem rekreacyjno-spacerowym. W okolicy Wlenia znajduje się także rezerwat "Góra Zamkowa" o powierzchni 21 ha.

</doc>
<doc id="108312" url="https://pl.wikipedia.org/wiki?curid=108312" title="Georgi Dimitrow">
Georgi Dimitrow

Georgi Dimitrow Michajłow, (ur. 18 czerwca 1882 w Kowaczewci, zm. 2 lipca 1949 w Barwisze pod Moskwą) – bułgarski działacz komunistyczny, w latach 1934–1943 sekretarz generalny Międzynarodówki Komunistycznej, premier Bułgarii w latach 1946–1949.
Życiorys.
Młodość i wczesna działalność.
Pochodził z rodziny rzemieślników pochodzenia macedońskiego, jego rodzice zbiegli z rodzinnej ziemi przed prześladowaniami tureckimi. W wieku dwunastu lat został zatrudniony w drukarni. To w miejscu pracy pierwszy raz zetknął się z ruchem robotniczym i z ideologią marksistowską. W 1901 był już członkiem władz miejscowego związku zawodowego, zaś od roku następnego działał w Bułgarskiej Robotniczej Partii Socjaldemokratycznej. Po kilku latach wszedł do komitetu centralnego partii.
W 1914 został skazany na karę więzienia, razem z innymi działaczami bułgarskiej lewicy marksistowskiej, za prowadzenie na łamach pisma „Wiadomości Robotnicze” propagandy antywojennej i udział w manifestacjach o takim charakterze. Po zwolnieniu ponownie zaangażował się w ruch robotniczy. 22 grudnia 1918 został aresztowany powtórnie po wygłoszeniu przemówienia do strajkujących górników z Pernika.
Udział w powstaniu wrześniowym.
Po wyjściu z więzienia wrócił do aktywności politycznej i publicystycznej. Odgrywał coraz większą rolę w kierownictwie utworzonej w 1919 Bułgarskiej Partii Komunistycznej. W 1923 opublikował w „Wiadomościach Robotniczych” artykuł wzywający Bułgarów do walki z „dyktaturą burżuazji” i do udziału we „froncie antyfaszystowskim”. Bułgarska Partia Komunistyczna zajęła stanowisko neutralne wobec zamachu stanu przeprowadzonego przez polityków Bloku Konstytucyjnego, Partii Narodowo-Liberalnej, Partii Ludowo-Postępowej, WMRO oraz prawicowych wojskowych należących do Ligi Wojskowej przeciwko rządowi Bułgarskiego Ludowego Związku Chłopskiego. We wrześniu tego samego roku pozostał na wolności po masowych aresztowaniach komunistów dokonanych przez rząd Aleksandra Cankowa. Razem z Wasylem Kołarowem 14 września 1923 wezwał do strajku politycznego, który został jednak szybko odwołany przez sekretarza organizacyjnego Bułgarskiej Partii Komunistycznej Todora Łukanowa. 20 września partia wezwała do powstania zbrojnego, a Dimitrow został członkiem kierującego nim komitetu wojskowo-rewolucyjnego. Wystąpienie zakończyło się całkowitą klęską. Uciekając przed falą represji przeciwko lewicy, Dimitrow i Kołarow udali się do Wiednia, gdzie 27 października 1923 założyli Komitet Zagraniczny Bułgarskiej Partii Komunistycznej. Następnie Dimitrow osiadł w Niemczech.
Pożar Reichstagu.
W lipcu 1933, wraz z Marinusem van der Lubbe, Ernstem Torglerem, Błagojem Popowem i Wasylem Tanewem, został oskarżony o podpalenie Reichstagu i zdradę stanu (niem. "Hochverrat") i postawiony przed sądem w Lipsku. Podczas procesu zdobył rozgłos śmiałą postawą. Wyrok, częściowo niepodlegający apelacji, zapadł 23 grudnia 1933. Oskarżeni: Dimitrow, Popow, Tanew i Torgler zostali uniewinnieni z braku wystarczających dowodów, a van der Lubbe skazany na śmierć. Po zapadnięciu wyroku był objęty aresztem prewencyjnym. W 1934 został wydalony z III Rzeszy i wyjechał do ZSRR, gdzie przebywał do 1945. Otrzymał obywatelstwo radzieckie i rozpoczął działalność w strukturach Kominternu. W 1934 został jego sekretarzem generalnym i pozostawał nim do 1943, tj. do rozwiązania organizacji. Radziecka propaganda wykorzystywała jego popularność zdobytą po procesie w sprawie podpalenia Reichstagu. Na VII Kongresie Kominternu wygłosił przemówienie, w którym głosił konieczność tworzenia frontów ludowych – antyfaszystowskich koalicji partii komunistycznych z socjaldemokratami i innymi partiami demokratycznymi, które dotąd zaliczano do sił reakcyjnych. Politykę tę Międzynarodówka przyjęła rok później po dyskusjach i sporach wewnętrznych. Koncepcja frontów ludowych obowiązywała do okresu wielkiej czystki, w czasie której na polecenie Stalina zamordowano przywódców zagranicznych partii komunistycznych.
Nadzorował likwidację Komunistycznej Partii Polski oraz powstanie i działalność Polskiej Partii Robotniczej.
Po likwidacji Komiternu Dimitrowowi powierzono stanowisko przewodniczącego wydziału stosunków zewnętrznych KPZR. Nadal utrzymywał kontakty z komunistami europejskimi i przedstawicielami lewicowych ruchów antyfaszystowskich. Brał udział w organizacji antyniemieckiej partyzantki bułgarskiej i przejęcia władzy przez komunistów w Bułgarii w 1944. W 1943 zapadł na zdrowiu i w 1945 był leczony w szpitalu w Moskwie.
Premier Bułgarii.
W 1946 wrócił do Bułgarii, gdzie pełnił funkcje sekretarza generalnego KC Bułgarskiej Partii Robotniczej i premiera (od 21 listopada 1946).
Działalność Dimitrowa jako premiera była z biegiem czasu coraz silniej krytykowana przez Stalina. Radziecki dyktator zarzucał mu brak inicjatywy, przecenianie pokojowej taktyki przejmowania władzy przez komunistów i niezrozumienie „nieuniknionego procesu zaostrzania się walki klasowej”.
Rząd Dimitrowa nie mógł prowadzić samodzielnej polityki zagranicznej z powodu statusu politycznego Bułgarii, która była krajem pokonanym w wojnie, pozostającym w radzieckiej strefie wpływów. Znaczącą zmianę w relacjach międzynarodowych kraju przyniosło zwycięstwo komunistów w Jugosławii, coraz poważniej rozważana była możliwość powołania federacji obu państw (Federacja Bałkańska). Josip Broz Tito opowiadał się przy tym za nadaniem Bułgarii statusu kolejnej jugosłowiańskiej republiki, podczas gdy Dimitrow chciał związków dwóch równorzędnych podmiotów. W 1947 oba kraje podpisały umowę sojuszniczą. Apele Dimitrowa o poszerzenie federacji o kolejne państwa bałkańskie spotkały się z krytyką na łamach „Prawdy”, co było pierwszym takim atakiem na przywódcę satelickiego państwa ze strony ZSRR.
10 lutego 1948 przybył do Moskwy na spotkanie ze Stalinem, który skrytykował go, podobnie jak Titę (który nie przyjechał do ZSRR osobiście), za samowolne podjęcie działań na rzecz powołania Federacji Bałkańskiej. Stalin zażądał, by federacja została utworzona na warunkach proponowanych przez Dimitrowa, a następnie poszerzona o Albanię. Sugestie te Tito odrzucił. Sprawa Federacji Bałkańskiej przyczyniła się do ostatecznego zerwania stosunków jugosłowiańsko-radzieckich.
Za zgodą Dimitrowa w kwietniu 1949 wicepremier rządu Trajczo Kostow został odwołany ze stanowiska. W grudniu tego samego roku Kostow został oskarżony o szpiegostwo i skazany na śmierć po pokazowym procesie. Dimitrow odegrał czołową rolę w ustanowieniu w Bułgarii rządów komunistycznych na wzór stalinowski, likwidacji opozycji i przyjęciu kursu polityki zagranicznej zgodnego z interesami ZSRR.
W grudniu 1948 Dimitrow jeszcze raz spotkał się w Moskwie ze Stalinem i ponownie został agresywnie skrytykowany za sposób sprawowania władzy w Bułgarii. Był już wówczas poważnie chory. Zmarł pół roku później w ZSRR, w trakcie pobytu na leczeniu. Abdurachman Awtorchanow sugerował, że został zamordowany na polecenie Stalina.
Pochowano go w specjalnie zbudowanym mauzoleum w Sofii, wzorowanym na moskiewskim mauzoleum Lenina. W 1990 ciało przeniesiono na cmentarz, a mauzoleum zburzono w 1999 roku.
Autor pamiętników.
W 1948 otrzymał Order Odrodzenia Polski I klasy. Na jego cześć nazwano nowo powstałe miasto w ówczesnej Ukraińskiej Socjalistycznej Republice Radzieckiej. 
Instytucje w Polsce im. Dimitrowa.
W latach 1984–1993 jego imię nosiła Wyższa Szkoła Rolniczo-Pedagogiczna w Siedlcach (ob. Uniwersytet Przyrodniczo-Humanistyczny) oraz w latach 1967–1991 XI Liceum Ogólnokształcące w Poznaniu (obecnie im. Jadwigi i Wacława Zembrzuskich). Jego imieniem nazwano również kopalnię węgla kamiennego w Bytomiu (późniejsza KWK Centrum) oraz Zakłady Wytwórcze Aparatury Rozdzielczej (przemianowane później na Zakłady Wytwórcze Aparatury Wysokiego Napięcia), obecnie ABB Sp. z o.o.

</doc>
<doc id="108313" url="https://pl.wikipedia.org/wiki?curid=108313" title="Algorytm ewolucyjny">
Algorytm ewolucyjny

Algorytm ewolucyjny – algorytm wzorowany na biologicznej ewolucji, stosowany do zadań optymalizacyjnych i modelowania.
Algorytmy ewolucyjne dzielą się na:

</doc>
<doc id="108314" url="https://pl.wikipedia.org/wiki?curid=108314" title="Akt">
Akt

Akt ( „czyn, działanie” od „czynić, działać, robić”) – przedstawienie nagiego ciała ludzkiego w sztuce, zazwyczaj wykonane w oparciu o studium z żywego modela. Akt jest jednym z najważniejszych tematów malarskich i fotograficznych w dziejach sztuki, oraz podstawowym tematem rzeźby. Akt może pojawić się jako samodzielny temat, bądź jako część większej kompozycji. Jest uważany za podstawę artystycznego wykształcenia.
Historia aktu.
Prehistoria i starożytność.
Pierwsze znane rzeźby, pochodzące z czasów prehistorycznych, przedstawiały nagie kobiety, symbolizujące najprawdopodobniej Płodność (np. Wenus z Willendorfu). Później pojawiały się również symboliczne figurki męskie z wyrazistym członkiem.
W starożytnym Egipcie w okresie Starego Państwa nago przedstawiano tylko dzieci i osoby z niższego stanu (np. statua „Pisarza z Sakkara”). W okresie Nowego Państwa tworzono już liczniejsze akty (głównie przedstawiając tancerki i muzykantki, ale też np. „Dwie nagie księżniczki”). Kultura minojska prezentuje akty dobrze oddające już ruch i formę, m.in. figurki nagich akrobatów.
Akt znany jest też w cywilizacji doliny Indusu (np. „Tancerka” z Mohendżo-Daro).
W antycznej Grecji rozwinął się natomiast nawet wręcz kult nagiego ciała, fizycznej sprawności i siły.
Antyczny akt w rzeźbie jest poświęcony poszukiwaniu idealnej formy ludzkiego ciała. Poliklet rzeźbi posąg "Doryforosa", wyznaczając nim kanon postaci ludzkiej. Pierwsze greckie akty – kurosi – przedstawiały mężczyzn, zwycięzców igrzysk. Za pierwszy akt kobiecy w sztuce greckiej uważana jest, znana tylko z rzymskiej kopii – "Afrodyta Knidyjska" Praksytelesa.
W epoce hellenistycznej występują akty klasycyzujące (np. Wenus z Milo), heroizowane (szkoła rodyjska) i o charakterze erotycznym (szkoła aleksandryjska).
Rzeźba rzymska rozwijała się w ścisłej zależności od greckiej, dopiero schyłek antyku i chrześcijaństwo wprowadzą daleko idące zmiany.
Starożytne malarstwo, zachowane jedynie w nielicznych przykładach, pozostaje dla nas niedostępne, choć pewne wyobrażenie mogą dawać zachowane freski z Kazanłyku, gdzie nie występuje akt, można go natomiast zauważyć w malarstwie pompejańskim.
Na przełomie er akt rozpowszechnił się w Indiach, były to głównie przedstawienia apsaras i jaksziń. Przedstawiano też liczne sceny erotyczne.
Średniowiecze.
W średniowieczu sztuka jest w większym stopniu zainteresowana znakiem, niż obrazem rzeczywistości, stąd akt w swoim świeckim znaczeniu raczej nie występuje, nagość pojawia się jednak w przedstawieniach Adama i Ewy, lub grzeszników, o których zepsuciu miała naocznie zaświadczać.
Renesans.
Akt powraca w XV wieku, w Niderlandach, w Ołtarzu Gandawskim van Eycków i we Włoszech, gdzie podejmują ten temat m.in. Luca Signorelli i Antonio Pollaiuolo. Wówczas akty kobiece maluje się na podstawie ciała męskiego, dopiero początek XVI wieku przyniesie tu zmianę, we Włoszech tego czasu przedstawienie Wenus często gości na płótnach, od tej pory już nieprzerwanie akt będzie fundamentem artystycznego wykształcenia.
W tym czasie sztuka staje się coraz bardziej świecka. W 1401 roku akt, nawiązujący do antyku, pojawia się w scenie ofiarowania Izaaka, którą Lorenzo Ghiberti wygrywa konkurs na drzwi do florenckiego baptysterium. W roku 1430 Donatello rzeźbi swojego "Dawida", również inspirowanego antykiem. Pod koniec wieku Sandro Botticelli maluje "Narodziny Wenus" i "Primaverę", są to już śmiałe obrazy, choć wciąż jest to "Venus pudica", czyli „Wenus skromna”. Rafael Santi ok. 1504 roku maluje "Trzy Gracje", wszystkie już otwarcie nagie, jedna jest tylko osłonięta przezroczystą przepaską na biodrach.
Podobnie jawny charakter ma przedstawienie Adama i Ewy Albrechta Dürera namalowane w 1507 roku, na którym listki figowe są w porównaniu do tradycji w tym względzie dość małe.
Kolejną barierę przełamał Giorgione w 1508 roku, malując "Śpiącą Wenus". Dłoń bogini położona na łonie jest już od pięciuset lat niezmiennie oskarżana o dość nieprzyzwoite ułożenie palców. Później pozycję Wenus powtórzy Tycjan w swojej "Wenus z Urbino" (1538) i nawiąże do niej jeszcze później "Olimpią" Édouard Manet.
Bardzo zmysłowe i dekadenckie w swej wymowie jest "Zwycięstwo Czasu nad Miłością" Agnolo Bronzino.
Barok i rokoko.
W malarstwie dworskim postępuje tendencja do zwiększania zmysłowości w aktach, najpełniej wyrazi to malarstwo rokoka, np. Jean-Honoré Fragonard i François Boucher.
Impresjonizm.
Edgar Degas
Amedeo Modigliani.
Akt "Nu couché" jest szóstym najdroższym sprzedanym obrazem.
Akt fotograficzny.
Mistrzowie aktu według redakcji SwiatObrazu.pl:

</doc>
