<doc id="108319" url="https://pl.wikipedia.org/wiki?curid=108319" title="Grupa Skifflowa No To Co">
Grupa Skifflowa No To Co

Grupa Skifflowa No To Co – polski zespół wokalno-instrumentalny, łączący polski folklor z muzyką skifflową i bigbitem.
Historia.
Grupa została utworzona w lipcu 1967 roku w Łodzi. Jej założycielami byli Piotr Janczerski, były wokalista zespołu Niebiesko-Czarni i Jerzy Krzemiński, były wokalista i instrumentalista zespołu Trubadurzy. Zespół, jeszcze bez nazwy, debiutował 5 grudnia 1967 roku w programie telewizyjnym „Po szóstej”. W ogłoszonym wtedy konkursie, spośród kilku tysięcy nadesłanych propozycji wybrano nazwę „Grupa Skifflowa No To Co” (od 1970 roku – „No To Co i Piotr Janczerski”). Od stycznia 1968 roku grupa rozpoczęła występy estradowe na terenie całego kraju, a także koncertowała m.in. we Francji, Kanadzie, USA, RFN, Wielkiej Brytanii i krajach socjalistycznych. W grudniu grupa wraz z Alibabkami wystąpiła w programie telewizyjnym "Hej, kolęda deska" (reż. Ewa Bonacka), który pokazywany był w styczniu i lutym 1969 roku w wielu miastach Polski, a na przełomie roku 1969 i 1970 w Stanach Zjednoczonych i Kanadzie.
Lata 1968–1970 to najlepszy okres w dziejach No To Co. Zespół zdobywał główne nagrody, m.in. na VI KFPP w Opolu w 1968 roku za piosenkę „Po ten kwiat czerwony”. Na tym festiwalu furorę, choć bez nagrody, zrobił utwór „Te opolskie dziouchy”. Następne nagrody przyszły rok później – na III FPŻ w Kołobrzegu, V Festiwalu Bratysławska Lira i festiwalu Folk Country w Pradze. Zespół występował również na festiwalu w Sopocie, na I Europejskim Festiwalu Muzyki Rozrywkowej w Rzymie i na targach Midem w Cannes. 12 czerwca 1969 roku otrzymał Złotą Płytę za album "Nikifor".
Z myślą o zagranicznym rynku No To Co nagrało singiel oraz album "So What" dla CBS. Wiosną 1970 roku grupa wzięła udział w programie telewizyjnym "Jutro teleturniej miast", a następnie w widowiskach: "No To Co na przedmieściu"; "Przyśpiewki ludowe" i "Te opolskie dziouchy – przeboje No To Co". Wystąpiła także w filmie "Milion za Laurę" (reż. Hieronim Przybył, premiera 1971-06-08). Fragment widowiska muzycznego pt. "Zielona Łączka" zaprezentowano na IX KFPP w Opolu (1971).
Po odejściu Jerzego Grunwalda pod koniec 1970 roku i Piotra Janczerskiego rok później zespół, mimo zmiany brzmienia na bardziej rockowe, zaczął tracić popularność. W 1971 roku dołączył do grupy Edward Jugo, a w 1974 roku Rybińskiego zastąpił basista Czesław Mogiliński (były członek zespołu Andrzej i Eliza). Kierownikiem grupy został Jerzy Krzemiński. W latach 1972–1974 zespół koncertował w Bułgarii, NRD, ZSRR i Szwecji i pojawił się w filmie "Awans" (reż. Janusz Zaorski, premiera 1975-03-30). Grupa występowała również na Festiwalu Piosenki Radzieckiej w Zielonej Górze. W styczniu 1977 roku miejsce Krzemińskiego zajął Michał Potępa (były członek zespołu Kanon Rytm), a kierownictwo grupy objął Bogdan Borkowski. Zespół No To Co zrealizował program z okazji swego 13-lecia. Po Michale Potępie przez 5 miesięcy gitarzystą był Grzegorz Kuczyński (poprzednio w A propos), który brał udział w wielu koncertach grupy i nagrywał materiał w Polskim Radiu Łódź. Nagrania te realizował Michał Targowski. Ostatecznie zespół zakończył działalność w 1980 roku.
Menedżerem grupy był Stanisław Cejrowski.
Latem 1993 roku doszło do reaktywacji grupy w oryginalnym składzie, lecz bez Jerzego Grunwalda. 21 września 1993 roku wyruszyła ona w trasę koncertową "No To Co – Tour of Poland ’93". W kolejnych latach formacja zbierała się na koncerty w Polsce i za granicą. Bogdan Borkowski zmarł w Chicago 26 marca 2007 roku. W 2010 roku grupę opuścił Jerzy Krzemiński. Gościnnie z zespołem występował jego założyciel, Piotr Janczerski.
W 2017 roku zespół wystąpił na 54 KFPP w Opolu świętując pięćdziesięciolecie działalności.
Nagrania radiowe.
1967:
„Gwiazdka z nieba”, „Gdy chciałem być żołnierzem”, „Z tamtej strony lądu”;
1968:
„Grająca szafa”, „Droga bez celu”, „Świeci się Warszawa”, „Inne kwiaty”, „Kocham swoje miasto”, „Wiązanka góralska”, „Żaba rechoce”, „Szedł chłop z roboty”, „Z tamtej strony lądu”, „Kogut i kokoszka”, „Hulaj się bujaja”, „Ty chłopaku gładki”, „Tańcowała ryba z rakiem”, „Tańcowala Magdalena”, „Franek-lodziarz”, „Ptaki, pola, lasy”, „Wiejski koncert”, „Patrzajta ludziska”, „Kowalscy, Kowalscy”;
1969:
„Pod okienkiem”, „Odejdą w czas miniony”, „Z soboty na niedzielę”, „W naszej wiosce uciechy”, „Gdy się żenił wiatr z chmurami”, „Hej, bystra woda”, „Mój stary dom”, „Lubię patrzeć w twoje oczy”, „A ja lubię defilady” [„Defilady”];
1970:
„Rozśpiewane wojsko”, „Przez zielone, jare żytko”, „Ach Franka, Franka”, „Najpiękniejsza jest moja ojczyzna”, „Chlebem i solą”, „Wieki minione”, „Sugar, Sugar”, „Here Comes The Sun”, „Wczoraj nieznajomi, jutro zakochani”, „Tell Me Now, Tell Me Why” [„Lubię patrzeć w twoje oczy”], „Flowers” [„Inne kwiaty”];
1971:
„Wojskowe wakacje”, „Mała spikerka”;
1972:
„Dimi”, „Blednie noc”, „Pilnuj swoich spraw”, „Nie płacz synku najmileńszy”, „Poszedłem górą”, „Taki czas” [„Piękny czas”], „Widzę cię w zieleni pól”, „Czerwona ruta”, „Igraszki księżycowe”, „Noc”, „Jesień bez deszczu”, „Chciałbym kiedyś wrócić”, „Gdy gaśnie dzień”;
1974:
„Daj mi długą noc”;
1975:
„By tobie człowieku”, „Kocham cię jak za dawnych lat”, „Po zielonej trawie piłka goni”, „I nic więcej nie chcę już”, „My kibice”;
1978:
„Długa jest droga do złota”, „Nie pamięta dziś nikt”, „W Bukowinie na klinie”;
1980:
„Na wiejskim podwórku”, „Przemijania nie powstrzymasz”, „Przegraliśmy jedno lato”, „Między tobą, a mną”, „Tylko ty i nikt więcej”, „Nowy smak”, „Zostań i tańcz”, „Kantyczki nożowskie”;
1993:
„Żegnaj kochanie”, „Płomień, ptak, promień”, „Ziemia malwy”.
Nagrody.
1968:
1969:

</doc>
<doc id="108320" url="https://pl.wikipedia.org/wiki?curid=108320" title="System odniesienia WGS 84">
System odniesienia WGS 84

WGS-84 (ang. "World Geodetic System '84") – zbiór parametrów (z 1984) określających wielkość i kształt Ziemi oraz właściwości jej potencjału grawitacyjnego. System ten definiuje elipsoidę, która jest generalizacją kształtu geoidy, wykorzystywaną do tworzenia map.
System ten jest wynikiem pewnej niewielkiej modyfikacji systemu GRS-80 ("Geodetic Reference System '80"), starszego od WGS-84 o 4 lata. Ze względu na fakt, iż parametry elipsoid tych dwóch systemów różnią się o nieistotną wartość ok. 0,1 mm więc w praktyce nazwy elipsoid (tak jak nazwy modeli) przyjmuje się niekiedy wymiennie.
Elipsoida WGS-84 stała się podstawowym układem odniesienia w systemach nawigacji satelitarnej. Przy używaniu map opartych na innym układzie należy wprowadzać poprawki. Chociaż większość odbiorników nawigacji satelitarnej ma zaprogramowaną możliwość wyświetlania pozycji w innych układach, obecnie trwa proces upowszechniania map opartych o WGS-84.
Położenie punktów w odniesieniu do powierzchni elipsoidy określają współrzędne geodezyjne B, L oraz h (szerokość, długość, wysokość elipsoidalna) lub równoważne im geocentryczne współrzędne prostokątne X, Y oraz Z.

</doc>
<doc id="108321" url="https://pl.wikipedia.org/wiki?curid=108321" title="Machaczkała">
Machaczkała

Machaczkała (; "Maħačqala") – stolica Dagestanu, autonomicznej republiki, wchodzącej w skład Federacji Rosyjskiej.
Machaczkała leży nad Morzem Kaspijskim, w nizinnej części Dagestanu. Przez miasto przebiegają ważne trasy transportowe z Rosji do Azerbejdżanu i Iranu. Machaczkała jest także ważnym portem Morza Kaspijskiego.
Historia.
Machaczkała została założona w 1844 jako twierdza Pietrowskoje. W 1919 w Machaczkale funkcjonowała polska placówka o charakterze konsularnym. Dzisiejszą nazwę miasto nosi od 1921.
Miasto mocno ucierpiało podczas trzęsienia ziemi, które miało miejsce 14 maja 1970. W jego wyniku zginęło 31 osób.
Znajduje się tu rozwinięty przemysł, przede wszystkim rafinerie naftowe, ale także fabryki maszyn i tekstyliów. Miasto jest siedzibą instytucji administracyjnych i naukowych.
Demografia.
Skład narodowościowy i etniczny w 1897 i 2010 na podstawie danych rosyjskich:
Edukacja.
Miasto jest siedzibą Dagestańskiego Państwowego Uniwersytetu Technicznego.

</doc>
<doc id="108322" url="https://pl.wikipedia.org/wiki?curid=108322" title="Malarstwo abstrakcyjne">
Malarstwo abstrakcyjne

Malarstwo abstrakcyjne, w przeciwieństwie do figuratywnego nie przedstawia realnych obiektów, a formą i kolorem operuje całkowicie swobodnie.
Ojcem abstrakcji jest Wassily Kandinsky, rosyjski malarz, który stopniowo przechodził od figuracji, przez doświadczenia bliskie fowizmowi, aż do całkowitego zagubienia się tematu malarskiego w kolorze, co można już zaobserwować w jego "Górze" z 1909 roku lub "Obrazie z łucznikiem" z tego samego roku. W 1910 roku powstała akwarela bez tytułu, nazywana czasem "Pierwszą abstrakcją" lub "Pierwszym dziełem abstrakcyjnym". Na obrazie tym zanika wszelkie pojęcie tematu malarskiego, przypomina on kolorowe nieporadne próby dziecka. Właśnie w roku 1910 malarstwu został zadany pierwszy z dwudziestowiecznych ciosów, które poszerzyły pojęcie sztuki do niewyobrażalnych wcześniej granic.
Niezależnie od Kandinskiego do abstrakcji doszli Piet Mondrian i Kazimierz Malewicz. U Kandinskiego dojście do abstrakcji nastąpiło przez kolor; u Mondriana bardziej poprzez formę. Jego obrazy z lat 1909-1913 stopniowo dekonstruują obiekty malarskie – głównie rośliny – pomnażają je rytmicznie, aż wreszcie sprowadzają do geometrycznego wzoru. Kamieniem milowym Mondrianowskiej abstrakcji jest płótno z 1913 roku "Kompozycja nr 2. Kompozycja w Linii i Kolorze". Na obrazie powtarzają się niezliczone poziome i pionowe linie, przypominające zaburzoną szachownicę. To już nie jest jego "Szare drzewo" z 1911 roku, które wciąż jest drzewem – to już nie jest malarstwo figuratywne.
Kazimierz Malewicz natomiast dotarł do abstrakcji poprzez kubizm. Malowane przez niego krajobrazy stopniowo się geometryzują. "Poranek na wsi po burzy śnieżnej" z 1912 roku jest już niezwykle ekspresyjnym zbiorem barwnych brył, budującym artystyczną wizję świata wyłaniającego się spod bieli. O pół roku późniejszy "Drwal" to w gruncie rzeczy kilkanaście figur geometrycznych, które jednak wyraźnie układają się w postać brodatego mężczyzny z siekierą. Malując "Okrąg" z 1913 roku, Malewicz rezygnuje z nadawania mu pozorów figuratywności – jest to po prostu okrąg, jak później będzie Malewicz pokazywał światu "po prostu" czarny kwadrat na białym polu.
Zwykle pomijany przy historii malarstwa abstrakcyjnego jest "łuczyzm", efemeryczny kierunek rosyjskiej awangardy malarskiej, reprezentowany przez Michaiła Łarionowa i towarzyszkę jego życia, Natalię Gonczarową. Pierwsze obrazy łuczystów powstawały w latach 1910-1911, można więc się spierać, czy to nie Łarionow jest pierwszym abstrakcjonistą. Kierunek przez niego stworzony wyraża się w promieniście rozchodzących się smugach koloru, budujących świat trochę na sposób impresjonistyczny, jednak z wyraźnym brakiem tematu malarskiego.
Spory o pierwszeństwo są tu czysto formalne, jako że spod pędzla każdego malarza wychodziły obrazy abstrakcyjne – w fazie prób, testowania farb i pędzli albo w chwilach rozgoryczenia (van Gogh zwykł ponoć w chwilach irytacji atakować w ten sposób płótno). Innowacja, która nastąpiła około 1910 roku, polegała na uznaniu tego typu płócien za pełnoprawne dzieła sztuki. Włączenie danego obiektu w ramy tzw. "sztuki" zawsze budziło wielkie kontrowersje, a następnym wielkim ciosem z tych, o których była mowa na początku artykułu, był pop-art. O ile abstrakcja oswoiła dzieła "nie z tego świata", pop-art zaatakował samą wyjątkowość dzieła sztuki. Ocena takich ataków wykracza jednak poza ramy tego artykułu, pozostaje więc uznać, że pojawienie się abstrakcjonizmu było olbrzymim, rewolucyjnym wydarzeniem w dziejach malarstwa, po którym nastąpił okres wielkiego kwestionowania istoty sztuki.
Niezwykle pojemny termin "abstrakcjonizm" został szybko rozczłonkowany na dziesiątki "podkierunków". Kandinskiego np. zalicza się do tzw. abstrakcji lirycznej. Mondrian ukuł dla swojej sztuki określenie neoplastycyzm, a Malewicz poświęcił wiele czasu ideologizacji wymyślonego przez siebie suprematyzmu.
Abstrakcyjne w swojej naturze są również: wspomniany łuczyzm, action painting, spacjalizm, niektóre przejawy sztuki informel, taszyzm Sama Francisa, op-art czy minimal art oraz dziesiątki pomniejszych ruchów malarskich, jak spacjo-lumino-chromo-dynamizm (sic!), "color field painting", abstrakcja pomalarska, niektóre dzieła w duchu mec-art itp. Większość z tych krótkotrwałych ruchów nie ma jednak większego znaczenia w historii sztuki, są jedynie kolejnymi nazwami na wciąż ten sam artystyczny bunt przeciwko konwencji, która już dawno została obalona. Malarstwo ekspresyjne nawiązuje także do inwencji twórczych oświeceniowych poetów.

</doc>
<doc id="108323" url="https://pl.wikipedia.org/wiki?curid=108323" title="Święty Bruno">
Święty Bruno



</doc>
<doc id="108324" url="https://pl.wikipedia.org/wiki?curid=108324" title="USS Brooklyn (ACR-3)">
USS Brooklyn (ACR-3)

USS Brooklyn (ACR-3, CA-3) – amerykański krążownik pancerny z końca XIX wieku, jedyny okręt swojego typu. Wodowany w 1895 roku, pozostawał w służbie od 1896 do 1921 roku. Drugi okręt Marynarki USA (US Navy) o tej nazwie.
Służył bojowo podczas wojny amerykańsko-hiszpańskiej, biorąc udział w bitwie pod Santiago de Cuba, a następnie służył podczas I wojny światowej. 
Budowa.
Budowę drugiego amerykańskiego krążownika pancernego, a trzeciego okrętu klasyfikowanego w ten sposób, autoryzowano ustawą Kongresu 19 lipca 1892 roku. Przy jego konstrukcji wykorzystano doświadczenia z budowy i prób krążownika USS „New York” (ACR-2). Miał on stanowić ulepszony okręt, o wyporności zwiększonej o 1000 ton i ze wzmocnionym uzbrojeniem, lecz w praktyce stanowił nowy projekt, zachowujący podobny schemat opancerzenia, chociaż nieco cieńszego. Przede wszystkim w konstrukcji kadłuba zastosowano w odróżnieniu od poprzednika silne pochylenie dośrodkowe burt, nietypowe dla amerykańskiej praktyki. Podwyższono też burty w części dziobowej dla polepszenia dzielności morskiej. Uzbrojenie wzmocniono z sześciu do ośmiu dział kalibru 203 mm w czterech wieżach, ustawiając wieże na planie rombu. Wizualnym wyróżnikiem nowego okrętu stały się trzy cieńsze i wyższe kominy, dla lepszego ciągu.
Budowę zlecono prywatnej stoczni William Cramp and Sons w Filadelfii, która wcześniej zbudowała też „New York”. Stępkę pod budowę położono 2 sierpnia 1893 roku, zwodowany został 2 października 1895 roku. Wszedł do służby 1 grudnia 1896 roku z oznaczeniem ACR-3 ("Armored Cruiser no. 3"). Koszt budowy wynosił 3 450 420,29 dolarów bez uzbrojenia i opancerzenia, a ogółem około 4 milionów dolarów (ok. 790 tysięcy funtów). Pozostał jedynym okrętem swojego typu.
Opis.
USS „Brooklyn” konstrukcyjnie przedstawiał etap pośredni między krążownikami pancernopokładowymi a krążownikami pancernymi, gdyż jego głównym elementem ochrony biernej był wewnętrzny pokład pancerny grubości do 152 mm, a burtowy pas pancerny był cienki (76 mm) i wąski i chronił jedynie część mechanizmów napędowych. Okręt wyróżniał się wysoką, trzykominową sylwetką oraz silnym pochyleniem burt nad wodą w kierunku środka kadłuba, z wystającymi podstawami bocznych wież. Dziobnica nad wodą miała ostry, łukowy kształt, taranowy w dolnej części, a wysunięty do przodu w górnej.
Uzbrojenie.
Główną artylerię stanowiło osiem dział kalibru 203 mm Mk IV o nominalnej długości lufy L/35 (35 kalibrów), a faktycznej L/36,9 (7493 mm). Strzelały one pociskami o masie 113,4 kg. Szybkostrzelność wynosiła strzał na minutę, a po zastosowaniu prochu bezdymnego strzał na 40 sekund. „Brooklyn” miał działa o numerach od 53 do 60. Montowane były w wieżach Mk VIII, które umożliwiały kąt podniesienia lufy do 13°, natomiast przy kącie podniesienia 15° donośność tego działa wynosiła 9,6 km.
Uzbrojenie główne było rozmieszczone w wieżach dwudziałowych, na planie rombu (po jednej na dziobie i rufie w osi podłużnej i po jednej na śródokręciu na każdej z burt), salwę burtową stanowiło 6 dział. Dwie z czterech wież – dziobowa i prawoburtowa były od początku eksperymentalnie obracane elektrycznie, zamiast maszynami parowymi, co okazało się udanym rozwiązaniem. Po 4 działa 127 mm na burtę były rozmieszczone w kazamatach poniżej pokładu głównego na całej długości okrętu, pozostałe 2 w kazamatach nad pokładem głównym, pod podniesionym pokładem dziobowym.
Artylerię średnią również wzmocniono w stosunku do „New York” i stanowiło ją 12 dział kalibru 127 mm L/40 w kazamatach burtowych. Strzelały one pociskami o masie 22,7 kg. Uzupełniało je 12 dział 6-funtowych (57 mm) i cztery 1-funtowe (37 mm). Okręt ponadto miał pięć nadwodnych wyrzutni torped zwiększonego kalibru 457 mm (18 cali).
Opancerzenie.
Schemat opancerzenia był taki sam, jak w „New York”, lecz było ono nieco cieńsze. Opancerzenie burt było mało rozległe – stanowił je wąski pas na linii wodnej, chroniący jedynie pomieszczenia kotłowni i maszynowni, na długości 57 m. Pas burtowy ze stali grubości 76 mm miał wysokość 2,51 m, z czego 1,4 m znajdowało się pod linią wodną.
Ochronę wnętrza kadłuba zapewniał pokład pancerny o grubości 76 mm w płaskiej części i 152 mm na bocznych skosach. W skrajnych częściach kadłuba grubość płaskiej części spadała do 63 mm. Pokład znajdował się faktycznie na wysokości linii wodnej, a skosy dochodziły do burt na ok. 1,7 m pod nią. Ochronę burt w razie przebicia wzmacniał pas koferdamów. Biorąc pod uwagę zwiększoną powierzchnię burt, w istocie nie były one chronione nad linią wodną przed pociskami wybuchowymi, podobnie jak w krążownikach pancernopokładowych. 
Artylerię główną kalibru 203 mm chroniły barbety o grubości zmniejszonej do 203 mm oraz przykrywające je wieże grubości 140 mm. Szyby dla dostarczania amunicji głównego kalibru miały również grubość ścian pomniejszoną do 76 mm. Kazamaty dział kalibru 127 mm miały takie samo opancerzenie grubości 102 mm. Pancerz wzmocniony do 216 mm miała natomiast wieża dowodzenia.
Służba.
Pierwszym dowódcą był komandor ("Captain") F. A. Cook. Pierwszym zadaniem „Brooklyn” był kurtuazyjny rejs do Wielkiej Brytanii z amerykańską delegacją na jubileusz królowej Wiktorii. Po powrocie, okręt operował na atlantyckim wybrzeżu Stanów Zjednoczonych. W związku ze zbliżającą się wojną z Hiszpanią i wysłaniem na wody amerykańskie hiszpańskiej eskadry krążowników Cervery, „Brooklyn” wszedł w skład Lotnej Eskadry (ang. "Flying Squadron"), stając się 28 marca 1898 okrętem flagowym jej dowódcy komodora Schleya, jako jeden z najszybszych okrętów amerykańskich.
Po wybuchu wojny amerykańsko-hiszpańskiej, Lotna Eskadra od 29 maja 1898 blokowała hiszpańską eskadrę w porcie Santiago de Cuba. „Brooklyn” odegrał kluczową rolę w
bitwie pod Santiago de Cuba 3 lipca 1898, podczas próby przedarcia się okrętów hiszpańskich, biorąc udział zwłaszcza w zniszczeniu krążownika pancernego „Vizcaya”, a później w pościgu za krążownikiem „Cristóbal Colón”, który pościg doprowadził do jego zniszczenia. Sam „Brooklyn” był trafiony ok. 20 razy, tracąc tylko 1 członka załogi zabitego i 1 rannego.
Podczas kolejnych lat USS „Brooklyn” początkowo służył na wodach amerykańskich, po czym 16 grudnia 1899 przybył, płynąc drogą przez Kanał Sueski, do Manilii na Filipinach, stając się tam okrętem flagowym Eskadry Azjatyckiej ("Asiatic Squadron"). W okresie 8 lipca – 11 października wchodził w skład sił interweniujących w Chinach podczas powstania bokserów. Okręt wchodził w skład Eskadry Azjatyckiej do 1 marca 1902, po czym pożeglował z powrotem do USA, przybywając 1 maja do Nowego Jorku. 7 czerwca 1905 wyruszył jako okręt flagowy kontradmirała C. D. Sigsbee w rejs do Cherbourga we Francji, skąd sprowadzono do USA na jego pokładzie szczątki Johna Paula Jonesa.
Od 16 maja 1906 z krótkimi przerwami „Brooklyn” pozostawał w rezerwie, a
23 czerwca 1908 został wycofany ze służby, po czym 2 marca 1914 został z powrotem wciągnięty na listę floty i przydzielony do Atlantyckiej Floty Rezerwowej. Do pełnej służby został przywrócony 9 maja 1915, służąc w „patrolach neutralności” wokół Bostonu. W listopadzie okręt został skierowany ponownie na wody azjatyckie, jako amerykański okręt flagowy na tamtym obszarze. Pełnił m.in. misje militarne i dyplomatyczne w Rosji, Chinach i Japonii. Po zakończeniu I wojny światowej, we wrześniu 1919 został okrętem flagowym 1 Dywizjonu Floty Pacyfiku, a od stycznia 1920 do 15 stycznia 1921 był okrętem flagowym Dowódcy Dywizjonów Niszczycieli ("Commander, Destroyer Squadrons") we Flocie Pacyfiku. W tym okresie, po wprowadzeniu nowych oznaczeń kodowych okrętów przez US Navy, otrzymał oznaczenie CA-3. 9 marca 1921 okręt został wycofany ze służby i 20 grudnia 1921 sprzedany na złom.
Dane techniczne.
Uzbrojenie:
Opancerzenie (stal Harveya):

</doc>
<doc id="108326" url="https://pl.wikipedia.org/wiki?curid=108326" title="Baron (konwencja)">
Baron (konwencja)

Baron – brydżowa konwencja licytacyjna opracowana przez Leo Barona i Adama Mereditha będąca częścią systemu licytacyjnego Baron. W oryginalnej wersji tej konwencji pytanie 2♣ po 1BA lub 3♣ po 2BA prosiło partnera o zalicytowanie najniższej z posiadanych czwórek (w odróżnieniu od Staymana, który jest pytaniem o "starsze" czwórki). Konwencja "Baron" jest bardzo rzadko używana w tej postaci, niemniej niektóre pary grające Acolem ze słabym 1BA nadal używają tej konwencji jako forsującego do końcówki relayu, pytaniem jest nie 2♣, lecz 2♠ (2♣ to zazwyczaj Stayman, a 2 w kolor czerwony to transfery. Po pytaniu 2♠ otwierający ma do dyspozycji następujące odpowiedzi:

</doc>
<doc id="108327" url="https://pl.wikipedia.org/wiki?curid=108327" title="Sankcje gospodarcze">
Sankcje gospodarcze

Sankcje gospodarcze (sankcje ekonomiczne) – restrykcje nałożone na gospodarkę jednego lub kilku państw przez inne państwa. 
Celem sankcji gospodarczych jest doprowadzenie do zmiany przez władze państwa, na które je nałożono, ich polityki. 
Działania w ramach sankcji gospodarczych.
Sankcje mogą obejmować:
Sankcje gospodarcze często są odpowiedzią na konflikty handlowe. Dla przykładu w roku 2002 rząd USA wprowadził zaporowe cła na stal, bo zagraniczni producenci wytwarzali ją taniej. Poszkodowane kraje złożyły protest do WTO, które uznało, że amerykańskie działanie było pogwałceniem porozumień o wolnym handlu. W związku z tym UE wprowadziła sankcje gospodarcze na USA w postaci wysokich ceł na dobra produkowane w tym kraju. W efekcie amerykański rząd w roku 2004 zniósł cła na stal.
W przeszłości konflikty między państwami doprowadzały do wojen celnych. W latach 20. i 30. XX wieku wiele krajów prowadziło między sobą takie konflikty. Dla przykładu Niemcy obłożyły bardzo wysokimi cłami produkty wytwarzane na Górnym Śląsku, co zmuszało tamtejszych przedsiębiorców do eksportu towarów przez port w Gdyni. Wielu ekonomistów sądzi, że wprowadzenie przez wiele krajów sankcji gospodarczych pod koniec lat 20. XX wieku było powodem Wielkiego Kryzysu i przyczyniło się do wybuchu II wojny światowej. Aby zażegnać w przyszłości zagrożenie kolejnych wojen handlowych, powołano Organizację Światowego Handlu (WTO).
Sankcje gospodarcze wynikają często z przyczyn politycznych. Dla przykładu 13 maja 1998 roku USA oraz Japonia wprowadziły sankcje gospodarcze na Indie po drugim teście hinduskiej broni atomowej.
Sankcje gospodarcze są ważnym narzędziem polityki ONZ: jeżeli jakiś kraj łamie prawo międzynarodowe, to Rada Bezpieczeństwa ONZ może wydać rezolucję o nałożeniu na to państwo sankcji gospodarczych. Dla przykładu na początku lat 90. XX wieku Irak został oskarżony o posiadanie broni masowego rażenia i na kraj nałożono sankcje gospodarcze obejmujące zakaz handlu większością dóbr. Po obaleniu dyktatora sankcje zniosła Rada Bezpieczeństwa w maju 2003 roku.
Skuteczność sankcji gospodarczych.
Skuteczność sankcji gospodarczych jest przedmiotem dyskusji. Według jednego z opracowań, ze 116 przypadków nałożenia sankcji pomiędzy 1914 i 1990 dwie trzecie nie osiągnęło zakładanych celów. 

</doc>
<doc id="108328" url="https://pl.wikipedia.org/wiki?curid=108328" title="Sankcje ekonomiczne">
Sankcje ekonomiczne



</doc>
<doc id="108329" url="https://pl.wikipedia.org/wiki?curid=108329" title="Baron (ujednoznacznienie)">
Baron (ujednoznacznienie)



</doc>
<doc id="108330" url="https://pl.wikipedia.org/wiki?curid=108330" title="Wielka Depresja">
Wielka Depresja



</doc>
<doc id="108331" url="https://pl.wikipedia.org/wiki?curid=108331" title="Wielki Krach">
Wielki Krach



</doc>
<doc id="108332" url="https://pl.wikipedia.org/wiki?curid=108332" title="Osoba znacząca">
Osoba znacząca



</doc>
<doc id="108333" url="https://pl.wikipedia.org/wiki?curid=108333" title="Fowizm">
Fowizm

Fowizm () – kierunek w malarstwie francuskim początku XX wieku, charakteryzujący się bardzo żywą i oderwaną od rzeczywistości kolorystyką dzieł.
Charakterystyka.
Fowizm jako kierunek istniał bardzo krótko (1905–1907); rozwijał się w okresie modernizmu, będąc niejako odłamem ekspresjonizmu. Fowiści nie stworzyli ugrupowania związanego manifestem i programem. Ich wspólna działalność wynikła z przypadkowego spotkania malarzy o analogicznych poglądach i dążeniach twórczych – chcieli całkowitej swobody artystycznej i zerwania z naśladowaniem natury. Nazwę grupie nadał krytyk sztuki Louis Vauxcelles podczas ich pierwszej wspólnej wystawy w Salonie Jesiennym w 1905. Widząc renesansową rzeźbę Donatella stojącą w otoczeniu krzykliwych obrazów zawołał: „Donatello au milieu des fauves!” („Donatello wśród dzikich zwierząt”).
Fowiści w różnym stopniu byli pod wpływem Cézanne’a, van Gogha, Gauguina i neoimpresjonistów. Ich preferowanym tematem był pejzaż, a najistotniejszymi cechami ich malarstwa było stosowanie czystych, płaskich i pełnych światła plam koloru, śmiała deformacja rysunku oraz rezygnacja ze światłocienia i plastycznego modelunku.
Takie syntetyczne uproszczenie form i płaskie zestawienia żywych, kontrastujących barw, często pozbawionych związku z rzeczywistością, już w 1899 pojawiły się w twórczości Henriego Matisse’a, który później był czołową postacią grupy.
Maurice de Vlaminck i André Derain stosowali mniej kontrastujące zestawienia barwne ("Paysage aux Arbres Rouges" de Vlamincka z 1906, "Baigneuses" Deraina z tegoż roku). Raoul Dufy podkreślał ostre barwy ciężkim, czarnym konturem ("La Plage de Ste-Adresse" z 1904). W portretach Keesa van Dongena dominowała intensywna czerwień ("Femme fatale" z 1905). Z fowistami przez pewien czas związani byli także Georges Rouault i Georges Braque.
Fowizm wywarł silny wpływ na niemiecki ekspresjonizm (Die Brücke, Der Blaue Reiter) i na szkockich kolorystów.

</doc>
<doc id="108335" url="https://pl.wikipedia.org/wiki?curid=108335" title="Holownik">
Holownik

Holownik – statek zbudowany specjalnie do wykonywania operacji holowniczych. Ma silnik o niewspółmiernie dużej mocy i uciągu (do kilkudziesięciu ton siły) w stosunku do wielkości jednostki.
Holowniki wyposaża się w haki holownicze lub windy holownicze z automatyczną regulacją siły naciągu liny holowniczej.
Ze względu na wielkość oraz dzielność morską dzielą się na:
Dodatkowo wyposażone mogą pełnić rolę jako holowniki:
Historia.
Pierwszy holownik został opatentowany w 1736 przez Jonathana Hullsa (1699–1758), napędzany był przez wiosła, poruszane silnikiem parowym Newcomena. Obecnie powątpiewa się, że Hulls zdołał z sukcesem zaprezentować działający prototyp skonstruowanego przez siebie statku.
Określenia „holownik, holować” ("the tug", "to tug") według "Oxford English Dictionary" jako pierwszy użył w 1839 r. angielski malarz J.M.W. Turner w tytule swojego słynnego obrazu "Ostatnia droga Temeraire’a"; obraz przedstawiał sławny okręt, bohatera bitwy pod Trafalgarem, holowany ("tugged") na miejsce rozbiórki.

</doc>
<doc id="108336" url="https://pl.wikipedia.org/wiki?curid=108336" title="Chłopiec okrętowy">
Chłopiec okrętowy

Chłopiec okrętowy (środ. "jung" a. "junga") – praktykant, kandydat na marynarza albo najmłodszy rangą członek załogi na statku czy okręcie, zatrudniony do wykonywania najprostszych prac.

</doc>
<doc id="108339" url="https://pl.wikipedia.org/wiki?curid=108339" title="Kontra amerykańska">
Kontra amerykańska

Kontra amerykańska to w brydżu odmiana kontry, najczęściej na odzwykę sztuczną lub wieloznaczą, która jest albo karna (pokazuje długi kolor w kontrowanym kolorze) albo wywoławcza (obiecuje krótkość w skontrowanym kolorze i przynajmniej po trzy karty w pozostałych kolorach). "Kontrę amerykańską" można na przykład używać w sytuacjach kiedy przeciwnik otworzył Multi 2♦ i jego partner odpowiedział 2♥ lub 2♠ które jest do koloru partnera.

</doc>
<doc id="108342" url="https://pl.wikipedia.org/wiki?curid=108342" title="Skiffle">
Skiffle

Skiffle – rodzaj muzyki folk, z wpływami jazzu i bluesa, wykonywanej przeważnie na różnego rodzaju zaimprowizowanych instrumentach czy wręcz przedmiotach codziennego użytku, takich jak tara, grzebień czy garnek, a także banjo, harmonijka ustna i kazoo.
Historia.
Pierwotnie muzyka skifflowa stała się popularna na początku XX wieku w Nowym Orleanie. Korzenie gatunku sięgają również zespołów jazzowych lat 40. i 50.
Pod koniec lat 50. niezwykłą popularność zyskała w Wielkiej Brytanii. W 1957 roku w Liverpoolu John Lennon założył grupę skifflową The Quarrymen, która w 1960 roku zmieniła nazwę na The Silver Beetles, a następnie na The Beatles.
Najbardziej znaną polską grupą skifflową był zespół Grupa Skifflowa No To Co. Do tego nurtu zalicza się również Grupa Skiflowa Zacier.

</doc>
<doc id="108344" url="https://pl.wikipedia.org/wiki?curid=108344" title="Grób">
Grób

Grób – nisza wykopana w ziemi (grób ziemny), wykuta w skale (grób skalny) lub fragment groty (katakumby), w którym podczas pochówku składane są szczątki zmarłego.
W niektórych kulturach do grobu chowa się ciało, w innych umieszcza się tam skremowane prochy. Groby oznaczane są czasami symbolami religijnymi bądź wytworami sztuki mającymi określać rangę zmarłego. W wielu kulturach nad grobem wznosi się nagrobki. W niektórych religiach groby nie istnieją. W innych otacza się je szczególną czcią uważając za świętość. Wierni na grobach liderów religijnych budują czasami świątynie. W niektórych kulturach do grobów oprócz ciał składane są zwierzęta lub inne przedmioty mające służyć zmarłemu w zaświatach. Pojawiają się też niezależne groby zwierząt.
Polska.
Historia i prehistoria.
Ludy zajmujące tereny obecnej Polski, podobnie jak i w innych częściach Europy przed wiekiem X wznosiły najczęściej groby megalityczne, skrzynkowe, komorowe, kurhany lub w formie kamiennych kręgów. Znaczna liczba zachowanych kurhanów (wznoszonych w okresie II-III w. n.e. przez Gotów) znajduje się obecnie w pobliżu miejscowości Odry, Leśno czy Węsiory. Złożenia ciała lub prochów zmarłego do grobu poprzedzały stosowne dla danego okresu obrzędy pogrzebowe.
Inne podziały wyróżniają groby: całopalne, ciałopalne, szkieletowe, szybowy i inne.
Wraz z przyjęciem w roku 966 chrześcijaństwa w Polsce pojawiły się nowe formy pochówku. Symbolem oznaczającym grób stał się niewielki kopiec, na którym umieszczany jest krzyż. W czasach nowożytnych przyjęło się oznaczanie grobu płytą nagrobkową, najczęściej z imieniem i nazwiskiem osoby zmarłej, a także z datą jej narodzin i śmierci. Z kultury greckiej zapożyczony został zwyczaj umieszczania na nagrobkach krótkich utworów poetyckich (epitafiów) mających przypomnieć żywym o losach zmarłego.
Cmentarze stały się w XIX wieku szczególnie ważnym miejscem w Polskiej kulturze. Tradycja powstań skłaniała do okazywania patriotycznego przywiązania do ich zmarłych ofiar. Groby stały się ważnym miejscem publicznej manifestacji poglądów Polaków.
Bardzo liczna diaspora żydowska w Polsce przez stulecia otaczała czcią groby swoich przodków. Na cmentarzach żydowskich oznaczano je macewami oraz dziełami judaistycznej sztuki sakralnej. Po holokauście groby żydowskie popadły w zapomnienie i wiele z nich zostało zniszczonych. Po roku 1989 organizacje z Izraela prowadzą działania na rzecz odrestaurowania grobów ich przodków na terenie RP.
Współczesność.
Na polskich cmentarzach, nie licząc grobowców, groby mają zazwyczaj ustaloną wielkość, co na cmentarzach przykościelnych regulowane jest przez rezydujących w parafiach księży.
Poza symbolami religijnymi, takimi jak krzyż czy inskrypcje w postaci krótkiej modlitwy, obecnie na pomnikach nagrobkowych często znajdują się zdjęcia osób zmarłych, na specjalnie wydzielonych powierzchniach sadzone są kwiaty lub na nowszego typu nagrobkach w wazonach zamontowanych na stałe umieszcza się kwiaty. Podczas mszy świętej za osobę zmarłą lub na grobach, podobnie jak podczas Wszystkich Świętych, zapalane są znicze lub lampki, symbolizujące życie wieczne.
Z tego względu, iż cmentarze mają określoną pojemność i z czasem stają się przepełnione, zdarza się, że niektóre osoby rezerwują sobie miejsce na cmentarzu, gdzie chcą być w przyszłości pochowane. W niektórych regionach Polski uważa się, że obrzeża cmentarza, miejsca "pod płotem" nie są godne chrześcijanina. Przesąd ten wynika stąd, że często praktykowano grzebanie zmarłych nie będących wyznawcami katolicyzmu poza obrębem przykościelnych cmentarzy, np. zaraz za płotem.
Polskie prawo dotyczące pochówku przewiduje, że jedna osoba może spoczywać w grobie przez okres 20 lat; później, gdy rodzina zmarłego nie wykupi grobu ponownie, grób może zostać przekopany i może zostać pochowana tam inna osoba.
Wymiary grobów określa § 10 Rozporządzenie Ministra Infrastruktury z dnia 7 marca 2008.
Na grobach można budować i utrzymywać nagrobki, o wymiarach nieprzekraczających granic powierzchni grobu (§ 14 Rozporządzenia Ministra infrastruktury z dnia 7 marca 2008).
Europa.
W krajach anglosaskich groby mają zwykle głębokość sześciu stóp. O zmarłych czasami mówi się, że spoczywają "6 stóp pod ziemią". Na Białorusi nagrobki często (np. w Brześciu) mają formę wysokich posągów zbliżonych wizerunkiem do osób zmarłych.

</doc>
<doc id="108346" url="https://pl.wikipedia.org/wiki?curid=108346" title="Kolczugowce">
Kolczugowce

Kolczugowce (Loricifera) – grupa mikroskopijnych, wyłącznie morskich zwierząt bezkręgowych klasyfikowanych w randze typu.
Kolczugowce mają mikroskopijne rozmiary, należą do najmniejszych wielokomórkowców. Ciało osobników dorosłych ma od 115 do 425 µm długości, kształtem przypomina butelkę, wykazuje symetrię dwuboczną (bilateralną). Jest złożone z 5 części: stożka gębowego, odcinka głowowego introwert, odcinka szyjnego, tułowia i odwłoku. Kolczugowce żyją na dnie mórz na głębokości 15–480 m. Przylegają do ziaren piasku lub materii organicznej, rzadziej do osiadłych zwierząt. Jak dotąd (2009) opisano około 200 gatunków, z których najlepiej poznano "Nanaloricus mysticus", pierwszy odkryty gatunek, uznany za typowy, żyjący w Morzu Śródziemnym oraz "Pliciloricus gracilis".
Kolczugowce zostały odkryte w 1983 przez duńskiego biologa R. M. Kristensena. Pochodząca od łacińskiego "lorica" (gorset) i "ferre" (nosić) nazwa Loricifera nawiązuje do pokrywającego większość ciała kutikularnego pancerzyka.
Trzy pierwsze części ciała kolczugowców tworzą tzw. introwert – mogą być wciągane teleskopowo do tułowia. Stożek gębowy ma najmniejszą średnicę, pokryty jest gładkim oskórkiem. Na jego szczycie znajduje się otwór gębowy. Dookoła otworu występują skalidy, nazywane również sztyletami, które są długimi strukturami, wysuwanymi przez specjalne otwory. U niektórych gatunków sztyletów jest 8, u innych 6.
Odcinek głowowy posiada 9 okółków. Są to długie, iglaste, buławkowate lub rozgałęzione wyrostki o nieznanej funkcji, przypuszczalnie służą jako narządy czuciowe. Wyrostki pierwszego okółka są skierowane w przód, pozostałe w tył.
Odcinek szyjny jest przewężeniem między tułowiem a odcinkiem głowowym. Tułów jest najszerszy, otoczony sześcioma dużymi płytkami, które z przodu mają wykształcone nieregularne kolce. Dwie płytki leżą na grzbiecie, dwie po stronie brzusznej, po jednej po bokach. Całość tworzy pancerz, tzw. lorikę.
Kolczugowce nie mają układu krwionośnego i oddechowego. Układ wydalniczy w postaci pary protonefrydiów, uchodzących na końcu tułowia. Pod powłoką ciała występuje 8 pasm mięśni wciągających i wysuwających przednią część układu pokarmowego przez otwór gębowy. Oddzielne zespoły mięśni wciągają stożek gębowy, odcinki głowowy i szyjny.
Kolczugowce są zwierzętami rozdzielnopłciowymi o zapłodnieniu wewnętrznym. Z jaj wylęga się tzw. larwa Higginsa, o długości 48–780 µm i pokroju zwykle podobnym do postaci dorosłej, ale zdolna wysuwać i wciągać tylko pierwsze dwa odcinki ciała.
Systematyka.
Znane obecnie gatunki zostały pogrupowane w 3 rodzinach zaliczanych do rzędu Nanaloricida Kristensen, 1983:

</doc>
<doc id="108348" url="https://pl.wikipedia.org/wiki?curid=108348" title="Pączkowanie">
Pączkowanie

Pączkowanie – rodzaj rozmnażania bezpłciowego polegający na wytwarzaniu przez organizm rodzicielski małego fragmentu (pączka), który po oderwaniu się od rodzica samodzielnie rozwija się w jego identyczną genetycznie kopię. Niekiedy może on jednak nie oddzielać się od organizmu macierzystego, a zamiast tego stać się wraz z nim częścią kolonii (stałej lub tymczasowej). Pączkowanie występuje u wielu gąbek i parzydełkowców, a także niektórych bakterii, drożdży oraz kilku gatunków pierwotniaków. W zależności od gatunku proces ten może zachodzić wyłącznie w określonym miejscu ciała lub gdziekolwiek na nim.
Wyróżnia się dwa sposoby pączkowania:

</doc>
<doc id="108349" url="https://pl.wikipedia.org/wiki?curid=108349" title="Groby (Wzgórza Lanckorońskie)">
Groby (Wzgórza Lanckorońskie)

Groby (540 m) – wzgórze na północ od wsi Palcza oraz na zachód od wsi Harbutowice. Znajduje się w grupie tzw. Wzgórz Lanckorońskich, które według regionalizacji fizycznogeograficznej Polski Jerzego Kondrackiego zaliczane są do Pogórza Wielickiego. 
Groby znajdują się po północnej stronie Przełęczy Sanguszki. W 1771 r. na wzgórzu tym 
miała miejsce bitwa pod Grobami, w czasie której 1200 konfederatów zostało pokonanych przez około 4000 żołnierzy rosyjskich. Zginęło około 300 konfederatów. Pochowani zostali na wzgórzu, które później okoliczna ludność nazwała Grobami. Obecnie jest tutaj kaplica pw. św. Michała. W 1991 r. konfederatów barskich upamiętniono wykonując po północnej stronie Przełęczy Sanguszki miejsce pamięci. Jest na nim duży żelazny krzyż i pamiątkowe głazy. Na jednym z nich zamontowano tablicę ku czci konfederatów.

</doc>
<doc id="108350" url="https://pl.wikipedia.org/wiki?curid=108350" title="Gawęda">
Gawęda



</doc>
<doc id="108351" url="https://pl.wikipedia.org/wiki?curid=108351" title="Punkt izolowany zbioru">
Punkt izolowany zbioru



</doc>
<doc id="108354" url="https://pl.wikipedia.org/wiki?curid=108354" title="Noumen">
Noumen



</doc>
<doc id="108356" url="https://pl.wikipedia.org/wiki?curid=108356" title="Andrzej Bączkowski">
Andrzej Bączkowski

Andrzej Marek Bączkowski (ur. 8 października 1955 w Łukowie, zm. 7 listopada 1996 w Warszawie) – polski prawnik, urzędnik państwowy, minister pracy i polityki socjalnej w rządzie Włodzimierza Cimoszewicza.
Życiorys.
Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. Od 1978 był pracownikiem na tej uczelni na stanowisku asystenta. Od 1980 działał w Niezależnym Samorządnym Związku Zawodowym „Solidarność”. Po wprowadzeniu stanu wojennego brał udział w strajku w Wytwórni Sprzętu Komunikacyjnego w Świdniku. Po pacyfikacji uciekł, działał w niejawnym Regionalnym Komitecie Strajkowym, po zatrzymaniu został internowany na okres od maja do października 1982.
W 1989 uzyskał uprawnienia radcy prawnego. Zajął się też pracą w administracji rządowej, od 1991 do 1996 był wiceministrem pracy, należał do inicjatorów powołania komisji trójstronnej.
7 lutego 1996 objął urząd ministra pracy i polityki socjalnej. Zmarł nagle na zawał serca. Pochowany został na Cmentarzu Wojskowym na Powązkach w Warszawie (kwatera 3A tuje-2-13).
Laureat Nagrody Kisiela (1996). Pośmiertnie odznaczony Krzyżem Oficerskim Orderu Odrodzenia Polski (1996) oraz Krzyżem Wolności i Solidarności (2022). Wyróżniony tytułem honorowego obywatela Łukowa (1997). Dla uczczenia jego pamięci ustanowiono Nagrodę im. Andrzeja Bączkowskiego. Został także patronem Centrum Partnerstwa Społecznego „Dialog” w Warszawie.
Życie prywatne.
Syn Tadeusza, od 1983 był żonaty z Grażyną, miał syna.

</doc>
<doc id="108360" url="https://pl.wikipedia.org/wiki?curid=108360" title="Acydofil">
Acydofil

Acydofil – organizm tolerujący bądź preferujący życie w środowisku kwaśnym (tj. o niskim pH, nawet poniżej 2, choć za acydofilne uważa się też organizmy żyjące w środowisku o odczynie zbliżonym do 5,5 – typowym dla jezior dystroficznych). Do acydofili należą głównie wybrane gatunki bakterii, grzybów (np. maślak sitarz), rośliny wysokich torfowisk (np. torfowce, turzyce), wrzosowisk (np. wrzos zwyczajny) oraz ubogich borów (borówka, żurawina). Ze zwierząt do acydofilów należą np. węgorek octowy (żyjący w fermentujących owocach) oraz niektóre wioślarki (żyjące w zakwaszonych wodach).

</doc>
<doc id="108362" url="https://pl.wikipedia.org/wiki?curid=108362" title="Ogród Oliwny">
Ogród Oliwny

Ogród Oliwny, Getsemani, Ogrójec (hebr. גת שמנים = "Gat Szemanim", dosłownie "„tłocznia oliwek”", tradycyjnie tłumaczone jako "„ogród oliwny”") – miejsce w Jerozolimie, w którym Jezus miał przebywać na czuwaniu modlitewnym razem z Apostołami, w wieczór przed pojmaniem.
W Piśmie Świętym.
Wspominany w Nowym Testamencie teren znajdujący się w Dolinie Cedronu u podnóża Góry Oliwnej w Jerozolimie w Izraelu. Miejsce, z którego roztacza się widok na wschodnie stoki wzniesienia Moria – Wzgórza Świątynnego. Ewangelie podają, iż w miejscu tym zatrzymywał się wielokrotnie Jezus podczas swoich pobytów w stolicy starożytnego Izraela, szczególnie w czasie żydowskiego święta Paschy. Znał je apostoł Judasz, który właśnie tutaj miał wydać Chrystusa wysłanemu przez arcykapłanów i starszych ludu oddziałowi zbrojnemu. (Mk 14,43-52). Zanim jednak do tego doszło Jezus pogrążyć się miał w męce, prosząc Boga, by jeśli to możliwe, ominęło go cierpienie, którego się spodziewał. Pasja Zbawiciela stała się tematem wielu utworów muzycznych, literackich oraz dzieł filmowych. Przedstawiało ją wielu malarzy nawiązujących w swej twórczości do motywów biblijnych. Słowa Jezusa przytoczone przez ewangelistę Łukasza (Łk 22,42) przyczyniły się do rozwinięcia teologicznej refleksji św. Maksyma Wyznawcy dotyczącej podwójnej woli – boskiej i ludzkiej – w Osobie Chrystusa przeciwko tzw. monoteletyzmowi.
W Getsemani znajduje się dzisiaj kilka sanktuariów chrześcijańskich, którymi opiekują się poszczególne wspólnoty kościołów wschodnich oraz franciszkanie.
W pismach Ojców Kościoła.
Orygenes (zm. 253 r.) w "Komentarzu do ewangelii Mateusza" (PG 12, 1740), podkreślał znaczenie faktu geograficznej lokalizacji ogrodu Oliwnego, w którym Jezus modlił się wraz z uczniami przed Męką. Euzebiusz z Cezarei (ok. 333) w swym dziele "Onomastikon" podaje, że wierni nadal przychodzą do Getsemani modlić się w miejscu modlitwy Jezusa.
Sanktuaria chrześcijańskie.
Kościół Konania.
W imieniu kościoła katolickiego nad miejscem Agonii Chrystusa, znajdującym się we wnętrzu ukończonej w 1924 roku bazyliki Agonii (według proj. Antonio Barluzziego), sprawują pieczę franciszkanie z Kustodii Ziemi Świętej. Od roku 1361 w ich rękach znajduje się również oddalona o kilkadziesiąt metrów Grota Pojmania – "Grota Getsemani", od której nazwę przyjęła cała okolica.
Bazylika Agonii zwana również "bazyliką Narodów", ze względu na pochodzenie donacji z różnych stron świata, dzięki którym franciszkanie zdołali ukończyć świątynię, wznosi się na planie starożytnej bazyliki bizantyjskiej, o której można odnaleźć informacje u hiszpańskiej pątniczki Egerii z 380 roku Z tej antycznej budowli zachowały się oprócz fundamentów fragmenty mozaikowej posadzki. W apsydzie nowej świątyni znajduje się dzisiaj mozaika przedstawiająca modlitwę Chrystusa w ogrodzie Oliwnym. Po bokach dwie inne mozaiki ufundowane przez Irlandczyków i stacjonujących w Palestynie w czasie II wojny światowej żołnierzy polskich. Jedna przedstawia pocałunek Judasza (Mk 14,45), druga zaś scenę pojmania Jezusa. Wokół bazyliki rosną zabytkowe drzewa oliwne, uważane przez pielgrzymów za niemych świadków wydarzeń ewangelicznych.
Kościół grobu NMP.
Obok Groty Pojmania, istnieje podziemny kościół Grobu Matki Bożej. Opiekują się nim mnisi greccy i ormiańscy. Jak podaje apokryf "Transitus Mariae", to właśnie z tego miejsca Maryja Matka Jezusa została z duszą i ciałem wzięta do nieba. Miejsce było czczone przez judeochrześcijan już w II w. W IV w. powstała pierwsza świątynia poświęcona Matce Bożej. Konsekrował ją, zaraz po Soborze w Chalcedonie (431 r.) jerozolimski biskup Juwenalis. Bizantyjski imperator Maurycy w 490 r. dobudował kościół górny. Relikwia Grobu Maryi pokazywana była w obszernym dolnym kościele. Krzyżowcy zastali kościół górny w ruinie. W latach 1112–1130 benedyktyni wznieśli ponad Grobem Maryi nowy kościół wraz z przyległym klasztorem. Zburzył go w 1187 Saladyn, oszczędzając kryptę ze względu na cześć, jaką żywił dla 'błogosławionej Matki proroka Jezusa'. We wnętrzu krypty znajdował się m.in. sarkofag Melisandy matki króla jerozolimskiego Baldwina III z czasów wypraw krzyżowych.
Sam Grób Matki Bożej to blok kamienny, w którego wnętrzu wyżłobione zostały dwa niewielkie pomieszczenia. Pierwsze z nich to tzw. "vestibulum", drugie to właściwa komora przeznaczona do pochówku. Ciało składano na kamiennej ławie. Podobny układ odnajdujemy w bazylice Grobu Świętego w Jerozolimie w "edikolii" Grobu Chrystusa. Zachowany fronton dolnego kościoła to typowy przykład średniowiecznego budownictwa z okresu wypraw krzyżowych. Sanktuarium zostało odebrane łacinnikom przez władców tureckich w 1757 r. Franciszkanie opiekowali się nim wcześniej od 1363. Prace konserwatorskie przeprowadził w Grobie Matki Bożej archeolog Bellarmino Bagatti, wykazując m.in., że miejsce to było wykorzystywane do pochówków w I w. n.e. Odkrycia archeologiczne uzupełniają świadectwa o charakterze epistograficznym m.in. apokryf "Transitus Mariae" ("O zaśnięciu Matki Bożej") dostępny w językach: arabskim, syryjskim, etiopskim i greckim.

</doc>
<doc id="108363" url="https://pl.wikipedia.org/wiki?curid=108363" title="Mapinguara">
Mapinguara

Mapinguari (lub Mapinguara, Mapinguary) - południowoamerykański leniwiec kopalny, obiekt badań kryptozoologii (kryptyda). Wzmiankowany w opowieściach Indian i relacjach białych podróżników z Boliwii i Brazylii.
W opinii kryptozoologów uchodzi za relikt trzeciorzędowej megafauny - któryś z gatunków olbrzymich leniwców "Megatherium", prawdopodobnie Mylodon. Nie przypomina on jednak dzisiejszych znanych nauce leniwców, lecz jest olbrzymim zwierzęciem naziemnym. Ma około 5 m długości i 2 m wysokości, waży kilka ton, a jego potężne łapy uzbrojone są w olbrzymie pazury. Mówi się też, że mapinguari jest odporny na pociski, co jest możliwe, gdyż kopalne leniwce miały na skórze tułowia kostne wyrostki tworzące wytrzymały naturalny pancerz. Ma też wydzielać silny odór.
W latach 90. XX w. ornitolog dr. David Oren prowadził poszukiwania mapinguari. Na podstawie opowieści Indian o jego wyglądzie uznał, iż jest to kopalny leniwiec. 
Mapinguari miał być widywany na terenach tropikalnych lasów amazońskich, głównie w stanach Rondônia, Pará i Mato Grosso. Niektóre tubylcze plemiona uważają Mapinguari za "istotę humanoidalną, o ciemnobrązowym futrze, jednym oku i dwóch otworach gębowych. Według ich legend był on człowiekiem, jednak został przeklęty za swoją pychę i zmieniony w potwora na zawsze. Rzekomo posiada dwa otwory gębowe: jeden na głowie, drugi na brzuchu. Gdy czuje się zagrożony, z dolnych ust wydziela silny odór, potrafiący odstraszyć nawet najmężniejszego wojownika." Ten opis Mapinguari był wykorzystywany w pierwszych latach badań nad tym zwierzęciem. Mówiono o nim wtedy "Brazilian Big Foot - Mapinguary" (ang. brazylijska Wielka Stopa - Mapinguary). Niedługo później teoria jakoby był on humanoidem została obalona. Olbrzymi leniwiec kopalny Mylodon w czasie obrony przed drapieżcą potrafił stawać na tylnych łapach wyprostowany, aby wydawać się większym i odstraszyć napastnika. Ta taktyka defensywna jest często widywana w świecie zwierząt. W takiej pozycji przez krótki czas mógł się przemieszczać. Właśnie tak mógł zostać zauważony przez tubylców. 
Jedna z ekspedycji badających przypadek mapinguari natrafiła na łajno w jednej z jaskiń na terenie centralnej Rondônii. Ustalono, że należało ono do tapira anta. Inna grupa badaczy obaliła tę teorię występowaniem tapira. Zamieszkuje on głównie tereny Wenezueli, a łajno znaleziono w środkowej Rondônii - tapir musiałby przebyć dystans ok. 250 km, co jest dla niego wyczynem trudnym. Relacje spotkań z Mapinguari drastycznie zmalały w ostatnich latach.

</doc>
<doc id="108364" url="https://pl.wikipedia.org/wiki?curid=108364" title="Caenorhabditis elegans">
Caenorhabditis elegans

Caenorhabditis elegans (od gr. καινός "kainós" "nowy" lub łac. "caenum" " błoto" oraz gr. ῥάβδος "rhábdos" "prążek, pręt, kij") – wolno żyjący, niepasożytniczy nicień, o długości ok. 1 mm, bytujący w glebach klimatu umiarkowanego. Jego pożywienie stanowią mikroorganizmy, w tym bakterie używane w hodowli laboratoryjnej (np. "Escherichia coli"). Znany od XIX wieku, a od połowy lat 60. XX wieku jest organizmem modelowym w badaniach nauk biologicznych, które przyczyniły się do poszerzenia wiedzy m.in. na temat apoptozy i funkcjonowania systemu nerwowego.
Badania nad "C. elegans" zapoczątkował w 1965 roku Sydney Brenner. Otrzymał za nie Nagrodę Nobla w dziedzinie fizjologii i medycyny w 2002 roku.
"C. elegans" jest pierwszym organizmem wielokomórkowym, którego genom (w 1998 roku) zsekwencjonowano (odczytano jego sekwencję nukleotydów w DNA), oraz pierwszym i dotychczas jedynym organizmem ze znanym kompletnym konektomem.
Budowa.
Kształt "C. elegans" jest robakowaty, symetryczny, bez segmentacji. Pokryty jest nabłonkową otoczką z czterema głównymi żebrowaniami epidermalnymi (ang. epidermal cords) i wypełnioną płynem jamą ciała (ang. pseudocoelomate cavity). Formą dominującą u tego gatunku są osobniki hermafrodytyczne (obojnacze). W populacji występują także osobniki męskie, które stanowią zaledwie około 0,2% całej populacji.
Podstawowa anatomia "C. elegans" to: otwór gębowy, gardziel, jelito, gonada oraz kolagenowy worek zewnętrzny (ang. collagenous cuticle). Samce mają pojedynczą gonadę (ang. single-lobed gonad), nasieniowód (vas deferens) i ogon wyspecjalizowany do kopulacji. Hermafrodyty mają podwójne jajniki, jajowody, spermatheca (organ służący przyjmowaniu spermy, u ssaków odpowiednikiem jest pochwa) i pojedynczą macicę. Jest organizmem eutelicznym.
Nie posiada oczu, jednak wykazuje czułość na światło widzialne i ultrafioletowe, którego unika (fototaksja ujemna).
Cykl życiowy.
Jaja są składane przez hermafrodyty. Po wykluciu "C. elegans" przechodzi przez cztery stadia larwalne (L1–L4). W zagęszczonej hodowli lub przy braku pokarmu występuje dodatkowa, alternatywna do L3 forma larwalna, zwana dauer (niem.). Dauer jest formą zatrzymaną w rozwoju (nie starzejącą się). Są one także bardziej odporne na stres środowiskowy.
Hermafrodyty produkują spermę w fazie L4, natomiast składają jaja jako forma dorosła. Samce mogą zapłodnić hermafrodytę, który używa preferencyjnie samczej spermy do zapłodnienia jaj. Długość życia "C. elegans" hodowanego w laboratorium w temperaturze 20 °C to około 2–3 tygodnie. Kilka dni wystarcza do powstania nowego pokolenia.
"C. elegans" jako organizm modelowy.
Wykorzystywany przez biologów w badaniach embriologicznych już od początku XX wieku. Na nicieniu analizowano determinację komórek we wczesnym okresie rozwoju embriologicznego. W połowie lat 60. wykorzystany w badaniach genetycznych przez Sydneya Brennera (Brenner wraz z Robertem Horvitzem i Johnem Sulstonem otrzymał za nie Nagrodę Nobla z medycyny w 2002 roku).
Zaletą jako organizmu modelowego są: możliwość uzyskania dużej liczby osobników w hodowli, bardzo krótki cykl życiowy (do 56 godzin), pożywienie, które stanowi "E. coli".
"C. elegans" odznacza się biologiczną prostotą – ma 6 chromosomów, ok. 20,5 tys. genów kodujących białka, genom wielkości 108 par zasad.
Organizm składa się z 959 komórek somatycznych, z czego 302 to neurony. Żywe nicienie można zamrażać, a potem odmrażać bez negatywnego wpływu na organizm. Dlatego nie jest konieczne prowadzenie ciągłej hodowli. Przezroczyste ciało pozwala obserwować procesy rozwojowe pod mikroskopem świetlnym. Badacze uszkadzając laserem w różnych stadiach rozwoju widoczne z zewnątrz komórki obserwują zachodzące zmiany i poznają ich rolę w funkcjonowaniu organizmu. Na przełomie XX i XXI wieku udało się zablokować aktywność niektórych jego genów. W tym celu karmiono go bakteriami "E. coli" ze specjalnie spreparowanym RNA. To pozwoliło zbadać funkcje wielu genów, z których 40% występuje też u człowieka. Poprzez mikroiniekcję można też wprowadzać do niego obcy DNA. To pozwoliło poszerzyć wiedzę w zakresie programowanej śmierci komórki (apoptozy). Wykazano, że jest to proces zależny od genów, które w DNA kodują proces samozniszczenia. Schemat tego procesu jest jednakowy u większości organizmów wyższych, w tym człowieka. Metodami optogenetyki uzyskano osobniki "C. elegans" wrażliwe na światło, co pozwoliło za pomocą laserów sterować pojedynczymi neuronami i badać zależności funkcjonalne między nimi.

</doc>
<doc id="108365" url="https://pl.wikipedia.org/wiki?curid=108365" title="Świczek">
Świczek



</doc>
<doc id="108367" url="https://pl.wikipedia.org/wiki?curid=108367" title="Transpozon">
Transpozon

Transpozon − sekwencja DNA, która może przemieszczać się na inną pozycję w genomie tej samej komórki w wyniku procesu zwanego transpozycją. Transpozycja często powoduje mutacje i może zmieniać ilość DNA w genomie. Transpozony są także nazywane "wędrującymi genami" lub "skaczącymi genami" (ang. "jumping genes") oraz "mobilnymi elementami genetycznymi" (ang. "mobile genetic elements"). Za badania nad transpozonami u kukurydzy, powodującymi zmiany ubarwienia nasion, Barbara McClintock otrzymała Nagrodę Nobla w dziedzinie fizjologii i medycyny w roku 1983.
Rozróżniamy dwie klasy transpozonów:
Istnieje hipoteza, że transpozony są dawnymi wirusami, a w szczególności retrowirusami, które utraciły geny odpowiedzialne za zjadliwość. Transpozony nigdy bowiem nie występują poza komórką, jako zdolne do infekcji chorobotwórczych.
Zastosowania.
Zdolność transpozonów do aktywnego wbudowywania się w genom wykorzystuje współczesna biologia molekularna, inżynieria genetyczna i biotechnologia. Geny zawarte w transpozonie można bowiem zastąpić innymi, wykorzystując transpozon jako wydajny wektor. Transpozon może też zostać użyty jako sonda molekularna do lokalizowania poszukiwanych sekwencji DNA.
Mechanizmy zabezpieczające genom.
Przed przemieszczaniem się transpozonów chronią:

</doc>
<doc id="108370" url="https://pl.wikipedia.org/wiki?curid=108370" title="Denaturacja DNA">
Denaturacja DNA

Denaturacja DNA, topnienie DNA, mięknięcie DNA – separacja podwójnej nici DNA na dwie pojedyncze wskutek zerwania wiązań wodorowych między nimi. 
Dwuniciowa helikalna struktura DNA jest względnie stabilna dzięki wiązaniom wodorowym między zasadami oraz oddziaływaniom warstwowym nakładających się zasad. Dodatkowo helisa ulega solwatacji, powodującej wytwarzanie się powłoki hydratacyjnej z cząsteczek wody wokół DNA. Oddziaływania te trzeba przezwyciężyć, jeżeli chce się przeprowadzić proces denaturacji DNA.
Dwie nici DNA ulegają wyraźnemu rozdzieleniu po inkubacji w roztworach o pH powyżej 12 i poniżej 2, ze względu na jonizację zasad. Jonizacja ta powoduje zmianę właściwości tworzenia wiązań wodorowych przez zasady, która prowadzi do zaburzenia normalnych wiązań wodorowych typu Watsona-Cricka między A i T oraz C i G. Dodatkowo przy bardzo wysokim lub niskim pH powłoka hydratacyjna otaczająca cząsteczkę DNA ulega zaburzeniu, destabilizując nakładanie się par zasad. Poddanie DNA działaniu kwasu prowadzi do depurynacji i depirymidynacji – utraty zasad przez trawienie wiązania glikozydowego. Wiązanie fosfodiestrowe w miejscach pozbawionych zasad staje się bardziej podatne na hydrolizę, wobec czego silne kwasy wywołują degradację DNA. Ze względu na to, że pojedyncze nici DNA są stosunkowo stabilne w środowisku alkalicznym, denaturację przeprowadza się zazwyczaj właśnie w takich warunkach.
Temperatura topnienia DNA.
Wzrost temperatury DNA destabilizuje podwójną helisę, wywołując rozdzielenie nici. Ciepło zaburza zarówno wiązania wodorowe, jak i powłokę hydratacyjną, prowadząc do zmniejszenia sił utrzymujących obie nici razem. Eksperymentalnie stwierdzono liniową zależność między zawartością G+C a temperaturą rozdzielenia się nici DNA (rozdzielenie pary GC wymaga zerwania trzech wiązań wodorowych, a pary AT tylko dwóch). Temperatura ta jest wyższa dla dłuższych dupleksów; zależy także od modyfikacji obecnych w resztach nukleotydowych (które w zależności od swojego charakteru mogą ją podwyższać lub obniżać). Temperaturę, w której 50% składu próbki DNA ulega denaturacji, nazywa się temperaturą topnienia DNA (lub temperaturą mięknięcia DNA), Tm (taki sam parametr określa się dla dupleksów innych kwasów nukleinowych, na przykład RNA:RNA lub RNA:DNA). 
Denaturację DNA można oceniać na wiele sposobów. Jedną z metod jest pomiar charakterystycznego wzrostu absorbancji przy 260 nm, czyli efektu hiperchromowego. Jest on spowodowany silniejszą absorpcją światła w tym zakresie przez zasady, które nie są uwikłane w wiązania wodorowe z nicią komplementarną. Inne metody polegają na użyciu enzymów specyficznych dla jednoniciowego DNA, między innymi nukleazy S1.
Renaturacja.
Szybka zmiana warunków, na przykład gwałtowne ochłodzenie próbki DNA po denaturacji termicznej, powoduje przejście rozdzielonych nici w nieuporządkowaną strukturę solenoidu. W tej konformacji dwie nici nie mogą na powrót utworzyć podwójnej helisy. Jeżeli jednak DNA ochładza się powoli, to małe komplementarne obszary przeciwnych nici DNA mogą się łączyć, dając krótkie obszary podwójnej helisy. Po takiej inicjacji pozostała część helisy szybko ulega renaturacji.

</doc>
<doc id="108372" url="https://pl.wikipedia.org/wiki?curid=108372" title="Masyw Śnieżnika">
Masyw Śnieżnika

Masyw Śnieżnika (332.62, krótko po 1945 "Góry Śnieżne", czes. "Králický Sněžník", niem. "Glatzer Schneegebirge") – najwyższe pasmo górskie w polskiej części Sudetów Wschodnich, położone po obu stronach polsko-czeskiej granicy, na południowy wschód od Kłodzka.
Położenie.
Od zachodu Masyw ograniczony jest rowem Górnej Nysy i Przełęczą Międzyleską od Gór Bystrzyckich, a tym samym od całych Sudetów Środkowych. Na północy granicę Masywu Śnieżnika w ścisłym sensie stanowi Przełęcz Puchaczówka oraz doliny Białej Wody i Siennej Wody, na południu zaś przechodzi w przedgórze Wysokiego Jesionika. Na wschodzie, poprzez Przełęcz Płoszczynę, graniczy z Górami Bialskimi (czes. "Rychlebské hory"). Obszar Masywu w większości należy do Polski (powiat kłodzki, województwo dolnośląskie) – w granicach kraju znajduje się ok. 200 km² – pozostała jego część (76 km²) leży w Czechach.
Zgodnie z regionalizacją fizycznogeograficzną (według Kondrackiego i Walczaka) mezoregion Masyw Śnieżnika obejmuje również Krowiarki, wtedy północną granicę stanowi dolina Białej Lądeckiej od Stronia Śląskiego, przez Lądek-Zdrój, Radochów, Trzebieszowice, Ołdrzychowice Kłodzkie, Żelazno po Krosnowice.
Rzeźba terenu.
Masyw ma postać rozległego rozrogu o rozpiętości południkowej ok. 20, a równoleżnikowej ok. 30 km. Jego punktem zwornikowym jest centralnie usytuowany Śnieżnik (1425 m n.p.m.), od którego odchodzi sześć obszernych, spłaszczonych ramion, oddzielonych wyraźnie zarysowanymi, głębokimi dolinami erozyjnymi:
Grzbiety mają kręte linie grzbietowe i silnie zróżnicowane wysokości oraz boczne odnogi. Większość z nich ma strome zbocza, zwłaszcza te, które opadają w kierunku Rowu Górnej Nysy. Dość licznie występują skałki, a bardzo liczne są bloki skalne. Na niektórych szczytach znajdują się gołoborza.
Budowa geologiczna.
Obejmuje południowo-zachodnią część metamorfiku Lądka i Śnieżnika. Zbudowany jest w większości z gnejsów (gnejsy śnieżnickie i gnejsy gierałtowskie) i łupków łyszczykowych serii strońskiej. W Krowiarkach i okolicach Kletna występują zmetamorfizowane skały węglanowe – soczewy marmurów kalcytowych i dolomitowych. W położonym w jednej z nich kamieniołomie Kletno III, w 1966 odkryto największą jaskinię Sudetów – Jaskinię Niedźwiedzią, będącą rezerwatem ścisłym (zob. Jaskinia Niedźwiedzia). Wśród łupków łyszczykowych występują ponadto wkładki łupków łyszczykowych z granatami, łupków grafitowych, kwarcytów, amfibolitów i łupków amfibolitowych i in., natomiast wśród gnejsów – eklogitów.
Wody.
Obszar Masywu Śnieżnika należy do zlewisk trzech mórz: Morza Bałtyckiego, Morza Północnego i Morza Czarnego. Północną i zachodnią część odwadniają Nysa Kłodzka wraz z dopływami, wpadająca do Odry. Południowo-wschodnią część największa rzeka Moraw – Morawa ze swoimi dopływami, wpadająca do Dunaju. Najmniejszą, południowo-zachodnią część odwadnia Lipkovský potok, dopływ Cichej Orlicy (czes. "Tichá Orlice"), wpadającej do Łaby. Wymienione trzy rzeki mają swe źródła pod Trójmorskim Wierchem, jedynym w Polsce miejscem, gdzie zbiegają się zlewiska trzech mórz. Na potoku Wilczka w Międzygórzu znajduje się jeden z najwyższych w Sudetach wodospadów – wodospad Wilczki o wysokości 22 m. Na obszarach zbudowanych ze skał wapiennych rozwinęły się zjawiska krasowe – suche dolinki, ponory, wywierzyska.
Przyroda.
Świat roślinny i zwierzęcy Śnieżnika jest najbogatszy w całych Sudetach, ponieważ przebiegają tam granice zasięgów występowania wielu gatunków – sudeckich, karpackich, alpejskich, a nawet śródziemnomorskich.
Wyraźnie zaznaczony jest piętrowy układ roślinności:
Te ostatnie występują praktycznie tylko na szczycie Śnieżnika. Posiadają największą wartość przyrodniczą. Występują tu licznie gatunki roślin rzadkich i chronionych oraz sztucznie wprowadzona kosodrzewina. W szczelinach skalnych spotkać można jedyny w Polsce świecący mech – świetlik.
Świat zwierzęcy również obfituje w cenne gatunki: cietrzewie, głuszce, siwerniaki. Wśród płazów występują salamandra plamista i traszka górska, wśród gadów zaskroniec i żmija zygzakowata. Liczne są gryzonie: koszatki leśne, popielice, orzesznice, kuny leśne, gronostaje. Obecne są tu również borsuki, a nadto endemiczne gatunki chrząszczy, błonkówek, muchówek i pajęczaków.
Od końca XIX w. w rejonie Średniaka żyją kozice, które przywędrowały z Czech. Ich stado jest jedynym w Polsce poza Tatrami.
Roślinność.
W Masywie Śnieżnika na wielu różnorodnych siedliskach występuje wielkie bogactwo roślin, w tym rzadkich i chronionych. Są to m.in.:
drzewa:
rośliny zielne:
Ochrona przyrody.
Na terenie Masywu w 1981 roku utworzono Śnieżnicki Park Krajobrazowy.
Istnieją tu także obszary objęte ochroną rezerwatową:
Masyw Śnieżnika wchodzi w skład projektowanego Specjalnego Obszaru Ochrony Siedlisk (SOO) sieci Natura 2000 – Góry Bialskie i Grupa Śnieżnika.
Miejscowości.
Leżące u podnóża Masywu wsie posiadają dobrze rozbudowaną bazę turystyczną.
Są to między innymi:
Bolesławów,
Domaszków,
Idzików,
Jodłów,
Kletno,
Králíky,
Goworów,
Międzygórze,
Międzylesie,
Nowa Morawa,
Sienna,
Stara Morawa,
Staré Město pod Sněžníkem,
Stary Gierałtów,
Stronie Śląskie,
Wilkanów.
Turystyka.
W 2015 roku gmina Stronie Śląskie uruchomiła projekt turystycznego szlaku narciarstwa biegowego z Bielic w Górach Bialskich do Siennej w Masywie Śnieżnika.

</doc>
<doc id="108374" url="https://pl.wikipedia.org/wiki?curid=108374" title="Nerw wzrokowy">
Nerw wzrokowy

Nerw wzrokowy (łac. "nervus opticus") – II nerw czaszkowy, część drogi wzrokowej. Przebiega od siatkówki do skrzyżowania wzrokowego. Pod względem rozwojowym jest wypustką międzymózgowia. 
Można wyróżnić w nim cztery części: 
W każdym "nerwie wzrokowym" przebiega od około 0,8 do 1,5 mln (różnice osobnicze) włókien nerwowych, które są aksonami komórek zwojowych siatkówki. Jest on otoczony oponami mózgowo-rdzeniowymi (twardą, pajęczynówką, miękką).
Nerw wzrokowy nie ma swoistych cech nerwu obwodowego – zasadniczo jest pęczkiem istoty białej mózgowia (towarzyszą mu bowiem komórki i włókna gleju, pozbawiony jest natomiast neurolemy).
Nerw wzrokowy został po raz pierwszy zidentyfikowany i opisany przez włoskiego fizyka i anatoma Felice'a Fontana, co było pierwszym dokładnym opisem budowy i działania włókna nerwowego.

</doc>
<doc id="108375" url="https://pl.wikipedia.org/wiki?curid=108375" title="Andrzej Gwiazda">
Andrzej Gwiazda

Andrzej Stanisław Gwiazda (ur. 14 kwietnia 1935 w Pińczowie) – polski inżynier elektronik, związkowiec, nauczyciel akademicki, publicysta, działacz opozycji w okresie Polskiej Rzeczypospolitej Ludowej, współtwórca Wolnych Związków Zawodowych Wybrzeża i NSZZ „Solidarność”, kawaler Orderu Orła Białego.
Życiorys.
Wykształcenie i działalność zawodowa w okresie PRL.
Urodził się w Pińczowie. Jego ojciec Stanisław był marynarzem (mechanikiem) we Flotylli Rzecznej Marynarki Wojennej. Wiosną 1939 rodzina Gwiazdów przeniosła się do Pińska. Po wybuchu II wojny światowej jego ojciec trafił do oflagu, w niewoli przebywał do końca wojny. Andrzej Gwiazda wraz z matką i babką w 1940 zostali wywiezieni, trafili do kołchozu w północnym Kazachstanie. Do Polski rodzina wróciła po sześciu latach, najpierw na krótko na Górny Śląsk, by ostatecznie zamieszkać w Gdańsku.
W 1953 rozpoczął studia na Politechnice Gdańskiej, skąd po dwóch latach został relegowany, a następnie powołany do wojska. W 1956 został zwolniony ze służby wojskowej i z powrotem przyjęty na uczelnię. Studia na kierunku elektronika ukończył w 1966, pozostając na uczelni do 1973 na stanowisku asystenta w Instytucie Cybernetyki Politechniki Gdańskiej. W 1967 wstąpił do Klubu Wysokogórskiego. W 1973 podjął pracę w Zakładach Okrętowych Urządzeń Elektrycznych i Automatyki Elmor. W drugiej połowie lat 80. pracował w firmie prowadzącej roboty malarskie na wysokościach.
Działalność opozycyjna w okresie PRL.
Brał udział w wydarzeniach marcowych w 1968 oraz grudniowych w 1970. W 1976 wspólnie z żoną Joanną napisał list do Sejmu PRL zawierający wyrazy poparcia dla postulatów głoszonych przez Komitet Obrony Robotników. Wkrótce małżonkowie zostali objęci zakazem opuszczania kraju.
W 1978 Andrzej Gwiazda znalazł się wśród założycieli Wolnych Związków Zawodowych Wybrzeża. Redagował wówczas biuletyn WZZ „Robotnik Wybrzeża”, zajmował się również drukiem i kolportażem innych wydawnictw drugiego obiegu. Od tegoż roku do 1980 około dziesięć razy był zatrzymywany przez funkcjonariuszy Służby Bezpieczeństwa, m.in. w 1979 został prewencyjnie zatrzymany, aby uniemożliwić mu udział w obchodach dziesięciolecia wydarzeń grudniowych zaplanowanych przez opozycję. W ramach represji dokonywano także przeszukiwań jego mieszkania i miejsca pracy.
Również od 1978 rozpracowywany przez funkcjonariuszy KWMO w Gdańsku w ramach spraw o kryptonimach „Brodacz”, „Związek”, „Echo”, „Mecenas” oraz „Rampa”. Ponadto był inwigilowany w ramach spraw dotyczących członków Klubu Wysokogórskiego „Trójmiasto”, a także opozycyjnych organizacji Ruch Społeczeństwa Alternatywnego, Federacja Młodzieży Walczącej oraz Ruch Wolność i Pokój.
W trakcie wydarzeń sierpniowych w 1980 został członkiem prezydium Międzyzakładowego Komitetu Strajkowego w Stoczni Gdańskiej. Współtworzył NSZZ „Solidarność”, 17 września 1980, w dniu powołania związku, został wybrany na stanowisko wiceprzewodniczącego związku jako jeden z dwóch zastępców Lecha Wałęsy. Uczestniczył w negocjacjach ze stroną rządową w sprawie trzech postulatów MKS: zniesienia cenzury, zalegalizowania niezależnych związków zawodowych oraz uwolnienia więźniów politycznych. Zajmował następnie stanowiska wiceprzewodniczącego Międzyzakładowego Komitetu Założycielskiego, Krajowej Komisji Porozumiewawczej i Komisji Krajowej.
Po wprowadzeniu stanu wojennego został zatrzymany 13 grudnia 1981 i internowany w Strzebielinku. Wkrótce przeniesiono go do aresztu śledczego na Białołęce, a we wrześniu 1982 (po wizycie przedstawicieli Międzynarodowego Czerwonego Krzyża) do jednego z ośrodków dla internowanych. 22 grudnia 1982 aresztowano go (wraz z 10 innymi internowanymi) i oskarżono o próbę siłowego obalenia ustroju. Osadzony został w areszcie śledczym na Mokotowie. Zwolnienie uzyskał 22 lipca 1984 na mocy amnestii. 16 grudnia 1984 został ponownie aresztowany podczas uroczystości rocznicowych. Następnie skazany w dwóch procesach politycznych na kary 3 miesięcy i 2 miesięcy pozbawienia wolności. Był osadzony najpierw w Gdańsku, później w Zabrzu, zwolniono go 15 maja 1985.
W latach 1986–1989 należał do liderów Grupy Roboczej Komisji Krajowej „Solidarności”, która sprzeciwiała się rozmowom z władzami PRL prowadzonymi pod przewodnictwem Lecha Wałęsy. Nie brał udziału w tworzeniu Komitetu Obywatelskiego ani obradach Okrągłego Stołu. Znalazł się wśród głównych oponentów Lecha Wałęsy, którego uznał za zdrajcę „ideałów sierpniowych” i agenta SB. Podjął działalność w Solidarności 80.
Działalność zawodowa i publiczna w III RP.
Współtworzył wydawane przez jego żonę (w latach 1989–1997) pismo „Poza Układem”. Bez powodzenia z listy komitetu wyborczego Poza Układem (lista nr 18) ubiegał się o mandat poselski w wyborach parlamentarnych w 1993 (otrzymał 4069 głosów).
Do 1991 pozostawał bezrobotny, wrócił do Elmoru po wejściu w życie ustawy nakazującej przywrócenie do pracy zwolnionych z przyczyn politycznych. W 1998 przeszedł na emeryturę. W drugiej połowie lat 90. wycofał się z bieżącej polityki.
W 2005 z grupą byłych działaczy WZZ i NSZZ „S” z początku lat 80. zbojkotował oficjalne obchody 25. rocznicy powstania „Solidarności”, organizując wraz z pismem „Obywatel” własne uroczystości. W tym samym roku nie przyjął amerykańskiego Medalu Wolności.
10 maja 2007 z rekomendacji Prawa i Sprawiedliwości został wybrany przez Senat w skład Kolegium Instytutu Pamięci Narodowej. Podczas przesłuchania przed głosowaniem stwierdził, że strajk sierpniowy w 1980 był prowokowany przez SB, a „pewne rzeczy wskazują”, iż prowokatorem był m.in. marszałek Senatu Bogdan Borusewicz, jeden z inicjatorów buntu w Stoczni Gdańskiej. Mimo żądań Bogdana Borusewicza, nie przedstawił żadnych dowodów na potwierdzenie tej tezy.
W 2011 wszedł w skład rady Stowarzyszenia Solidarni 2010. W wyborach parlamentarnych w tym samym roku jako kandydat bezpartyjny z ramienia PiS bez powodzenia ubiegał się o mandat senatorski w okręgu gdańskim.
Publikuje m.in. w „Obywatelu” i „Gazecie Polskiej Codziennie”. Wraz z żoną wydał książkę "Poza układem: publicystyka z lat 1988–2006" (Łódź 2008). Wywiad rzekę z Andrzejem Gwiazdą przeprowadziła Wiesława Kwiatkowska ("Gwiazda miałeś rację", Sopot 1990), a z małżeństwem Gwiazdów Remigiusz Okraska ("Gwiazdozbiór w „Solidarności”", Łódź 2009).
W 2021 powstał film dokumentalny Marii Dłużewskiej "Z Gwiazdami podróż bez końca" opowiadający historię małżeństwa Gwiazdów.
W grudniu 2021 w postępowaniu sądowym prawomocnie zasądzono Andrzejowi Gwieździe 400 tys. zł tytułem zadośćuczynienia i odszkodowania za internowanie w stanie wojennym.
Odznaczenia i wyróżnienia.
3 maja 2006, "w uznaniu znamienitych zasług dla Rzeczypospolitej Polskiej, za działalność na rzecz przemian demokratycznych i wolnej Polski", prezydent Lech Kaczyński odznaczył go Orderem Orła Białego, a następnie powołał do Kapituły tego orderu. Andrzej Gwiazda odszedł z niej w 2010. W 2016 ponownie nominowany w jej skład przez prezydenta Andrzeja Dudę, pełnił tę funkcję do 2018.
Zarządzeniem prezydenta RP na uchodźstwie Ryszarda Kaczorowskiego z 11 listopada 1990 został odznaczony Krzyżem Kawalerskim Orderu Odrodzenia Polski. 3 grudnia 1998 prezydent Aleksander Kwaśniewski, "za wybitne zasługi w działalności na rzecz ruchu związkowego", nadał mu Krzyż Kawalerski Orderu Odrodzenia Polski.
W 1999 został wyróżniony Medalem Polonia Mater Nostra Est. W 2000 otrzymał tytuł honorowego obywatela Gdańska. Postanowieniem prezydenta Andrzeja Dudy z 13 marca 2018 został odznaczony Krzyżem Wolności i Solidarności.
W 2017 został laureatem Nagrody im. Prezydenta RP Lecha Kaczyńskiego (przyznanej przez Ruch Społeczny im. Prezydenta RP Lecha Kaczyńskiego), a w 2018 otrzymał Nagrodę im. św. Grzegorza I Wielkiego (przyznaną przez miesięcznik „Niezależna Gazeta Polska – Nowe Państwo”).
Życie prywatne.
W 1961 zawarł związek małżeński z Joanną Dudą.

</doc>
<doc id="108377" url="https://pl.wikipedia.org/wiki?curid=108377" title="Metro w Warszawie">
Metro w Warszawie

Metro w Warszawie – jedyny w Polsce system kolei podziemnej, składający się z dwóch linii: M1 i M2. Pierwszy odcinek linii M1, łączącej centrum Warszawy z jej północnymi i południowymi dzielnicami, otwarto w 1995 roku. Pełną projektowaną długość linia osiągnęła dopiero w roku 2008. Budowę linii M2, łączącej lewo- i prawobrzeżną część stolicy, rozpoczęto w 2010 roku, a pierwszy jej odcinek oddano do użytku w 2015 roku.
Systemem kolei podziemnej w Warszawie zarządza spółka miejska, Metro Warszawskie. Przedsiębiorstwo na przestrzeni lat zdobyło szereg wyróżnień międzynarodowych, m.in. nagrody główne w kategoriach "Najlepszy program utrzymania" i "Nagroda specjalna za zaangażowanie na rzecz ochrony środowiska" w międzynarodowym konkursie "Metro Awards 2009" oraz nagroda główna w kategorii "Najlepiej udoskonalane metro" w międzynarodowym konkursie "Metro Awards 2011". System metra warszawskiego stale utrzymuje bardzo wysokie oceny wśród swoich pasażerów; ankieta przeprowadzona we wrześniu 2014 roku wykazała, że 98% respondentów ocenia ten system transportu jako dobry lub bardzo dobry.
Wprowadzenie.
Pierwszą uchwałę o jego budowie podjęto w 1925. Po przerwie spowodowanej II wojną światową prace nad budową głębokiego metra rozpoczęły się na początku lat 50. od strony Pragi, jednak w 1957 zostały definitywnie przerwane. Prace projektowe nad dzisiejszym metrem trwały od połowy lat 70. W 1982 Rada Ministrów zadecydowała o budowie pierwszej linii metra w Warszawie. 15 kwietnia 1983 wbito w ziemię pierwszy pal stalowy na budowie tunelu na Ursynowie. Tę datę uważa się za moment rozpoczęcia budowy metra. Pierwsze stacje oddano do użytku w 1995.
Po 25 latach budowy, 25 października 2008, zakończono budowę pierwszej linii warszawskiego metra, oddając w tym dniu do użytku trzy ostatnie stacje (Stare Bielany, Wawrzyszew i Młociny). Zatem w ciągu 25 lat zbudowano 21 stacji oraz stację techniczno-postojową STP Kabaty). Pierwsza linia miała zostać uzupełniona w Śródmieściu o dwie dodatkowe stacje Plac Konstytucji i Muranów, plany te jednak wstrzymano.
Pierwsza linia Metra Warszawskiego przebiega przez dzielnice Ursynów (pierwsza stacja na os. Kabaty), Mokotów, Śródmieście, Żoliborz i Bielany (ostatnia stacja Młociny przy Hucie), ma 23,1 km i 21 stacji. Linia ta łączy południowe i północne dzielnice lewobrzeżnej Warszawy z centrum miasta. Średni czas przejazdu całej linii (od Kabat do Młocin) wynosi 38 minut 20 sekund. Pociągi kursują codziennie między 5.00 a północą, co kilka minut, w weekendy zaś do 3.00 rano. Z metra korzysta dziennie ok. 500 tysięcy pasażerów. Metro Warszawskie zatrudnia ok. 1500 osób.
16 sierpnia 2010 rozpoczęto budowę drugiej linii metra. Centralny odcinek II linii został otwarty 8 marca 2015. Pierwsza część odcinka wschodniego, licząca trzy stacje, udostępniona została pasażerom 15 września 2019 r. Druga linia metra przebiega przez dzielnice Bemowo, Wola, Śródmieście, Pragę i Targówek. Ma długość 19 kilometrów oraz 18 stacji.
Na jedną stację metra w Warszawie przypada obecnie ponad 57 tys. mieszkańców miasta. Średnia dla miast w Unii Europejskiej, w których istnieje metro to 25 tys. osób.
Warszawskie metro jest dostosowane do potrzeb osób niepełnosprawnych. Na każdej stacji są windy lub pochylnie (głównie na stacjach na Ursynowie) umożliwiające przejazd na stację wózkiem. Jednakże 17 września 2008 na stacji Centrum miał miejsce wypadek. Filip Zagończyk, niewidomy, spadł na tory pod nadjeżdżający pociąg. W wyniku wypadku amputowano mu nogę. To zdarzenie zwróciło uwagę na częściowe tylko dostosowanie warszawskiego metra do potrzeb osób niepełnosprawnych. Od 2011 krawędzie wszystkich peronów zostały oznakowane specjalnymi wypustkami, co ma ułatwić orientację przestrzenną osobom niewidomym.
Historia.
W 1925 podjęto pierwszą uchwałę o wybudowaniu metra w Warszawie, w 1927 zatwierdzono plany i rozpoczęto badania geologiczne. W 1929 utworzono Referat Kolei Podziemnej, który miał odpowiadać za budowę. Wielki kryzys lat 30. spowodował wstrzymanie prac. W 1938 Stefan Starzyński powołał Biuro Studiów Kolei Podziemnej, które zaktualizowało plany. Rozpoczęto budowę, którą jednak przerwał wybuch II wojny światowej. Zaraz po wojnie pomysł budowy metra lub SKM w Warszawie powrócił; przebieg projektowanej wówczas linii pokrywał się mniej więcej z funkcjonującą obecnie linią M1, przy czym z 21,6 km trasy tylko 7 km miało znajdować się w tunelu. Ostatecznie jednak z projektu tego zrezygnowano.
W 1950 rząd podjął uchwałę o budowie metra głębokiego w Warszawie. Planowano, że w 1965 istnieć będą już trzy linie. Budowę rozpoczęto na Pradze 22 września 1951 na trasie, która miała przebiegać pod Wisłą. Pierwszy odcinek miał zostać oddany do końca 1959. Projektowana trasa o długości ok. 7,5 km miała mieć kształt litery Y i przebiegać od placu Wilsona (wówczas Komuny Paryskiej) poprzez Muranów do pl. Unii Lubelskiej. Na wysokości ul. Próżnej zaplanowano odgałęzienie na wschód na pl. Teatralny i Dworzec Wileński z przejściem tunelowym pod Wisłą i dalej linią jednotorową do stacji postojowej na Targówku. Z powodu rosnących kosztów w 1953 budowę ograniczono do odcinka doświadczalnego na Pradze. Wybudowano wówczas ogromną (prawie 7000 m³) komorę rozjazdową w rejonie szybu usytuowanego przy ul. Radzymińskiej, w pobliżu wiaduktu kolejowego, oraz tunel szlakowy o średnicy 6 m i długości 1270 m prowadzący od szybu przy ul. Naczelnikowskiej do wspomnianej wcześniej komory rozjazdowej. W 1957 ostatecznie zatrzymano prace, a w 1960 r. wybudowany tunel zalano wodą. 
Do pomysłu budowy metra powrócono w 1974. Powstały techniczno-ekonomiczne założenia pierwszej linii metra jednak informacje na ten temat podlegały cenzurze. Zalecenia cenzorskie dotyczące tego tematu zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 2 kwietnia 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów głosiły: „Wszelkie materiały dotyczące budowy metra w Warszawie należy wstrzymywać do decyzji GUKPPiW”.
W 1982 rząd PRL zawarł umowę z ZSRR o pomocy przy budowie Warszawskiego Metra. 23 grudnia 1982 rząd podjął uchwałę nr 266/82 o budowie pierwszej linii metra w Warszawie, a 15 kwietnia 1983 budowa ruszyła. Konstruowanie pierwszego 11-kilometrowego odcinka Kabaty – Politechnika trwało z problemami 12 lat, aż do uroczystego otwarcia 7 kwietnia 1995. Po kolejnych 13 latach, 25 października 2008 budowa pierwszej linii metra została zakończona.
Umowę na budowę II linii metra z wykonawcą podpisano jeszcze w październiku 2009, następnie odbyło się projektowanie i uzyskiwanie stosownych pozwoleń, by w połowie 2011 mogła ruszyć budowa centralnego odcinka drugiej linii. Prace prowadzone były z trudnościami, miasto podpisało aneks z wykonawcą – włosko-tureckim konsorcjum AGP Metro Polska przesuwający datę oddania inwestycji.
Pierwotnie planowano, że budowa centralnego odcinka II linii zakończy się w październiku 2013, jednak prace opóźniły się m.in. z powodu zalania terenu budowy stacji Centrum Nauki Kopernik. W sierpniu 2012 budowniczowie podczas prac natrafili na ciek wodny, teren budowy stacji został zalany, zamknięto tunel Wisłostrady, a prace naprawcze trwały prawie rok, do czerwca 2013. Oficjalnie budowa zakończyła się 30 września 2014, a 6-kilometrowy odcinek II linii Rondo Daszyńskiego – Dw. Wileński został otwarty 8 marca 2015. Kolejny odcinek II linii metra od stacji Dworzec Wileński do stacji Trocka został oddany do użytku 15 września 2019. 4 kwietnia 2020 otwarty został odcinek od stacji Rondo Daszyńskiego do stacji Księcia Janusza. 30 czerwca 2022 otwarto stacje Ulrychów i Bemowo. 28 września 2022 otwarte zostały kolejne trzy stacje: Zacisze, Kondratowicza i Bródno.
Rozwój metra.
Budowane i projektowane odcinki.
Do 2026 roku mają powstać trzy stacje zachodniego odcinka linii M2, wraz ze stacją techniczno-postojową Karolin. Przetarg na realizację pierwszego odcinka linii M3 ma zostać otwarty w 2023 roku
Dalsza rozbudowa.
Aktualny plan rozwoju sieci komunikacji szynowej do 2050 roku został przedstawiony 13 lutego 2023. Przewidywana jest budowa łącznie pięciu linii metra. W pierwszej kolejności mają być budowane: planowana wcześniej linia M3 (w pierwszym etapie ze Stadionu Narodowego na Gocław, a w dalszej kolejności pod Wisłą do stacji Żwirki i Wigury) oraz linia M4 przebiegająca w kierunku północ-południe. Linie M2 ma zostać wydłużona w odcinku zachodnim do Ursusa, a od stacji Bródno ponownie pod Wisłą, do stacji Marymont. W kierunku wschód-zachód ma zostać poprowadzona także nowa linia M5.
Tabor.
Wagony produkcji rosyjskiej serii 81 jeździły w składach 4-wagonowych, ale w 2006 Metro Warszawskie podpisało umowy o kupnie 30 nowych wagonów, powiększających dotychczasowe składy do 6-wagonowych. Pierwsze powiększone składy zostały oddane do eksploatacji w lutym 2007.
27 listopada 2006 zarząd spółki Metro Warszawskie podjął decyzję o kupnie kolejnych 5 pociągów 6-wagonowych. Nowe pociągi musiały być w pewnym stopniu kompatybilne z posiadanym taborem, aby jak największa liczba części i podzespołów pasowała do tych z wykorzystywanych już pociągów oraz aby nowe pociągi mogły być obsługiwane przez dotychczasową infrastrukturę metra. 18 grudnia rozpoczął się nieograniczony przetarg, który wygrał Wagonmasz z Petersburga. 25 lipca 2007 z przedsiębiorstwem podpisana została umowa na dostawę 10 wagonów z kabiną maszynisty i 20 wagonów bez kabin. Metro za wagony zapłaciło ponad 27 milionów dolarów oraz pokryło podatki i cła w wysokości około 24% tej sumy. Nowe pociągi zostały wprowadzone do użytku wraz z zakończeniem budowy pierwszej linii metra. Włączenie do eksploatacji pierwszego pociągu powinno było nastąpić w ciągu 15 miesięcy od daty podpisania umowy, a ostatniego stało się to w ciągu 17 miesięcy. Nowe pociągi to zmodyfikowane wagony serii 81, nieco różnią się od tych już jeżdżących po torach warszawskiego metra. Są wyposażone w nowoczesną kabinę maszynisty, informację wizualną w przedziałach pasażerskich i mechaniczną wentylację.
Ostateczny termin wykonania zamówienia to 30 kwietnia 2008. Po dostarczeniu nowych wagonów metro dysponuje 228 wagonami (38 składów), czyli podobną liczbą, jaką przewidywano w latach 80. podczas planowania metra.
W nocy z 1 na 2 sierpnia 2008 do STP Kabaty dotarł nowy pociąg, który był poddawany testom na torze prób i miał wyjechać na trasę wraz z przedłużeniem linii do Młocin.
Wagony serii 81.
W 1982 zdecydowano o wykorzystaniu wagonów radzieckich. W latach 80. zawarto umowę między PRL a ZSRR na zakup w sumie 250 sztuk wagonów serii 81 produkcji radzieckiej dla warszawskiego metra, obsługujących całą pierwszą linię. 90 sztuk miało być darem narodu rosyjskiego dla narodu polskiego. W 1990 dostarczono 10 darmowych wagonów (2 pociągi po 5 wagonów) z zakładów produkcyjnych Mietrowagonmasz z Mytiszczi pod Moskwą. Pozostałych Warszawskie Metro nie otrzymało ze względu na zmianę sytuacji politycznej. Wówczas zdecydowano o rozesłaniu ofert do polskich i zachodnich firm. Polscy producenci nie byli w stanie zrealizować zamówienia, oferty przedsiębiorstw zagranicznych były bardzo nowoczesne, ale zbyt drogie. W efekcie podpisano umowę z Wagonmasz z Petersburga, ponieważ wagony tej produkcji były pięciokrotnie tańsze od zachodnich, choć mniej nowoczesne.
Dostawy wagonów serii 81:
W 1990 metro posiadało 2 pociągi po 5 wagonów, w 1994 dostarczono 32 wagony i z tego powstało 14 składów po 3 wagony, co już pozwoliło na obsługę ówczesnego odcinka metra (Kabaty – Politechnika). Ze względu na tłok w pociągach i wydłużeniu linii do Centrum, w 1997 kupiono kolejne 18 wagonów, co w sumie dało 60 wagonów składających się na 15 pociągów czterowagonowych.
W 2006 roku zamówiono z zakładów Mietrowagonmasz (Метровагонмаш) z Moskwy dwie dostawy odpowiednio 14 i 16 wagonów pośrednich. Pierwszą umowę podpisano 25 kwietnia, na sumę 9,3 miliona dolarów (31 mln zł, netto), a drugą 16 października tego samego roku na sumę 12,4 milionów dolarów (ok. 37 mln zł).
Ostatnie zamówienie 5 pociągów po 6 wagonów serii 81 pochodzi z zakładów Wagonmasz z Petersburga. Umowę podpisano 25 lipca 2007 roku. W 2009 Metro Warszawskie rozszerzyło zamówienie bez przetargu u tego samego producenta o kolejne dwa pociągi.
Wszystkie składy zostały przedłużone i metro dysponuje 15 pociągami sześciowagonowymi starego typu oraz 7 pociągami sześciowagonowymi nowszego typu.
Wagony serii 81, zakupione w latach 90. przejechały w Warszawskim Metrze już ponad milion kilometrów, dlatego przeszły naprawę główną i modernizację w bydgoskich zakładach PESA. Modernizacja zaczęła się w sierpniu 2005. Do połowy 2007 zostało zmodernizowane 39 z 60 wagonów serii 81. Wagony były malowane, wymieniono podłogę, okna, uszczelki i poręcze, a kabina maszynisty została wyciszona. Poza tym zdjęto z wagonu zewnętrzne listwy oraz odnowiono drzwi i ich mechanizmy. Pierwsze wyremontowane wagony kursują od 2006. 12 lutego 2007 zaczął kursować pierwszy sześciowagonowy skład. Wagony, które wydłużyły pociąg, zostały włączone do ruchu po zakończeniu remontu.
W dniu 29 marca 2023 roku odbył się ostatni kurs składu nr 07. Zostanie on przekazany do Kijowa razem z dziewięcioma innymi - 01, 03, 04, 05, 06, 07, 08, 13, 14 i 15.
Dane techniczne:
Wagony Alstom Metropolis.
22 lipca 1998 rozstrzygnięto przetarg na dostawę 108 nowych wagonów metra. Nowe wagony zostały zaprojektowane i wykonane przez firmę Alstom we współpracy z zakładami Alstom Konstal z Chorzowa (znanymi głównie z produkcji tramwajów). Nowe wagony należą do rodziny "Metropolis", wykonane są z aluminium, stali, a spojenia połączone nitami. Wnętrze wagonu powinno być odporne na ogień i dewastację.
Dostawy wagonów Metropolis:
W 2000 pierwsza partia wagonów przypłynęła z Hiszpanii drogą morską do portu w Gdańsku, stamtąd koleją wagony zostały przetransportowane do STP Kabaty, gdzie przeszły testy. Kolejne wagony były produkowane w Chorzowie w zakładach należących do firmy Alstom i dostarczane do metra drogą kolejową.
Wagony pochodzące z fabryki Alstom w Chorzowie były transportowane drogą kolejową. Pociągi holowane były na własnych kołach, przed ewentualnymi uszkodzeniami chroniły je wagony osłonowe. Całą trasę Chorzów–Warszawa (ok. 260 km) pociąg z dostawą jechał 20 km/h. Niska prędkość miała zminimalizować ryzyko uszkodzenia wagonów podczas transportu. Na STP Kabaty pociąg przez miesiąc przechodził testy. Zanim składy zostały dopuszczone do ruchu pasażerskiego dokonano: dokładnego pomiaru skrajni pociągów, przeglądu technicznego, odbiorów od producenta, procedury uzyskania odpowiednich certyfikatów bezpieczeństwa i dopuszczenia do ruchu oraz jazd próbnych. Podczas testów pociągi przejechały ponad 600 km (500 km nocą w tunelu metra i 100 km na powierzchni po torze prób na STP Kabaty).
Wagony Siemens Inspiro.
W lutym 2011 podpisano umowę na dostawę 210 nowoczesnych wagonów wyprodukowanych przez zakłady Siemensa. Duża część zamówienia została wykonana w nowosądeckich zakładach stowarzyszonej firmy Newag. Umowa przewiduje także możliwość dokupienia kolejnych 105 wagonów w momencie przedłużania centralnego odcinka II linii metra. Nowoczesne wagony o nazwie „Inspiro” będą łączyć się po 6 sztuk w całkowitą liczbę 35 pociągów i, co jest nowością, umożliwiają przechodzenie pomiędzy wagonami w trakcie podróży. Koszt podpisanej umowy wyniósł 1 mld 69 mln złotych. Pierwsze składy "Inspiro" na tory pierwszej linii wyjechały 6 października 2013. Docelowo mają one jeździć na linii drugiej. Pociąg o długości 118 metrów mieści w sumie około półtora tysiąca pasażerów. 17 listopada 2013 doszło do awarii odbieraka prądu w wyniku czego wystąpiło duże zadymienie tunelu oraz konieczna była ewakuacja pasażerów.
Wagony Škoda Varsovia.
W październiku 2019 roku rozstrzygnięto przetarg na dostawę 37 nowych, jednoprzestrzennych pociągów. Umowa z producentem (Škoda Transportation) została podpisana 30 stycznia 2020. Pierwszy skład dotarł do Warszawy w dniu 25 kwietnia 2022. W maju 2022 rozpoczęły się testy nowych wagonów na I linii. Pierwszy pociąg Škody Varsovii zaczął wozić pasażerów 28 października 2022.
Bezpieczeństwo.
Straż Metra Warszawskiego.
Za bezpieczeństwo kolei podziemnej odpowiedzialna jest Straż Metra Warszawskiego (do 27 maja 2018 r. Służba Ochrony Metra), której wartownicy są stale szkoleni do pełnienia specyficznej służby w obiektach infrastruktury metra. SMW odpowiada za zabezpieczenie terenu i obiektów Stacji Techniczno-Postojowej, magazynów i pomieszczeń służbowych oraz innych obiektów metra, a także za ochronę majątku metra oraz majątku użyczonego metru.
W ciągu 2005 wartownicy Służby Ochrony Metra przeszli szkolenia:
W ciągu 2006 wartownicy Służby Ochrony Metra przeszli szkolenia:
W jednostce SMW służyły psy wyszkolone w Zakładzie Kynologii Policyjnej w Sułkowicach, między innymi:
Komisariat Policji Metra Warszawskiego.
Dla większego bezpieczeństwa, wartowników Straży Metra Warszawskiego wspierają policjanci z Komendy Stołecznej Policji, ze specjalnej jednostki Komisariatu Policji Metra Warszawskiego. Policjanci, podobnie jak Straż Metra Warszawskiego pełnią służbę patrolowo-interwencyjną na stacjach i w wagonach. Główna siedziba Komisariatu Policji Metra Warszawskiego mieści się na stacji metra Centrum, ale na każdej stacji jest pomieszczenie przeznaczone dla policjantów.
Zakładowa Służba Ratownicza Metra Warszawskiego.
Zespół dysponujący odpowiednim sprzętem i wyszkolony do niesienia pomocy ludziom na terenie metra oraz do wspierania akcji usuwania awarii w obiektach infrastruktury metra. Na jej wyposażeniu znajdują się dwa pojazdy: gaśniczy i ratownictwa technicznego. ZSR współpracuje z jednostkami ratowniczymi służb miejskich i państwowych. Podnoszeniu sprawności działania służą wspólne ćwiczenia w tunelach, na stacjach i w wagonach metra.
Od lipca 2005 na składzie ZSR jest wóz ratownictwa technicznego Mercedes Benz-Unimog U400, zbudowany specjalnie na zamówienie warszawskiego metra za 1,2 mln zł. Pojazd jest przystosowany do jazdy zarówno po torach metra, jak i zwykłych ulicach. Jego wysokość jest dostosowana do wysokości peronów w warszawskim metrze, tak by 4-osobowa załoga mogła wysiadać od razu na stację.
W razie wypadku lub poważnej awarii wszystkie pociągi zjeżdżają na jeden tor i tory odstawcze mieszczące się za niektórymi stacjami, umożliwiając dojazd do miejsca wypadku zespołowi ratownictwa technicznego. Prędkość maksymalna tego pojazdu to 50 km/h bez względu na kierunek jazdy.
Unimog jest w stanie holować skład metra, który waży 130 ton, ale jego konstrukcja jest obliczona na holowanie nawet cięższych pojazdów, do 200 ton. Pojazd ratownictwa technicznego jest wyposażony w standardowy sprzęt ratowniczy: piły, nożyce do cięcia blachy, podnośniki itp.
Znak metra.
Wiosną 1983 Społeczny Komitet Budowy Metra wspólnie ze „Sztandarem Młodych” i innymi społecznymi dziennikami ogłosił plebiscyt na znak warszawskiego metra. Ustalono, że musi on być uniwersalny, by można było go umieścić na wagonie, blankiecie firmowym, parkanie budowy i kasku budowniczego oraz żeby funkcjonowało jako naziemne oznaczenie wejścia na stację. Logo powinno być proste, czytelne, jednoznaczne oraz możliwe powinno być zastosowanie go jako neon, co wymagało, by awers i rewers były identyczne. Nie było wymogu wykorzystania litery M. Na konkurs, prócz prac nadesłanych przez czytelników, zgłoszone zostały również projekty zawodowych grafików. Łącznie rozpatrzono 130 koncepcji i ostatecznie Generalna Dyrekcja Budowy Metra zamówiła projekty znaku u 8 grafików. W październiku 1983 prezydium Rady Narodowej m.st. Warszawy zwróciło się za pośrednictwem prasy do warszawiaków o wyrażenie opinii na ich temat. Liczba nadesłanych projektów wzrosła do 400, a ostatecznie wybrany został projekt autorstwa zawodowego grafika Witolda Popiela.
Generalna Dyrekcja Budowy Metra oraz powstałe z niej Metro Warszawskie używały znaku jako oznaczenia metra oraz przedsiębiorstwa. W 2001 autor wystąpił z pozwem o naruszenie autorskich praw majątkowych, a 16 stycznia 2004 Witold Popiel zawarł pozasądową ugodę z Metrem Warszawskim i wyraził w niej zgodę na przeniesienie praw na wszelkich polach eksploatacji w zamian za zadośćuczynienie finansowe. Znak jest chroniony prawnie w Urzędzie Patentowym.
Informacja pasażerska.
Funkcjonujący na pierwszej linii metra system informacji pasażerskiej został opracowany w latach 80. XX wieku przez Ryszarda Bojara i Romana Duszka. Charakterystycznymi cechami systemu są:
Przewidziano też barwy wiodące dla kolejnych linii metra: niebieski dla I linii, czerwony dla II linii i zielony dla III linii.
Ze względu na nieuregulowanie kwestii praw autorskich do systemu i spór z jednym z autorów spółka Metro Warszawskie z polecenia Zarządu Transportu Miejskiego postanowiła zlecić opracowanie nowego systemu oznaczeń, który został wdrożony na II linii. Nowy system opracowała firma ILF Consulting Engineers Polska. Jego charakterystycznymi elementami są:
Po otwarciu linii M2 Metro Warszawskie rozpoczęło przygotowania do ujednolicenia oznakowania w metrze poprzez systematyczne zastępowanie tablic informacyjnych na linii M1 tablicami informacyjnymi zgodnymi z nowym standardem. Proces, w celu obniżenia kosztów, nie zakłada fizycznej wymiany nośników, a jedynie naklejenie nowej treści na istniejące tablice, czego wynikiem jest brak podświetlenia informacji, charakterystycznego dla drugiej linii. Proces ujednolicania rozpoczął się od wymiany oznaczeń na węzłowej stacji Świętokrzyska, po której nastąpiła ponad roczna przerwa. W czerwcu 2016 podjęto wymianę informacji pasażerskiej na pozostałych stacjach M1, jednak tymczasowo zrezygnowano z wymiany nazw stacji na ścianie zatorowej i przy wejściach do metra (które otrzymały jednak numerację).
Komunikaty głosowe.
Zapowiedzi w pociągach linii M1 są czytane przez Ksawerego Jasieńskiego. Podczas Dnia Dziecka w 2005 oraz 2006 komunikaty dźwiękowe o bieżącej i następnych stacjach były wygłaszane przez dzieci. Z okazji 25-lecia Listy Przebojów Trójki w dniach 22–24 kwietnia 2007 komunikaty dźwiękowe były czytane przez Marka Niedźwieckiego.
Zapowiedzi w pociągach linii M2 są czytane przez Macieja Gudowskiego. Jego głos został wybrany w konkursie zorganizowanym przez Urząd m.st. Warszawy, Metro Warszawskie oraz Program I Polskiego Radia.
Zapowiedzi mają prosty schemat: Po ruszeniu pociągu ze stacji komunikat brzmi: „"Następna stacja: &lt;Nazwa stacji&gt;"”. Dodatkowo w pociągach serii Inspiro przy wjeździe na stację wygłaszany jest komunikat: „"Stacja: &lt;Nazwa stacji&gt;. Drzwi otwierają się z lewej/prawej strony"”. Ponadto, dla przystanków węzłowych wygłaszane są dodatkowe informacje o możliwych przesiadkach:
Dodatkowo istnieje szereg komunikatów specjalnych, takich jak „"Proszę nie opóźniać odjazdu pociągu"”, używanych w sytuacjach wyjątkowych przez maszynistę. Od listopada 2022 na stacji Świętokrzyska na linii M1 nadawany jest dodatkowo komunikat "Przesiadasz się do linii M2? Kieruj się strzałkami do przejścia na poziomie bramek biletowych".
Problemy związane z bieżącym funkcjonowaniem systemu.
Istotnym problemem związanym z funkcjonowaniem kolei podziemnej w Warszawie są ewakuacje i wyłączenia stacji oraz związane z tym wstrzymywanie ruchu pociągów i skracanie ich tras (jeżdżenie w pętlach) spowodowane pozostawianym przez pasażerów na peronach bagażem. W 2018 z powodu pozostawionego bagażu na linii M1 ruch wstrzymywano 100 razy, a na linii M2 – 39 razy.
W listopadzie 2020, w związku z wywołanym przez pandemię COVID-19 spadkiem liczby pasażerów, zawieszono nocne kursy metra realizowane z piątków na soboty i sobót na niedziele.

</doc>
<doc id="108378" url="https://pl.wikipedia.org/wiki?curid=108378" title="Kleszczojady">
Kleszczojady

Kleszczojady (Crotophaginae) – podrodzina ptaków z rodziny kukułkowatych (Cuculidae). 
Zasięg występowania.
Podrodzina obejmuje gatunki lądowe, zamieszkujące Amerykę Południową i południową część Ameryki Północnej. 
Charakterystyka.
Ptaki te charakteryzują się następującymi cechami:
Systematyka.
Do rodziny należą dwa plemiona:

</doc>
<doc id="108380" url="https://pl.wikipedia.org/wiki?curid=108380" title="Rentier">
Rentier

Rentier (fr. "rentier") – osoba utrzymująca się z dochodów pasywnych płynących od posiadanego, a powierzonego komuś kapitału, nieruchomości, odsetek od papierów wartościowych (akcji, obligacji itp.) lub wkładów bankowych.
Rentiera od przedsiębiorcy odróżnia to, że nie zarządza tym kapitałem osobiście.

</doc>
<doc id="108382" url="https://pl.wikipedia.org/wiki?curid=108382" title="Uogólniony inny">
Uogólniony inny

Uogólniony inny – termin używany w socjologii i psychologii społecznej, określający ogólne reguły społeczne, normy i wartości, które jednostka społeczna zaczyna dostrzegać w procesie socjalizacji wtórnej i pojmować, że reguły, według których działa, nie są regułami tylko jej znaczących innych, czyli bliskich osób, z którymi się utożsamia, ale są one ogólnie przyjęte w społeczeństwie.

</doc>
<doc id="108386" url="https://pl.wikipedia.org/wiki?curid=108386" title="Suchumi">
Suchumi

Suchumi (, , , gr. "Dioskurias") – "de iure" stolica republiki autonomicznej Abchazji wchodzącej w skład Gruzji, jednak "de facto" stolica państwa nieuznawanego.
Miasto jest ulokowane w zatoce, na wschodnim wybrzeżu Morza Czarnego. Znane z sanatoriów, źródeł mineralnych i łagodnego, podzwrotnikowego klimatu. W 2019 ludność miasta wynosiła nieco ponad 65 tys. mieszkańców.
Do roku 1992, czyli do wybuchu wojny gruzińsko-abchaskiej, było ważnym węzłem komunikacyjnym oraz centrum turystycznym, miastem wielokulturowym i wielonarodowościowym. W powszechnym użyciu było dziewięć języków (z abchaskim, gruzińskim i rosyjskim na czele).
W mieście działa kilka instytutów naukowych, z których najważniejszym jest Uniwersytet Abchaski.
W czasach sowieckich w Suchumi znajdowała się stacja hodowli małp. W mieście prowadzono także badania nad bronią jądrową. W latach 1945–1954 miejscowe laboratorium fizyki elektronowej zaangażowane było w program budowy radzieckiej bomby atomowej.
Historia.
Suchumi jest spadkobiercą greckiej kolonii Dioskuria, która została założona w VI w. p.n.e. W okresie panowania rzymskiego i bizantyjskiego miasto nosiło nazwę Sebastopolis. We wczesnym średniowieczu osada określano mianem "Cchum", co w języku gruzińskim oznacza grab (rodzaj drzewa). Pełniła ona funkcję fortecy Księstwa Apsilae, a następnie Królestwa Abchaskiego, które pod koniec X wieku przeistoczyło się w Królestwo Gruzji. W konsekwencji upadku Królestwa Gruzji, w końcu XV wieku Suchumi stało się główną twierdzą Księstwa Abchaskiego. Po zdobyciu terytorium dzisiejszej Abchazji i Gruzji przez Turków, Suchumi (przemianowane na Suhum-Kale) stało się jednym z bastionów Imperium osmańskiego na granicy z Rosją. Pełniło tę rolę do roku 1810, kiedy wraz z Księstwem Abchaskim wcielono je do Imperium Rosyjskiego.
Podczas wojny abchasko-gruzińskiej na początku lat 90. XX wieku, Suchumi było centrum działań wojennych, które spowodowały duże zniszczenia: doszczętnie zrujnowany został np. budynek Archiwum Narodowego. Miasto nadal odczuwa skutki zarówno wojny, jak też blokady, wynikającej z braku międzynarodowego uznania Abchazji za niezależne państwo.
Do 16 sierpnia 1936 miasto w języku rosyjskim oficjalnie nazywało się "Suchum", później przemianowane na odpowiadające językowi gruzińskiemu "Suchumi", aby ponownie wrócić do dawnej nazwy "Suchum" po wojnie gruzińsko-abchaskiej (1992–1993).
Zabytki i atrakcje turystyczne.
Prawdopodobnie najcenniejszym zabytkiem Suchumi jest arkadowy, opatrzony gruzińskimi inskrypcjami most z XII wieku. W mieście znajduje się także XI-wieczny zamek gruzińskiego króla Bagrata III oraz pozostałości kilku systemów fortyfikacji wybudowanych przez Rzymian (mury), miejscowych władców (wieże niegdyś stanowiące część Wielkiego Muru Abchaskiego), Włochów (fort z XIV wieku) i Turków (XVIII-wieczna forteca).
W mieście znajduje się również Ogród Botaniczny Akademii Nauk. Początkowo (około 200 lat temu) odgrywał rolę zielnika, uprawianego przy rosyjskim garnizonie. Pomysłodawcą był polski lekarz, botanik i hodowca roślin – Władysław Bahrynowski, który był długoletnim kierownikiem tego ogrodu (wprowadził do uprawy 30 nowych gatunków roślin). Gdy przeszedł na emeryturę, ogrodem zajął się garnizon. Sprowadzono specjalistów ogrodników, zaczęto uprawiać coraz to nowe, egzotyczne rośliny – m.in. herbatę, drzewo tungowe oraz palmy (które potem rozprzestrzeniły się po całym abchaskim wybrzeżu).
Okolica miasta obfituje w liczne antyczne zabytki. Najważniejszym jest cerkiew św. Jana Chryzostoma w Kaman (12 km od Suchumi) wzniesiona nad grobem świętego Jana Chryzostoma w XI wieku. 22 km od Suchumi leży Nowy Aton (Nowy Athos), średniowieczna stolica Abchazji z pochodzącymi z VIII wieku chrześcijańską świątynią i twierdzą. W mieście znajduje się również monaster o tej samej nazwie założony w 1875 przez mnichów z klasztoru św. Pantelejmona na Athosie.
Klimat.
W mieście panuje klimat ciepły umiarkowany. Opady są znaczne, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 14,8 °C, zaś średnioroczne opady to 1453 mm. Najsuchszym miesiącem jest maj z opadami na poziomie 96 mm, zaś największe opady występują w grudniu, ze średnią 143 mm. Różnica w opadach pomiędzy najsuchszym a najbardziej mokrym miesiącem wynosi 47 mm. Najcieplejszym miesiącem w roku jest sierpień ze średnią temperaturą 24 °C, z kolei najzimniejszym miesiącem jest styczeń ze średnią temperaturą 5,7 °C. Wahania roczne temperatur wynoszą 18,3 °C.
Ludność i skład narodowościowy.
W 1989 r. miasto liczyło 119 150 mieszkańców. Do 2011 r. liczba mieszkańców zmalała do 62 914 osób. Skład narodowościowy miasta na podstawie danych rosyjskich, radzieckich i abchaskich na przestrzeni lat:
Według danych greckich w okresie po upadku ZSRR, wskutek samych tylko zamieszek i walk między organizacjami zbrojnymi różnych narodowości, z tłem rabunkowym, straciło życie około 200 miejscowych Greków. Toteż w sierpniu 1993 grecki prom “Viscountess”, chroniony przez oddział 30 komandosów, wmieszanych w załogę cywilną, ewakuował z Suchumi 1013 Greków i Greków Pontyjskich.

</doc>
<doc id="108388" url="https://pl.wikipedia.org/wiki?curid=108388" title="Gin">
Gin

Gin – destylowany napój alkoholowy, którego charakterystyczny smak pochodzi od jagód jałowca pospolitego.
Po destylacji powinien zawierać 35% – 40% alkoholu. "Dry gin" i "London dry gin" to jego dwa najpopularniejsze rodzaje.
Zazwyczaj jest mieszany z innymi napojami, by złagodzić cierpki i gorzki smak. Jest jednym z najbardziej popularnych napojów alkoholowych używanych do drinków. Uznawany za alkohol dający się mieszać ze wszystkim, najczęściej z tonikiem (gin z tonikiem), ew. sokiem (napojem) cytrynowym lub pomarańczowym (tzw. Gin Collins). Natomiast gin wymieszany z wermutem daje w efekcie martini.
Historia.
Gin powstał w XVII w. w dawnych Niderlandach (dzisiaj: Holandia i część Belgii) pod nazwą Jenever (Genever / Genièvre). Popularność zyskał zaś w Anglii, pod skróconą nazwą Gin, dokąd dotarł głównie za sprawą Wilhelma III. Jest znakomitym aperitifem. Początkowo, z racji bardzo liberalnych przepisów dotyczących wytwarzania, jednoznacznie kojarzony jako najtańszy alkohol dla najniższych sfer. Renomę zyskał pod koniec XVIII w. Gin z tonikiem uważany jest za napój, który pozwolił Brytyjczykom zająć i utrzymać Indie. Wszystko dzięki chininie zawartej w toniku, która chroniła żołnierzy przed malarią.

</doc>
<doc id="108389" url="https://pl.wikipedia.org/wiki?curid=108389" title="Wacław Julian Paszkowski">
Wacław Julian Paszkowski

Wacław Julian Paszkowski (ur. 14 marca 1881 w Warszawie, zm. 6 lipca 1950 tamże) – polski inżynier technolog (żelbetnictwo), profesor Politechniki Warszawskiej, minister komunikacji w rządzie Józefa Świeżyńskiego (1918).
Życiorys.
Był synem Macieja (inżyniera technologa, dyrektora kolei nadwiślańskiej, następnie moskiewsko-brzeskiej) oraz Marii z domu Groer. W latach 1899–1904 studiował na wydziale mechanicznym Petersburskiego Instytutu Technologicznego w Petersburgu, gdzie uzyskał stopień inżyniera technologa. Po studiach pracował (do 1906) jako projektant konstrukcji żelaznych i dźwigów w fabryce Towarzystwa Akcyjnego „Wł. Gostyński i S-ka” w Warszawie, zaprojektował m.in. żelazne konstrukcje wież warszawskiego kościoła pod wezwaniem Zbawiciela. W 1906 wyjechał na dwa lata do USA, gdzie był projektantem i nadzorcą budowy żelbetowych mostów kolejowych. Od 1908 pracował w biurze budowy Trzeciego Mostu (most Poniatowskiego) w Warszawie. Od 1911 prowadził dział „Żelazo-Beton” w redakcji pisma „Przegląd Techniczny”. W 1914 otworzył własne biuro projektowe.
Wykładowca żelbetnictwa w ramach Kursów Wieczornych dla Techników (1911-1915) na Wydziale Technicznym Towarzystwa Kursów Naukowych w Warszawie. W latach 1914–1915 wykładał także żelbetnictwo na Kursach Architektonicznych (stworzonych w Warszawie dla studentów uczelni zagranicznych, którym wybuch wojny uniemożliwił wyjazd na studia). W 1915 został członkiem Komisji Politechnicznej przy Wydziale Oświecenia Komitetu Obywatelskiego miasta Warszawy, brał udział w opracowywaniu programów i organizacji Politechniki Warszawskiej. W 1915 został ewakuowany w głąb Rosji. Był członkiem Centralnego Komitetu Obywatelskiego Królestwa Polskiego w Rosji w 1915. Po wybuchu rewolucji rosyjskiej udało mu się powrócić do kraju. Od końca 1917 wykładał w zastępstwie budownictwo przemysłowe na Wydziale Budowy Maszyn, a od 1918 żelbetnictwo na Wydziale Inżynierii Lądowej oraz na Wydziale Architektury Politechniki Warszawskiej. W latach 1929–1932 był dziekanem Wydziału Inżynierii Lądowej, w 1936 zorganizował na Politechnice Warszawskiej specjalną pracownię badań betonu.
Od 23 października do 4 listopada 1918 był ministrem komunikacji w krótkotrwałym gabinecie Józefa Świeżyńskiego. W lipcu 1920 został członkiem Komitetu Przemysłowego przy Ministerstwie Spraw Wojskowych, w okresie wojny polsko-bolszewickiej kanonier w 1. pułku artylerii polowej. Po wojnie z ramienia Ministerstwa Przemysłu i Handlu likwidował demobil wojenny. W 1923 założył przedsiębiorstwo budowlano-inżynieryjne „W. Paszkowski, F. Próchnicki i S-ka”, gdzie był przewodniczącym zarządu oraz kierownikiem prac inżynierskich. Jako projektodawca i kierownik robót uczestniczył we wznoszeniu wielu warszawskich budowli, m.in. siedziby Państwowej Szkoły Higieny (ul. Chocimska), gmachu rozdzielczego, kotłowni i fundamentów pod turbogeneratory Elektrowni Warszawskiej, hali fabrycznej Zbrojowni na Pradze.
We wrześniu 1939 był członkiem Komitetu Obywatelskiego (kierowanego przez prezydenta Starzyńskiego). Podczas wojny ratował przed rozbiórką domy uszkodzone w wyniku działań wojennych; brał również udział w tajnym nauczaniu. Po 1945 był dyrektorem Oddziału Inżynieryjnego Społecznego Przedsiębiorstwa Budowlanego w Warszawie, kierował odbudową mostu kolejowego pod Cytadelą w Warszawie oraz mostów na Wiśle w Dęblinie i Sandomierzu.
Był członkiem Towarzystwa Naukowego Warszawskiego (od 1930) oraz Akademii Nauk Technicznych (od 1932). W 1931 przewodniczył komitetowi organizacyjnemu I Zjazdu Żelbetników Polskich, brał udział także w konferencjach zagranicznych. W 1934 współzakładał Polski Związek Inżynierów Budowlanych, 1945–1948 był jego prezesem.
Był wybitnym badaczem technologii betonu. Stworzył oryginalne metody projektowania składu betonu, rozróżniania granulometrycznego piasku od żwiru, określenia zawartości pyłów w kruszywie. Opublikował m.in.: "Żelbetnictwo" (1919), "Racjonalne wytwarzanie betonu w świetle prac amerykańskich" (1926), "Kruszywo jako materiał do wyrobu betonu" (1930), "Fizyczne cechy piasku w betonie" (1933), "Tabele do obliczania przekrojów żelbetowych" (1946), "Technologia betonu" (1946), "Teoria żelbetu" (1948).
Pochowany na cmentarzu Powązkowskim (kwatera 22-2-12,13).
Upamiętnienie.
Jego imieniem została nazwana ulica na warszawskim Wyględowie (część Mokotowa).

</doc>
<doc id="108390" url="https://pl.wikipedia.org/wiki?curid=108390" title="Tequila">
Tequila

Tequila – wysokoprocentowy, meksykański napój alkoholowy, produkowany ze sfermentowanego soku agawy niebieskiej ("Agave tequilana"). Nazwa pochodzi od miasta Tequila, centrum produkcji trunku.
W 2006 roku uprawy agawy oraz zabytkowe zakłady przetwórcze w regionie Tequili zostały wpisane na listę światowego dziedzictwa UNESCO.
Nazwa.
Nazwa trunku została bezpośrednio przyjęta od nazwy meksykańskiego miasteczka Tequila w stanie Jalisco, stanowiącego centrum produkcji tequili. Początkowo wódka nazywana była „mezcalem z Tequili”, a od połowy XIX w. – tequilą. 
Uważa się, że słowo "tequila" jest spokrewnione ze słowami z języka rdzennych mieszkańców regionu nazywanego nahuatl – "téquitl", oznaczającym 'pracę, stanowisko, zatrudnienie, zmęczenie' i "tlan", oznaczającym 'miejsce'. 
Według meksykańskiego historyka Joségo Maríi Murii istnieje wiele interpretacji pierwotnego znaczenia terminu "tequila" jako określenia miejsca. "Tequila" mogło oznaczać 'miejsce pracy' lub nawet 'kamieniołom obsydianu', lecz według niego poprawne interpretacje pod względem etymologicznym to 'miejsce, gdzie tną' i 'miejsce, gdzie pewne prace są ukończone'. 
Historia.
Nie jest do końca jednoznacznie ustalone, kiedy w Meksyku zaczęto stosować destylację, czy już przed przybyciem kolonizatorów hiszpańskich. Wiadomo jednak, że została ona rozpowszechniona w XVII w. po przybyciu Europejczyków. 
Na początku XVII w. Pedro Sánchez de Tagle (1661–1723), markiz Altamiry, sprowadził się do Tequili, gdzie założył wytwórnię mezcalu. Zapoczątkował przemysłową produkcję mezcalu w regionie, przez co nazywany jest „ojcem tequili”. Niewiele wiadomo na temat produkcji mezcalu w pierwszych dwóch stuleciach po kolonizacji Meksyku. W 1608 roku gubernator Nowego Królestwa Galicji opodatkował mezcal, by chronić importowane trunki hiszpańskie. W XVIII w. wraz z usprawnieniem procesu destylacji, produkcja mezcalu zaczęła wzrastać, lecz najbardziej popularnym trunkiem pozostawała pulque. 
Tequilę w formie, jaka znana jest dzisiaj, wyprodukowano po raz pierwszy na początku XIX w. w Guadalajarze. Bardzo długo tequila była mało znanym trunkiem lokalnym. Z czasem zyskała popularność w Stanach Zjednoczonych, by następnie być eksportowana na cały świat. Rozpowszechnieniu sprzyjało poszerzenie się wachlarza marek dostępnych na rynku. Lista miejsc uprawnionych do destylacji alkoholu oznaczanego jako tequila jest ograniczona, m.in. do miasta Tequilo i okolic Guadalajary.
W 2006 roku uprawy agawy oraz zabytkowe zakłady przetwórcze w regionie Tequili zostały wpisane na listę światowego dziedzictwa UNESCO.
Wytwarzanie.
Tequila to meksykański wysokoprocentowy napój alkoholowy. Według oficjalnych przepisów winien zawierać 35–55% alkoholu. Trunek jest destylatem sfermentowanego soku z agawy niebieskiej. 
Uprawa agawy.
Agawy uprawiane są w sadach zwanych "potreros". W przeciwieństwie do agaw przeznaczonych na mezcal, rośliny muszą pochodzić ze stanów Jalisco, Guanajuato, Michoacán, Nayarit albo Tamaulipas. W tradycyjnych uprawach pomiędzy rzędami agaw rośnie nadal kukurydza i fasola. Na powierzchni 1 akra rośnie od 1000 do 2000 roślin. Rosną one osiem–dziesięć lat, zanim nadają się do zbiorów, a często są zbierane nawet po dwunastu latach. Starsze i bardziej dojrzałe rośliny są bogatszym źródłem cukrów. 
Podczas uprawy agawy są systematycznie czyszczone ("barbeo") i prowokowane do rośnięcia przez nacinanie końcówek liści maczetami. Większość upraw prowadzona jest ręcznie, a tradycyjne metody są przekazywane z pokolenia na pokolenie. Usuwanie chwastów również odbywa się ręcznie, choć w nowoczesnych uprawach często stosuje się pestycydy i sztuczne nawozy. Dodatkowe nawadnianie pól nie jest potrzebne – agawy są naturalnie przystosowane do suchego klimatu, a nawadnianie nie wpływa na poprawę jakości upraw. 
W warunkach naturalnych po upływie 8–14 lat agawa kwitnie, tworząc wysoką (do 10 m) łodygę z kwiatami ("quiote" lub "quixotl"). Młoda i miękka łodyga jest zbierana i jedzona jako warzywo. Jednak na uprawach agaw do produkcji tequili nie dopuszcza się do wytworzenia łodygi, aby zapewnić ciągły wzrost rdzenia rośliny (tzw. "piña"), która zawiera najwięcej cennych cukrów. Gdy "piña" jest dojrzała i nadaje się do zbioru, nieznacznie się zmniejsza i przyjmuje kasztanowate zabarwienie, a na liściach pojawiają się czerwonawe plamki.
Zbiory.
Zbiory trwają przez cały rok, ponieważ agawy nie dojrzewają jednocześnie. Kiedy "piña" jest już dojrzała, zostaje odcięta tuż przy ziemi. Następnie specjalnym narzędziem ("coa") zostaje odcięte ok. 200 mięsistych, dwumetrowych liści z kolcami ("pencas"). Hodowcy sprzedający "piñas" na wagę są skłonni do pozostawiania większej części liści przy "piña" niż farmerzy, którym producent płaci stawkę dzienną. Dobry żniwiarz (tzw. "jimador") potrafi zebrać ponad tonę surowca dziennie. Przygotowane do transportu "piñas" są podobne do szyszki sosnowej i ważą od 36 do 136 kilogramów, a największe mogą osiągać nawet 226 kilogramów. Zostają on przewiezione do producenta, gdzie są cięte na połowy lub ćwiartki przed upieczeniem.
Pieczenie (gotowanie).
Do uzyskania 1 litra tequili potrzebne jest około 7 kg "piña", a więc z jednej rośliny uzyskuje się 6–20 litrów trunku. Często przed rozpoczęciem właściwego procesu gotowania "piñas" są wstępnie podgotowywane, aby usunąć woski, które mogą wpłynąć na gorzki smak soku. Właściwy proces gotowania ma na celu zmianę węglowodanów zawartych w roślinie w fermentowalne cukry oraz zmiękczenie "piña", aby łatwiej oddała sok. Tradycyjnie "piñas" są wolno pieczone w specjalnych kamiennych lub ceglanych piecach przez 50–72 godzin w temperaturze 60–85 °C – pozwala to zmiękczyć włókna i uniknąć karmelizacji cukrów. Więksi producenci skracają ten proces, gotując "piñas" w nowoczesnych parowych autoklawach przez 8–14 godzin. Po ugotowaniu "piñas" smakują jak słodki ziemniak.
Przygotowanie brzeczki.
Ugotowane "piñas" tradycyjnie stygły 24–36 godzin, a następnie były rozbijane drewnianymi młotkami i mielone, aby oddzielić sok od miąższu. Obecnie używa się do tego celu mechanicznych rozdrabniarek, które rozbijają i szatkują "piñas". Odciśnięty z rozdrobnionego miąższu dość kwaśny sok (aguamiel – tzw. "woda miodowa") trafia do kadzi, gdzie dodawane są drożdże i rozpoczyna się fermentacja.
Fermentacja.
Fermentacja prowadzona jest w zbiornikach z drewna lub stali nierdzewnej przez 7 do 12 dni, jednak przez dodanie środków chemicznych może być skrócona do 2–3 dni. Dłuższa fermentacja powoduje powstanie bardziej wyrazistego smaku. Kiedy do produkcji używane są niedojrzałe rośliny lub ich mniejsza ilość do brzeczki dodaje się szyszki trzcinowe lub brązowy cukier, jednak tak uzyskana tequila nie może być oznakowana „100% agawa”. W wyniku fermentacji otrzymuje się lekko musujący napój "pulque" zawierający 5–7% alkoholu. Napój ten był znany już Aztekom i używano go m.in. do celów rytualnych.
Destylacja.
Gotowa "pulque" jest kierowana do podwójnej destylacji. Odbywa się ona w miedzianych alembikach lub w kolumnach destylacyjnych ze stali nierdzewnej. Trwa 4–8 godzin. Pierwsza destylacja ("ordinaro") daje zawartość 20% alkoholu i trwa 1,5–2 godziny. W drugiej otrzymuje się płyn o zawartości alkoholu 55% i trwa 3–4 godziny. Otrzymany destylat składa się z trzech frakcji. Pierwsza "cabeza" (dosł. 'czoło') zawiera najwięcej alkoholu oraz zbędnych aldehydów i jest odrzucana. Druga "el corazon" (dosł. 'serce') pozostaje do dalszej produkcji. Trzecia – "colos" (dosł. 'ogon') jest odrzucana lub dodawana do destylacji kolejnej partii. 
Po destylacji pozostaje osad, który jest odrzucany. Tequila tuż po destylacji jest bezbarwna. Często destylat uzupełniany jest demineralizowaną wodą, aby obniżyć poziom alkoholu do 40%. Ostatecznie tequila trafia do kadzi i drewnianych beczek, gdzie rozpoczyna się dojrzewanie.
Dojrzewanie i kupaż.
O ostatecznym wyglądzie i aromacie tequili decyduje w dużej mierze sposób dojrzewania trunku. Do leżakowania używa się używanych dębowych beczek (po burbonie, sherry, whisky, koniaku), a czasem nowych, które dają ostrzejszy smak. Zmienianie beczek ze starych na nowe podczas leżakowania także może zmienić kolor i smak trunku. Dwa podstawowe rodzaje tequili to:
W zależności od czasu dojrzewania można wyróżnić dodatkowe kategorie tequili "oro":
Ostateczny produkt jest kupażowany. Polega to na mieszaniu tequili z różnych beczek o podobnym wieku. Ma to na celu uzyskanie jednolitego, regularnego aromatu i smaku dla danej partii. Na rynku dostępnych jest także kilka tequili, które pochodzą tylko z jednej beczki.
Butelkowanie.
Przed butelkowaniem tequila jest filtrowana przez węgiel aktywowany lub filtry celulozowe. Oryginalna tequila wytworzona w 100% z agawy jest zawsze (nazwa stała się zastrzeżona 30 czerwca 1999) butelkowana w Meksyku i może mieć oznaczenie "Hecho en Mexico". Jedynie tequila "mixto" (nie w 100% z agawy) może być butelkowana poza krajem.
Sposoby picia.
W Polsce rozpowszechnione jest picie tequili w kieliszkach (tzw. shotach) razem z różnymi dodatkami: 
Pijący najpierw zlizuje sól/cynamon nasypany na złączenie kciuka i palca wskazującego, a następnie wypija zawartość kieliszka i zagryza cytryną/pomarańczą/limonką.
Tequila jest także podstawą wielu koktajli, m.in. margarity. W Meksyku tradycyjnie pije się tequilę z sangritą, tj. sokiem pomidorowym z dodatkami (sok z limonki, sok pomarańczowy, pikantne przyprawy).
W przypadku tequili starzonej spożywa się ją samą, sącząc ze specjalnego kieliszka.

</doc>
<doc id="108392" url="https://pl.wikipedia.org/wiki?curid=108392" title="Moc kwasu">
Moc kwasu

Moc kwasu – termin określający zdolność kwasu do dysocjacji na jon wodorowy H+ i anion reszty kwasowej. Miarą tej mocy jest zazwyczaj ujemny logarytm dziesiętny ze stałej dysocjacji kwasu ("K"a) w danych warunkach, oznaczany skrótem p"K"a.
gdzie Ka to stała dysocjacji kwasu.
Im p"K"a jest mniejsze, tym moc kwasu jest większa.
Np. dla kwasu solnego w wodzie
formula_1
a zatem p"K"a kwasu solnego w wodzie wynosi −7.
Jednakże miary p"K"a kwasu nie można stosować jako miary mocy bardzo stężonych i (przede wszystkim) bezwodnych kwasów, gdyż w takich warunkach ta wielkość przestaje oddawać realną moc kwasu (np. gdy jest więcej kwasu niż wody) lub traci sens (gdy nie ma w ogóle wody). W odniesieniu do mocnych kwasów, miary p"K"a można stosować jedynie do rozcieńczonych roztworów, natomiast do roztworów stężonych stosuje się najczęściej funkcję kwasowości Hammetta. Pozwala ona stwierdzić, że stężony kwas siarkowy jest mocniejszy od kwasów solnego i azotowego, mimo że p"K"a w roztworze rozcieńczonym przedstawia sytuację odwrotną.
Moc kwasów w tych samych warunkach zewnętrznych zależy od ich struktury chemicznej. W przypadku prostych tlenowych kwasów nieorganicznych moc kwasu wzrasta wraz ze wzrostem elektroujemności centralnego atomu w reszcie kwasowej, natomiast dla kwasów beztlenowych zależność ta jest odwrotna. Moc kwasów karboksylowych wzrasta wraz z elektroujemnością grupy przyłączonej do reszty karboksylowej.
(x)pierwsza stała dysocjacji, p"K"a1
W przypadku kwasów siarkowego i azotowego miara p"K"a przedstawia jedynie ich moc w roztworach rozcieńczonych – moc tych kwasów stężonych i bezwodnych wyraża funkcja kwasowości Hammetta, która mówi, że są one mocniejsze m.in. od kwasu solnego, ponieważ występują w znacznie większych stężeniach.
Kwasy wieloprotonowe (zawierające więcej niż jeden atom wodoru w cząsteczce) posiadają zwykle więcej wartości p"K"a odpowiadające odrywaniu się kolejnych protonów (jonów wodorowych H+) w trakcie dysocjacji. Zazwyczaj p"K"a pierwszego etapu dysocjacji jest znacznie mniejsze od pozostałych, a zatem można powiedzieć, że pierwszy odrywający się kation wodoru jest „bardziej kwaśny” od pozostałych. Np. dla kwasu fosforowego (H3PO4), p"K"a1 = 2,12, p"K"a2 = 7,21, p"K"a3 = 12,67, odpowiadające równowagom:
Wartość p"K"a odpowiada wartości pH, dla której stężenie pozostających w równowadze cząsteczek kwasu na kolejnych stopniach dysocjacji jest takie samo, np.:
Moc kwasu określa m.in. zdolność do wypierania reszty kwasowej z soli w roztworach, a dokładnie decyduje o tym, w którą stronę jest przesunięta równowaga reakcji kwasu z daną solą. Kwas o większej mocy w reakcji z daną solą wypiera spontanicznie resztę kwasową pochodzącą ze słabszego kwasu, w wyniku czego powstaje słabszy kwas i sól mocnego kwasu. Reakcje w drugą stronę – tj. słabszego kwasu z solą mocniejszego kwasu też mogą zachodzić, ale ich równowaga jest silnie przesunięta w stronę substratów.
Mocne kwasy.
Do mocnych kwasów zalicza się m.in. HCl, HBr, HI, H2SO4, HClO4, HNO3 oraz inne kwasy o wysokich wartościach stałej dysocjacji.
Kwasy o mocy większej od kwasu siarkowego noszą nazwę superkwasów.

</doc>
<doc id="108393" url="https://pl.wikipedia.org/wiki?curid=108393" title="Andrzej Zawada">
Andrzej Zawada

Maria Andrzej Zawada (ur. 16 lipca 1928 w Olsztynie, zm. 21 sierpnia 2000 w Warszawie) – polski himalaista, z wykształcenia inżynier sejsmolog, pionier himalaizmu zimowego, autor filmów i fotografii z wypraw wysokogórskich, współautor książek alpinistycznych (m.in. "Ostatni atak na Kunyang Chhish", 1973). Honorowy członek brytyjskiego Alpine Club, francuskiego Groupe de Haute Montagne oraz The Explorers Club.
Życiorys.
Urodził się w Olsztynie, w Prusach Wschodnich. Studiował fizykę i geofizykę we Wrocławiu i w Warszawie. W 1959 kierował pierwszym przejściem zimowym całej grani głównej Tatr. W 1965 dokonał drugiego przejścia drogi Bonattiego i Gobbiego na Wielkim Filarze Narożnym Mont Blanc. Był organizatorem i kierownikiem licznych wypraw wysokogórskich, m.in. w 1971 dokonał pierwszego wejścia na Kunyang Chhish (7852 m n.p.m.) w Karakorum, w 1973 pierwszego zimowego wejścia wraz z Tadeuszem Piotrowskim na szczyt siedmiotysięczny Noszak (7485 m n.p.m.) w Hindukuszu. 
W grudniu 1974 jako pierwszy człowiek na świecie, wraz z Andrzejem Heinrichem przekroczył zimą na stokach Lhotse barierę 8000 metrów - do wierzchołka zabrakło 250 metrów. 
W 1977 prowadził polsko-brytyjską wyprawę w Hindukusz Afgański, w której udział wzięli m.in. John Porter, Peter Holden, Terry King, Alex Mac Intyre, Wojciech Kurtyka. Wraz z Terrym Kingiem dokonał w stylu alpejskim pierwszego przejścia północnej ściany Koh-i Mandaras (6628 m n.p.m.).
Był kierownikiem wyprawy, która dokonała pierwszego zimowego wejścia na Mount Everest w 1980 (Krzysztof Wielicki i Leszek Cichy stanęli na szczycie 17 lutego), a następnie wiosennej w tym samym roku, podczas której Andrzej Czok i Jerzy Kukuczka poprowadzili nową drogę na wierzchołek najwyższego szczytu Ziemi. 
Prowadził również zimową, polsko-kanadyjską wyprawę na Czo Oju na przełomie 1984 i 1985, podczas której 12 lutego szczyt zdobyli (nową drogą, do dziś nie powtórzoną) – Maciej Berbeka i Maciej Pawlikowski oraz trzy dni później Zygmunt Andrzej Heinrich i Jerzy Kukuczka, dla którego było to drugie wejście na ośmiotysięcznik podczas jednego sezonu zimowego (osiągnięcia tego do dziś nikt nie powtórzył).
Na przełomie 1987 i 1988 poprowadził pierwszą zimową, polsko-brytyjsko-kanadyjską wyprawę na K2. Wyprawa nie osiągnęła szczytu, jednak podczas niej Maciej Berbeka jako pierwszy człowiek w historii przekroczył zimą granicę 8000 m w Karakorum, zdobywając 6 marca przedwierzchołek Broad Peak – Rocky Summit (8030 m).
Zimą 1988 wraz z Leszkiem Cichym i Krzysztofem Wielickim uczestniczył w belgijskiej wyprawie na Mount Everest. Atak szczytowy nie powiódł się, Krzysztofowi Wielickiemu udało się wejść samotnie, pierwszy raz zimą na wierzchołek Lhotse. 
Zimą 1996/1997 i rok później prowadził dwie wyprawy na Nanga Parbat. W czasie pierwszej wyprawy, 11 lutego 1997 roku Zbigniew Trzmiel wszedł na Nanga Parbat do wysokość 7850 m n.p.m. i ustanowił niepobity przez 19 lat zimowy rekord wysokości na tej górze. 
Na przełomie 1999 i 2000 organizował kolejną, zimową wyprawę na K2, tym razem od strony Chin. Zmarł nim przedsięwzięcie weszło w fazę realizacji. W 2002 roku Krzysztof Wielicki poprowadził zimową wyprawę na K2 planowaną drogą filarem północnym od strony Chin. Nie udało się wejść na szczyt. Wyprawa została zadedykowana pamięci Andrzeja Zawady. 
Życie prywatne.
Jego ojciec Filip Zawada był konsulem RP, siostra Jadwiga Żukowska reżyserką filmów dokumentalnych. 
Jego przodkiem był poeta i pionier wspinaczki, Antoni Malczewski, który w 4 sierpnia 1818 roku w ciągu jednego dnia wszedł jako pierwszy człowiek na północny szczyt Aiguille du Midi oraz jako szósty na szczyt Mont Blanc.
Był mężem aktorki Anny Milewskiej. 
Zmarł 21 sierpnia 2000 w Warszawie wskutek raka trzustki. Został pochowany na cmentarzu Powązkowskim (kwatera 65-2-13).
Pamięć.
Imieniem Andrzeja Zawady nazwano Festiwal Górski organizowany corocznie w Lądku-Zdroju. Jest także patronem tamtejszego Liceum Ogólnokształcącego.
Jego imię nosi też nagroda przyznawana corocznie od 2002 i połączona z grantem fundowanym przez prezydenta Gdyni, przyznawana przez Kapitułę Kolosów dla młodych (do 30 roku życia) podróżników. Pierwszą laureatką tej nagrody była Sylwia Bukowicka za „projekt zdobycia dwóch ośmiotysięczników w ciągu jednego roku”. Wśród nagrodzonych byli też m.in. Adam Pustelnik (2007), Wojciech Kozub (2010) i Michał Woroch (2016).
Tablice poświęcone Andrzejowi Zawadzie odsłonięto w 2011 na Wiktorówkach i w 2012 na fasadzie budynku przy ul. Francuskiej 49 w Warszawie (mieszkał tam 25 lat). 19 września 2020 odsłonięto pomnik Andrzeja Zawady w Lądku-Zdroju. 
W maju 2021 roku nakładem Wydawnictwa Literackiego ukazała się biografia Andrzeja Zawady "Wszechmogący. Człowiek, który wymyślił Himalaje". Autorem jest Piotr Trybalski. 
W 2022 roku w filmie "Broad Peak" w rolę Zawady wcielił się Tomasz Sapryk.

</doc>
<doc id="108396" url="https://pl.wikipedia.org/wiki?curid=108396" title="Franciszek Herman">
Franciszek Herman

Franciszek Kwiryn Herman, ps. „Bogusławski”, „Nowak” (ur. 30 października 1904 w Stanisławowie, zm. 21 grudnia 1952 w Warszawie) – generał brygady Wojska Polskiego.
Życiorys.
Był synem urzędnika kolejowego Franciszka Hermana i Władysławy z Tobiasiewiczów. Uczęszczał do szkoły realnej w Żywcu, a następnie gimnazjum w Bochni i Drohobyczu. Jednocześnie prowadził drużynę harcerską. W listopadzie 1918 brał udział w rozbrajaniu żołnierzy austriackich w Żywcu.
W 1920 wstąpił na ochotnika do odrodzonego Wojska Polskiego. W czerwcu 1922 otrzymał świadectwo dojrzałości. Niedługo też podjął studia na Wydziale Chemicznym Politechniki Lwowskiej, lecz przerwał je, poświęcając się zawodowej służbie wojskowej. Wstąpił do Oficerskiej Szkoły Piechoty w Warszawie. 27 lipca 1926 Prezydent RP mianował go podporucznikiem ze starszeństwem z dniem 15 sierpnia 1926 i 1. lokatą w korpusie oficerów piechoty, a minister spraw wojskowych wcielił do 3 pułku Strzelców Podhalańskich w Białej. Jako prymus otrzymał od Ignacego Mościckiego pamiątkową szablę. 15 sierpnia 1928 roku został mianowany porucznikiem ze starszeństwem z dniem 15 sierpnia 1928 roku i 1. lokatą w korpusie oficerów piechoty.
W 1930 został dowódcą plutonu w Kompanii Zamkowej Prezydenta RP. Jednocześnie rozpoczął studia w Szkole Nauk Politycznych w Warszawie, absolutorium uzyskał w 1935. 3 listopada 1934 został powołany do Wyższej Szkoły Wojennej w Warszawie, w charakterze słuchacza Kursu normalnego 1934–1936. 27 czerwca 1935 roku został mianowany kapitanem ze starszeństwem z dniem 1 stycznia 1935 roku i 196. lokatą w korpusie oficerów piechoty. W tym samym roku, po ukończeniu pierwszego roku nauki, wyjechał do Paryża, gdzie rozpoczął dwuletnie studia we francuskiej Wyższej Szkole Wojennej (franc. "École Supérieure de Guerre"). W sierpniu 1937, po ukończeniu studiów i otrzymaniu tytułu naukowego oficera dyplomowanego, został przeniesiony do 14 Dywizji Piechoty w Poznaniu na stanowisko I oficera sztabu. Od listopada 1938 do sierpnia 1939 był dowódcą 1 kompanii strzeleckiej w 42 pułku piechoty w Białymstoku.
Brał udział w kampanii wrześniowej jako zastępca oficera operacyjnego w sztabie Samodzielnej Grupy Operacyjnej „Narew”, a następnie oficer sztabu gen. Stefana Dąb-Biernackiego. Od lipca 1940 przebywał w Warszawie, gdzie zaangażował się w działalność konspiracyjną w szeregach Związku Walki Zbrojnej i Armii Krajowej. Zajmował się ewidencjowaniem raportów i zestawianiem meldunków wywiadowczych w ramach Biura Studiów Wydziału II Komendy Okręgu Warszawa – Miasto.
Od wiosny 1941 roku organizator i szef Biura Studiów oraz II zastępca szefa Oddziału II KG ZWZ/AK. Rozkazem KG ZWZ nr L. 21/BP z dnia 11 listopada 1941 r. awansowany na majora, a do stopnia podpułkownika rozkazem KG AK L. 113/BP 11 listopada 1943 r. Po aresztowaniu ppłk. Mariana Drobika „Dzięcioła" od grudnia 1943 roku był przez miesiąc pełnił obowiązki szefa Oddziału II KG K. Zdekonspirowany przez Gestapo od lutego 1944 roku przebywał na urlopie. Od czerwca 1944 roku zastępca płk. Kazimierza Iranka-Osmeckiego, szefa Oddziału II KG AK do spraw wywiadu ofensywnego.
Od 1 sierpnia 1944 r. walczył w powstaniu warszawskim. Od 28 września 1944 r. jako pełnomocnik dowódcy AK gen. Tadeusza Bora-Komorowskiego brał udział razem z ppłk. Zygmuntem Dobrowolskim w rozmowach kapitulacyjnych. Po upadku powstania od października 1944 roku w oflagu II C Woldenberg.
Po zakończeniu wojny powrócił do Polski. W sierpniu 1945 roku wstąpił do LWP, został zastępcą szefa Wydziału Operacyjnego Sztabu Generalnego WP, a w maju 1946 roku zastępcą szefa Wydziału Regulaminów w Oddziale Wyszkolenia. W 1946 roku awansowany do stopnia pułkownika. Od sierpnia 1946 roku szef Wydziału Studiów Operacyjnych w Oddziale Operacyjnym, następnie od maja 1947 roku z-ca szefa Oddziału Operacyjnego Sztabu Generalnego, a od kwietnia 1948 roku szef sztabu dowódcy Wojsk Lądowych gen. Stanisława Popławskiego. 22 lipca 1948 r. mianowany generałem brygady. Od lutego 1949 roku szef Studiów Akademii Sztabu Generalnego.
W marcu 1949 roku aresztowany przez Informację Wojskową. W czasie przesłuchań torturowany i zmuszany do złożenia fałszywych zeznań, którymi posłużono się do skonstruowania oskarżenia i aresztowania gen. Józefa Kuropieski. Wyrokiem Naczelnej Prokuratury Wojskowej w Warszawie z 13 sierpnia 1951 r., sygn. akt Sn.6/51 skazany pod fałszywymi zarzutami w tzw. procesie generałów na karę dożywotniego pozbawienia wolności. Zmarł 21 grudnia 1952 roku w więzieniu mokotowskim w Warszawie.
W 1956 roku został zrehabilitowany, a w 1957 roku jego żona uzyskała zgodę i ekshumowała zwłoki męża „pochowanego na Cmentarzu I Komunalnym 22.12.1952 w kwaterze FII, rząd 11 grób 23” na Stare Powązki (kwatera 43-2-6,7)). Grób symboliczny znajduje się w Kwaterze na Łączce.
Życie prywatne.
Mieszkał w Warszawie. Od 1939 był żonaty z Haliną z domu Źiołkowską (1908-1979). Małżeństwo miało dwóch synów.

</doc>
<doc id="108397" url="https://pl.wikipedia.org/wiki?curid=108397" title="Punkt kondensacji zbioru">
Punkt kondensacji zbioru



</doc>
<doc id="108399" url="https://pl.wikipedia.org/wiki?curid=108399" title="Jezioro Turawskie">
Jezioro Turawskie

Jezioro Turawskie – zbiornik retencyjny na Małej Panwi o powierzchni 24 km², wysokości zapory 13 m, głębokości do 13 m i pojemności maksymalnej ok. 108 mln m³. 
Zbiornik zbudowano w latach 1933–1939 jako "Turawa-Stausee", aby umożliwić regulację poziomu wody na Odrze oraz w celach rekreacyjno-wypoczynkowych. W tym celu zlikwidowano miejscowości: Zamoście (niem. "Hinterbrueck"), Krzyślina (niem. "Krysline") z przysiółkiem Łuk oraz Pustków, przysiółek Szczedrzyka. W sumie przesiedlono kilkadziesiąt rodzin, które dostały odszkodowanie finansowe lub zastępcze domy w Ligocie Turawskiej.
Oprócz Małej Panwi do jeziora uchodzi mniejsza rzeka Libawa. Na odpływie z jeziora działa elektrownia wodna o mocy 1,2 MW. Brzegi północny i południowy tworzą plaże otoczone sosnowymi lasami z wieloma ośrodkami wypoczynkowymi. Na akwenie tym jest również uprawiane żeglarstwo i wędkarstwo (występowanie sandacza).
W pobliżu jeziora Turawskiego znajdują się inne jeziora. Jeziora "„Średnie”" i "„Małe”" (oba na południe od jeziora Turawskiego) powstały na miejscach wydobycia żwiru wykorzystanego do budowy zapory jeziora Turawskiego. Jezioro Srebrne (inne nazwy to Osowiec, Zielone lub Szmaragdowe) znajduje się w lasach w okolicach wsi Osowiec i Turawa i jest oddalone o około 2 km od jeziora Turawskiego. Zajmuje powierzchnię 12 ha, a głębokość dochodzi do 17 m. Jezioro powstało na miejscu zalanego wyrobiska.
Natura 2000.
Na obszarze o powierzchni 2125 ha, obejmującym okolice jeziora Turawskiego, ustanowiono obszar specjalnej ochrony ptaków PLB160004 'Zbiornik Turawski'. Obszar ustanowiono Rozporządzeniem Ministra Środowiska z dnia 27 października 2008 roku i znajduje się na terenie gminy Turawa. 
W ptasiej ostoi występują co najmniej 24 gatunki ptaków z załącznika I Dyrektywy Ptasiej. Zbiornik Turawski jest jedną z najważniejszych na Opolszczyźnie ostoi dla ptaków migrujących. Jesienią i wiosną zatrzymują się na nim liczące do 22 000 osobników stada ptaków z rzędu blaszkodziobych i siewkowych. Wiele rzadkich i pierwszych stwierdzeń gatunków ptaków w kraju miało miejsce właśnie na tym zbiorniku, np. brodziec żółtonogi czy biegus wielki. Spośród gatunków lęgowych na obszarze ostoi szczególnej ochronie podlegają populacje rybitwy białowąsej, rybitwy czarnej i perkoza zausznika.
Zbiornik Turawski leży w całości w Obszarze Chronionego Krajobrazu Lasy Stobrawsko-Turawskie.
Turystyka.
Jezioro Turawskie jest popularne wśród turystów. Poza plażowaniem zbiornik przyciąga wędkarzy (znane łowisko sandacza), kite surferów, żeglarzy, a zimą amatorów narciarstwa biegowego i bojerów.
Wokół jeziora znajduje się kilkadziesiąt ośrodków wypoczynkowych, hoteli i kempingów. Turystyka rozwinięta jest na południowym i północnym brzegu jeziora gdzie znajduje się spacerowa Promenada, bary i restauracje (wschodni brzeg jest dziki, króluje tu ptactwo; zachodni to tama zaporowa o długości ponad 6 km, która przyciąga spacerowiczów, biegaczy, wędkarzy).

</doc>
<doc id="108401" url="https://pl.wikipedia.org/wiki?curid=108401" title="Zbiornik Turawski">
Zbiornik Turawski



</doc>
<doc id="108410" url="https://pl.wikipedia.org/wiki?curid=108410" title="Mieczysław Jagielski">
Mieczysław Jagielski

Mieczysław Zygmunt Jagielski (ur. 12 stycznia 1924 w Kołomyi, zm. 27 lutego 1997 w Warszawie) – polski polityk komunistyczny, ekonomista, profesor SGPiS, minister rolnictwa w latach 1959–1970. Członek Komitetu Centralnego PZPR (1959–1981, od 1971 także Biura Politycznego KC PZPR). Poseł na Sejm PRL II, III, IV, V, VI, VII i VIII kadencji.
Życiorys.
Syn Franciszka i Zofii. Ukończył studia magisterskie w Szkole Głównej Planowania i Statystyki w Warszawie i studia w Wyższej Szkole Nauk Społecznych przy KC PZPR. W 1962 został doktorem nauk ekonomiczno-rolniczych w Instytucie Kształcenia Kadr Naukowych przy KC PZPR.
W latach 1946–1949 wchodził w skład zarządu głównego Związku Samopomocy Chłopskiej, następnie do centralnego zarządu Państwowych Gospodarstw Rolnych do 1950.
W 1946 wstąpił do Polskiej Partii Robotniczej, następnie należał do Polskiej Zjednoczonej Partii Robotniczej. Od 1952 był zastępcą kierownika, a w latach 1953–1956 pełnił funkcję kierownika Wydziału Rolnego Komitetu Centralnego PZPR. Od 1954 do 1959 był zastępcą członka, a w latach 1959–1981 członkiem KC PZPR. W latach 1964–1971 pełnił funkcję zastępcy członka, a w okresie 1971–1981 członka Biura Politycznego KC PZPR.
W latach 1957–1959 wiceminister (podsekretarz stanu), a następnie do 1970 minister rolnictwa, wicepremier (1970–1981) i przewodniczący Komisji Planowania przy Radzie Ministrów (1971–1975). Przewodniczący komisji rządowej prowadzącej negocjacje z Międzyzakładowym Komitetem Strajkowym w Gdańsku w sierpniu 1980. W 1971 został stałym przedstawicielem Polski przy Radzie Wzajemnej Pomocy Gospodarczej w Moskwie.
30 sierpnia 1980 podpisywał w Gdańsku z ramienia rządu jako wicepremier porozumienia sierpniowe.
Pełnił mandat poselski na Sejm PRL II, III, IV, V, VI, VII i VIII kadencji (1957–1985).
Został pochowany na Cmentarzu Wojskowym na Powązkach w Warszawie (kwatera C 2 rz. 5 m. 2).

</doc>
<doc id="108412" url="https://pl.wikipedia.org/wiki?curid=108412" title="Ludwik Janczyszyn">
Ludwik Janczyszyn

Ludwik Janczyszyn (ur. 11 maja 1923 w Krasnem, zm. 27 lipca 1994 w Gdyni) – polski admirał, oficer piechoty i morski oficer pokładowy. Dowódca Marynarki Wojennej w latach 1969–1986. Poseł na Sejm PRL VI, VII, VIII i IX kadencji (1972–1989), członek Wojskowej Rady Ocalenia Narodowego (1981–1983), ambasador w Syrii i Jordanii (1986–1988).
Życiorys.
Służba wojskowa.
Syn Marii z domu Babuńka i Marcina. W latach 1930–1935 uczył się w Publicznej Szkole Powszechnej w Krasnem, a następnie pracował w prywatnym warsztacie ślusarskim jako uczeń i ślusarz. Od października 1943 działał w partyzantce radzieckiej na Podolu, gdzie pełnił funkcje wywiadowcze w zgrupowaniu gen. Sidora Kowpaka. Od października 1943 do marca 1944 był wcielony do Armii Czerwonej, gdzie służył w tak zwanych istriebitielnych batalionach. W czerwcu 1944 znalazł się w szeregach ludowego Wojska Polskiego. W listopadzie ukończył Oficerską Szkołę Piechoty przy 1 Armii WP i został promowany do stopnia chorążego. Służył jako dowódca plutonu ciężkich karabinów maszynowych, potem kompanii ckm w 1 batalionie 1 Pułku Piechoty 1 Dywizji Piechoty im. Tadeusza Kościuszki. Brał udział w walkach o Warszawę i przełamaniu Wału Pomorskiego. Podczas walk pod Podgajami był jednym z nielicznych pozostałych przy życiu żołnierzy. Był ranny 16 lutego 1945 pod Mirosławcem oraz 16 kwietnia 1945 przy forsowaniu Odry. Od stycznia 1946 jako starszy adiutant 3 batalionu 1 Praskiego Pułku Piechoty brał udział w walkach z oddziałami podziemia niepodległościowego. W latach 1946–1949 studiował w Oficerskiej Szkole Marynarki Wojennej w Gdyni, którą ukończył w stopniu porucznika marynarki, promowany przez ministra obrony narodowej marszałka Polski Michała Rolę-Żymierskiego. W 1949 wyznaczono go pomocnikiem szefa Wydziału Pokładowego Oficerskiej Szkoły Marynarki Wojennej. W 1950 przez krótki czas dowodził trałowcem ORP „Orlik” i brał udział w rozminowaniu wód Bałtyku. W czerwcu 1950 został pełniącym obowiązki zastępcy dowódcy niszczyciela ORP „Błyskawica”. Od listopada 1950 do stycznia 1952 ukończył Wyższy Kurs Akademicki Nawigacji i Artylerii przy Akademii Marynarki Wojennej w Leningradzie. W latach 1952–1954 był oficerem flagowym artylerii i szefem sztabu w Dowództwie Ochrony Wodnego Rejonu Bazy Głównej Marynarki Wojennej w Gdyni. Od listopada 1954 do lipca 1955 był dowódcą Ochrony Wodnego Rejonu Głównej Bazy Marynarki Wojennej. Następnie od września 1955 do grudnia 1956 studiował w Akademii Marynarki Wojennej ZSRR w Leningradzie. Po powrocie do kraju objął stanowisko szefa Oddziału Szkolenia Bojowego w Sztabie Głównym Marynarki Wojennej (do września 1957), a następnie szefa Oddziału I Operacyjno-Szkoleniowego. W grudniu 1957 został zastępcą szefa Sztabu Marynarki Wojennej, a od listopada 1959 zajmował stanowisko szefa Sztabu – zastępcy dowódcy Marynarki Wojennej. 13 lipca 1960 uchwałą Rady Państwa PRL mianowany na stopień kontradmirała; nominację wręczył mu 20 lipca 1960 w Belwederze Przewodniczący Rady Państwa Aleksander Zawadzki. W 1966 uzyskał tytuł inżyniera nawigatora w Wyższej Szkole Marynarki Wojennej (dawnej OSMW) w Gdyni. Od listopada 1969 do lutego 1986 dowodził Marynarką Wojenną, obejmując to dowództwo po wiceadmirale Zdzisławie Studzińskim. 6 października 1970 uchwałą Rady Państwa PRL mianowany na stopień wiceadmirała. Akt nominacyjny otrzymał 10 października 1970 w Belwederze z rąk przewodniczącego Rady Państwa PRL marszałka Polski Mariana Spychalskiego. W 1975 odbył kurs przeszkolenia operacyjnego w Akademii Marynarki Wojennej w Leningradzie. Z kolei 5 października 1978 uchwałą Rady Państwa PRL mianowany na stopień admirała. Ludwik Janczyszyn to pierwszy żołnierz w historii Polski awansowany na stopień admirała. Akt nominacyjny otrzymał 11 października 1978 w Belwederze z rąk przewodniczącego Rady Państwa PRL prof. Henryka Jabłońskiego.
Należał do rocznika pierwszej powojennej promocji w Marynarce Wojennej, który przygotowywany był do przejęcia najwyższych stanowisk w morskim rodzaju Sił Zbrojnych od oficerów przedwojennych i radzieckich. Był admirałem najdłużej sprawującym funkcję dowódcy Marynarki Wojennej (17 lat). Wprowadził do linii pierwsze okręty trzeciej i czwartej generacji. Jako dowódca zespołu okrętów stał na czele wizyt kurtuazyjnych polskiej Marynarki Wojennej w Portsmouth w Wielkiej Brytanii (8–11 września 1955) oraz w bazie morskiej Brest we Francji (6–10 lipca 1959). 
Od października 1946 był członkiem Polskiej Partii Robotniczej, a od 1948 Polskiej Zjednoczonej Partii Robotniczej. Wieloletni członek Komitetu Partyjnego Marynarki Wojennej. Sprawował funkcję zastępcy członka Komitetu Centralnego PZPR (1971–1986) oraz członka Prezydium Komisji Ideologicznej i członka Komisji Morskiej Komitetu Centralnego PZPR. Był delegatem na VI (1971), VII (1975), VIII (1980) i IX (1981) Zjazd partii. W latach 1981–1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. Sprawował mandat posła na Sejm PRL VI, VII, VIII i IX kadencji (1972–1989). W latach 1974–1990 wchodził także w skład Rady Naczelnej ZBoWiD.
Podczas stanu wojennego wszedł w skład Wojskowej Rady Ocalenia Narodowego. W lipcu 1986 Rada Państwa PRL mianowała go ambasadorem nadzwyczajnym i pełnomocnym w Syryjskiej Republice Arabskiej,a w październiku 1986 także Haszemidzkim Królestwie Jordanii. Pod koniec 1988 został odwołany ze stanowiska i pozostawał w dyspozycji Ministra Obrony Narodowej. 7 listopada 1989 został oficjalnie pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej. Na mocy rozkazu personalnego MON z 2 grudnia 1989 przeniesiony w stan spoczynku z dniem 9 lutego 1990.
Zmarł 27 lipca 1994 w Gdyni. Pochowany na Cmentarzu Witomińskim w Gdyni (kwatera 50-8-4).
Życie prywatne.
Mieszkał w Gdyni. Od 1948 żonaty z Mieczysławą z domu Bilicką (1925–1988). Małżeństwo miało dwie córki.

</doc>
<doc id="108413" url="https://pl.wikipedia.org/wiki?curid=108413" title="Michał Janiszewski (1926–2016)">
Michał Janiszewski (1926–2016)

Michał Konrad Janiszewski (ur. 15 czerwca 1926 w Poznaniu, zm. 3 lutego 2016 w Warszawie) – generał dywizji Wojska Polskiego, doktor nauk wojskowych, minister-szef Urzędu Rady Ministrów (1985–1989), szef Kancelarii Prezydenta PRL/RP (1989–1990).
Życiorys.
Urodził się 15 czerwca 1926 w Poznaniu w rodzinie lekarza Stanisława Janiszewskiego (ur. 1893) i Marii z domu Schmidt (ur. 1903). Od 1950 służył w Wojsku Polskim, początkowo w Wojskach Łączności, a następnie w Sztabie Generalnym Wojska Polskiego. Od 1950 należał do Polskiej Zjednoczonej Partii Robotniczej. Od 1972 pełnił funkcję szefa gabinetu generała Wojciecha Jaruzelskiego (w latach 1972–1981 jako ministra obrony narodowej, a w okresie 1984–1989 jako przewodniczącego Komitetu Obrony Kraju). Kierował także Urzędem Rady Ministrów od 17 lutego 1981 w czasie pełnienia funkcji premiera przez Jaruzelskiego oraz w kolejnych gabinetach – Zbigniewa Messnera i Mieczysława Rakowskiego (od 1985 jako członek rządu, minister-szef Urzędu Rady Ministrów). Od 13 września 1989 do 21 grudnia 1990 był szefem Kancelarii Prezydenta PRL/RP.
Od grudnia 1981 do lipca 1983 wchodził w skład Wojskowej Rady Ocalenia Narodowego. W 1983 wybrany w skład Krajowej Rady Towarzystwa Przyjaźni Polsko-Radzieckiej.
W 1976 został awansowany do stopnia generała brygady, a w 1983 do stopnia generała dywizji. Był doktorem nauk wojskowych. W grudniu 1990 zakończył zawodową służbę wojskową i działalność publiczną. W styczniu 1991, w wieku 64 lat został przeniesiony w stan spoczynku.
Zmarł 3 lutego 2016 w wieku 89 lat i został pochowany 11 lutego 2016 na cmentarzu Junikowo w Poznaniu. Data pogrzebu nie była podana do publicznej wiadomości, pogrzeb miał charakter wyłącznie rodzinny. Błędnie został uznany za zmarłego przez IPN 9 lat wcześniej, przez co pominięto go w oskarżeniu grupy wprowadzającej stan wojenny.
Jego sekretarką była Barbara Skrzypek, która później została szefową kancelarii prezesa PiS.

</doc>
<doc id="108414" url="https://pl.wikipedia.org/wiki?curid=108414" title="Asekuracja (wspinaczka)">
Asekuracja (wspinaczka)

Asekuracja – ogół działań mających na celu zabezpieczenie wspinacza przed skutkami potencjalnego odpadnięcia.
Asekuracja bez użycia liny.
Asekuracja bez liny najczęściej stosowana jest podczas bulderingu. Asekuracja tego typu może być czynna lub bierna (obie metody często stosowane są równocześnie).
Asekuracja z użyciem liny.
Użycie liny i uprzęży (zazwyczaj również innego sprzętu wspinaczkowego) pozwala na zabezpieczenie wspinacza przed skutkami upadku niezależnie od wysokości dzielącej go od ziemi. Po odpadnięciu wspinacz zawisa na linie w uprzęży, ewentualnie odbywając przy tym lot, którego energia w dużym stopniu absorbowana jest przez rozciągającą się linę. Asekuracja z użyciem liny może być realizowana na następujące sposoby:
Wspinaczka z dolną asekuracją.
W tym przypadku wspinacz wspinający się jako pierwszy (prowadzący wyciąg, na pierwszego) jest ubezpieczany przez asekurującego partnera liną dynamiczną. Obaj wspinacze (a co najmniej prowadzący), przywiązani są do liny węzłami (najczęściej ósemką) za pośrednictwem uprzęży. Lina pomiędzy asekurującym a prowadzącym przechodzi przez przelotowe punkty asekuracyjne, a ściślej, przez zamocowane do nich karabinki lub ekspresy. Przeloty mogą być osadzane przez prowadzącego (mówimy wówczas o wspinaczce "z własną asekuracją"), lub może on wykorzystywać przeloty stałe (zamocowane w skale na stałe, m.in. ringi, spity, stałe haki). W przypadku odpadnięcia, lina jest hamowana przez asekurującego za pomocą przyrządu asekuracyjnego.
Asekurujący zwykle jest zamocowany dodatkowo autoasekuracją do stanowiska asekuracyjnego gwarantującego w założeniu bezpieczeństwo zespołu wspinaczkowego w razie gdyby pozostałe punkty asekuracyjne okazały się niewystarczające.
Ze względu na postępowanie asekurującego, asekuracja może mieć charakter statyczny lub dynamiczny.
Asekuracja lotna.
Gdy obaj członkowie zespołu wspinają się jednocześnie, bez zakładania stanowisk, mamy do czynienia z asekuracją lotną. Metoda ta stosowana w terenie o umiarkowanych trudnościach technicznych, znacznie przyspiesza tempo wspinaczki. Należy podkreślić, że istotą tej metody jest brak stanowisk oraz równoczesne przemieszczanie się członków zespołu; prowadzący zakłada przeloty, a idący za nim partner likwiduje je.

</doc>
<doc id="108417" url="https://pl.wikipedia.org/wiki?curid=108417" title="Ryby chrzęstnoszkieletowe">
Ryby chrzęstnoszkieletowe

Ryby chrzęstnoszkieletowe, ryby chrzęstne, chrzęstniki (Chondrichthyes) – gromada kręgowców wodnych – tradycyjnie zaliczanych do ryb właściwych (Pisces) – obejmująca chimery, płaszczki i rekiny, łącznie około 1200 gatunków. Żywią się pokarmem zwierzęcym. Większość gatunków ryb chrzęstnych żyje w wodach morskich. Rekiny znane są z zapisów kopalnych datowanych na ponad 400 mln lat, płaszczki pojawiły się prawdopodobnie 200 milionów lat temu, a chimery ok. 360 mln lat temu.
Budowa.
Jak sama nazwa wskazuje chrzęstnoszkieletowe mają chrzęstny szkielet i strunę grzbietową. Ich ciała są nagie lub pokryte łuskami plakoidalnymi, tzw. zębami skórnymi. Brak pęcherza pławnego, skrzela mają osobne ujścia w postaci 4–7 par szpar skrzelowych. Ciało ma wrzecionowaty kształt, u płaszczek jest mocno spłaszczone grzbietowo-brzusznie. U spodoustnych (płaszczki i rekiny) przód głowy jest wyciągnięty w dziób, pod którym znajduje się otwór gębowy i narządy węchu. Promienie płetw spodoustnych są miękkie. Płetwa ogonowa jest asymetryczna, szczęki uzbrojone w potężne pokryte szkliwem zęby. Łuk żuchwowy ruchomo zestawiony z puszką mózgową. Tuż za oczami znajduje się połączony z gardzielą otwór, zwany tryskawką, będący rudymentem dodatkowej szpary skrzelowej. U zrostogłowych puszka mózgowa jest zrośnięta z górną częścią łuku żuchwowego na stałe. Ich zęby nie mają szkliwa, tworzą tzw. płytki żujące. 4 pary szpar skrzelowych leżą blisko siebie i są przykryte wspólnym fałdem skórnym, dlatego widoczna jest tylko jednak z nich. Pływalność niektórych chrzęstnoszkieletowych zwiększa bogata w tłuszcz wątroba. Niektóre ryby mają jednak pływalność ujemną, dlatego muszą znajdować się w ciągłym ruchu, w przeciwnym razie bowiem mogłyby opaść na zbyt duże głębokości.
Odżywianie się.
Spodouste są drapieżnikami, przystosowanymi do ścigania swoich ofiar, do których zalicza się przeróżne zwierzęta, od skorupiaków po walenie. Wyczuwają swoje ofiary z dużych odległości dzięki rozwiniętemu zmysłowi węchu. Niektóre gatunki stanowią zagrożenie dla człowieka. Najwięksi przedstawiciele spodoustych, np. rekin wielorybi żywią się planktonem. Ich zęby są bardzo małe, w jamie ustnej rozwinęły się sztywne wyrostki filtrujące wodę i odcedzające plankton. Ryby zrostogłowe również są drapieżnikami: żywią się głównie skorupiakami, mięczakami, szkarłupniami i parzydełkowcami. Nieliczne gatunki chrzęstnoszkieletowych są padlinożercami (np. wygryzacz) lub pasożytami, żerującymi na dużych rybach kostnoszkieletowych lub na ssakach morskich.
Rozmnażanie.
U chrzęstnoszkieletowych występuje zapłodnienie wewnętrzne, część płetw brzusznych u samców przekształciła się w narząd kopulacyjny – pterygopodium. U spodoustych występuje kloaka. Większość gatunków jest jajorodna, nieliczne jajożyworodne lub żyworodne. W zależności od gatunku jednorazowo na świat przychodzi od 2 do 300 młodych.
Cechy charakterystyczne.
Od bezszczękowców różnią się dobrze rozwiniętymi szczękami, parzystymi nozdrzami i obecnością płetw parzystych. Od ryb kostnoszkieletowych odróżnia je przede wszystkim budowa szkieletu, łusek i zębów.
Ślady kopalne.
Najstarsze ślady kopalne chrzęstnoszkieletowych są bardzo ubogie – ograniczają się do łusek pochodzących z terenów obecnej Ameryki Północnej z okresu ok. 455 mln lat temu i nie przez wszystkich paleontologów są akceptowane, ponieważ znacznie różnią się od łusek współczesnych rekinów. Paleontolodzy są zgodni co do tego, że chrzęstnoszkieletowe pojawiły się na początku syluru. Najstarszy znany rodzaj nazwano "Elegestolepis". Najstarsze znalezione zęby rekina (z rodzaju "Leonodus") pochodzą z okresu ok. 400 mln lat temu.
Główne dwa kierunki rozwojowe chrzęstnoszkieletowych to sprawnie pływające rekiny o wydłużonym ciele oraz prowadzące przydenny tryb życia płaszczki o charakterystycznym dyskoidalnym kształcie ciała. Odrębną gałąź stanowią chimery.
W oceanach żyją też ryby, które zachowały cechy pośrednie pomiędzy rekinami a płaszczkami. Należą do nich piłonosy, ryby piły oraz ryby przypominające kształtem gitarę (z ang. "guitar-fish")
Systematyka.
Do roku 2015 opisano naukowo około 1200 gatunków ryb chrzęstnoszkieletowych.
Tradycyjny podział na rekiny i płaszczki nie odzwierciedla w pełni relacji pokrewieństwa i ewolucji ryb chrzęstnoszkieletowych. Współcześnie żyjące gatunki dzielone są na dwie podgromady:

</doc>
<doc id="108418" url="https://pl.wikipedia.org/wiki?curid=108418" title="Joseph-Marie Trịnh Như Khuê">
Joseph-Marie Trịnh Như Khuê

Joseph-Marie Trịnh Như Khuê (ur. 11 grudnia 1898 w Tràng Duệ, wikariat apostolski Hanoi, zm. 27 listopada 1978 w Hanoi), wietnamski duchowny katolicki, arcybiskup Hanoi, kardynał.
Życiorys.
Przyjął święcenia kapłańskie 1 kwietnia 1933. W kwietniu 1950 mianowany biskupem tytularnym Sinao i wikariuszem apostolskim Hanoi; przyjął sakrę biskupią 15 sierpnia 1950. 24 listopada 1960 promowany na arcybiskupa Hanoi, 24 maja 1976 wyniesiony przez papieża Pawła VI do godności kardynalskiej. Początkowo, w czasie ogłaszania nazwisk nowych kardynałów w kwietniu 1976, nie ujawniono jego nominacji (mianowany "in pectore"), wiadomość została upubliczniona już w czasie uroczystości konsystorza miesiąc później. Otrzymał tytuł kardynała-prezbitera San Francesco di Paola ai Monti.
Brał udział w obu konklawe 1978, zmarł krótko po powrocie z Watykanu. Został pochowany w katedrze metropolitalnej w Hanoi.

</doc>
<doc id="108419" url="https://pl.wikipedia.org/wiki?curid=108419" title="Jan Jankowski">
Jan Jankowski



</doc>
<doc id="108420" url="https://pl.wikipedia.org/wiki?curid=108420" title="Trzygłów">
Trzygłów

Trzygłów (także: Trzygław, Trygław; dosł. „mający trzy głowy”) – bóg Pomorzan i prawdopodobnie Słowian połabskich, czczony w Szczecinie, Wolinie i prawdopodobnie Brennie (ob. Brandenburg). Kult potwierdzony od 1124 r., m.in. w żywotach św. Ottona z Bambergu, oficjalnie upadł w 1127 r.
Kult.
Źródła i historia.
W zapiskach łacińskich teonim ten zapisywany jest jako , , , , , .
Informacje o Trzygłowie pochodzą z trzech źródeł. Najstarsze z nich to („"Żywot z Prüfening”") autorstwa anonimowego mnicha z , powstałe do 1146 r., drugim źródłem jest "Żywot św. Ottona biskupa bamberskiego" mnicha Ebbona z 1151 r., trzecim – "Dialog o życiu św. Ottona, biskupa bamberskiego" mnicha Herborda, powstałym ok. 1158-1159 r. Źródła te są biografiami św. Ottona z Bambergu i opisują jego misje chrystianizacyjne wśród Słowian bałtyckich.
Pierwsza misja.
Po otrzymaniu zgody od papieża Kaliksta II, Otton udał się na Pomorze w celach chrystianizacyjnych. Biskup najpierw dotarł do Wolina (według Anonima 4 sierpnia, według Ebbona 13 sierpnia 1124 r.). Anonim opisał tamtejszy kult „włóczni Juliusza Cezara”. Wolinianie odmówili jednak przyjęcia nowej religii i zmusili Ottona do opuszczenia miasta; ten udał się do Szczecina. Herbord podał, że Otton, po okresowym ukrywaniu się w mieście, rozpoczął chrystianizację 1 listopada, po otrzymaniu gwarancji bezpieczeństwa od Bolesława III. Anonimowy mnich przedstawił pokrótce kult Trzygłowa oraz zniszczenie jego świątyni i posągu: w mieście miały znajdować się niedaleko siebie dwie bogato zdobione świątynie ("kąciny", ), gdzie czczono boga Trzygłowa i gdzie znajdowały się boskie wizerunki. W jednej ze świątyń przechowywano pozłacane i posrebrzane siodło należące do boga oraz dorodnego konia, którego używano podczas przepowiedni: na ziemi rozkładano kilka włóczni i przeprowadzano między nimi konia – jeżeli koń, sterowany przez boską moc, nie dotknął nogą żadnej włóczni, oznaczało to pomyślność i dobrą przepowiednię dla nadchodzącej bitwy lub podróży. Ostatecznie, z rozkazu Ottona, świątynie zniszczono, a ofiary rozdano mieszkańcom. Biskup samodzielnie zniszczył drewniany posąg Trzygłowa, zabierając jedynie trzy posrebrzane głowy, które wysłał papieżowi jako dowód ochrzczenia mieszkańców. Według Herborda w Szczecinie znajdowały się cztery świątynie Trzygłowa, w tym jedna bogato zdobiona malunkami ludzi i zwierząt. Bogu poświęcone były złote i srebrne „kratery”, bycze rogi zdobione kamieniami szlachetnymi, z których pito lub używano jako instrumenty, a także miecze, noże i meble. Koń, którego używano podczas wróżb, był czarnej maści.
Następnie Ebbo opisuje, jak kapłani z Wolina wywieźli złoty posążek Trzygłowa, by uchronić go przed zniszczeniem:
&lt;poem&gt;
Kiedy więc pobożny Otton niszczył świątynię i wizerunki bogów, wówczas to wykradli pogańscy kapłani złoty posążek Trzygłowa, który w pierwszym rzędzie był przez nich czczony, wywieźli z kraju i oddali w opiekę pewnej wdowie pod maleńką wioską, gdzie nie spodziewano się nawet poszukiwań! Ta zaś za pieniądze strzegła tego pogańskiego posążku jak oka w głowie, w ten sposób, że wydrążywszy potężny pień wsadziła tam figurkę zawiniętą w sukno i nie było możności już nie powiem dotknięcia, ale nawet zobaczenia; tylko mały otwór pozostawiono, aby przezeń ofiary składać, i nikt nie miał do domu wstępu chyba tylko na pogańskie obrządki. Biskup postanowił zdobyć figurkę w swoje ręce i posyła niejakiego Hermana na poszukiwania. Ten kupił czapkę barbarzyńską i płaszcz, a dotarłszy po wielu niebezpieczeństwach ciężkiej drogi do owej wdowy, zapewnił, że niedawno się uratował z burzy morskiej wezwawszy Trzygłowa, więc teraz chce należną mu złożyć ofiarę za ratunek, że za jego przewodem cudownie tam dotarł nie znając drogi. Wdowa mu pozwala, lecz nakazuje po wyjściu absolutną tajemnicę. Herman do chaty wszedł ochoczo, rzucił srebrną monetę w otwór, aby brzęk symulował ofiarę. Lecz prędko, co rzucił, wyjął i zamiast czci obelgę, to jest potężne splunięcie zamiast ofiary złożył. Następnie patrząc z całą uwagą, czyby się na nadarzyła jakaś sposobność spełnienia celu swojej wyprawy, zauważył, że figurka Trzygłowa tak starannie i mocno jest osadzona w drzewie, że się w żaden sposób nie da wyrwać ani nawet z miejsca poruszyć... I wodząc w koło oczyma zobaczył siodło Trzygłowa przybite do ściany –, było zaś niezmiernie stare i do niczego nie zdatne –, podskoczywszy z radością, zaraz nieszczęsny upominek zdjął i ukrył, a z pierwszym mrokiem nocy wyszedłszy z całym pośpiechem wrócił do pana swego i towarzyszy, wszystko co zdziałał opisał, siodło też Trzygłowa okazał na dowód rzetelności swoich słów.
– Ebbon, "Żywot św. Ottona biskupa bamberskiego"
&lt;/poem&gt;
Następnie Otton zażądał, aby mieszkańcy porzucili kult Trzygłowa. Potem Otton założył dwa wolińskie kościoły: jeden w mieście, poświęcony św. Wojciechowi i Wacławowi, drugi poza miastem, duży i piękny, św. Piotrowi. 28 marca 1125 roku Otton wrócił do swojej archidiecezji.
Druga misja.
Niedługo potem część wolinian i szczecinian powróciła do rodzimej wiary, co opisuje Ebbon: w Wolinie mieszkańcy, po spaleniu idoli podczas pierwszej misji chrystianizacyjnej, zaczęli tworzyć nowe posążki zdobione złotem i srebrem oraz, biesiadując, obchodzić święto bóstw. Za to Bóg chrześcijański miał pokarać ich ogniem z nieba. Dalej podaje:
&lt;poem&gt;
Szczecin, miasto znaczne i większe niż Wolin, w zasięgu swoim trzy góry zawierał, z których średnia i najwyższa, poświęcona najwyższemu bogu pogańskiemu Trzygłowowi, posiadała posąg trójgłowy, nakryciem złotym oczy i usta zasłaniający; kapłani zaś tych bożków twierdzili, że bóg najwyższy ma dlatego trzy głowy, bo trzema zawiaduje państwami, to jest nieba, ziemi i podziemia, a twarz nakryciem zasłania, jakby grzechów ludzkich nie widząc ani słysząc, by je przeoczył.
– Ebbon, "Żywot św. Ottona biskupa bamberskiego"
&lt;/poem&gt;
W mieście miała miejsce epidemia, która według kapłanów była zesłana przez bogów jako kara za porzucenie wiary, dlatego mieszkańcy powinni zacząć składać bogom ofiary, jeżeli chcą przeżyć. Od tego czasu w Szczecinie zaczęto na nowo odprawiać pogańskie obrzędy i składać ofiary, a świątynie chrześcijańskie podupadły.
W kwietniu 1127 r. Otto ponownie udał się na Pomorze w celu kontynuowania misji chrystianizacyjnej. W maju i czerwcu przeprowadził on misję chrystianizacyjną w Wołogoszczy i w Choćkowie, a 31 lipca powrócił do Szczecina. Dalej Ebbon i Herbord podali, że zniszczono pogańskie miejsca kultu i kontynuowano chrystianizację.
Inne potencjalne źródła.
Możliwe, że o kulcie Trzygłowa wspomina XIII-wieczny pisarz Henryk z Antwerpii, który był dobrze poinformowany o walkach o Brennę w połowie XII w. Według niego w grodzie tym czczono bóstwo o trzech głowach, jednak nie podał on jego imienia.
Część autorów uważa, że informacja Adama z Bremy o „Neptunie” może dotyczyć Trzygłowa.
Dziedzictwo.
Badacze próbowali znaleźć jakieś nawiązania do Trzygłowa poza Połabiem i Pomorzem. W tym kontekście często przywoływana jest góra "Triglav" w Słowenii oraz związana z nią legenda: „pierwsza ukazała się z wody wysoka góra Trigław”, chociaż np. Marko Snoj uznał związek góry z bogiem za mało prawdopodobny. Aleksander Gieysztor za przywołuje kamień "Triglav" pod Ptujem, którego nazwa została wymieniona w 1322 r.
W Polsce istnieje wieś "Trzygłów", znajduje się ona jednak w zasięgu kultu szczecińskiego. W zachodnio-północnej Polsce folkloryści zebrali szereg lokalnych legend, wedle których wywieziony z Wolina posążek Trzygłowa miał zostać ukryty we wsi Gryfice, w Świętoujściu na Wolinie, w Tychowie pod głazem narzutowym "Trygław", lub w Jeziorze Trzygłowskim.
W archeologii.
Wzgórze, na którym znajdowała się szczecińska świątynia Trzygłowa, najprawdopodobniej jest tożsama ze Wzgórzem Zamkowym. Na jego szczycie miał znajdować się okrąg otoczony rowem, który pierwotnie był okręgiem sakralnym (od VIII w.), później zaś wybudowano tam świątynię Trzygłowa, a ostatecznie świątynię chrześcijańską.
Brandenburska "Góra Trzygława" znajduje około pół kilometra od grodu umiejscowionego na wyspie. W grodzie odkryto brązowego konika, przedmioty kupieckie, żelazne i ozdobne, w tym wiele ceramiki, co wskazuje na duże znaczenie grodu i że z tym grodem mógł być związany rozbudowany kult religijny.
Interpretacje.
Bóg chtoniczny.
Według Aleksandra Gieysztora należy uznać, że Trzygłów był bogiem plemiennym, odrębnym od Peruna, na co wskazuje informacja Herborda, że w Szczecinie oprócz świątyń miejscami kultu były także dąb i źródło, które są atrybutami boga gromowładnego. Gieysztor uważał, że Trzygłów był bogiem bliskoznacznym chtonicznemu Welesowi. Według niego za taką interpretacją przemawia fakt, że Trzygłowowi poświęcony był czarny koń, podczas gdy Świętowitowi, interpretowanemu przezeń jako połabska hipostaza Peruna, poświęcony był koń biały. Dodatkowym argumentem za chtonicznością Trzygłowa ma być fakt, że jego posąg był wykonany ze złota.
Andrzej Szyjewski także uznaje Trzygłowa za boga chtonicznego. Przywołuje on opinie części badaczy, że nazwy "Wołos" (Weles), "Wołogoszcz", "Wołyń" i "Wolin" są ze sobą związane, a także informację Herborda, że w Wolinie czczono „Plutona” – greckiego boga śmierci.
Trójca.
Według Jiříja Dyndy Trzygłów mógł być troistym bogiem, który był połączeniem postaci trzech bogów odpowiadających za ziemię, niebo i krainę podziemną. Powołuje się przy tym na podanie o „Neptunie” czczonym w Wolinie i łączy to ze słoweńską tradycją dotyczącą góry Triglav, trójpoziomowym idolem ze Zbrucza oraz z wolińską świętą włócznią przymocowaną do słupa, dębem ze źródłem, który ma odpowiadać nordyjskiemu Yggdrasilowi i znajdującymi się pod nim studniami oraz z ukryciem posążka boga w drzewie – wszystko to ma wiązać się z "Axis mundi". Dynda proponuje następujące interpretacje:
Domniemany wpływ chrześcijaństwa.
Według Henryka Łowmiańskiego Trzygłów wywodził się z chrześcijaństwa – w średniowieczu św. Trójcę przedstawiano z trzema obliczami, co później przejąć mieli poganie w postaci trójgłowego bóstwa. Wyobrażenie św. Trójcy z trzema obliczami poświadczone jest jednak dopiero od XIV w., a oficjalne potępienie przez papieża z 1628 r. Samo wyobrażenie św. Trójcy z trzema obliczami może mieć właśnie pochodzenie pogańskie (Bałkany).
Według Stanisława Rosika chrześcijaństwo mogło wywrzeć wpływ na rozwój kultu Trzygłowa w jego schyłkowej fazie. Znaczenie mogło mieć to, że dla Słowian Bóg chrześcijański był „bogiem niemieckim”, związanym z inną grupą etniczną, ale znany z kontaktów sąsiedzkich oraz późniejszego współistnienia kultu Jezusa i Trzygłowa (tzw. "dwuwiary"). W rozumieniu pogan siłę bóstwa łączono z siłą militarno-polityczną danego plemienia, w związku z czym Pomorzanie liczyli się z nowym bóstwem, a monolatryczny (lub henoteistyczny) kult Trzygłowa mógł sprzyjać utożsamieniu go z Jezusem na zasadzie "interpretatio Slavica". Takie ułożenie się religijności sprzyjało późniejszemu, zgodnie z chrześcijańską teologią, uwydatnieniu odrębności Jezusa i Trzygłowa, a także dalsze demonizowanie Trzygłowa po ostatecznym wprowadzeniu chrześcijaństwa na Pomorzu, co być może znajduje ujście w XV-wiecznym "Liber sancti Jacobi", gdzie Trzygłów nazywany jest „nieprzyjacielem rodzaju ludzkiego” oraz „bogiem bądź raczej diabłem”.

</doc>
<doc id="108421" url="https://pl.wikipedia.org/wiki?curid=108421" title="Dolina Przednich Koperszadów">
Dolina Przednich Koperszadów

Dolina Przednich Koperszadów, Przednie Koperszady (, , ) – północne odgałęzienie Doliny Kieżmarskiej ("dolina Bielej vody Kežmarskej").
Topografia.
Dnem doliny przebiega granica pomiędzy Tatrami Wysokimi a Tatrami Bielskimi. Od północnej strony obramowanie doliny tworzą południowe stoki Tatr Bielskich od Szalonego Wierchu ("Hlúpy") przez Bielskie Jatki ("Jatky") po Bujaczy Wierch ("Bujačí vrch"), od północnej stoki Kopy Bielskiej należącej do Tatr Wysokich. Płaskie dno doliny bliżej jej górnego końca nosi nazwę Bielskiej Równi. Prowadzi tędy szlak turystyczny i spotykają się tutaj wyloty dwóch dolin: Przednich Koperszadów oraz Doliny Białych Stawów ("dolina Bielych plies"), rozdziela je grzęda Bielskiej Kopy ("Bielanska Kopa"). Dnem doliny płynie Potok spod Kopy ("Napájadlový potok"), wypływający spod Przełęczy pod Kopą i uchodzący do Zielonego Potoku Kieżmarskiego.
Opis doliny.
Dolina Przednich Koperszadów, mimo że zaliczana jest do systemu dolin Tatr Wysokich, krajobrazowo i geologicznie należy do Tatr Bielskich. Spomiędzy łagodnych, porośniętych trawą zboczy sterczą białe turnie wapiennych skał. Dolina leży w granicach rezerwatu TANAP-u ("Tatranský národný park"). Dla turystów dostępne są tylko skrajne okolice doliny: wlot ze szlaku przebiegającego przez Dolinę do Siedmiu Źródeł oraz jej górna część przy podejściu na Przełęcz pod Kopą, skąd szlak prowadzi dalej do Doliny Zadnich Koperszadów ("Zadné Meďodoly"), należącej do systemu Doliny Jaworowej ("Javorová dolina").
Historia.
Dolina była dawniej wypasana i to od XV w. aż do II wojny światowej. Była własnością Białej Spiskiej. W XVII w. prowadzono w dolinie prace górnicze, właśnie od tych prac pochodzi nazwa doliny. Według "Wielkiej encyklopedii tatrzańskiej" nazwa "Koperszady" jest związana z prowadzonym na obszarze doliny kopalnictwem rud miedzi. Zajęciem tym w XVIII wieku, a być może również wcześniej, zajmowali się niemieccy górnicy ze Spisza. Teren ten nazywano po niemiecku: "Kupferschächte" (szyby miedzi). Z tego powstały polskie "Koperszady" i słowackie "Koperšády" (obecnie "Meďodoly"). Nazwa jest bardzo stara; znana jest od 1435 r. jako "Kompenschecht", w latach 1589–1595 jako "Kumperszachty". Walery Eljasz-Radzikowski (1894) twierdził, że nazwa pochodzi od niemieckiego słowa "Koperschãchte", czyli szyby pod Kopą.
W latach 1876–1880 stało na Przednich Koperszadach Schronisko Idziego. Zimą jako pierwsi do doliny dotarli Theodor Wundt i przewodnik Jakob Horvay 16 kwietnia 1884 r.

</doc>
<doc id="108422" url="https://pl.wikipedia.org/wiki?curid=108422" title="Michele Pellegrino">
Michele Pellegrino

Michele Pellegrino (25 kwietnia 1903, Centallo, diecezja Fossano – 10 października 1986, Turyn), włoski duchowny katolicki, arcybiskup Turynu, kardynał.
Życiorys.
Studiował w seminarium w Fossano, następnie na Uniwersytecie Katolickim w Mediolanie i na Wydziale Teologicznym w Turynie. 19 września 1925 w Fossano przyjął święcenia kapłańskie. W latach 1929-1933 był dyrektorem duchowym seminarium w Fossano, do 1943 pełnił funkcje wikariusza generalnego i kapitulnego Fossano, zasiadał także w kapitule katedralnej. Od 1943 wykładał na Uniwersytecie w Turynie. 21 lipca 1965 otrzymał godność honorową papieskiego prałata domowego.
18 września 1965 został mianowany arcybiskupem Turynu, otrzymał sakrę biskupią 17 października 1965 z rąk biskupa Fossano Giovanniego Dadone. Wziął udział w ostatniej sesji Soboru Watykańskiego II. 26 czerwca 1967 papież Paweł VI wyniósł go do godności kardynalskiej, nadając tytuł prezbitera SS. Nome di Gesù. Złożył rezygnację z rządów archidiecezją w sierpniu 1977.
Brał udział w obu konklawe 1978, a także w I sesji Kolegium Kardynalskiego w Watykanie rok później. Został pochowany w Roata Chiusani, w grobie rodzinnym.

</doc>
<doc id="108424" url="https://pl.wikipedia.org/wiki?curid=108424" title="Triglaw">
Triglaw



</doc>
<doc id="108427" url="https://pl.wikipedia.org/wiki?curid=108427" title="ACPI">
ACPI

ACPI (, zaawansowany interfejs zarządzania konfiguracją i energią) – otwarty standard opracowany przez firmy Intel, Microsoft i Toshiba, do których później dołączyły HP oraz Phoenix, po raz pierwszy ogłoszony w grudniu 1996. 
ACPI zwiększa możliwości systemów zarządzania energią oferowane przez wcześniejsze rozwiązanie APM. Umożliwia systemowi operacyjnemu kontrolowanie ilości energii dostarczanej do poszczególnych urządzeń komputera (napędu CD-ROM, twardego dysku oraz urządzeń peryferyjnych). Podobnie jak APM, umożliwia ich wyłączanie, gdy nie są używane a konieczne jest oszczędzanie energii.
Najnowsza wersja specyfikacji – 6.2A – ogłoszona została we wrześniu 2017.
Przegląd.
Najbardziej rozpowszechnioną częścią standardu jest zarządzanie poborem energii; w tej dziedzinie ACPI wprowadza dwa znaczne usprawnienia. Po pierwsze, zarządzanie poborem energii zostało przekazane systemowi operacyjnemu. Poprzednio stosowany standard APM pozostawiał kwestie poboru energii BIOS-owi komputera – do ustawień tych system operacyjny miał tylko ograniczony dostęp. Według standardu ACPI, BIOS udostępnia systemowi operacyjnemu narzędzia pozwalające na bezpośrednią ingerencję w szczegóły pracy urządzeń, przez co system uzyskuje prawie całkowitą kontrolę nad oszczędzaniem mocy.
Drugą ważną cechą ACPI jest implementacja zasad zarządzania poborem prądu, które wcześniej spotykano tylko w urządzeniach przenośnych, do domeny komputerów stacjonarnych i serwerów. Według tych zasad każdy system komputerowy można przenieść w stan krańcowo niskiego poboru mocy, w których zasilanie odłączone jest nawet od pamięci urządzenia, ale z którego system może być bardzo szybko postawiony w stan pełnej gotowości do pracy za pomocą prostego przerwania (wykorzystującego klawiaturę, zegar czasu rzeczywistego, modem, itd.). Te cechy spotykane były, do czasu wprowadzenia standardu, tylko w komputerach przenośnych.
Standard zakłada, że niektóre klawisze standardowej klawiatury komputera mogą służyć do zawieszenia pracy komputera, lub do jego wyłączenia. Niektórzy dostawcy sprzętu, na przykład ASUS, czy Compaq, rozszerzyli te zasady, wprowadzając w swoich produktach dodatkowe klawisze, tak zwane klawisze zarządzania energią.
Standardów ACPI nie można stosować do starszego sprzętu. By korzystać z dobrodziejstw ACPI, zarówno system, jak i chipset płyty głównej oraz w niektórych przypadkach procesor komputera muszą być specjalnie zaprojektowane.
Do zarządzania energią, ACPI wykorzystuje specjalny język – "ACPI Machine Language, AML" – zawierający odwołania do zdarzeń związanych z poborem mocy. Specyfikacja nie zakłada wykorzystywania natywnego języka maszynowego danego komputera.
Pierwszą wersją systemu Windows umożliwiającą stosowanie standardu ACPI była wersja Windows 98. Pierwszą wersją systemu FreeBSD obsługującą ten standard była wersja 5.0. Co najmniej częściową obsługą ACPI mogą poszczycić się Linux, OpenBSD i NetBSD.
Stany.
Stany globalne.
Specyfikacja ACPI definiuje następujące siedem tak zwanych stanów globalnych, w których może znajdować się system komputerowy kompatybilny z ACPI:
Dodatkowo obecny jest stan "Legacy", zdefiniowany dla urządzeń pracujących pod kontrolą systemu operacyjnego niekompatybilnego ze specyfikacją ACPI. W tym stanie urządzenia i pobierana przez nich energia nie podlegają ACPI, co efektywnie odłącza działanie procedur standardu.
Stany urządzeń.
Stany urządzeń "D0-D3" zależą od typu zastosowanego urządzenia:
Stany procesora.
Stany procesora, "C0-C3", definiuje się następująco:
Stany wydajności.
Podczas pracy procesora lub innego urządzenia w stanie "D0" lub "C0", możliwe jest korzystanie z jednego z kilku poziomów wydajności związanej z pobieraną energią. Stany te są zależne od zastosowania, ale "P0" to stan maksymalnego poboru mocy i największej wydajności urządzenia, zaś "P1" do "Pn" to kolejne stany coraz oszczędniejszej, lecz mniej wydajnej pracy. Górna granica jest również zależna od zastosowania, ale nie może przekraczać "P255".
Poszczególne "stany P" w procesorach Intela określane są jako SpeedStep, AMD nazywa je Cool'n'Quiet, zaś VIA – PowerSaver.
Tabele ACPI.
Tabelami wykorzystywanymi przez systemy operacyjne do uzyskiwania informacji o urządzeniach są:

</doc>
<doc id="108429" url="https://pl.wikipedia.org/wiki?curid=108429" title="Dolina Białych Stawów">
Dolina Białych Stawów

Dolina Białych Stawów , , ) – tatrzańska morenowa dolina należąca do systemu Doliny Kieżmarskiej ("dolina Kežmarskej Bielej vody"), położona pomiędzy Doliną Przednich Koperszadów ("Predné Meďodoly") a Doliną Zieloną Kieżmarską ("dolina Zeleného plesa").
Topografia.
Dolinę ograniczają:
Opis doliny.
Ma 1,8 km² powierzchni i jest nietypowo rozwiniętym kotłem polodowcowym o kilku piętrach wznoszących się do grani łączącej Jagnięcy Szczyt z Kozią Turnią. W dolinie znajduje się kilkanaście niewielkich i płytkich stawów. Największy z nich to Wielki Biały Staw ("Velké Biele pleso"), położony na wysokości 1613 m. Jego powierzchnia wynosi ok. 1,0 ha, a głębokość ok. 1,0 m.
Inne stawy tej doliny to:
Historia.
Dolina była dawniej własnością miasta Biała Spiska, wypasano w niej głównie woły. Poniżej jej progu, na Bielskim Koszarze stały szałasy. W 1897 r. nad brzegiem Wielkiego Białego Stawu powstała wytwórnia olejku kosodrzewinowego. W ciągu kilku lat działalności wyniszczyła ona znaczne połacie kosodrzewiny. W latach 1924–1942 poniżej Przełęczy pod Kopą funkcjonowało niewielkie Schronisko Votruby. Zostało ono zastąpione przez położone nad północno-wschodnim brzegiem Wielkiego Białego Stawu, na wysokości 1615 m n.p.m. Schronisko Kieżmarskie. W 1974 zniszczył je pożar, schroniska nie odbudowano. Obecnie nad stawem znajdują się ławki dla turystów oraz skrzyżowanie szlaków turystycznych.

</doc>
<doc id="108431" url="https://pl.wikipedia.org/wiki?curid=108431" title="Architektura mozarabska">
Architektura mozarabska



</doc>
<doc id="108433" url="https://pl.wikipedia.org/wiki?curid=108433" title="DVD Forum">
DVD Forum

DVD Forum – międzynarodowa organizacja zrzeszająca firmy produkujące sprzęt i oprogramowanie wykorzystujące standard DVD. DVD Forum zostało założone w roku 1995 i pierwotnie nosiło nazwę Konsorcjum DVD (ang. "DVD Consortium").
Cele organizacji.
Celem powołania i działalności DVD Forum jest zapewnienie zrzeszanym przedsiębiorstwom możliwości współpracy nad rozwojem i standaryzacją formatów DVD, oraz promocję i ochronę wyników ich pracy.

</doc>
<doc id="108434" url="https://pl.wikipedia.org/wiki?curid=108434" title="M.S. Subbulakshmi">
M.S. Subbulakshmi

Madurai Shanmukhavadivu Subbulakshmi, znana jako M.S. Subbulakshmi lub M.S.S. (ur. 16 września 1916 w Maduraj, zm. 11 grudnia 2004 w Ćennaj) – indyjska śpiewaczka klasyczna (muzyka karnatyjska).
Kształciła się w muzyce karnatyjskiej pod kierunkiem Srinivasy Iyera, a także w innej odmianie indyjskiej muzyki klasycznej, Hindustani, pod kierunkiem Pandit Narayan Rao Vyas. Jako 17-latka debiutowała w Akademii Muzycznej w Madrasie. Zyskała sławę jako aktorka, najbardziej znaną rolą była Bhakhta Meera w "Meera" (1945); w filmie tym wykonała słynny utwór "Meera bhajans". Śpiewała w wielu językach – hindi, bengali, gujarati, tamilskim, malajalam, telugu, sanskrycie i kannada. Była kulturalnym ambasadorem Indii, występowała w Londynie (Royal Albert Hall), Nowym Jorku (Carnegie Hall, siedziba ONZ w 1966), Kanadzie, Moskwie (na festiwalu kultury Indii w 1987). Wśród jej wiernych słuchaczy znaleźli się m.in. Mahatma Gandhi i Jawaharlal Nehru, który nazwał ją "królową muzyki".
Była pierwszą śpiewaczką, wyróżnioną najwyższym cywilnym odznaczeniem Indii Orderem Bharat Ratna (1998). Została również odznaczona Orderem Padma Vibhushan (1975) i Orderem Padma Bhushan (1954). W 1974 otrzymała Nagrodę Magsaysaya w kategorii „służba publiczna”.

</doc>
<doc id="108437" url="https://pl.wikipedia.org/wiki?curid=108437" title="Moc zasady">
Moc zasady

Moc zasady – ilościowa miara chemicznej „siły działania” zasad. Miarą tej mocy jest ujemny logarytm dziesiętny ze stałej dysocjacji zasady w danych warunkach temperatury i ciśnienia, oznaczany skrótem formula_1
gdzie formula_3 to stała dysocjacji zasady. Im formula_4 jest mniejsze, tym moc zasady jest większa.
Przykładowo dla NaOH:
Moc zasad organicznych.
Równanie dysocjacji dla zasad organicznych ma postać:
Dla zasadowych związków organicznych zamiast p"K"b współcześnie podaje się wartości p"K"a (moc kwasu) (oznaczane czasem jako p"K"BH+) dla kwasu sprzężonego BH+ danej zasady B:
Obie wartości skorelowane są wzorem:
Np. dla amoniaku p"K"b = 4,7 a p"K"a = 9,3, która to wartość odpowiada dysocjacji (jonizacji) kwasowej jonu amonowego , a także reakcji hydrolizy tegoż jonu.
Mocne zasady.
Wartości "K"b mocnych zasad w wodzie są na tyle duże (około 1013 lub wyższe), że nie daje się ich zmierzyć bezpośrednio. Można jednak porównać ich moc w rozpuszczalnikach organicznych, np. DMSO.
Mocne zasady:

</doc>
<doc id="108443" url="https://pl.wikipedia.org/wiki?curid=108443" title="Rozjazd">
Rozjazd

Rozjazd – konstrukcja z szyn umożliwiająca przejazd pojazdów szynowych z toru zasadniczego na tor zwrotny (odgałęźny) lub odwrotnie z określoną prędkością bez konieczności przerwania jazdy.
Budowa rozjazdu.
Podstawowymi elementami rozjazdu są zwrotnica, krzyżownica, kierownica, szyny łączące (w torze zasadniczym i zwrotnym) oraz urządzenia nastawcze.
Rodzaje rozjazdów.
Rozjazdy dzielą się na:
Rozjazdy podwójne stanowią w rzeczywistości dwa zblokowane, występujące jeden po drugim rozjazdy zwyczajne (pojedyncze).
Rozjazdy trójdrożne z możliwością przejazdu w trzech kierunkach (zwykle na wprost, w lewo i w prawo) są w Polsce stosowane raczej rzadko z uwagi na skomplikowaną konstrukcję i awaryjność. Głównie stosuje się je tam, gdzie ograniczona przestrzeń nie pozwala na ułożenie dwóch zwrotnic jedna po drugiej lub ogranicza w jakiś sposób pracę i ruch ludzi i pojazdów poza torami, czyli np. w zakładach przemysłowych, na torach bocznych itp.
Rzadko spotyka się rozjazdy krzyżowe łukowe oraz rozjazdy krzyżowe systemu Baeselera, w którym łuki szyn w obrębie środkowego czworoboku (pomiędzy krzyżownicami) stykają się zewnętrznie.
Stosowane rozjazdy.
Na torach stosuje się różne rozjazdy, na które wpływa typ szyny, promień łuku toru zwrotnego (długość) i skos (odchylenie).
Promień łuku toru zwrotnego (R) występuje w różnych wielkościach (w Polsce dla toru normalnego 1435 mm minimalny promień to 18 m, a maksymalny 2500 m). Długość i promień łuku toru zwrotnego rozjazdu wpływa na maksymalną prędkość przejazdu pociągu na inny tor – im większy rozmiar rozjazdu tym większa dopuszczalna prędkość przejazdu. Skos rozjazdu, w przypadku torowiska kolejowego, może wynosić od 1:4,8 do 1:26,5. Przy małych skosach pojazd szybciej przejeżdża przez rozjazd.
W Polsce stosuje się najczęściej rozjazdy o następujących parametrach:
Ponadto na torach bocznych i wąskich można spotkać rozjazdy o mniejszych promieniach i większych skosach (np. krzyżowe R=150 m, skos 1:7; zwyczajne R=140 m, skos 1:7; R=150 m, skos 1:5 lub 1:7; R=190 m, skos 1:6,6 lub 1:7,5).
Przy jeździe na tor zwrotny lub z toru zwrotnego rozjazdu obowiązują (zazwyczaj) następujące ograniczenia prędkości:
Prędkości jazdy po rozjazdach łukowych zależą od promienia łuku toru zwrotnego powstającego w wyniku łukowania rozjazdu.
Dla zapewnienia prędkości maksymalnej powyżej 160 km/h (przy jeździe na wprost) często stosowane są nowoczesne rozjazdy z ruchomym dziobem krzyżownicy (rozjazdy tego typu mają R=500 m, 760 m lub 1200 m o skosach odpowiednio 1:12, 1:14 i 1:18,5). Dla dużych prędkości należy też stosować napędy zwrotnicowe o sile nastawczej przekraczającej 7 kN.
Na liniach tramwajowych podczas remontów ponadto korzysta się z rozjazdów nakładkowych.

</doc>
<doc id="108444" url="https://pl.wikipedia.org/wiki?curid=108444" title="Deaminacja">
Deaminacja

Deaminacja (dezaminacja) - reakcja chemiczna polegająca na eliminacji z cząsteczki związku chemicznego grupy aminowej (-NH2), najczęściej z wydzieleniem amoniaku. 
W wielu przypadkach deaminacji towarzyszą reakcje następcze, prowadzące do zastąpienia grupy aminowej inną grupą organiczną. Bardzo częstą formą deaminacji jest przekształcenie grupy aminowej do ketonowej w cyklicznych związkach organicznych. Przykładem może być deaminacja cytozyny, w wyniku której powstaje uracyl.
W środowisku naturalnym, deaminacja aminokwasów jest pierwszym procesem ich degradacji umożliwiającym późniejsze wykorzystanie tych związków chemicznych jako substratu oddechowego. W tym sensie jest to reakcja przeciwna do transaminacji. Deaminacja zachodząca w środowisku naturalnym nie wymaga obecności tlenu. Warunkiem jest odpowiednia liczba azotanów oraz organizmów denitryfikacyjnych.
Naturalna deaminacja przeprowadzana jest przez grupę bakterii jelitowych: "E.coli", "Enterobacter aerogenos". Mikroorganizmy te wytwarzają enzymy takie jak:

</doc>
<doc id="108447" url="https://pl.wikipedia.org/wiki?curid=108447" title="Eugeniusz Piasecki">
Eugeniusz Piasecki

Eugeniusz Witold Piasecki (ur. 13 listopada 1872 we Lwowie, zm. 17 lipca 1947 w Ptaszynie k. Cieplic) – polski lekarz, teoretyk wychowania fizycznego i higieny szkolnej, harcmistrz Rzeczypospolitej, współtwórca terminologii harcerskiej. Patron Akademii Wychowania Fizycznego w Poznaniu.
Życiorys.
Był synem Wenantego (1832–1909), nauczyciela gimnastyki i jednego z pierwszych działaczy Towarzystwa Gimnastycznego „Sokół” we Lwowie. Studiował na Wydziale Lekarskim Uniwersytetu Jagiellońskiego, gdzie zapoznał się z ideami Henryka Jordana. W 1896 uzyskał dyplom uniwersytecki i wyjechał na krótko do Wiednia. Po powrocie do Lwowa w 1899 podjął pracę nauczyciela gimnastyki w C. K. IV Gimnazjum we Lwowie, pracując tam do 1914. Na przełomie 1899 i 1900 zakładał pierwsze uczniowskie drużyny piłkarskie, a w 1904 stworzył Klub Gimnastyczno-Sportowy przy IV gimnazjum oraz prowadzące szerszą, pozaszkolną działalność Towarzystwo Zabaw Ludu i Młodzieży. Klub Gimnastyczno-Sportowy przekształcił się w maju 1907 w klub Pogoń Lwów, którego Piasecki został pierwszym prezesem (pełnił tę funkcję do listopada 1909; później był członkiem honorowym klubu). Od 1909 wykładał jako docent teorię wychowania fizycznego i higieny szkolnej na Uniwersytecie Lwowskim. W 1912 wydał we Lwowie, wspólnie z Mieczysławem Schreiberem, drugi – po Andrzeju Małkowskim – polski podręcznik skautingu "Harce młodzieży polskiej". Położył tam nacisk na kultywowanie tradycji narodowych, problematykę czynników ogólnowychowawczych, abstynencję, krajoznawstwo i wychowanie fizyczne i obywatelskie w ruchu harcerskim. Wprowadził liczne podstawowe terminy harcerskie – harcerz, harcmistrz, zastęp, zastępowy i inne. W latach 1913–1914 redagował we Lwowie pismo „Skaut”. Znalazł się w gronie osób, obdarzonych 7 grudnia 1927 stopniem harcmistrza Rzeczypospolitej. Zajmował się także popularyzacją narciarstwa, był współtwórcą Karpackiego Towarzystwa Narciarzy (1907).
W okresie I wojny światowej wykładał w Polskim Kolegium Uniwersyteckim w Kijowie higienę szkolną. Tak jak ojciec działał w TG „Sokół”. W 1919 r. reprezentował Związek Sokołów Polskich w państwie niemieckim na pierwszym zjeździe krajowym „Sokoła”, który stał się wstępem do utworzenia Związku Towarzystw Gimnastycznych „Sokół” w Polsce. W 1919 osiadł w Poznaniu, został profesorem Uniwersytetu Poznańskiego, gdzie wykładał teorię wychowania fizycznego i higieny szkolnej. Zakładał i przez lata kierował Katedrą Teorii Wychowania Fizycznego i Higieny Szkolnej przy Wydziale Filozoficznym (1919) oraz Studium Wychowania Fizycznego (1922) przy Wydziale Lekarskim tej uczelni. Studium przekształcono w 1950 w samodzielną Wyższą Szkołę Wychowania Fizycznego (od 1972 pod nazwą Akademia Wychowania Fizycznego), której w 1981 roku nadano imię Eugeniusza Piaseckiego. Był rzecznikiem uniwersyteckiego kształcenia nauczycieli wychowania fizycznego oraz autorem odpowiedniego programu nauczania. Wchodził w skład władz instytucji państwowych zajmujących się tą problematyką, a także był ekspertem Ligi Narodów. W 1920 założył i redagował miesięcznik „Wychowanie Fizyczne”. Był autorem pierwszej na świecie pracy na temat gimnastyki niemowląt (lata 30. XX wieku).5 czerwca 1898 ożenił się z Gizelą z Zielińskich (1877–1946) i miał z nią pięcioro dzieci. Byli to w kolejności: Eugenia, Stanisław, Władysław, Wanda (ur. 1905) i Leszek (ur. 1907).
Zmarł 17 lipca 1947 w wieku 74 lat. Został pochowany 21 lipca 1947 na cmentarzu Górczyńskim w Poznaniu (kwatera IPc1-1-11).

</doc>
<doc id="108453" url="https://pl.wikipedia.org/wiki?curid=108453" title="Rudolf żagański">
Rudolf żagański

Rudolf żagański (ur. pomiędzy 1411 a 1418, zm. 18 września 1454, Chojnice) – książę żagański w latach 1439-1454, współrządy z braćmi.
Życiorys.
Rudolf był drugim pod względem starszeństwa synem Jana I żagańskiego i Scholastyki Saskiej. Nie wiadomo kiedy dokładnie się urodził, w chwili śmierci ojca (1439) był już jednak pełnoletni.
W 1449 r. dziedzictwo Jana I zostało podzielone pomiędzy jego synów. Rudolf wraz z Baltazarem otrzymali część księstwa z Żaganiem, a Janowi II i Wacławowi przypadła ziemia przewoska.
W 1450 r. Rudolf udał się wraz ze starszym bratem na pielgrzymkę do Rzymu. Ślubował tam walczyć za wiarę chrześcijańską, co świadczyło o jego mocnym zaangażowaniu religijnym. Znajduje to też potwierdzenie w źródłach pisanych, a dokładnie w "Kronice opatów żagańskich", gdzie jest określany jako człowiek pobożny.
W 1454 r. opowiedział się w wojnie trzynastoletniej po stronie zakonu krzyżackiego. Zebrawszy około 1900 zbrojnych pieszych i konnych udał się do Świdwina. Nie był jedynym księciem śląskim walczącym po stronie zakonu. Obok czeskiego wodza Bernarda Szumborskiego dowodził wojskami zakonnymi w bitwie pod Chojnicami, gdzie polskie pospolite ruszenie poniosło kompletną klęskę. W bitwie zginęło około 3000 osób po stronie polskiej, a około 300 rycerzy dostało się do niewoli. Rudolf bitwy nie przeżył – zginął 18 września 1454 w początkowej jej fazie, po szarży polskiej ciężkiej kawalerii. Nie wiadomo, gdzie został pochowany.
Po śmierci Rudolfa, w związku z jego bezpotomnością, prawa do jego władztwa przejął starszy brat Baltazar, co spotkało się z niezadowoleniem ze strony młodszego brata Jana II.

</doc>
<doc id="108454" url="https://pl.wikipedia.org/wiki?curid=108454" title="Edward John Eyre">
Edward John Eyre

Edward John Eyre (ur. 5 sierpnia 1815 w Whipsnade, Bedfordshire, zm. 30 listopada 1901 w Tavistock, Devon) – angielski odkrywca, badacz ziem australijskich.
W 1839 wyruszając z Adelaide przeszedł południową część Australii z zachodu na wschód (z towarzyszącym mu Aborygenem Wylie). Najpierw zbadał Zatokę Spencera, odkrył Góry Flindersa, jeziora wewnątrz kraju – Eyre, Torrens i inne, docierając do dorzecza Murray.
W latach 1840–1841 razem z Wylie jako pierwszy Europejczyk przeszedł linię brzegową Wielkiej Zatoki Australijskiej i niziny Nullarbor. Także tym razem wyruszył z Adelaide i dotarł aż do dzisiejszego Albany na 117,5°E. Było to pierwsze przejście białego człowieka przez pustynne obszary południa Australii.
W latach 1862–1866 pełnił funkcję gubernatora Jamajki.
Zobacz też: jezioro Eyre, Półwysep Eyrego.

</doc>
<doc id="108455" url="https://pl.wikipedia.org/wiki?curid=108455" title="Tuning samochodów">
Tuning samochodów

Tuning samochodów (z ang. regulacja, strojenie) – zmiana standardowego wyglądu samochodu i jego fabrycznych parametrów technicznych celem stworzenia oryginalnego egzemplarza danego modelu, dostosowanego do gustu właściciela (kolorystyka, osiągi, eksploatacja itp.). Jest to bardzo szerokie pojęcie, pod które podlegają zarówno niewielkie wizualne modyfikacje, jak również przebudowywanie całej karoserii auta czy też modyfikacje mechaniczne z wymianą na mocniejszy silnik włącznie. Najczęściej wyróżnia się tuning mechaniczny, tuning elektroniczny, tuning optyczny (wizualny) i tuning akustyczny wewnętrzny lub zewnętrzny.
Tuning mechaniczny.
Są to modyfikacje silnika, układu napędowego, paliwowego i podwozia pojazdu, dzięki którym osiąga się polepszenie parametrów technicznych i właściwości jezdnych. Modyfikacje układu napędowego i paliwowego mają na celu otrzymanie większej mocy, większego momentu obrotowego, a dzięki temu osiągnięcie większych przyspieszeń i większej prędkości maksymalnej. Mogą to być na przykład:
Modyfikacje podwozia mają na celu osiągnięcie lepszej przyczepności i stabilności pojazdu. Mogą to być na przykład:
Częścią tuningu może też być montaż elementów podnoszących bezpieczeństwo kierowcy (5-punktowe pasy bezpieczeństwa, klatka zapobiegająca zgnieceniu przedziału pasażerskiego, układ gaśniczy, dodatkowe reflektory) i pozwalających kierowcy na pełniejszą kontrolę nad pojazdem (kierownica o mniejszej średnicy, dodatkowe wskaźniki pracy podzespołów silnika).
Zakres modyfikacji zależy od przeznaczenia pojazdu i zasobności kieszeni właściciela. Najszerszy zakres tuningu spotyka pojazdy przeznaczone do udziału w rajdach. Tuning przeprowadzają specjalizowane firmy, choć niektóre elementy można kupić na rynku detalicznym i zainstalować samemu lub w zaprzyjaźnionym warsztacie.
Źle przeprowadzony tuning mechaniczny może dać rezultaty odmienne od oczekiwanych. Na przykład samo obniżenie zawieszenia przez skrócenie sprężyn powoduje zmianę geometrii zawieszenia, przez co mimo obniżenia środka ciężkości spada przyczepność na zakrętach! Źle dobrany i źle ustawiony spojler również obniża osiągi pojazdu przez zwiększenie oporu powietrza, nie dając w zamian polepszenia przyczepności. Zastosowanie tzw. sportowego tłumika, o ile nie jest częścią starannego dopieszczenia silnika i całego układu wydechowego, daje tylko efekty dźwiękowe, nie mając zauważalnego wpływu na osiągi.
Tuning elektroniczny.
Ma cel podobny, co tuning mechaniczny, ale z uwagi na to, że dotyczy zmian oprogramowania elektronicznego modułu sterowania silnika, może być wyróżniony jako osobna kategoria. Dzięki zmianom oprogramowania można zmienić:
Producenci silników spalinowych pozostawiają pewną rezerwę mocy i momentu obrotowego w seryjnym oprogramowaniu sterownika silnikowego. Ma ona na celu zapewnienie bezpieczeństwa jednostki napędowej w przypadkach bardzo wysilonej pracy lub bardzo złych warunków pracy dla silnika. Bezpieczne przyrosty dla silników wolnossących to ok. 5% oryginalnej mocy, dla silników doładowanych 20%, a nawet 50% nominalnej mocy.
Tuning optyczny.
Ma na celu zmianę wyglądu pojazdu, podkreślenie jego wyższych parametrów, a także zaznaczenie indywidualności właściciela i podniesienie komfortu jazdy. Niektóre elementy tuningu mechanicznego są jednocześnie elementami tuningu optycznego (np. alufelgi) albo wręcz nie mają żadnego zauważalnego wpływu na osiągi, stając się jedynie optycznym tuningiem (np. sportowy tłumik wstawiony w miejsce fabrycznego, gdy jego montaż nie wiąże się z tuningiem silnika). Generalnie jednak tuning optyczny jest przeciwieństwem mechanicznego, gdyż albo nie prowadzi do polepszenia osiągów pojazdu, albo wręcz osiągi pogarsza. Przykładem może być montaż różnych „dekoracji” zwiększających opór powietrza lub zastosowanie zbyt dużych felg, a tym samym szerokich opon, do samochodu o słabych osiągach – szerokie opony zwiększają opory ruchu, co przekłada się na dynamikę jazdy, a właściwie jej brak.
Pojęcie tuningu optycznego przyjęło się, jednak nie jest do końca prawidłowe. Tuning to wyłącznie dostrajanie i ulepszanie podzespołów, które mają za zadanie wprawiać samochód w ruch, czyli osiąganie większej prędkości, zwiększenie przyspieszenia, zwiększenie elastyczności silnika. Tuningiem nie jest jednak instalowanie systemów car-audio, instalowanie komponentów, które mają za zadanie zwiększenie atrakcyjności samochodu itp.
Zmiany niezaliczane do tuningu.
Niektóre modyfikacje samochodu nie są uważane za tuning.
Po pierwsze są to zmiany polegające na wprowadzaniu rozwiązań dostępnych u producenta danego modelu samochodu, ale nieobecnych w konkretnej wersji wyposażeniowej – do tuningu jednakże mogą zostać zaliczone funkcjonalne odpowiedniki tych zmian wykonane przy użyciu nieproducenckich rozwiązań. Dla przykładu nabywca samochodu w wersji wyposażeniowej nieprzewidującej instalacji kierunkowskazów bocznych w lusterkach oraz podgrzewania szkieł lusterek, jeśli doprowadzi do zainstalowania fabrycznych lusterek wyposażonych w takie rozwiązania, ale przeznaczonych do innych wersji wyposażeniowych, nie przeprowadza tuningu. Natomiast, jeśli ów właściciel zamontuje zindywidualizowane (nieproducenckie) kierunkowskazy boczne w lusterkach oraz instalację podgrzewającą zamiast rozwiązań fabrycznych, to jego działania czasem zostaną uznane za tuning.
Po drugie za tuning nie są uważane zmiany, których zastosowanie wynikło z okoliczności innych niż wolna wola właściciela. Przykładem takich rozwiązań może być dostosowanie oświetlenia, lusterek bocznych i układu wydechowego w samochodzie sprowadzonym z USA do polskich wymogów.
Detuning.
Pojęciem „detuningu” określane jest przywracanie stanu pierwotnego samochodu poprzez usuwanie zmian, do jakich doszło podczas tuningu.
Odpowiedniki terminu w innych językach:

</doc>
<doc id="108457" url="https://pl.wikipedia.org/wiki?curid=108457" title="Półelf">
Półelf

Półelf – potomek elfa i człowieka, występujący w mitologii nordyckiej oraz literaturze i grach fantasy.
Sagi nordyckie.
Zgodnie z Sagą o Thorsteinie, synu Wikinga w kraju położonym na północ od Norwegii znajdowało się królestwo Alfa Starego, nazywane Alfheim. Królestwo to leżało pomiędzy dwoma rzekami, które oddzielały Alfheim od dwóch innych królestw. Na południu władał król Gaut, a na północy król Raum. Nazwy rzek pochodziły od imienia Alf oraz imion królów władających ziemiami po drugiej stronie każdej z rzek, odpowiednio: Elf Gauta i Elf Rauma. Całe potomstwo króla Alfa nazywano spokrewnionymi z Elfami.
W islandzkiej sadze "Hrólfs saga kraka" legendarny duński król Helgi pewnego Jula został odwiedzony w swojego domku łowieckim przez szpetną istotę. Gdy pozwolił jej wejść do łóżka, ta przemieniła się w elfią kobietę, która podziękowała za zdjęcie klątwy i chciała odejść, jednak jej uroda spowodowała, że król nakazał jej pozostanie. Owocem tej nocy była Skuld, która wg omawianej sagi poślubiła potem Hjörvarðra, nakłoniła go do walk przeciwko swojemu przyrodniemu bratu, duńskiemu królowi Hrólfrowi, a po odniesionym zwycięstwie władała królestwem brata aż do śmierci poniesionej podczas ataku armii Vöggra.
Według Sagi o Dytryku z Berna (Þiðreks saga) jeden z jej bohaterów, Högni (odpowiednik Hagena w niemieckim eposie), został poczęty w wyniku aktu ludzkiej królowej z elfem. W sadze tej jest on nazywany elfem, który wygląda jak człowiek, lub synem elfa.
Literatura fantasy.
W noweli Lorda Dunsany'ego "Córka króla elfów", uważanej za jedno z najbardziej przełomowych i wpływowych dzieł literatury fantasy pierwszej połowy XX wieku, potomkiem człowieka i elfiej kobiety jest Orion. To odgrywająca istotną rolę w tej noweli postać, będąca synem Alverica, członka ludzkiego plemienia Erl, oraz elfiej księżniczki Lirazel.
W Legendarium Tolkiena półelfowie nie byli odrębną rasą. Valarowie zdecydowali, że potomkowie elfów i ludzi mogli wybrać do której z tych ras chcą należeć, a co za tym idzie, czy być nieśmiertelni. Półelfami byli między innymi Elrond i Elros, który, mimo że wybrał los człowieka, żył około pół tysiąca lat.
Gry.
W światach Dungeons &amp; Dragons, zwłaszcza Zapomnianych Krainach, ze względu na mieszaną krew trudno jest ustalić rzeczywisty wiek półelfa. Mogą żyć ponad 180 lat. Są przeważnie ciężsi od elfów, którzy są szczupli z natury, i lżejsi od ludzi. Ludzie traktują półelfów jak elfów, elfowie zaś mają ich za ludzi. Oczy półelfów zazwyczaj są zielone po elfich rodzicach, choć mogą dziedziczyć kolor po ludziach. Nie mają własnych krain, najczęściej zamieszkują w krainach ludzkich.

</doc>
<doc id="108459" url="https://pl.wikipedia.org/wiki?curid=108459" title="Droga hamowania">
Droga hamowania

Droga hamowania – odległość przebyta przez pojazd w czasie od uruchomienia hamulca pojazdu do całkowitego zatrzymania się na równej, poziomej drodze o dobrej nawierzchni. Aby wartości były porównywalne, często podaje się drogę hamowania z prędkości 100 km/h do całkowitego zatrzymania.
W przepisach dotyczących ruchu drogowego ( – Rozporządzenie Ministra Infrastruktury z dnia 31 grudnia 2002 r. w sprawie warunków technicznych pojazdów oraz zakresu ich niezbędnego wyposażenia) hamulce zasadnicze pojazdu uznaje się za sprawne, "Skuteczność hamowania określa się wskaźnikiem, który jest stosunkiem siły hamowania do siły wynikającej z dopuszczalnej masy całkowitej pojazdu lub stosunkiem opóźnienia hamowania (uzyskanego na drodze poziomej o nawierzchni twardej, suchej i czystej) do przyśpieszenia ziemskiego." – np. dla autobusu 45%.
Zależność drogi hamowania od prędkości można określić, przyrównując energię kinetyczną samochodu w chwili poprzedzającej hamowanie z pracą hamowania, którą określa się jako iloczyn siły hamowania i drogi hamowania. Praca "W" wykonana przez siłę tarcia równa jest zmianie energii kinetycznej "Ek" od wartości początkowej do zera
gdzie:
Przyjmując, że siła hamowania spełnia warunki siły tarcia, można zapisać
gdzie:
Ze wzorów tych można wyznaczyć drogę hamowania
Ze wzoru tego wynika, że droga hamowania jest proporcjonalna do kwadratu prędkości oraz zależy od opóźnienia samochodu podczas hamowania. Opóźnienie zależy głównie od warunków hamowania, a jego maksymalna wartość jest równa iloczynowi przyspieszenia ziemskiego i współczynnika tarcia opon o jezdnię, statycznego przy obracających się kołach lub kinetycznego przy zablokowanych kołach. Ze wzoru wynika również, że droga hamowania nie zależy od masy pojazdu, ale współczynnik tarcia częściowo zależy od siły nacisku. Poza tym nieprawidłowy rozkład masy w pojeździe prowadzi do nierównomiernego rozkładu nacisku kół na jezdnię, a nieprawidłowe wyregulowanie lub niesprawność hamulców prowadzi do nieodpowiedniego rozłożenia sił hamujących koła, skutkując kolejno:

</doc>
<doc id="108461" url="https://pl.wikipedia.org/wiki?curid=108461" title="Giovanni Pico della Mirandola">
Giovanni Pico della Mirandola

 
Giovanni Pico della Mirandola (ur. 24 lutego 1463 w Mirandoli w księstwie Ferrary, zm. 17 listopada 1494 we Florencji) – włoski polihistor: filozof, humanista, teolog, filolog, matematyk, astronom, przyrodnik, retor i poeta, przedstawiciel włoskiego Odrodzenia.
Życiorys.
Giovanni wywodził się z rodziny Piców z Mirandoli, władców niezależnego państewka uznających się za wasali ferraryjskich Estów. Ród Piców miał na terytorium Estów posiadłość Corbulę, a naturalna siostra Herkulesa I d’Este, Bianca Maria wyszła za mąż za stryja Giovanniego Galeotta. Picowie często bywali na ferraryjskim dworze. Giovanni przyszedł na świat w Mirandoli w 1463 roku jako syn Gianfresca Pica i Giulii Boiardo ze Scandiano. Studiował w Ferrarze, gdzie był uczniem Guarina z Werony. W Ferrarze też zaprzyjaźnił się z Titem Strozzim. Kazał też sobie przepisywać dzieła starożytnych pisarzy i wkrótce doszedł do mistrzostwa w językach klasycznych. Opanował biegle nie tylko grekę, ale również języki: chaldejski i hebrajski. Tito Strozzi mówił o nim, że nie było bieglejszego odeń uczonego w grece i łacinie i że nikt nie zgłębił lepiej praw przyrody i biegu gwiazd. Pico był mistrzem w matematyce, a mówiono o nim również, że nikt mu nie dorównał w oratorstwie. "Kto cię słyszał rozprawiającego o kwestiach teologii" – pisał do niego Strozzi – "zdaje się mieć przed sobą wytrawnego starca, a przecież zaledwie lekki zarost pokrywa twoje różowe policzki".
Giovanni należał do najprzystojniejszych ferraryjskich młodzieńców i z równą łatwością zdobywał znajomość nowych języków jak serca kobiet. Jego miłosne przygody zrodziły szereg poezji miłosnych. Pico, praktyczniejszy od przyjaciela, pisał je jednak nie po łacinie, ale po włosku, by być przez swe adoratorki zrozumianym. W późniejszych latach musiał się jednak wstydzić niegodnego humanisty postępowania czy nazbyt lubieżnej treści swoich elegii, spalił je bowiem, jak mówił: "religionis causa".
Z Ferrary przeniósł się do Bolonii, później do Paryża na zaproszenie tamtejszego uniwersytetu. Po osobliwej przygodzie miłosnej, ścigany za uwiedzenie i porwanie, osiadł w Perugii, gdzie oddał się studiom nad żydowską kabałą. Sprowadził sobie, w tajemnicy, uczonego w kabalistyce i za zamkniętymi drzwiami zgłębiał potępione przez Kościół nauki. Swoje poglądy na temat kabały zebrał potem w dziele "Conclusiones Cabalisticae". Osiadł wreszcie we Florencji, gdzie zaprzyjaźnił się z Wawrzyńcem Medyceuszem. Z Florencji rozesłał do znanych sobie wybitnych uczonych ówczesnych dziewięćset tez, których zamierzał bronić w Rzymie w 1486 roku, wyznaczając sobie za cel wykazanie jak można dokonać syntezy hellenizmu i judaizmu (przez który rozumiał kabałę) w system platońsko-chrześcijański. Wystąpieniem tym narobił sobie wielu nieprzyjaciół wśród uczonych, popadł w podejrzenie o herezję i wzbudził gniew papieża Innocentego VIII. Innocenty VIII kazał przestudiować zaproponowane tezy, siedem z nich uznano za nieortodoksyjne, a sześć za wątpliwe. Pico bronił się nadal. Wówczas rozgniewany papież potępił wszystkie tezy w całości. Młody uczony uciekł do Francji. Został jednak pochwycony w 1488 roku przez wysłanników papieskich i uwięziony w Vincennes. Na prośbę kilku włoskich książąt został uwolniony i uzyskał zgodę na osiedlenie się we Florencji. Wawrzyniec Wspaniały użyczył mu swojej willi w Fiesole. Na prośbę Pica niespokojnego o swą prawowierność sprowadził też do Florencji Savonarolę.
W Fiesole, gdzie przebywali również Poliziano i Ficino, Pico pisze traktat "Heptaplus", dotyczący struktury wszechświata, a zawierający jego przekonanie o głębokiej jedności doktryn filozoficznych. W traktacie "De ente et uno" z 1491 roku stara się pogodzić Arystotelesa z Platonem. Zagadnieniu temu poświęca również "De concordia Platonis et Aristotelis". W "De hominis dignitate" wychwala godność i wolność ludzką. Redaguje też długi, opublikowany pośmiertnie atak na doktryny astrologiczne, które przez jakiś czas go pociągały.
W ostatnich latach życia oddał się studiom teologicznym i żył odtąd jak zakonnik, częściowo w posiadłości Carbula w Ferraryjskim, częściowo w swojej willi Quarceto pod Fiesole. Zaczął się biczować, umartwiać postami, rozdawać majątek między ubogich, zamierzał też wstąpić do zakonu dominikanów i boso w habicie iść głosić słowo Boże. Zmarł w Quarceto 14 listopada 1494 roku, w trzydziestym pierwszym roku życia.
Poglądy i znaczenie.
Znał kilkanaście języków, co pozwoliło mu rozwijać zainteresowanie filozofią świata islamu oraz filozofią i magią żydowską. Mimo platońskiej atmosfery otaczającej jego życie i pisma, wielu badaczy (zwłaszcza współczesnych) podkreśla, że w samej jego myśli jest wiele lub nawet więcej wątków arystotelesowskich niż platońskich, powstałych dzięki łączności z arystotelizmem padewskim. Pozostawał w bliskich stosunkach z najwybitniejszymi uczonymi swoich czasów, zrzekł się księstwa Mirandoli, by móc całkowicie poświęcić się nauce, próbował zorganizować w Rzymie zjazd wszystkich uczonych. Pico był także bliskim przyjacielem Savonaroli – pod jego wpływem został na łożu śmierci dominikaninem, wcześniej rozdając swoje bogactwa.
Jego najbardziej znanym dziełem jest mowa "De hominis dignitate" ("O godności człowieka"), która została uznana za manifest humanizmu. Przypisuje się mu stworzenie pojęcia „osobowości”, a także stwierdzenie, że nauka może uznać za prawdziwe tylko to, co można sprawdzić i zademonstrować. Autor pojęcia "homo faber" i sławnej sentencji "każdy jest kowalem swojego losu", która jasno pokazuje, że renesansowego elitarystycznego pojęcia godności człowieka, która promuje rozwój indywidualny, nie należy mylić z naturalistyczną koncepcją Oświecenia, przyznającą jednakową godność każdemu. Koncepcja "homo faber" poprzez myśl Burckhardta wywarła duży wpływ na idee pozytywizmu, a szczególnie na koncepcję "nadczłowieka" Nietzschego.
Pracując nad próbą pogodzenia platonizmu z arystotelizmem, powziął pomysł zorganizowania światowego zjazdu filozofów. Wierzył, że taki zjazd pozwoliłby na wypracowanie wspólnego stanowiska uczonych i stworzenia jednej, uniwersalnej filozofii. Mową wprowadzającą miał być właśnie traktat "O godności człowieka". Niestety zjazd się nie odbył, gdyż Pico popadł w konflikt z Kościołem (papież odmówił zgody na zgromadzenie). Musiało się tak stać, gdyż Pico w swym tekście przedstawia człowieka jako istotę autonomiczną, niezależną od Boga. Twierdzi, że ludzka natura jest nieokreślona – każdy ma potencję (możliwość) stania się kim zechce; człowiek sam określa swój los poprzez swoje działanie, a wszystko co żyje posiada naturę warunkującą działanie – jedynie ludzka natura jest wolna.
Pico przedstawia także trójczłonową koncepcję drogi człowieka do doskonałości, obejmującą:
Śmierć.
Mirandola zmarł w wieku 31 lat i już jego współcześni podejrzewali otrucie. Badania szkieletu, przeprowadzone przy zastosowaniu technologii biomolekularnej, tomografii komputerowej oraz analiz DNA potwierdziły tę tezę. W kościach znaleziono arszenik, a także duże ilości ołowiu i rtęci. Prawdopodobnie zabójstwo zlecił Piero II de’ Medici, syn i następca zmarłego w 1492 roku Lorenzo de’ Medici. Piero wydał na Mirandolę wyrok śmierci, ponieważ ten zaprzyjaźnił się z dominikaninem Girolamem Savonarolą. Ten ostatni, zaproszony przez Pica do Florencji, piętnował w swych kazaniach dynastię Medyceuszy, ponadto wzywał obywateli do niszczenia dzieł „bezbożnych” artystów.

</doc>
<doc id="108464" url="https://pl.wikipedia.org/wiki?curid=108464" title="Liga Narodowa">
Liga Narodowa

Liga Narodowa – tajna trójzaborowa organizacja polityczna działająca w latach 1893–1928, będąca ośrodkiem dyspozycyjnym ruchu narodowo-demokratycznego.
Historia.
Początki (okres „mgławicowy” endecji).
W latach 1886–1893 wśród polskiej inteligencji demokratycznej dyskutowano o społeczeństwie polskim, jego przyszłości i modernizacji. Ścierały się postawy epigonów romantyzmu i przedstawicieli pozytywizmu. Tym, co było wspólnym mianownikiem dla tak różnorodnych środowisk były: demokratyzm i pragnienie modernizacji narodu. Szczególną rolę wartości te odgrywały w środowisku publicystów "Głosu", wśród których byli: Jan Ludwik Popławski, Aleksander Więckowski, Józef Hłasko, Józef Karol Potocki, Wacław Nałkowski, Ludwik Krzywicki, a później także Roman Dmowski, Władysław Reymont, Kazimierz Przerwa-Tetmajer, Jan Kasprowicz i Stefan Żeromski. Politycznie ludzie ci byli zróżnicowani, ale – prócz demokratyzmu – łączyło ich pragnienie emancypacji chłopów, robotników i kobiet, co podkreślało postępowość tego środowiska. Do podobnych wartości odwoływała się redakcja "Przeglądu Społecznego", który wydawał Bolesław Wysłouch, a z którym współpracowali: Bolesław Limanowski, Zygmunt Balicki, Kazimierz Dłuski, Zygmunt Heryng, Erazm Kobylański, Aleksander Zawadzki, Józef Uziębło. Środowisko to wpłynęło na powstanie ruchu ludowego. W tym okresie te bardzo różnorodne środowiska łączyła powstała w 1887 Liga Polska.
Powstanie Ligi Narodowej.
Po przejęciu kierownictwa w Lidze Polskiej przez działaczy skupionych wokół Romana Dmowskiego i utworzeniu w jej miejsce 1 kwietnia 1893 Ligi Narodowej – to właśnie ta nowa struktura stała się podstawą funkcjonowania nowego obozu politycznego – Narodowej Demokracji.
W 1894 roku z okazji setnej rocznicy insurekcji kościuszkowskiej Liga Narodowa zorganizowała szereg manifestacji w całym kraju. Po nabożeństwie w archikatedrze warszawskiej 17 kwietnia kilka tysięcy osób udało się pod dom Jana Kilińskiego. Demonstracja ta pociągnęła za sobą liczne aresztowania, w więzieniu znalazła się m.in. prawie cała redakcja "Głosu".
W konspiracji kierowana z zaboru austriackiego przez Romana Dmowskiego, przedstawiciela skrzydła narodowego. Jej celem było kształtowanie nowoczesnego narodu polskiego – silnego, gotowego oprzeć się innym narodom i realizującego własną misję dziejową. Charakteryzowało ją dążenie do utworzenia jednolitego narodowo państwa. Liga negowała walkę klasową. Za zagrożenie uważała działalność mniejszości narodowych. Piętnowała ucisk władz rosyjskich, krytykowała obóz ugodowców za ich lojalizm wobec Rosji. Jej działacze odzyskanie niepodległości pojmowali jako cel dalekosiężny. Organizacja ta wydawała we Lwowie „Przegląd Wszechpolski”.
Jej przedstawiciele wzięli udział w konferencji partii opozycyjnych i rewolucyjnych Rosji w Paryżu w 1904 roku.
W latach 1908–1911 z powodu prorosyjskiego kursu Dmowskiego dochodzi do rozłamów (tzw. Fronda i Secesja).
Dokładna data rozwiązania Ligi nie jest znana. Według wspomnień Stanisława Kozickiego miało to miejsce w 1927 roku, według relacji Romana Dmowskiego w kwietniu 1928 roku. Rozwiązana organizacja została zastąpiona nowym tajnym stowarzyszeniem o nazwie „Straż”.

</doc>
<doc id="108465" url="https://pl.wikipedia.org/wiki?curid=108465" title="Lough Neagh">
Lough Neagh

Lough Neagh (wym. ; irl. "Loch nEathach", wym. , rzadziej: "Loch nEachach") – jezioro w Irlandii Północnej, na zachód od Belfastu. Jest to największe jezioro Wysp Brytyjskich. 
Dane.
Brzegi płaskie, zabagnione, kilka wysp. Zbiornik zasilany wodami rzek Blackwater, Ballinderry, Bann (górny bieg) i innych; wypływa z niego rzeka Bann (dolny bieg).
Miejsce występowania licznych kolonii ptaków wodnych.

</doc>
<doc id="108470" url="https://pl.wikipedia.org/wiki?curid=108470" title="Wacław żagański">
Wacław żagański

Wacław żagański (ur. 1420–1434, zm. 29 kwietnia 1488 we Wrocławiu) – książę żagański w latach 1439–1449, sprawujący władzę wspólnie z braćmi i matką; w latach 1449–1472 książę na Przewozie wraz z młodszym bratem; w 1476 zrzekł się praw do Głogowa.
Życiorys.
Pochodzenie.
Wacław był trzecim pod względem starszeństwa synem księcia żagańskiego Jana I i Scholastyki, córki elektora saskiego Rudolfa III. Urodził się po roku 1420, a przed 1434. W chwili zgonu ojca mógł być niepełnoletni, jednak tylko młodszego od niego brata, urodzonego w 1435 roku, określono w źródłach współczesnych jako chłopca pozostającego pod opieką matki i braci, co sugeruje większą różnicę wieku między nimi. Imię otrzymał być może na cześć stryja, księcia krośnieńskiego i świebodzińskiego Wacława. Miał trzech braci i sześć sióstr.
Panowanie.
Od 1439 po śmierci ojca wraz z braćmi Baltazarem, Rudolfem i Janem oraz matką współrządził księstwem żagańskim. W 1449 roku, w wyniku podziału, otrzymał razem z Janem Przewóz wraz z przyległościami. Z uwagi na możliwe ograniczenie umysłowe nie uczestniczył w życiu politycznym i nigdy się nie ożenił. Faktyczną władzę w księstwie przewoskim sprawował jego młodszy brat, który miał obowiązek zapewnić mu utrzymanie.
Jeszcze przed podziałem ojcowizny bracia niedzielni zmagali się z problemami finansowymi z racji niewielkich dochodów przynoszonych przez księstwo żagańskie, które nasiliły się po podziale terytorium. Wacław żył niezwykle skromnie, otrzymując od braci Baltazara i Jana 28 srebrnych groszy na dzienne wydatki. Nie posiadał dworu, zadowalając się tylko jednym służącym i stołując u mieszczan żagańskich.
Zrzeczenie się władztwa terytorialnego.
Kiedy Jan sprzedał księstwo żagańskie, Przewóz i Nowogród Bobrzański kuzynom, władcom Saksonii Ernestowi i Albrechtowi, Wacław otrzymał 2100 florenów węgierskich z tytułu renty, która była mu wypłacana przez nowych władców Żagania po zrzeczeniu się przez niego praw do księstwa, co nastąpiło 27 grudnia 1472. 
W 1476 roku, po śmierci krewnego Henryka XI, zrzekł się pretensji do księstwa głogowskiego za sumę 400 guldenów.
Pobyt we Wrocławiu.
Po zrzeczeniu się władzy w księstwie Wacław przeniósł się do Wrocławia, gdzie żył jak zwykły mieszczanin, być może z trzema niezamężnymi siostrami Barbarą, Scholastyką i Agnieszką. Czynnie uczestniczył w życiu religijnym miasta, Wstąpił do bractwa przy kościele św. Barbary. W roku 1478 roku sporządził testament, w którym zapisał swój majątek na budowę i wyposażenie kościoła św. Barbary.
Pochówek.
Po śmierci, która nastąpiła 29 kwietnia 1488 roku, znalazł miejsce spoczynku w świątyni, którą wspierał – kościele św. Barbary. Książę pragnął być pochowany na przykościelnym cmentarzu, co było wyrazem jego pokory, jednak wykonawcy testamentu nie wyrazili na to zgody. Ostatecznie, wybierając wyjście kompromisowe, zwłoki Wacława złożono w południowym przedsionku świątyni w kruchcie, co nadal było niegodnym pochówkiem.

</doc>
<doc id="108471" url="https://pl.wikipedia.org/wiki?curid=108471" title="Technika śledcza">
Technika śledcza

Technika śledcza, technika kryminalistyczna – dział kryminalistyki, zajmujący się opracowywaniem metod oraz szukaniu nowych środków wykorzystywanych w walce z przestępczością. Składa się ona z następujących działów:
Np. fonoskopia powstała tuż po masowym zastosowaniu w życiu codziennym magnetycznego zapisu dźwięku (magnetofon). W Polsce fonoskopia rozwinęła się dopiero w drugiej połowie lat 80. XX wieku.
Celem techniki śledczej jest ustalenie sprawcy przestępstwa lub metody, narzędzia przez niego zastosowanego, albo jeśli to niemożliwe, potwierdzenie, że przestępstwo miało miejsce (zabezpieczono czyste dyplomy ukończenia studiów i potwierdzono, że są wydrukowane przez fałszerzy).

</doc>
<doc id="108473" url="https://pl.wikipedia.org/wiki?curid=108473" title="IPN">
IPN



</doc>
<doc id="108474" url="https://pl.wikipedia.org/wiki?curid=108474" title="Fonoskopia">
Fonoskopia

Fonoskopia (z gr. "phone" – dźwięk, "skopeo" – patrzę) – technika śledcza mająca na celu zbadanie autentyczności nagrania, odtworzenie i spisanie treści rozmowy, identyfikację mówcy na podstawie analizy mowy. Do jej zadań należy także korekcja nagrań, mająca na celu poprawienie wyrazistości i zrozumiałości mowy. W Polsce stosowana od początku lat 60. Pierwsza pracownia fonoskopii powstała w Zakładzie Kryminalistyki Komendy Głównej MO. Pierwsze publikacje z fonoskopii w "Problemach Kryminalistyki", mające praktyczne znaczenie w uprawianiu tej dziedziny kryminalistyki, wyszły spod pióra Stanisława Błasikiewicza i Wiesława Bednarczyka, ekspertów ZK KGMO.
W połowie lat 60. na uniwersytecie im. Humboldtów w Berlinie Ch. Koristka rozpoczął badania dotyczące identyfikacji osób na podstawie głosu utrwalonego na taśmie magnetofonowej. Nowa dziedzina wiedzy została wówczas nazwana "akustyką kryminalistyczną". Do tej pory możemy spotkać się często z tą nazwą (np. w zagranicznych artykułach). Zaznaczyć trzeba jednak, iż początki prób identyfikacji na podstawie dźwięku sięgają II wojny światowej, kiedy to pod uwagę brano rozpoznawanie głosu osób używających niemieckich wojskowych linii komunikacyjnych.
Wraz z rozwojem technicznym pojawiło się coraz więcej sposobów wzajemnej komunikacji, oraz jej zarejestrowania. Podstawowe rodzaje nagrań jakimi zajmuje się fonoskopia to:
Polskie sądownictwo jako jedne z pierwszych na świecie (już w 1960 roku) dopuściło jako dowód w sprawie zapis fonoskopijny (było to nagranie magnetofonowe).
Zapis dźwięku może w sprawie sądowej pełnić różne funkcje. I tak może być:
Kiedy już ekspert od fonoskopii otrzyma nagranie, przeważnie zaczyna od zrobienia jego kopii. Może też:
W pewnych sytuacjach możliwe jest także:
Podczas zapisu, zmianie ulegają niektóre cechy fizyczne nośnika: mechaniczne, magnetyczne lub optyczne. Mechaniczne zmiany są zazwyczaj nieodwracalne. Dźwięk może zyskać formę sygnału cyfrowego lub analogowego. Najczęściej spotykane nośniki analogowe to:
Jeśli chodzi o zapis cyfrowy, to ekspertom trafiają w ręce:
Oczywistą rzeczą jest, że kiedy taki nośnik trafia w ręce fachowców, to pierwszą czynnością jest po prostu odsłuchanie co na nim zapisano. Przyjmuje się, że czas potrzebny do odsłuchania 1 minuty nagrania dobrej jakości wynosi ok. 1 godzinę, a jeśli nagranie jest złej jakości, to może się on wydłużyć nawet do 3 godzin. Po pierwszym odtworzeniu nagrania eksperci są w stanie ustalić takie dane techniczne zapisu jak: rodzaj dźwięku i jego nośnika, prędkość zapisu i jego częstotliwość, szum i charakter zakłóceń, oraz długość nagrania.
Po odsłuchaniu wykonywana jest kopia nagrania przeznaczona do dalszego opracowywania. Kopia taka wykonywana jest w laboratorium, przy użyciu specjalistycznego sprzętu, tak aby nie utracić nic z utrwalonej informacji. Jeśli istnieje potrzeba, można wykonać korekcję nagrania poprzez np. minimalizację zakłóceń, korektę prędkości przesuwu taśmy, korektę położenia i skosu głowicy magnetofonu, kompresję i dekompresję sygnału itd.
Aby sąd uznał nagranie za dowód konieczne jest wykazanie jego autentyczności. Badanie autentyczności nagrania polega na ocenie integralności zapisu całego zdarzenia (np. rozmowy) przy uwzględnieniu takich zjawisk zachodzących w trakcie nagrania, na które potencjalny fałszerz nie mógł mieć wpływu.
W tym celu bada się m.in.: treść rozmowy, linię intonacyjną zarejestrowanych słów, fraz, zdań oraz bada się ciągłość sygnałów wynikającą z psychofizjologicznego procesu mówienia, kontekstu sytuacyjnego, warunków akustycznych, oraz jakości urządzeń rejestrujących (a w pewnych przypadkach także przekazujących dźwięk). Po wykonaniu badania autentyczności zapisu można odpowiedzieć na następujące pytania:
Niektóre cyfrowe rejestratory rozmów posiadają informację o powstaniu nagrania zaszytą w nagłówku pliku. W przeciwnym razie stuprocentowe potwierdzenie autentyczności nagrania cyfrowego nie jest właściwie możliwe.
Jeśli istnieje pewność, że nagranie jest autentyczne, można przystąpić do dalszych badań, w tym do identyfikacji osób biorących udział w nagraniu.
Identyfikacja osób jest jednym z najbardziej skomplikowanych problemów związanych z analizą fonoskopijna. Przedmiotem badania jest mowa ludzka. W Polsce stosowana jest sprawdzona metoda nazwana metodą językowo-pomiarową. Została ona opracowana już w 1965 r. na podstawie zarówno badań teoretyczno – eksperymentalnych, jak i analizy nagrań gromadzonych w praktyce śledczej. Polega ona na badaniu ogółu indywidualnych cech mowy, takich jak np.:
oraz na ocenie parametrów mierzalnych (m.in. częstotliwości podstawowej, wysokości tonów, energii sygnału mowy). Uwzględniane są więc wszystkie zjawiska psychofizyczne zachodzące w procesie mówienia, a nie tylko fizyczne właściwości samego dźwięku. Metoda ta pozwala nie tylko ustalić czy dany tekst mówi określona osoba, ale również, czy przypadkiem nie czyta z kartki lub nie cytuje wyuczonego tekstu.
Oczywiście aby zidentyfikować jednoznacznie "oratora", należy dysponować odpowiednim materiałem porównawczym. Najtrudniejsze jest porównywanie materiału, gdy nagranie dowodowe zostało wykonane w stanie silnego wzburzenia emocjonalnego osoby mówiącej. Generalnie obowiązuje zasada, że im mniej nagrania dowodowego, tym więcej należy uzyskać materiału porównawczego.
Innym podejściem do problemu identyfikacji (stosowanym między innymi w USA, Japonii, Arabii Saudyjskiej, Maroku, Iranie, RPA i UE) jest skupienie się na identyfikacji fizycznych parametrów głosu osoby mówiącej, z całkowitym pominięciem strony językowej wypowiedzi.
Metodzie opracowanej przez L. G. Kerstę nadano nazwę voiceprint. Opiera się to na założeniu, iż indywidualna budowa narządów mowy człowieka jest tak charakterystyczna, że jednoznacznie determinuje parametry dźwięków przez niego wydawanych. Stąd wizualizowanie dźwięku (zbudowanie tzw. sonogramu) pozwala uzyskać jego indywidualna charakterystykę oraz w dużym stopniu uniezależnić opinię od subiektywnych wrażeń eksperta. Identyfikacji dokonuje komputer. Kontrowersję wzbudza założenie, iż głos człowieka nie zmienia się na przestrzeni czasu i jest cały czas taki sam. A więc nie mogą wpłynąć na niego takie czynniki jak wiek, zmiany anatomiczne, kontekst, wpływ leków, narkotyków lub używek, stan emocjonalny itd. Teza ta jest ostatnio mocno krytykowana.
Współczesne metody, oprócz odpowiedzi na pytanie: kto mówił, pozwalają czasem odpowiedzieć również na pytanie: gdzie mówił. Bada się tu fragmenty nagrania związane z akustyką wnętrz, np.:

</doc>
<doc id="108475" url="https://pl.wikipedia.org/wiki?curid=108475" title="Nowicjuszka">
Nowicjuszka



</doc>
<doc id="108478" url="https://pl.wikipedia.org/wiki?curid=108478" title="Nowicjusz">
Nowicjusz

Nowicjusz – w Kościele katolickim osoba odbywająca nowicjat w zakonie, czyli przygotowująca się do złożenia stosownych ślubów, poddająca się procesom: sprawdzenia swojego powołania i formacji duchowej.
Nowicjuszem nazywa się również osobę nową w jakimś środowisku lub początkującą w jakimś zawodzie.

</doc>
<doc id="108481" url="https://pl.wikipedia.org/wiki?curid=108481" title="Jezioro Onega">
Jezioro Onega



</doc>
<doc id="108484" url="https://pl.wikipedia.org/wiki?curid=108484" title="Edie Falco">
Edie Falco

Edith Falco (ur. 5 lipca 1963 w Nowym Jorku) – amerykańska aktorka telewizyjna, filmowa i teatralna, trzykrotna laureatka nagrody Emmy. Zasłynęła dzięki roli Carmeli Soprano, żony Tony’ego Soprano w serialu "Rodzina Soprano".
Życiorys.
Falco urodziła się na Brooklinie w Nowym Jorku. Jej ojciec, Frank Falco, był artystą, który pracował jako rzeźbiarz, a matka, Judith Anderson, była aktorką szwedzkiego pochodzenia. Ma trójkę rodzeństwa – Josepha, Paula i Ruth. Dorastała w Northport na Long Island, kończąc szkołę Northport High School w 1981 roku po tym jak zagrała rolę Elizy Doolittle w produkcji "My Fair Lady". Studiowała na Uniwersytecie w Nowym Jorku z aktorami, Stanleyem Tucci i Vingiem Rhames z którym nadal się przyjaźni.
Jej pierwszą większą rolą było wystąpienie w 1994 roku w filmie Woody’ego Allena "Strzały na Broadwayu". Powodem dla którego dostała tę rolę była znajomość z czasów studenckich z Erikiem Mendelsohnem, który był w tym czasie asystentem w ekipie Allena.
Falco jest jedną z trzech aktorek, które otrzymały w jednym roku Złoty Glob, nagrodę Emmy oraz SAG Award. Nagrody przyznano jej za rolę w serialu telewizyjnym "Rodzina Soprano", w którym zagrała rolę Carmeli Soprano żony Tony’ego. Zagrała także w "Prawo i porządek" i "". W czasie swojej dotychczasowej kariery otrzymała 3 nagrody Emmy, dwa Złote Globy i trzy nagrody SAG.
Zagrała także w filmach "Trust", "Cop Land", "Zagubione serca", "Miasto słońca", za który otrzymała nagrodę Krytyków filmowych z Los Angeles za najlepszą rolę drugoplanową. Zagrała także w filmie "Kolor zbrodni"
Na Broadwayu wystąpiła m.in. w sztukach "Side Man" oraz "Frankie and Johnny in the Claire de Lune".

</doc>
<doc id="108485" url="https://pl.wikipedia.org/wiki?curid=108485" title="Leśnica (gmina)">
Leśnica (gmina)

Leśnica () – gmina miejsko-wiejska w województwie opolskim, w powiecie strzeleckim. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy.
Siedziba gminy to Leśnica.
Według danych z 31.12.2017 roku gminę zamieszkiwało 7 751 osób.
Struktura powierzchni.
Według danych z roku 2002 gmina Leśnica ma obszar 94,63 km², w tym:
Gmina stanowi 12,71% powierzchni powiatu.
Demografia.
Dane z 31 grudnia 2017 roku 
Sąsiednie gminy.
Kędzierzyn-Koźle, Strzelce Opolskie, Ujazd, Zdzieszowice

</doc>
<doc id="108486" url="https://pl.wikipedia.org/wiki?curid=108486" title="Jezioro Ładoga">
Jezioro Ładoga



</doc>
<doc id="108488" url="https://pl.wikipedia.org/wiki?curid=108488" title="Kostnoszkieletowe">
Kostnoszkieletowe



</doc>
<doc id="108489" url="https://pl.wikipedia.org/wiki?curid=108489" title="Taśma">
Taśma

Taśma to ogólne określenie wyrobów wykonanych z dowolnego elastycznego bądź sprężystego materiału, które mają charakterystyczny kształt – są cienkie i wąskie ale długie. Taśmę przechowuje się najczęściej w postaci zwiniętej na szpuli lub bębnie.

</doc>
<doc id="108490" url="https://pl.wikipedia.org/wiki?curid=108490" title="Technika kryminalistyczna">
Technika kryminalistyczna



</doc>
<doc id="108492" url="https://pl.wikipedia.org/wiki?curid=108492" title="Powiat strzelecki">
Powiat strzelecki

Powiat strzelecki – powiat w Polsce, we wschodniej części województwa opolskiego, utworzony w 1999 roku w ramach reformy administracyjnej. Jego siedzibą jest miasto Strzelce Opolskie.
W skład powiatu wchodzą:
Według danych z 31 grudnia 2019 roku powiat zamieszkiwało 74 300 osób. Natomiast według danych z 30 czerwca 2020 roku powiat zamieszkiwało 74 171 osób.
Położenie.
Historycznie teren powiatu leży na Górnym Śląsku.

</doc>
<doc id="108496" url="https://pl.wikipedia.org/wiki?curid=108496" title="Marian Jurczyk">
Marian Jurczyk

Marian Jurczyk (ur. 16 października 1935 w Karczewicach, zm. 30 grudnia 2014 w Szczecinie) – polski związkowiec i polityk, działacz opozycji w okresie PRL, senator IV kadencji, prezydent Szczecina w latach 1998–2000 oraz 2002–2006.
Życiorys.
Polska Rzeczpospolita Ludowa.
Absolwent technikum ekonomicznego, które ukończył zaocznie w latach 50. W latach 1950-1952 był pracownikiem Częstochowskich Zakładów Przemysłu Lniarskiego Stradom. Od 1952 do 1954 pracował przy budowie Huty Częstochowa. Od 1954 był zatrudniony w Stoczni Szczecińskiej im. Adolfa Warskiego. W grudniu 1970 brał udział w protestach robotniczych. W sierpniu 1980 stanął na czele Międzyzakładowego Komitetu Strajkowego w Szczecinie. Był sygnatariuszem porozumień sierpniowych. Kierował następnie Międzyzakładową Komisją Robotniczą „S”, a w 1981 objął stanowisko przewodniczącego zarządu Regionu Pomorze Zachodnie NSZZ „Solidarność”. Był delegatem na I KZD w Gdańsku, wszedł w skład komisji krajowej związku.
Po wprowadzeniu stanu wojennego internowano go na okres od 13 grudnia 1981 do 18 listopada 1982. Przebywał w ośrodkach odosobnienia m.in. w Goleniowie. Pod koniec 1982 tymczasowo aresztowany i oskarżony o przygotowania do obalenia ustroju PRL.
W tym samym roku jego synowa Dorota zginęła tragicznie, wyskakując z okna kamienicy w Szczecinie. Po uzyskaniu informacji o śmierci żony tego samego dnia z innego budynku wyskoczył jej mąż Adam, będący synem Mariana Jurczyka, również ponosząc śmierć. Część osób, wśród nich również Marian Jurczyk, podejrzewa, że w ich śmierć byli bezpośrednio zamieszani funkcjonariusze Służby Bezpieczeństwa. Pogrzeb pary przerodził się w antyrządową demonstrację, w trakcie której doszło do walk z oddziałami ZOMO. W 2007 Instytut Pamięci Narodowej zakończył badanie tej sprawy, umarzając postępowanie wobec stwierdzenia braku dowodów potwierdzających tezę, iż były to zabójstwa polityczne.
Marian Jurczyk został zwolniony w związku z ogłoszoną amnestią w 1984. Dwa lata później przeszedł na rentę. Wszedł w skład Grupy Roboczej Komisji Krajowej NSZZ „Solidarność”, opozycyjnej wobec podziemnych władz związku związanych z Lechem Wałęsą.
III Rzeczpospolita.
Zadeklarował się jako przeciwnik porozumień Okrągłego Stołu. Założył następnie własny związek zawodowy pod nazwą „Solidarność 80”, kierował nim (a później jednym z odłamów) przez około dziesięć lat.
W wyborach parlamentarnych w 1997 jako kandydat niezależny uzyskał mandat senatora IV kadencji z województwa szczecińskiego, uzyskując 124 897 głosów. W kolejnym roku zorganizował własne ugrupowanie pod nazwą Niezależny Ruch Społeczny, który wszedł w skład prawicowego bloku Ruch Patriotyczny Ojczyzna. Z ramienia RPO uzyskał mandat radnego sejmiku zachodniopomorskiego I kadencji, z którego zrezygnował, kiedy to 18 listopada 1998 został wybrany przez radę miasta na urząd prezydenta Szczecina.
31 grudnia tego samego roku, tuż po objęciu stanowiska, zerwał umowę dotyczącą budowy hipermarketu na Pomorzanach, którą poprzedni zarząd miasta podpisał kilka miesięcy wcześniej z niemiecką spółką Euroinvest Saller. Deweloper ten w postępowaniu cywilnym uzyskał później zasądzenie od miasta na swoją rzecz zwrotu wpłaconego uprzednio zadatku w kwocie 5 mln zł wraz z odsetkami. W 2005 Marianowi Jurczykowi i pozostałym sześciu członkom zarządu miasta w związku z powyższą decyzją i jej konsekwencjami prokurator przedstawił zarzut niedopełnienia obowiązków i narażenia miasta na znaczne straty materialne. 5 lipca 2007 Sąd Rejonowy w Szczecinie skazał Mariana Jurczyka oraz Dariusza Wieczorka (byłego wiceprezydenta ds. rozwoju gospodarczego z SLD) na kary po dwa lata pozbawienia wolności z warunkowym zawieszeniem ich wykonania na pięcioletnie okresy próby. Sąd ten orzekł także grzywny, zakazy zajmowania określonych stanowisk w administracji publicznej oraz zobowiązanie do naprawienia szkody. W 2008 sąd odwoławczy, uwzględniając m.in. apelację prokuratora od wyroku co do uniewinnienia pozostałych członków zarządu miasta, uchylił w całości orzeczenie sądu I instancji, przekazując sprawę do ponownego rozpoznania. W grudniu 2009 ponownie rozpatrujący tę sprawę sąd uniewinnił Mariana Jurczyka i członków zarząd miasta od stawianych im zarzutów.
Ze stanowiska prezydenta Szczecina Marian Jurczyk zrezygnował 24 stycznia 2000 po decyzji Trybunału Konstytucyjnego, który stwierdził, iż funkcji prezydenta miasta na prawach powiatu nie można łączyć z mandatem senatorskim.
W marcu tego samego roku sąd lustracyjny drugiej instancji na wniosek rzecznika interesu publicznego prawomocnie uznał go za tzw. kłamcę lustracyjnego, co doprowadziło do utraty przez niego mandatu senatora (jego mandat senatorski wygasł 24 marca 2000). Sąd ten stwierdził, że Marian Jurczyk zataił fakt zmuszenia go w 1977 przez funkcjonariuszy SB groźbą pozbawienia życia do współpracy, a okoliczności jej nawiązania nie zwalniały z obowiązku złożenia oświadczenia lustracyjnego odmiennej treści. Sąd Najwyższy, uwzględniając złożoną kasację, uchylił jednak ten wyrok. Po ponownym rozpoznaniu sprawy w 2001 Marian Jurczyk został ponownie w obu instancjach uznany za kłamcę lustracyjnego. W 2002 w ramach postępowania kasacyjnego Sąd Najwyższy uchylił jednak prawomocne orzeczenie sądu lustracyjnego i orzekł, że jego oświadczenie lustracyjne było prawdziwe, gdyż współpraca z SB nie miała charakteru tajnego, a przekazywane informacje były pozbawione wartości operacyjnej, a ponadto sama SB oceniała tę współpracę jako mało przydatną m.in. z powodu braku lojalności.
Przed wyborami parlamentarnymi w 2001 wspierał Samoobronę RP, zostając członkiem sztabu wyborczego tej partii. W wyborach samorządowych w 2002 Marian Jurczyk ubiegał się ponownie o stanowisko prezydenta miasta Szczecina. W I turze uzyskał 27,81% głosów, zaś w II turze otrzymał 53,43% poparcia, pokonując kandydata koalicji SLD-UP Edmunda Runowicza i wygrywając tym samym wybory.
23 maja 2004 przeprowadzono referendum w sprawie jego odwołania z zajmowanego urzędu. W głosowaniu 94% biorących udział poparło ten postulat, jednak referendum okazało się nieważne z powodu zbyt niskiej frekwencji (która wyniosła 19%).
W wyborach samorządowych w 2006 Marian Jurczyk bez powodzenia ubiegał się o reelekcję. W I turze zajął 4. miejsce z poparciem 4013 wyborców (2,94%). 4 grudnia tegoż roku zakończył urzędowanie, po czym wycofał się z życia publicznego.
Zmarł 30 grudnia 2014 na skutek choroby nowotworowej w szpitalu przy ul. Arkońskiej w Szczecinie. Pogrzeb Mariana Jurczyka odbył się 3 stycznia 2015 w Szczecinie. Został pochowany na Cmentarzu Centralnym w Szczecinie.
Odznaczenia.
W 1990 został odznaczony przez prezydenta RP na uchodźstwie Ryszarda Kaczorowskiego Krzyżem Kawalerskim Orderu Odrodzenia Polski. Prezydent Bronisław Komorowski nadał mu pośmiertnie Krzyż Komandorski tego orderu. W 2014 otrzymał Medal za Zasługi dla Miasta Szczecina.

</doc>
<doc id="108497" url="https://pl.wikipedia.org/wiki?curid=108497" title="Kallisto (mitologia)">
Kallisto (mitologia)

Kallisto (gr. Kallistṓ, łac. Callisto) – w mitologii greckiej nimfa leśna; towarzyszka bogini Artemidy, matka Arkasa eponima Arkadyjczyków, po śmierci zamieniona w gwiazdozbiór Wielkiej Niedźwiedzicy.
Kallisto wedle jednych autorów była nimfą leśną, wedle innych córką króla Arkadii Lykaona albo jego syna Nykteusa. Należała do boskiego orszaku Artemidy i razem z towarzyszkami pędziła życie w górach, polując. Jej imię pochodzi od gr. "kalliste" oznaczającego „najpiękniejsza”. I rzeczywiście była bardzo ładna. Jej urokowi uległ sam Zeus i podstępnie zbliżył się do niej. Przybrał kształt Artemidy. Kiedy Kallisto przytuliła „Artemidę” Zeus wrócił do swojej postaci i nie wypuścił dziewczyny z objęć. Inni podają, że Zeus dokonał tego pod postacią Apollona, brata Artemidy. Jeszcze inni utrzymują, że tym, który uwiódł Kallisto był bożek Pan. Pewnego dnia, Artemida wraz z towarzyszkami postanowiła się wykąpać, Kallisto musiała zrzucić szaty i jej ciąża została zdemaskowana. Rozgniewana Artemida przepędziła dziewczynę i przemieniła ją w niedźwiedzia. Inni mówią, że przemianę tę spowodowała Hera zazdrosna o swego męża, Zeusa, albo że to sam Zeus obawiając się o los dziewczyny, narażonej na zemstę jego małżonki, ukrył ją w ten sposób. Kallisto urodziła syna Arkasa, a niektórzy mitografowie utrzymują, że również bożka Pana. Hera odkryła w końcu Kallisto i namówiła Artemidę, żeby zabiła ją strzałą z łuku. Możliwe też, że Artemida sama zabiła Kallisto, by ukarać ją za utratę dziewictwa. Zeus przeniósł ją wtedy na nieboskłon zmieniając nieszczęsną w gwiazdozbiór Wielkiej Niedźwiedzicy.
W innej wersji mitu okoliczności jej śmierci przedstawiane są następująco. Pewnego dnia Arkas, będąc już królem Arkadii, wyruszył na polowanie. W lesie dostrzegła go niedźwiedzica – jego matka. Od razu rozpoznała syna i chciała do niego podejść. Arkas jednak nie poznał matki. Ruszył za nią w pościg. Zwierzę schroniło się w świątyni Zeusa "Lykyjskiego". Arkas wtargnął za nim do świętego okręgu. Prawo skazywało każdego, kto naruszył świętość okręgu świątynnego na karę śmierci. Zeus zlitował się jednak nad „przestępcami” i przeniósł matkę i syna na niebo jako konstelacje Wielkiej Niedźwiedzicy i jej Strażnika (Arkturus).
Imieniem nimfy został nazwany jeden z księżyców Jowisza – Kallisto.

</doc>
<doc id="108499" url="https://pl.wikipedia.org/wiki?curid=108499" title="Czesław Kaczmarek">
Czesław Kaczmarek

Czesław Kaczmarek (ur. 16 kwietnia 1895 w Lisewie Małym, zm. 26 sierpnia 1963 w Lublinie) – polski duchowny rzymskokatolicki, biskup diecezjalny kielecki w latach 1938–1963.
Życiorys.
Młodość i wykształcenie.
Urodził się 16 kwietnia 1895 w Lisewie Małym w rodzinie chłopskiej. Jego ojcem był młynarz Józef Kaczmarek a matką Franciszka Bronisława z domu Rogińska. Sakrament chrztu został mu udzielony w kościele parafialnym w Gozdowie. Dzieciństwo spędził w Ligowie, gdzie w parafialnym kościele przyjął pierwszą komunię świętą.
Po ukończeniu szkoły wiejskiej wstąpił do seminarium nauczycielskiego w Wymyślinie (od 1997 część Skępego). W 1916, po otrzymaniu dyplomu ukończenia seminarium nauczycielskiego, udzielał prywatnych korepetycji, a następnie wstąpił do seminarium duchownego w Płocku. Przed przyjęciem święceń kapłańskich (20 sierpnia 1922) zgłosił się do pomocy na tyłach frontu w walce przeciwko Rosji sowieckiej. Niedługo po otrzymanych święceniach i prymicjach został wysłany na studia uniwersyteckie w Lille, gdzie uzyskał tytuł doktora. Przebywając za granicą, swój czas poświęcił przede wszystkim pracy duszpasterskiej w środowisku emigracyjnym polskich robotników.
Powrócił do Polski w 1928. W diecezji płockiej objął urząd sekretarza Związku Młodzieży Polskiej Męskiej, a następnie został dyrektorem płockiego Diecezjalnego Instytutu Akcji Katolickiej. Był inicjatorem założenia w 1936 w Płocku Wieczorowego Uniwersytetu Wykształcenia Religijnego, który w 1938 przekształcono w Instytut Wyższej Kultury Religijnej.
Objęcie biskupstwa.
24 maja 1938 do biskupa Nowowiejskiego dotarła wiadomość o nominacji Czesława Kaczmarka na stanowisko biskupa diecezjalnego diecezji kieleckiej. Sakrę biskupią odebrał 4 września 1938 z rąk nuncjusza apostolskiego w Polsce Filippa Cortesiego, obok którego konsekratorami byli biskup diecezjalny łucki Adolf Szelążek oraz biskup pomocniczy płocki Leon Wetmański. Działalność biskupa była ściśle powiązana z działaniami ukierunkowanymi na korzyści społeczności diecezji kieleckiej. Polityka jego pracy duszpasterskiej była w pewnym stopniu kontynuacją zamierzeń realizowanych w diecezji płockiej, wyrazem tego była działalność w ramach Akcji Katolickiej.
Lata II wojny światowej.
3 września 1939 – zgodnie z postanowieniami wcześniejszej uchwały Episkopatu – ewakuował się w miejsce uznane za najbezpieczniejsze w diecezji tj. do klasztoru franciszkanów w Stopnicy. W połowie września złożył wizytę w kieleckim oflagu.
9 października 1939 odczytano jego list pasterski, w którym wzywał do posłuszeństwa wobec władz okupacyjnych: „Dlatego wzywam Was, żebyście, nasamprzód wierni świętym przykazaniom Boga i Kościoła, okazali się posłusznymi względem władz administracyjnych we wszystkim, co nie sprzeciwia się sumieniu katolickiemu i naszej polskiej godności”. Apel ten w czasach PRL-u interpretowano jako nawoływanie do współpracy z okupantem.
Był zaangażowany w działalność charytatywną, pomagał klerykom i księżom także spoza własnej diecezji, m.in. późniejszemu biskupowi lubelskiemu Piotrowi Kałwie. Popierał wyjazdy Polaków na roboty do Niemiec, uważając, że tam mają większe szanse przeżycia wojny. W maju 1940 w liście pasterskim napisał iż „nie wolno nam nadstawiać ucha na podszepty podejrzanych ludzi zwłaszcza gdy próbują wciągnąć młodzież do nieobliczalnych konspiracyjnych akcji” – co wzbudziło wiele kontrowersji. Był przeciwnikiem akcji zbrojnych podziemia przeciwko Niemcom, gdyż uważał, że prowadzą jedynie do wykrwawienia się. Uważał, iż społeczeństwo powinno przeczekać okupację hitlerowską. Za swoją postawę został napiętnowany w „Biuletynie Informacyjnym AK”, a następnie w Sprawozdaniu Ministra Spraw Wewnętrznych w Londynie Stanisława Mikołajczyka w sprawie sytuacji w okupowanej Polsce w rozdziale "Położenie kościoła katolickiego" (Sprawozdanie nr 6/42, L. dz. K. 5006/42).
Okres powojenny.
Wkrótce po wyzwoleniu, jesienią 1945 nawiązał zażyłe stosunki z ambasadorem Stanów Zjednoczonych Arthurem Blissem Lane’em. Ściągnęło to na Kaczmarka zainteresowanie funkcjonariuszy Ministerstwa Bezpieczeństwa Publicznego.
Po pogromie kieleckim (4 lipca 1946) powołał komisję do zbadania jego okoliczności. Przewodnictwo komisji objął ks. prof. Mieczysław Żywczyński. Ustalenia komisji stały się jedną z podstaw sporządzonego 1 września 1946 raportu, jaki Kaczmarek przedłożył ambasadorowi amerykańskiemu.
Aresztowanie i proces.
20 stycznia 1951, razem z Janem Danilewiczem, autorem raportu o pogromie kieleckim, został aresztowany pod zarzutami szpiegostwa na rzecz Stanów Zjednoczonych oraz Stolicy Apostolskiej, faszyzacji życia społecznego, nielegalnego handlu walutami i kolaboracji. Rzeczywistym powodem uwięzienia obu duchownych był raport o pogromie kieleckim, w którym odpowiedzialnością za wydarzenia zostały obarczone służby specjalne NKWD. W toku śledztwa obaj byli wielokrotnie torturowani w areszcie śledczym MBP. Podczas procesu w nagonkę na biskupa włączyli się tzw. księża patrioci oraz koncesjonowane przez władzę ruchy katolickie. Tadeusz Mazowiecki, redaktor naczelny „Wrocławskiego Tygodnika Katolików” opublikował artykuł krytykujący działalność biskupa. W dniach od 14 do 22 września 1953 w trakcie pokazowego procesu przyznał się do zarzucanych mu czynów. Osądzony i skazany na 12 lat więzienia za prowadzanie antypaństwowego i antyludowego ośrodka oraz „za kolaborację z Niemcami, usiłowanie obalenia ustroju PRL i propagandę na rzecz waszyngtońsko-watykańskich mocodawców”.
Dalsza działalność.
Na mocy postanowienia Naczelnej Prokuratury Wojskowej 8 lutego 1955 ze względów zdrowotnych udzielono mu półrocznego zwolnienia z odbywania kary. Mimo wielu pism ze strony biskupa i zapewnieniu władz o możliwości darowania reszty kary biskup został ponownie aresztowany i osadzony w mokotowskim więzieniu 3 lutego 1956. 7 maja 1956 Wojskowy Sąd Garnizonowy postanowił wobec więźnia zastosować amnestię, jednakże 17 maja doręczono mu wiadomość o przymusowym skierowaniu go na czas nieograniczony do klasztoru w Rywałdzie Królewskim. Wykończony chorobą oraz złymi warunkami biskup diecezjalny podjął samodzielną decyzję o wyjeździe 22 września 1956 do Warszawy, gdzie przebywał do 30 marca 1957, kiedy Naczelna Prokuratora Wojskowa wydała postanowienie o umorzeniu śledztwa w sprawie bpa Kaczmarka i współoskarżonych z nim osób z powodu braku dostatecznych dowodów. Czesław Kaczmarek wrócił do Kielc 2 kwietnia 1957.
W 1958 przeprowadził synod diecezjalny, dokonał reorganizacji administracyjnej diecezji; wspierał zgromadzenia zakonne.
9 czerwca 1959 rząd PRL zażądał od episkopatu usunięcia Kaczmarka z zajmowanego stanowiska, co spotkało się z odmową (episkopat uznał się za niekompetentny). Również papież tym naleganiom kategorycznie odmówił.
Władze ludowe postanowiły zadać ostateczny cios, publikując w 1961 "Zielony Zeszyt" autorstwa byłego i ekskomunikowanego księdza Leonarda Świderskiego, piastującego w latach 1938–1942 funkcję sekretarza biskupa Kaczmarka oraz kanclerza kurii. Zawierał on uderzająco bulwersujące opisy z życia biskupa kieleckiego, przypisujące mu prowadzenie rozwiązłego trybu życia. Dwa lata później ukazały się kolejne publikacje "Oglądały oczy moje" oraz dalsza część "Odmieni się jako orłowa młodość moja" tego samego autora. W publikacjach autor powtórzył zarzuty postawione bpowi Kaczmarkowi podczas procesu we wrześniu 1953, nie zważając na to, że trzy lata później został on zrehabilitowany.
Choroba i śmierć.
Wyczerpanie fizyczne i psychiczne całego organizmu podczas wieloletniego śledztwa i więzienia nie pozostało bez wpływu na zdrowie biskupa. Zachorował na dusznicę bolesną, objawiającą się napadowymi bólami zamostkowymi, którym czasem towarzyszy uczucie zbliżającej się śmierci. Po kilku latach od uwolnienia, z powodu ciągle pogarszającego się zdrowia, wyjechał do Nałęczowa. Tam czuł się coraz gorzej. Dolegliwości sercowe zaczęły się nasilać. Pod opieką lekarzy został przewieziony do kliniki Akademii Medycznej w Lublinie.
Biskup Kaczmarek nie zdołał już powrócić do zdrowia. Nastąpiły kolejne zawały serca. Zmarł 26 sierpnia 1963.
Ani prymas Stefan Wyszyński, ani inni biskupi uczestniczący wówczas w konferencji w Częstochowie nie wzięli udziału w pogrzebie Czesława Kaczmarka. Obecny był natomiast biskup Karol Wojtyła.
Odznaczenia, upamiętnienie.
Postanowieniem prezydenta RP Lecha Kaczyńskiego z 7 listopada 2007 „za wybitne zasługi dla niepodległości Rzeczypospolitej Polskiej, za działalność duszpasterską i charytatywną” został pośmiertnie odznaczony Krzyżem Wielkim Orderu Odrodzenia Polski. Order przekazano 11 listopada tego samego roku na ręce biskupa kieleckiego bp. Kazimierza Ryczana podczas uroczystej mszy św. z okazji Narodowego Święta Niepodległości.
W 1990 biskup Kaczmarek został pośmiertnie uniewinniony i zrehabilitowany. W 1991 władze miejskie Kielc zmieniły nazwę ulicy Marcelego Nowotki, nadając jej imię Biskupa Czesława Kaczmarka.

</doc>
<doc id="108502" url="https://pl.wikipedia.org/wiki?curid=108502" title="Polanów">
Polanów

Polanów (, , dawniej: "Polnów") – miasto we wschodniej części woj. zachodniopomorskiego, w powiecie koszalińskim, nad rzeką Grabową, będące siedzibą gminy miejsko-wiejskiej Polanów. Leży na Wysoczyźnie Polanowskiej pomiędzy dwiema górami (Świętą Górą i Warblewską Górą). Polanów oddalony jest od Koszalina o 37 km. Układ miejski tworzy 39 ulic oraz Plac Wolności. Części miasta: Czajka, Świerczewo. Od 1313 roku posiada prawa miejskie.
Według danych z 31 grudnia 2010 r. miasto miało 2917 mieszkańców.
W mieście odbywają się coroczne zloty motocykli. Siedziba klubu sportowego "Gryf Polanów".
Położenie.
Według danych z 1 stycznia 2010 r. powierzchnia miasta wynosiła 7,37 km².
W latach 1975–1998 miasto administracyjnie należało do woj. koszalińskiego.
Historia.
Osada o starym rodowodzie, początkowo gród obronny położony przy zachodniej granicy ziemi sławieńskiej, przy którym znajdowała się osada słowiańska. Na pobliskiej Świętej Górze stał pogański chram, a po przyjęciu chrześcijaństwa wybudowano kaplicę, do której dążyły pielgrzymki z Pomorza i Wielkopolski. Duże znaczenie Polanowa na przełomie XIII i XIV w. potwierdza kronika wielkopolska, w tym czasie obszar ten przejściowo należał do biskupów kamieńskich. W 1307 osadę opanowali margrabiowie brandenburscy, później przejęli go Krzyżacy, a następnie przyłączono go do księstwa słupskiego. Ok. 1350 osada uzyskała prawa miejskie oraz wybudowano zamek. W 1474 książę słupski Eryk II oddał miasto w lenno Peterowi von Glasenapp w zamian za sześć wiosek na Rugii. Poważnych zniszczeń miasto doświadczyło podczas wojny trzydziestoletniej. Od XVI w. ośrodek luteranizmu, do XVII w. mieszkała tu ludność kaszubska. W latach 1609, 1653 i 1736 miały miejsce wielkie pożary niszczące zabudowę. W 1653 miasto wcielono do Brandenburgii, od 1701 w Prusach. W 1773 miasto kupił Friedrich Ernst von Wrangel z Kurlandii, w tym czasie nastąpił rozwój tkactwa. Od XIX w. wzrastał napływ letników, w 1903 do Polanowa doprowadzono linię kolejową, w 1908 miasto zelektryfikowano. W 1945 substancja miejska uległa zniszczeniu w 80%, całkowicie zostało zniszczone stare miasto i zamek. W czasach Polski Ludowej wybudowano cegielnię, mleczarnię, masarnię, młyn, rozlewnię wód mineralnych oraz wytwórnię koncentratów paszowych.
Architektura.
Zabytki chronione prawnie:
Obiekty historyczne:
W 2013 oddano ponownie do użytku śmigłowcowe lądowisko Polanów, zarządzane przez Nadleśnictwo Polanów.
Oświata.
W mieście znajduje się:
Sport.
W mieście, od 1956 roku działa klub piłki nożnej Gryf Polanów, grający obecnie w IV lidze.
Święta Góra.
Około 2 km na południe od miasta wznosi się miejsce kultu religijnego – Święta Góra Polanowska.
Administracja.
Miasto jest siedzibą gminy miejsko-wiejskiej. Mieszkańcy Polanowa wybierają do swojej rady miejskiej 5 radnych (5 z 15). Pozostałych 10 radnych wybierają mieszkańcy terenów wiejskich gminy Polanów. Organem wykonawczym jest burmistrz. Siedzibą władz jest budynek przy ul. Wolności.
Burmistrzowie Polanowa:
Mieszkańcy Polanowa wybierają parlamentarzystów z okręgu wyborczego Koszalin, a posłów do Parlamentu Europejskiego z okręgu wyborczego nr 13.

</doc>
<doc id="108503" url="https://pl.wikipedia.org/wiki?curid=108503" title="Jan Kelus">
Jan Kelus



</doc>
<doc id="108504" url="https://pl.wikipedia.org/wiki?curid=108504" title="Jan Krzysztof Kelus">
Jan Krzysztof Kelus

Jan Krzysztof Kelus (ur. 21 lutego 1942 w Warszawie) – polski socjolog, działacz polityczny, kompozytor, autor i wykonawca piosenek tzw. drugiego obiegu. Kawaler Orderu Orła Białego.
Życiorys.
Studiował prawo, ale ostatecznie ukończył socjologię na Uniwersytecie Warszawskim. Do marca 1968 r. był – według jego własnych słów – "apolityczny aż do bólu". Dopiero wtedy zaangażował się w działalność opozycyjną. W 1969 r. aresztowany w ramach „sprawy taterników”. Należał do współpracowników KOR, w ramach którego współorganizował wsparcie prawne i finansowe dla robotników biorących udział w proteście 25 czerwca 1976 r.
W latach 70. pracował jako socjolog w Instytucie Wenerologii Akademii Medycznej w Warszawie. Równocześnie działał w ówczesnej opozycji demokratycznej. Współpracownik Biura Interwencyjnego KSS „KOR”. Był często nękany przez SB. W 1979 roku usunięto go z powodów politycznych z Akademii Medycznej.
Na początku lat 80. XX w. założył z przyjaciółmi Niezależną Oficynę Wydawniczą CDN, największy w historii drugoobiegowy dom wydawniczy w Polsce. W stanie wojennym był internowany w Białołęce (przebywał w celi wraz z Januszem Onyszkiewiczem i Henrykiem Wujcem).
Obecnie wraz z żoną mieszka na Warmii, pracuje jako tłumacz i prowadzi pasiekę.
Stefan Brzoza nazwał go w swym "protest-songu" pt. „Zwolnić Kelusa” "polskim Woodym Guthrie". Inspirowana jego twórczością i napisana do melodii Kelusa jest piosenka Jacka Kaczmarskiego "Powrót sentymentalnej panny „S”", oraz piosenka Andrzeja Kołakowskiego – "Dla J.K.K.". Dziennikarz Gazety Wyborczej Wojciech Staszewski opublikował książkę o J.K. Kelusie w formie wywiadu-rzeki, pt. "Był raz dobry świat", a filolog Krzysztof Gajda poświęcił mu książkę "Poza państwowym monopolem – Jan Krzysztof Kelus".
Jego piosenki przypomnieli między innymi Kuba Sienkiewicz, Jacek Kleyff oraz zespół Akurat
Odznaczenia.
23 września 2006 został odznaczony przez prezydenta RP Lecha Kaczyńskiego Krzyżem Oficerskim Orderu Odrodzenia Polski. 3 maja 2017, "w uznaniu znamienitych zasług w ubogacaniu dziedzictwa kulturowego Rzeczypospolitej Polskiej, za niezłomną i bohaterską postawę w obronie godności i praw człowieka w Polskiej Rzeczypospolitej Ludowej", prezydent Andrzej Duda nadał mu Order Orła Białego. 11 lutego 2016 otrzymał Złoty Medal „Zasłużony Kulturze Gloria Artis”.

</doc>
<doc id="108505" url="https://pl.wikipedia.org/wiki?curid=108505" title="Edwin Hubble">
Edwin Hubble

Edwin Powell Hubble (ur. 20 listopada 1889 w Marshfield w Missouri, zm. 28 września 1953 w San Marino w Kalifornii) – amerykański astronom, który jako pierwszy udowodnił, że tzw. mgławice spiralne są odległymi galaktykami znajdującymi się poza Drogą Mleczną. Współodkrywca prawa Hubble’a-Lemaître’a razem z Georges’em Lemaître’em.
Życiorys.
W latach młodości Hubble’a większe uznanie wzbudzały raczej jego osiągnięcia sportowe niż intelektualne – podczas jednych zawodów szkolnych w roku 1906 zdobył w różnych dyscyplinach sportowych (m.in. rzucie dyskiem, rzucie oszczepem i skoku wzwyż) siedem pierwszych i jedno trzecie miejsce. W tym samym roku ustanowił rekord w skoku wzwyż stanu Illinois.
Podczas studiów na Uniwersytecie Chicagowskim skoncentrował się na matematyce oraz astronomii, czego uwieńczeniem było uzyskanie tytułu "Bachelor of Science" w roku 1910.
Przez następne trzy lata studiował prawo na Uniwersytecie Oksfordzkim. Uzyskawszy tytuł magisterski ("Master of Arts"), powrócił do Stanów Zjednoczonych, gdzie został nauczycielem i trenerem koszykówki w New Albany w stanie Indiana.
Do astronomii Hubble powrócił w Obserwatorium Yerkes należącym do Uniwersytetu Chicagowskiego, gdzie uzyskał tytuł doktora w roku 1917. Dwa lata później otrzymał propozycję zatrudnienia w obserwatorium Mount Wilson w Pasadenie w Kalifornii, gdzie pracował aż do śmierci.
Walczył w obu wojnach światowych.
Odkrycia.
W pracy naukowej zajmował się badaniem obiektów mgławicowych. Jego przybycie do Mount Wilson zbiegło się w czasie z ukończeniem budowy najpotężniejszego wówczas na świecie Teleskopu Hookera o średnicy 100 cali. Dzięki poczynionym przy jego użyciu w latach 1923–1924 obserwacjom, Hubble ustalił ponad wszelką wątpliwość, że zaobserwowane już wcześniej z zastosowaniem słabszych instrumentów niewyraźne obiekty określane mianem mgławic nie znajdują się – jak dotychczas sądzono – w obrębie naszej galaktyki, lecz same stanowią odrębne galaktyki poza Drogą Mleczną. W 1924 roku odkrył cefeidy w kilku mgławicach (między innymi w M31). Swoje odkrycie opublikował 30 grudnia 1924 roku. Odkrycie to zmusiło astronomów do zmodyfikowania poglądów na strukturę kosmosu. Opracował klasyfikację galaktyk na podstawie kształtu oraz zaproponował schemat ich ewolucji. 
W 1929 roku odkrył i obliczył wraz z Miltonem Humasonem zależność między odległością dzielącą galaktyki a prędkością, z jaką się od siebie oddalają (obecnie zależność ta określana jest mianem prawa Hubble’a-Lemaître’a, wcześniej nazywano ją prawem Hubble’a). W tym celu Hubble użył wyznaczonych przez siebie odległości do galaktyk oraz ich prędkości ucieczki (przesunięć ku czerwieni) uzyskanych przez Humasona i (w większości) Vesto Sliphera. Idea oddalania się od siebie galaktyk doprowadziła w konsekwencji do powstania koncepcji Wielkiego Wybuchu i rozszerzania się Wszechświata.
Hubble odkrył także planetoidę (1373) Cincinnati i kometę nieokresową C/1937 P1 (Hubble).

</doc>
<doc id="108508" url="https://pl.wikipedia.org/wiki?curid=108508" title="Korzenie oddechowe">
Korzenie oddechowe

Korzenie oddechowe, pneumatofory – typ nadziemnych korzeni, doprowadzających powietrze do systemu korzeniowego rośliny. Są to wykazujące geotropizm ujemny i w efekcie wyrastające pionowo w górę odgałęzienia korzeni podziemnych rosnących równolegle do powierzchni gruntu. Korzenie takie występują zwłaszcza u roślin rosnących na podłożu grząskim i beztlenowym, zwłaszcza w strefie podzwrotnikowej i międzyzwrotnikowej, np. w namorzynach.
Mogą osiągać wysokość do 1,5 metra. U różnych gatunków i w różnych warunkach rozwijają się w różnej liczbie; jedno drzewo z rodzaju awicenia ("Avicennia") może wytworzyć około 10 tysięcy korzeni oddechowych. Cechują się one dobrze rozwiniętym miękiszem powietrznym (aerenchymą), którego cechą charakterystyczną jest silny rozwój przestworów komórkowych tworzących ciągły system kanałów powietrznych zapewniających przenoszenie tlenu, potrzebnego do procesów oddychania. Korzenie od zewnątrz posiadają liczne przetchlinki o prześwicie zbyt małym by przepuszczać wodę, ale wystarczającym do wymiany gazowej. Gdy korzenie są zalane podczas przypływu z przestworów międzykomórkowych pobierany jest tlen, wydzielany dwutlenek węgla, który łatwo rozpuszcza się w wodzie, tak że w efekcie wewnątrz korzenia powstaje podciśnienie. W efekcie podczas odpływu do wnętrza korzeni wessane zostaje powietrze. 
Niedotlenienie skutkuje upośledzeniem transportu węglowodanów z liści do tkanek niefotosyntetyzujących oraz zaburzeniem pobierania soli mineralnych. Pneumatofory mangrowców, wystające na powierzchnię gleby lub zastoiskowej wody, chronią tkanki korzenia przed niedotlenieniem i zapobiegają zachodzącym w takich sytuacjach procesom fermentacji.

</doc>
<doc id="108509" url="https://pl.wikipedia.org/wiki?curid=108509" title="Pneumatofory">
Pneumatofory



</doc>
<doc id="108510" url="https://pl.wikipedia.org/wiki?curid=108510" title="Westminster Abbey">
Westminster Abbey



</doc>
<doc id="108512" url="https://pl.wikipedia.org/wiki?curid=108512" title="Tacyt (cesarz rzymski)">
Tacyt (cesarz rzymski)

Tacyt, "Marcus Claudius Tacitus" (ur. około 200 w Interamnie, zm. latem 276 w Tarsie lub Tyanie) – cesarz rzymski panujący od jesieni 275 do lata 276 roku naszej ery. 
Życiorys.
Pochodził z miejscowości Interamna (obecnie Terni) w środkowej Italii, najpewniej z rodziny senatorskiej; do jego przodków miał należeć historyk Publiusz Korneliusz Tacyt. Przyrodnim bratem był Florian, jego bezpośredni następca.
Nie jest znany przebieg jego kariery przed objęciem władzy cesarskiej. Wiadomo, że w 273 pełnił urząd konsula, co świadczyłoby o znacznych wpływach i autorytecie. Podczas krótkotrwałej regencji Seweryny był pierwszym członkiem senatu, co przypuszczalnie zdecydowało o powołaniu go na tron cesarski. Senat, zmuszony do tego postawą legionów iliryjskich, które po śmierci Aureliana wyjątkowo nie zamierzały tym razem obwołać swego kandydata, dokonał wyboru 75-letniego senatora, prawdopodobnie traktując jego rządy jako rozwiązanie tymczasowe. Dla podkreślenia na wstępie swego autorytetu i ciągłości władzy, Tacyt oddał należną cześć zamordowanemu poprzednikowi i przykładnie ukarał śmiercią większość spiskowców i jego zabójców.
Władca, świadom swej zależności od armii, dbał o zaspokajanie jej potrzeb, głównie poprzez regularne wypłacanie żołdu, na co przeznaczył nawet część prywatnego majątku. Hasła propagandowe widoczne na emitowanych przez niego monetach ("Conservator Militum", "Concordia Militum", "Fides Militum") podkreślają rolę cesarza jako opiekuna żołnierzy. Źródła pisane przedstawiały go jako uosobienie tradycyjnych cnót rzymskich, nadal obecnych w kręgach senatorskich. Reprezentował sobą skromność, oszczędność, występował przeciwko zbytkowi i naruszaniu przyzwoitych obyczajów. Był znawcą sztuki, wykazywał zainteresowanie historią (między innymi polecił systematyczne kopiowanie dla potomnych historycznych dzieł Tacyta dzięki czemu zachowały się do czasów współczesnych).
W 276 podjął wyprawę do małoazjatyckiej Cylicji, nękanej przez zastępy Gotów i Alanów (być może najemników zgromadzonych przez Aureliana do wyprawy na Persję). W wyniku tej kampanii kierowanej przez cesarza i jego brata Floriana, łupieżców wyparto, kończąc działania powodzeniem upamiętnionym serią monet z inskrypcją "Victoria Gothica". Jednak najpewniej w lipcu tego roku, po zaledwie około 10-miesięcznym panowaniu, cesarz zakończył tam życie w niejasnych okolicznościach. Według rozbieżnych wersji zmarł wskutek choroby (febra) bądź też padł ofiarą zamachu przygotowanego przez spiskowców, którzy wcześniej usunęli w Syrii jego kuzyna, namiestnika Maksymina. Niepewne jest również miejsce zgonu w Cylicji (Tars) albo w Kapadocji (Tyana). 

</doc>
<doc id="108513" url="https://pl.wikipedia.org/wiki?curid=108513" title="Paraboloida obrotowa">
Paraboloida obrotowa

]
Paraboloida obrotowa to nieograniczona powierzchnia drugiego stopnia posiadająca jedną oś symetrii, jedna z odmian paraboloidy, szczególny przypadek paraboloidy eliptycznej.
Powierzchnia ta powstała w wyniku obrotu paraboli wokół jej osi symetrii. Jej równanie kanoniczne ma postać:
gdzie formula_2
Przekrój paraboloidy obrotowej płaszczyzną prostopadłą do osi Z jest okręgiem, a płaszczyzną równoległą do tej osi jest parabolą. Kształt paraboloidy obrotowej ma wycinek czaszy anteny satelitarnej; taki kształt powoduje, że wszystkie promienie fal elektromagnetycznych, padające równolegle wzdłuż osi Z, po odbiciu od jej powierzchni skupiają się w jednym punkcie. Kształt paraboloidy obrotowej przyjmuje także powierzchnia cieczy wirującej w okrągłym naczyniu pod wpływem siły odśrodkowej i siły ciężkości.

</doc>
<doc id="108514" url="https://pl.wikipedia.org/wiki?curid=108514" title="Ricimer">
Ricimer



</doc>
<doc id="108518" url="https://pl.wikipedia.org/wiki?curid=108518" title="Paraboloida eliptyczna">
Paraboloida eliptyczna

Paraboloida eliptyczna to nieograniczona powierzchnia drugiego stopnia mająca jedną oś i dwie wzajemnie prostopadłe płaszczyzny symetrii, jedna z dwóch odmian paraboloidy.
Powierzchnia ta powstaje w wyniku przesunięcia paraboli wzdłuż innej paraboli, przy czym obie te parabole spełniają następujące warunki:
W przypadku, gdy parabole są przystające, otrzymana powierzchnia jest paraboloidą obrotową.
Paraboloidę eliptyczną można też opisać inaczej: jeśli mamy daną elipsę F, prostą Z przechodzącą przez jej środek, prostopadłą do płaszczyzny F, oraz punkt W na prostej Z poza płaszczyzną F, to paraboloidę eliptyczną tworzą wszystkie parabole o osi symetrii Z przechodzące przez punkt W i elipsę F.
Równanie paraboloidy eliptycznej ma postać:
Przekrój paraboloidy eliptycznej płaszczyzną prostopadłą do osi symetrii jest elipsą, a dowolną płaszczyzną równoległą do tej osi jest parabolą.
Kształt paraboloidy eliptycznej mają samochodowe reflektory, ponieważ światło wychodzące z żarówki umieszczonej w ognisku jednej z parabol tworzących tę paraboloidę po odbiciu rozchodzi się w płaszczyźnie drugiej z tych parabol.

</doc>
<doc id="108520" url="https://pl.wikipedia.org/wiki?curid=108520" title="Paraboloida hiperboliczna">
Paraboloida hiperboliczna

]
Paraboloida hiperboliczna – nieograniczona powierzchnia drugiego stopnia posiadająca jedną oś symetrii i dwie płaszczyzny symetrii, jedna z dwóch odmian paraboloidy obok paraboloidy eliptycznej.
Powierzchnia ta powstaje w wyniku przesunięcia paraboli wzdłuż innej paraboli, przy czym obydwie parabole muszą spełniać następujące warunki:
Równanie.
Paraboloida hiperboliczna, niezależnie od jej ustawienia w przestrzeni i doboru układu współrzędnych, spełnia równanie powierzchni drugiego stopnia:
przy czym w celu odróżnienia jej od innych takich powierzchni należy zastosować warunki:
oraz
Odpowiednio dobierając układ współrzędnych, można jej równanie zapisać w postaci:
lub

</doc>
<doc id="108523" url="https://pl.wikipedia.org/wiki?curid=108523" title="Demagnetyzacyja">
Demagnetyzacyja



</doc>
<doc id="108524" url="https://pl.wikipedia.org/wiki?curid=108524" title="THCV">
THCV



</doc>
<doc id="108525" url="https://pl.wikipedia.org/wiki?curid=108525" title="Choinka">
Choinka

Choinka – ustrojone drzewko świerku lub jodły (rzadziej sosny), naturalne lub sztuczne, pierwotnie wiązane z przedchrześcijańską tradycją ludową i kultem wiecznie zielonego drzewka, a obecnie będące nieodłączną ozdobą w czasie świąt Bożego Narodzenia.
Pochodzenie zwyczaju.
W wielu kulturach drzewo, zwłaszcza iglaste, jest uważane za symbol życia i odradzania się, trwania i płodności. Jako drzewko bożonarodzeniowe pojawiła się w XVI wieku, lecz prawdopodobnie już wcześniej występowało jako rajskie „drzewo poznania dobra i zła” w misteriach o Adamie i Ewie, wystawianych w wigilię Bożego Narodzenia. Jest to związek bardzo luźny i trudny do ustalenia, podobnie jak odwoływanie się do drzewa Krzyża z Golgoty, które, jak głosi legenda, zbito z rajskiego drzewa życia. Tradycja choinek narodziła się w Alzacji, gdzie wstawiano drzewka i ubierano je ozdobami z papieru i jabłkami (nawiązanie do rajskiego drzewa). Wielkim zwolennikiem tego zwyczaju był Marcin Luter, który zalecał spędzanie świąt w domowym zaciszu. Choinki więc szybko stały się popularne w protestanckich Niemczech. Początkowo były wieszane pod sufitem, czubkiem do dołu.
Rozpowszechnienie choinki w poszczególnych krajach.
Nieco później obyczaj ten przejął Kościół katolicki, rozpowszechniając go w krajach Europy Północnej i Środkowej. W XIX wieku choinka spopularyzowana została w Anglii i Francji, a potem w krajach Europy Południowej. Stała się w Europie najbardziej rozpoznawanym symbolem świąt Bożego Narodzenia.
Do Polski przenieśli ją niemieccy protestanci na przełomie XVIII i XIX wieku (w okresie zaborów) i początkowo spotykana była jedynie w miastach. Stamtąd dopiero zwyczaj ten przeniósł się na wieś, w większości wypierając tradycyjną polską ozdobę, jaką była podłaźniczka czy jemioła oraz popularny od XIII w. żłóbek, oraz zastępując znacznie starszy, słowiański zwyczaj (znany jeszcze z obchodów Święta Godowego) dekorowania snopu zboża, zwanego Diduchem.
Tradycja przynoszenia drzewka do domu.
Dawniej na wsiach przyniesienie choinki do domu miało cechy kradzieży obrzędowej: gospodarz rankiem w Wigilię udawał się do lasu, a wyniesiona z niego choinka czy gałęzie, „ukradzione” innemu światu, za jaki postrzegany był las, miały przynieść złodziejowi szczęście. Tradycja przynoszenia żywego drzewa do domu być może ma swe korzenie w praktykowanym dawniej stawianiu w czasie adwentu przystrojonego drzewka w przedsionku kościoła.
Ozdoby.
Dawnymi tradycyjnymi zdobieniami choinkowymi były ciastka, pierniczki, orzechy, małe czerwone tzw. "rajskie" jabłuszka, własnoręcznie wykonywane w czasie adwentu ozdoby z bibuły, kolorowych papierów, piórek, wydmuszek, słomy i źdźbeł traw, kłosów zbóż itp. Na gałązkach w wieczór wigilijny zapalano świeczki i tzw. "zimne ognie". Współcześnie, w zależności od kraju, ubiera się je nieco inaczej. Dekoruje się choinkę bombkami, cukierkami, papierowymi ozdobami (jak dawniej), srebrnymi i złotymi włosami anielskimi. W większości krajów drzewko ubiera wspólnie cała rodzina w dzień wigilijny.
Symbolika.
Symbolika ozdób choinkowych, jak i samego drzewka, ma swe korzenie w tradycji ludowej:
Prezenty.
Do dzisiaj, w wigilijny wieczór pod choinką znajdują się prezenty, przyniesione, w zależności od regionu, przez Aniołka, Dzieciątko, Gwiazdkę, Gwiazdora, Dziadka Mroza lub Świętego Mikołaja. Jest to tradycja rzadko spotykana w innych krajach, gdzie, jeśli w ogóle jest taki zwyczaj, prezenty są ofiarowywane w Boże Narodzenie. W niektórych tradycjach samo drzewko bywa niespodzianką dla dzieci i gości.

</doc>
<doc id="108526" url="https://pl.wikipedia.org/wiki?curid=108526" title="Turawa (gmina)">
Turawa (gmina)

Turawa () – gmina wiejska w województwie opolskim, w powiecie opolskim. W 2008 roku w gminie wprowadzono język niemiecki jako język pomocniczy.
Siedziba gminy to Turawa.
Według danych z 30 czerwca 2004 gminę zamieszkiwało 9547 osób. Według danych z 31 grudnia 2017 roku gminę zamieszkiwało 9905 osób.
Według danych z 31 grudnia 2019 roku gminę zamieszkiwało 10 018 osób.
Struktura powierzchni.
Według danych z roku 2002 gmina Turawa ma obszar 171,46 km², w tym:
Gmina stanowi 10,81% powierzchni powiatu.
Demografia.
Dane z 30 czerwca 2004:
Położenie.
Gmina Turawa położona jest w centralnej części województwa opolskiego, na północny wschód od Opola. Większą część powierzchni gminy zajmują lasy z kompleksu stobrawsko-turawskiego, wykorzystywane gospodarczo w bardzo ograniczonym zakresie.
Przez gminę przepływają Mała Panew oraz Chrząstawa. W obszarze gminy znajdują się Jeziora Turawskie.
Ze względu na duże walory krajobrazowe okolicznych jezior i lasów gmina jest uprzemysłowiona w niewielkim stopniu (działa tu jedynie "Fabryka Wyrobów Metalowych w Osowcu"). Wiodącą funkcją gminy jest turystyka i wypoczynek, a także dodatkowo rolnictwo i mieszkalnictwo.
Pozostałe miejscowości.
Borek, Piła
Sąsiednie gminy.
Chrząstowice, Lasowice Wielkie, Łubniany, Opole, Ozimek, Zębowice

</doc>
<doc id="108527" url="https://pl.wikipedia.org/wiki?curid=108527" title="Wałcz">
Wałcz

Wałcz () – miasto w północno-zachodniej Polsce, w województwie zachodniopomorskim, siedziba władz powiatu wałeckiego oraz wiejskiej gminy Wałcz. Miasto położone jest w środkowej części Pojezierza Południowopomorskiego nad jeziorem Raduń, Jeziorem Zamkowym i rzeką Pilcą. Wałcz jest powiatowym ośrodkiem administracyjnym, gospodarczym i kulturalnym, siedzibą urzędów i instytucji lokalnych oraz ósmym ośrodkiem miejskim województwa (pod względem liczby ludności).
Według danych GUS z 30 czerwca 2021 r., Wałcz liczył 24 802 mieszkańców i był pod względem liczby ludności ósmym miastem w województwie zachodniopomorskim.
W Wałczu stacjonuje 100 Batalion Łączności, 104 Batalion Zabezpieczenia, 1 Regionalna Baza Logistyczna, a także ma siedzibę 107 Szpital Wojskowy. 
Miasto królewskie lokowane w 1303 roku położone było w XVI wieku w województwie poznańskim. Pod koniec XVI wieku należało do starostwa wałeckiego.
Położenie.
Wałcz jest położony na Pojezierzu Wałeckim, jednak mniejsza północno-wschodnia część miasta znajduje się już na Równinie Wałeckiej – oba mezoregiony należą do Pojezierza Południowopomorskiego.
Pod względem historycznym Wałcz początkowo stanowił część Krajny, natomiast od czasu podboju Pomorza przez Bolesława Krzywoustego należy do Wielkopolski, w ramach której położony jest w dawnej ziemi wałeckiej.
Według danych z 1 stycznia 2014 r. powierzchnia miasta wynosiła 38,17 km². Miasto stanowi 4,2% powierzchni powiatu.
Wałcz leży na południowo-wschodnich krańcach województwa zachodniopomorskiego. Najbliższe duże miasta to: Szczecin (144 km), Bydgoszcz (113 km), Piła (28 km), Poznań (132 km), Gorzów Wielkopolski (107 km), Koszalin (137 km).
Wyróżnia się 4 wydzielone części miasta, które dawniej były osobnymi miejscowościami: Chrząstkowo, Morzyca, Olszynka, Sosnówka.
Warunki naturalne.
Miasto znajduje się na terenie płaskim, urozmaiconym jedynie niewielkimi wzniesieniami.
Wałcz usadowiony jest nad jeziorami: Raduń (pow. 227,12 ha) oraz Jeziorem Zamkowym (pow. 133,01 ha). Jeziora te znajdują się w granicach administracyjnych miasta. Przez miasto przepływa rzeka Pilca. Na terenie miasta ok. 11,2% stanowią jeziora i rzeki, których powierzchnia łącznie wynosi 427 ha.
W niewielkiej odległości od miasta znajdują się także inne jeziora: Chmiel Duży, Chmiel, Raduń Mały, Ostrowiec, Lubianka, Jezioro Łabędzie. Akweny te położone są w zwartych kompleksach lasów o zróżnicowanym drzewostanie. Miasto z trzech stron (od zachodu, północy i wschodu) także otoczone jest lasami.
Pomniki przyrody:
Historia.
W okresie powstawania państwowych organizacji plemiennych dzisiejsza ziemia wałecka leżała na pograniczu wpływów Pomorzan i Polan. Należy przyjąć, że do czasów przedpaństwowych Polski, ziemie te były pod kulturowym i politycznym wpływem Pomorzan i związane były z losem dziejowym Pomorza Zachodniego. Poprzez wyprawy wojenne na Pomorze organizowane w 1. połowie XII wieku przez Bolesława Krzywoustego okolice te zostały włączone do państwa polskiego, stanowiąc północne rubieże Wielkopolski. Do XII wieku był to gród pomorski, obok którego na półwyspie nad Jeziorem Zamkowym rozwijała się wioska rybacka, która leżała na szlaku solnym prowadzącym z Kołobrzegu do Ujścia.
Około 1300 tereny te opanowała Marchia Brandenburska. 23 kwietnia 1303 Ulrich Schoning i Rudolf Liebenthal otrzymali od margrabiów brandenburskich: Ottona, Konrada, Jana i Waldemara przywilej na założenie miasta "Arnskrone" koło jeziora "Wolcen". Prócz praw miejskich Wałcz został także uposażony w 208 łanów ziemi ornej, łąki oraz dwa jeziora z wyspami i półwyspem, a także na 16 lat został zwolniony z podatków.
W 1368 na mocy układu zawartego przez króla Polski Kazimierza Wielkiego i margrabiego Ottona V Leniwego ziemia wałecka została przyłączona do Polski, a następnie jako wiano jego córki Elżbiety darowana księciu Bogusławowi V. Król potwierdził także przywilej miejski dla Wałcza, a w zamku osadził swojego starostę. Od 1374 do 1377 jako spadek Wałcz przypadł Kaźkowi słupskiemu. Miasto w kwietniu 1378 spłonęło doszczętnie, wraz z otaczającym je ostrokołem i kościołem. W 1409 miasto spalili Krzyżacy, ocalał tylko zamek. W czasie wojny trzynastoletniej Wałcz wystawił w 1458 10 pieszych na odsiecz oblężonej polskiej załogi Zamku w Malborku. W 1460 Krzyżacy ponownie spalili miasto, odbudowane składało się z dwóch samodzielnych części, w obu osiedlali się Żydzi i Szkoci, ale ludność polska mieszkała tylko na podzamczu. W okresie I Rzeczypospolitej, Wałcz należał do woj. poznańskiego i był siedzibą starostwa grodowego. W 1554 dla ziemi wałeckiej z siedzibą w Wałczu został utworzony urząd grodzki, który przetrwał do rozbiorów. Po zniszczeniach wojennych w 1633 starosta Jakub Weiher działając w imieniu króla Władysława IV nadał połączonym osadom prawa miejskie, powstało jedno miasto, które zniszczyli Szwedzi. W XVII wieku podczas reformacji miasto zachowało charakter katolicki. W 1618 starosta Jan Gostomski sprowadził jezuitów, powstały wówczas tzw. Ateny Wałeckie, słynna szkoła przyklasztorna. W 1638 roku burmistrzem Wałcza był Szkot Michał Wolson.
W wyniku I rozbioru Polski w 1772 miasto zagarnięte przez Prusy, w 1773 zostało częścią nowo utworzonej prowincji Prusy Zachodnie. Kasacie uległ zakon jezuitów, a szkołę przekształcono w gimnazjum królewskie stanowiące ośrodek polskości. W latach 1807–1813 stacjonowały tu wojska francuskie i polskie. W XIX w. miasto odznaczało się szybkim rozwojem ekonomicznym. Działało tu kilka tartaków, odlewnia żelaza, fabryka maszyn, mebli, drukarnia, wapienniki, browar. W 1881 r. połączono Wałcz linią kolejową z Piłą, w 1888 r. z Kaliszem Pomorskim, w 1898 r. z Wierzchowem (rozebrana w 2016 r.), w roku 1904 z Człopą (rozebrana w 2007 r.) i w 1914 ze Złotowem (rozebrana w 1945 r.).
Traktat wersalski pozostawił zamieszkany w zdecydowanej większości przez Niemców Wałcz w Rzeszy Niemieckiej, w prowincji Marchii Granicznej Poznańsko-Zachodniopruskiej. W 1939 miasto liczyło 15 tysięcy mieszkańców.
12 lutego 1945 r., po wcześniejszym przełamaniu umocnień obronnych Wału Pomorskiego miasto zostało zdobyte, zniszczenia wynosiły 25%. Miejscowa ludność niemiecka w większości opuściła miasto w obawie przed zbliżającym się frontem, pozostała została wysiedlona do Niemiec po zakończonej wojnie. Do miasta przybyli nowi osadnicy z różnych stron dawnej Polski, m.in. Polacy z Kresów Wschodnich. 19 maja 1946 zatwierdzono obecną nazwę. W 1946 roku miasto zostało włączone do woj. szczecińskiego, by następnie w 1950 roku w wyniku podziału tego województwa znaleźć się w woj. koszalińskim. W latach 1975–1998 miasto administracyjnie należało do województwa pilskiego. W wyniku reformy administracyjnej państwa od 1999 r. Wałcz należy do woj. zachodniopomorskiego.
Architektura.
Zabytki.
Zabytki chronione prawem w Wałczu:
Demografia.
Struktura demograficzna mieszkańców Wałcza według danych z 31 grudnia 2008:
Mieszkańcy Wałcza stanowią 48,0% ludności powiatu wałeckiego (2013).
Gospodarka.
Według danych z 2008 roku w mieście działało 3695 prywatnych podmiotów gospodarczych, z czego 3058 stanowiły osoby fizyczne prowadzące działalność gospodarczą. W 2008 r. działalność prowadziło 31 spółek handlowych z udziałem kapitału zagranicznego i 17 spółdzielni.
W 2007 r. na terenie miasta ustanowiono podstrefę Wałcz – Słupskiej Specjalnej Strefy Ekonomicznej, obejmującą 8 kompleksów o łącznej powierzchni 56,7961 ha. Są położone przy ul. Strefowej oraz przy ul. Kołobrzeskiej. Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
W Wałczu znajdują się zakłady produkujące: części rowerowe (piasty rowerowe i mechanizmy korbowe), syropy i soki zagęszczane, preparaty biologiczne dla rolnictwa i leśnictwa.
Według danych z 31 sierpnia 2014 liczba bezrobotnych mieszkańców Wałcza zarejestrowanych w urzędzie pracy obejmowała 1224 osoby.
Transport.
Przez Wałcz prowadzą drogi krajowe: nr 10 (jako droga ekspresowa S10 – obwodnica dwujezdniowa, o dwóch pasach ruchu, długości 17,8 km, omija miasto od północy) od granicy w Lubieszynie do Płońska, oraz nr 22 z Kostrzyna do okolic Braniewa, a także wojewódzkie: nr 163 z Kołobrzegu i nr 178 do Obornik Wlkp.
Miasto ma dworzec kolejowy, przez który przechodzi linia kolejowa nr 403 biegnąca w kierunku Piły. Przez Wałcz kursują pociągi regionalne relacji Piła Główna – Szczecin Główny – Piła Główna oraz pospieszne do Warszawy i Szczecina.
Komunikację autobusową w rejonie Wałcza prowadzi przedsiębiorstwo PKS Wałcz oraz Wałeckie Towarzystwo Przewozowe.
Główne kierunki PKS Wałcz: Czaplinek, Człopa, Jastrowie, Mirosławiec, Piła, Poznań, Tuczno.
Główne kierunki WTP: Czechyń, Dębołęka, Dzikowo, Nakielno, Lubno, Piła, Szwecja, Tuczno. 
Komunikację miejską w mieście obsługuje Zakład Komunikacji Miejskiej w Wałczu. Autobusy ZKM kursują na 14 liniach zapewniając połączenia zarówno wewnątrz miasta, jak i z przyległymi wsiami tj. Kołatnik, Ostrowiec, Strączno, Szwecja, Wałcz Drugi. Część kursów ma charakter typowo szkolny i wykonywane są jedynie w dni nauki szkolnej.
Media.
Na terenie Wałcza funkcjonuje lokalne media. Największym źródłem informacji jest „Extra Wałcz”, który jako jedyny wychodzi jako prasa w wersji papierowej na terenie powiatu wałeckiego. Swą działalność zakończyły „Tygodnik Nowy” oraz „Pojezierze Wałeckie” i „Super Pojezierze” . Funkcjonują także informacyjne portale internetowe: m.in. extrawalcz.pl, pojezierze.com.pl.
Oświata.
W mieście funkcjonują 1 żłobek miejski i 3 żłobki niepubliczne, 4 przedszkola publiczne i 4 niepubliczne oraz 4 szkoły podstawowe.
Szkoły ponadgimnazjalne w Wałczu:
Uczelnie:
Turystyka.
Nad jeziorem Raduń usytuowany jest Miejski Ośrodek Sportu i Rekreacji (MOSiR), który dysponuje sprzętem sportowym, m.in. motorówkami, kajakami, rowerami wodnymi oraz statkiem spacerowym "Delfin". Miejsce to służy też jako baza wypadowa do wędrówek pieszych, rajdów rowerowych oraz spływów kajakowych. Tu bierze swój początek tzw. Pętla Wałecka – szlak kajakowy, który przebiega przez sześć jezior, połączonych niewielkimi ciekami wodnymi i kończy się w jeziorze Bytyń Wielki. Z MOSiR-u biorą też swój początek szlaki piesze i rowerowe, które z obu stron oplatają jezioro Raduń oraz biegną okalającymi je lasami, aż do wsi letniskowej Strączno.
Nad jeziorami wałeckimi znajdują się plaże i kąpieliska, a także pola namiotowe i wypożyczalnie sprzętu sportowego.
Brzegi jeziora Raduń spięte są mostem wiszącym, będącym również tutejszą atrakcją. Pod koniec XIX wieku przez jezioro przerzucono most o konstrukcji drewnianej. W roku 1978 w tym samym miejscu postawiono Most Kłosowski o konstrukcji żelaznej. Most przeznaczony jest do ruchu pieszego.
Przy placu Polskim 3, na jeziorze Raduń zostało ustalone kąpielisko śródlądowe. W sezonie 2013 r. sezon kąpielowy obejmował okres od 15 czerwca do 31 sierpnia.
Na bezpośrednie okolice Wałcza składają się tereny leżące w gminie wiejskiej Wałcz. Dużą atrakcją (oprócz śródleśnych jezior) są tu pomniki przyrody. W niewielkiej odległości od Wałcza (przy drodze nr 163), między Kłębowcem, a Golcami znajduje się rezerwat leśny o powierzchni około 16 ha, w którym występują: buczyna, łęg wiązowy i grąd. Rezerwat zwiedzać można tylko po wyznaczonych ścieżkach.
Atrakcje turystyczne w Wałczu:
Kultura.
W Wałczu mieści się m.in. Muzeum Ziemi Wałeckiej i Muzeum Wału Pomorskiego.
Sport.
Nad jeziorem Raduń położony jest Ośrodek Przygotowań Olimpijskich w Wałczu, należący do Centralnego Ośrodku Sportu. Obiekt posiada: krytą pływalnię, tor wioślarsko-kajakowy, hale sportowe, wypożyczalnię sprzętu rekreacyjnego, siłownię, stadion z bieżnią mineralną, salę bokserską, trasę narto-rolkową, korty tenisowe, zespół boisk, profesjonalną salę bokserską, salę z ergometrami.
Bezpośrednio po wojnie, za sprawą Nadleśniczego Lasów Miejskich Winanda Osińskiego oraz trenera Jana Mulaka, rozpoczął tu trening polski lekkoatletyczny „Wunderteam”, jedna z najlepszych reprezentacji na świecie na przełomie lat 50. i 60. XX w.
Wałecką drużyną piłkarską jest KS „Orzeł” Wałcz. Obecnie gra w czwartej lidze. Zespół rozgrywa mecze na stadionie przy ulicy Wojska Polskiego 25A, dawniej przy ulicy Wolińskiej. Klub powstał w 1946 roku. „Orzeł” Wałcz posiada biało-czerwone barwy klubowe.
W mieście istnieje znany w kraju i za granicą Klub Karate Tradycyjnego oraz inne kluby: klub sportowy „Żak” prowadzący sekcje akrobatyki oraz lekkoatletyki, Wałeckie Towarzystwo Wioślarskie „Orzeł”, Jacht Klub Wałcz, Wałeckie Towarzystwo Sportowe „Orzeł” oraz Wojskowy Klub Łączności i Sportu „Sygnał”, który powstał w 2013 roku.
Na Dolnym Mieście znajduje się skatepark, czyli miejsce do jazdy na deskorolce.
Od 2005 roku w Wałczu odbywa się w sierpniu „Wałeckie Scrabblobranie”, otwarty turniej rankingowy, zaliczany do Grand Prix rozgrywek w scrabble w Polsce, organizowany pod patronatem Polskiej Federacji Scrabble.
W Wałczu znajduje się także uczniowski klub sportowy UKS Volley, o profilu siatkarskim.
Wspólnoty wyznaniowe.
Na terenie Wałcza działalność religijną prowadzą następujące Kościoły i związki wyznaniowe:
Administracja i samorząd.
Wałcz ma status gminy miejskiej – mieszkańcy terenów wiejskich wokół Wałcza tworzą odrębny samorząd (gmina wiejska Wałcz).
Mieszkańcy wybierają do Rady Miasta Wałcza 21 radnych. Organem wykonawczym władz jest burmistrz. Siedzibą władz jest ratusz na placu Wolności.
Burmistrzowie Wałcza:
W 2016 r. wykonane wydatki budżetu samorządu Wałcza wynosiły 90,6 mln zł, a dochody budżetu 97,6 mln zł. Zobowiązania samorządu (dług publiczny) według stanu na koniec 2016 r. wynosiły 28 mln zł, co stanowiło 28,7% poziomu dochodów.
Miasto jest także siedzibą władz powiatowych. Starostwo Powiatu Wałeckiego mieści się na ul. Dąbrowskiego.
Miasto jest obszarem właściwości Sądu Rejonowego w Wałczu, gdzie w 2017 r. pracowało 8 sędziów. Sprawy z zakresu ubezpieczeń społecznych i sprawy gospodarcze są rozpatrywane przez Sąd Rejonowy w Koszalinie, a z zakresu prawa pracy przez Sąd Rejonowy w Szczecinku. Wałcz jest obszarem właściwości Sądu Okręgowego w Koszalinie. Wałcz (właśc. powiat wałecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy Wałcza wybierają 8 z 17 radnych do Rady Powiatu w Wałczu, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
W mieście znajduje się siedziba Rejonu Wałcz oddziału GDDKiA Szczecin, który jest odpowiedzialny za odcinki drogi krajowej nr 10 i nr 22.

</doc>
<doc id="108533" url="https://pl.wikipedia.org/wiki?curid=108533" title="Mały Hans">
Mały Hans

Mały Hans, właśc. Herbert Graf (ur. 1903, zm. 1973) – zwyczajowo przyjęte określenie jednego z pacjentów, którego terapia została opisana przez Sigmunda Freuda. Historia choroby została opublikowana w 1909 roku pt. "Analyse der Phobie eines fünfjährigen Knaben" (Analiza fobii pięciolatka).
Powstanie historii choroby.
Kilka notatek na temat wczesnej biografii małego Hansa opublikował Freud już dwa lata przed I wydaniem tej pracy w liście otwartym do dr. M. Fürsta: "W kwestii wychowania seksualnego dzieci" (1907). We wczesnych wydaniach tego artykułu pacjent nosił w niej miano "małego Herberta"; jako "mały Hans" pojawił się dopiero w I wydaniu studium przypadku. Na tę historię choroby powołuje się Freud również w innej swej wczesnej pracy, w której posłużyła mu ona za punkt wyjścia – w studium "O dziecięcych teoriach seksualnych" (1908). Freud zawarł w niej swe najważniejsze, omawiane w tym studium, teorie na temat seksualności dziecięcej. Wspomnieć należy również, że ta historia choroby, opublikowana pierwotnie w "Jahrbuch für psychoanalytische und psychopathologische Forschungen" pojawia się jako „podana do druku przez Freuda”, ale nie jako praca jego autorstwa. Dopiero w VIII tomie "Gesammelte Schriften" (1924) zawierającym tę i cztery inne dłuższe historie choroby, Freud dodał przypis, w którym wyjaśnił, że owo studium przypadku opublikowane zostało po uprzednim zasięgnięciu wyraźnej zgody ojca małego Hansa.
Później wykorzystał Freud historię choroby małego Hansa jako podstawę do refleksji na temat istoty lęku pomieszczonych w IV i VII rozdziale pracy "Hemmung, Symptom und Angst" (1926). Odwołuje się do niej również w związku z omawianiem kwestii totemizmu i fobii przed zwierzętami w IV rozprawie, rozdział III "Totem i tabu" (1912–1913). Dalsze uwagi na temat lęku i fobii dziecięcych znajdują się w XXV wykładzie "Wstępu do psychoanalizy" (1916–1917) i w VIII rozdziale pracy "Hemmung, Symptom und Angst" (1926), a także w historii choroby człowieka od wilków.
Opis przypadku.
Mały Hans urodził się w 1903 roku. Jego rodzice byli bardzo zainteresowani nową metodą terapeutyczną. Ojciec chłopca, Max Graf, bywał na środowych dyskusjach dotyczących teorii psychoanalizy w domu Freuda; matka była kobietą nowoczesną i oczytaną, a także pacjentką Freuda. Ojciec wielokrotnie dzielił się z twórcą psychoanalizy swoimi spostrzeżeniami dotyczącymi rozwoju psychoseksualnego swojego dziecka.
Niespodziewanie w wieku 5 lat pojawił się u Hansa lęk przed końmi. Fobia ta miała swój początek w czasie spaceru, gdy Hans zobaczył przewracającego się konia. Psychoanalityczną terapię prowadził ojciec Hansa (obecnie terapii psychoanalitycznej nie mogą prowadzić osoby znane pacjentowi) w oparciu o wskazówki udzielone przez Freuda. W trakcie terapii zinterpretowano lęk odczuwany przez Hansa przed końmi jako przeniesiony lęk przed ojcem, któremu dziecko przypisywało zazdrość o matkę.
Na podstawie analizy małego Hansa Freud wysnuł bardzo dużo wniosków na temat seksualności dziecięcej i etapów rozwoju seksualnego dziecka.

</doc>
<doc id="108536" url="https://pl.wikipedia.org/wiki?curid=108536" title="Henryk IV Wierny">
Henryk IV Wierny

Henryk IV (II) Wierny (żagański) (ur. w 1291 lub 1292, zm. 22 stycznia 1342 w Żaganiu) – książę żagański 1309–1342, 1309–1312 współrządy z braćmi z Konradem i Bolesławem nad całością (z wyjątkiem Głogowa), 1312–1317 z Janem i Przemkiem w wyniku podziału nad Żaganiem i Ścinawą, 1312–1314 z Janem i Przemkiem współrządy w księstwie poznańskim, 1317–1321 w wyniku podziału rządy nad Żaganiem i 1318–1321 nad Głogowem, wraz z bratem Przemkiem, 1321 ostateczny podział w wyniku którego książę żagański, od 1329 dziedziczny lennik czeski. Na wielu dokumentach tytułował się "dziedzicem Królestwa Polskiego (Heres Regni Polonie)".
Henryk IV był najstarszym synem księcia głogowskiego Henryka III i Matyldy Brunszwickiej. Przydomek Wierny pojawia się już we współczesnych mu XIV-wiecznych kronikach. Ojciec do wielkiej polityki przygotowywał pierworodnego już od najmłodszych lat, zabierając Henryka jako cztero- i pięcioletnie dziecko w 1296 na rokowania pokojowe z księciem kujawskim Władysławem Łokietkiem do Krzywinia. Układ tam wówczas zawarty był niezwykle obiecujący dla młodego Henrykowica, gdyż zobowiązał Łokietka pod presją militarną Głogowczyka do usynowienia syna konkurenta, co miała zabezpieczyć dziedzictwo książąt głogowskich. Dodatkowo książę kujawski zobowiązał się w chwili osiągnięcia pełnoletniości przez Henryka IV przekazać mu księstwo poznańskie, zaś w przypadku swojej bezpotomnej śmierci całość Wielkopolski. Układ ten wobec rychłego narodzenia się męskich dziedziców Łokietka, a zwłaszcza znalezienia się władcy Kujaw na wygnaniu nie został jednak dotrzymany.
Henryk III Głogowski zmarł 9 grudnia 1309. Henryk IV, mimo osiągnięcia wieku uznawanego w tych czasach za sprawny, z nieznanych przyczyn znalazł się wraz z młodszymi braćmi do 1312 pod opieką matki.
W 1312 doszło do pierwszego podziału ojcowizny – dzielnicę wschodnią, składającą się z Oleśnicy, Kluczborka oraz z ziemi kaliskiej i gnieźnieńskiej otrzymali Konrad i Bolesław. Henryk IV wraz z Janem ścinawskim i Przemkiem otrzymał dzielnicę głogowską, ścinawską, żagańską i wielkopolską. Głogów pozostał w rękach Matyldy brunszwickiej, jako oprawa wdowia.
Sytuacja Głogowczyków w tym czasie nie była do pozazdroszczenia – nie rozwiązany konflikt z książętami legnickimi o dziedzictwo po Henryku Probusie i groźba usunięcia z Wielkopolski przez Władysława Łokietka skłoniły najstarszego Henrykowica do nawiązania przyjaznych stosunków z margrabiami brandenburskimi, jako przeciwwagę wobec wrogów. W 1310 jako gwarancja dobrych stosunków zostało zawarte małżeństwo pomiędzy Henrykiem IV a Matyldą córką margrabiego Hermana. Kontrakt ślubny został podparty zastawieniem margrabiom Krosna i Żagania (zastaw wrócił dopiero w ręce synów Henryka III w 1319). W ramach zacieśniania stosunków z Askańczykami Henryk IV wraz z młodszymi braćmi Bolesławem i Konradem zrzekł się na zjeździe w Berlinie 3 marca 1310 pretensji do Pomorza Gdańskiego na rzecz margrabiów Waldemara i Jana, którzy rychło sprzedali je za wysoką sumę pieniędzy Krzyżakom.
W Wielkopolsce do pierwszego wybuchu niezadowolenia doszło już w 1310. Wtedy to Henryk IV odniósł niespodziewaną klęskę z rąk powstańców pod Kłeckiem, co nie rokowało zbyt dobrze ich rządom. Sytuacja Głogowczyków pogorszyła się dwa lata później, kiedy książęta znaleźli się pod klątwą arcybiskupa gnieźnieńskiego Jakuba Świnki i biskupa poznańskiego Andrzeja Zaremby. Jednak dopiero bezpośrednie zaangażowanie w konflikt Władysława Łokietka, w 1313, doprowadziło do utraty ostatecznie rok później przez Głogowczyków Wielkopolski na rzecz jednoczącego się państwa polskiego. W rękach synów Henryka III pozostała tylko część ziem wielkopolskich położonych nad Obrą utraconych ostatecznie do 1332 (z wyjątkiem Wschowy utraconej dopiero przez Henryka V Żelaznego). Synowie Henryka III później jeszcze wielokrotnie na niwie dyplomatycznej, czy nawet zbrojnej, próbowali powrócić do sprawy Wielkopolskiej, jednak bez rezultatów. W tym celu próbowali zawierać niekorzystne traktaty z margrabiami brandenburskimi, licząc na ich poparcie militarne. Na szczęście do realizacji tych planów nie doszło, z powodu śmierci Waldemara i wygaśnięcia dynastii askańskiej.
Również wobec książąt legnickich sojusz okazał się zupełnie niewystarczającym zabezpieczeniem. Wojna toczyła się w latach 1312–1317 i została ostatecznie zakończona ugodą 8 stycznia 1317, w wyniku której książęta głogowscy zostali zmuszeni do oddania terytorium pomiędzy Odrą a Wołowem, z Urazem i Lubiążem.
Po śmierci matki, w 1321, nastąpił ostateczny podział ojcowizny – Przemko otrzymał księstwo głogowskie, a Henryk IV księstwo żagańskie (Jan otrzymał wcześniej księstwo ścinawskie ze Ścinawą i Lubinem, Bolesław był już wtedy księciem oleśnickim, zaś Konrad I namysłowskim).
W 1322 przeciwko synom Henryka III powstała koalicja książąt śląskich (Bernard Świdnicki, Henryk Wrocławski, Bolesław Legnicki), na czele której stanął król polski Władysław Łokietek. Dodatkowo przyczyniło się to do osłabienia książąt głogowskich i utraty przez nich Namysłowa.
Rok później, w celu uniknięcia zależności od cesarza Ludwika IV Wittelsbacha, Henryk IV oddał swoje księstwo pod opiekę papieża. 29 lipca 1326 Henryk zawarł traktat ze swoimi braćmi – Janem ścinawskim i Przemkiem – zgodnie z którym po bezpotomnej śmierci braci miał odziedziczyć po nich księstwa. Wydaje się, że była to próba przywrócenia jedności księstwa głogowskiego.
Po 1327 sytuacja polityczna na Śląsku uległa dalekim zmianom. Jan Luksemburski zhołdował w tym roku księstwa piastowskie na Górnym Śląsku. W 1329 hołd złożyli Bolesław Legnicki, Jan Ścinawski, Konrad Oleśnicki oraz Henryk IV. Z synów Henryka III władcy czeskiemu nie podporządkował się tylko Przemko głogowski. Mając poparcie Luksemburgów, Henryk IV próbował wówczas bezskutecznie wysunąć pretensje do spadku po Askańczykach.
W 1331 umarł bezpotomnie Przemko (został otruty). Zgodnie z zawartym porozumieniem, księstwo jego zostało podzielone pomiędzy Henryka IV i Jana Ścinawskiego. W rękach wdowy po nim pozostała tylko połowa Głogowa i Bytomia Odrzańskiego. Jan Luksemburski miał jednak inne plany i jeszcze w tym samym roku zajął księstwo pozbawiając wdowę i zainteresowanych książąt ich dziedzictwa. W celu uprawomocnienia swojego zaboru Jan za 2000 grzywien wykupił od Jana ścinawskiego jego prawa do połowy księstwa. Takie postępowanie króla czeskiego naruszyło prawa wdowy po Przemku II, Konstancji, oraz prawa Henryka IV, który do końca życia nie odzyskał należnej mu połowy Głogowa.
W celu uniknięcia rozprzedania księstwa przez największego utracjusza w rodzinie, księcia ścinawskiego Jana, 25 lipca 1334 Henryk IV i Konrad I zawarli z nim układ, w którym zobowiązał się, że odtąd bez zgody braci nie sprzeda nic ze swoich włości. Wreszcie rok później bracia wykupili od niego całość księstwa, oddając mu je tylko jako dożywocie. Oba te układy zatwierdził również Jan Luksemburski. 30 kwietnia 1341 otrzymał od swojego brata Jana Ścinawskiego ziemię wschowską. Z małżeństwa z Matyldą (zmarłą między 1323 a 1329), córką margrabiego brandenburskiego, Hermana dochował się syna Henryka i trzech córek – Jadwigi (cysterka w Trzebnicy), Agnieszki (żona najpierw Leszka raciborskiego, potem Ludwika I brzeskiego) i Salomei (żona Henryka II z Plauen). Henryk IV Wierny zmarł w Żaganiu i został pochowany w tamtejszym w kościele kanoników regularnych św. Augustyna.

</doc>
<doc id="108537" url="https://pl.wikipedia.org/wiki?curid=108537" title="Henryk XI głogowski">
Henryk XI głogowski

Henryk XI głogowski (ur. pomiędzy 1429 a 1435 rokiem, zm. 22 lutego 1476) – książę na Szprotawie, Krośnie Odrzańskim, Świebodzinie i połowie Głogowa, Kożuchowie, Lubinie i Zielonej Górze w latach 1467-1476. 
Henryk XI był drugim pod względem starszeństwa synem Henryka IX Starszego i Jadwigi pochodzącej z linii Piastów oleśnickich. Po wcześniejszej śmierci brata Zygmunta został jedynym dziedzicem ojca. Tron objął po jego śmierci w wieku około 40 lat w 1467. 
Był bardzo schorowanym człowiekiem. Zamieszkiwał w Kożuchowie, który był stolicą księstwa głogowskiego. Nie wykazywał większych ambicji politycznych, ponieważ żył dość długo w cieniu ojca. Był poniekąd kontynuatorem polityki Henryka IX. W 1454 roku uczestniczy wraz z ojcem w spotkaniu książąt śląskich i miast na zjeździe we Wrocławiu. 
W 1462 roku Henryk XI uczestniczy w zjeździe głogowskim, na którym spotkali się Kazimierz Jagiellończyk z Jerzym z Podiebradów. Po rzuceniu klątwy przez papieża Piusa II na króla czeskiego Jerzego z Podiebradów, stał się zwolennikiem objęcia tronu czeskiego przez Jagiellonów. 
Był uczestnikiem związku miast i księstw śląskich kierowanego przez jego kuzyna Baltazara skierowanego przeciw królowi Jerzemu. Z inicjatywy jego i rady miejskiej Wrocławia wysłano do Krakowa poselstwo, które miało zachęcić Kazimierza Jagiellończyka lub któregoś z jego synów do objęcia tronu czeskiego. 
W związku z opieszałością Jagiellonów Henryk XI opowiedział się ostatecznie w 1468 roku po stronie Macieja Korwina i uczestniczył w jego nieudanej wyprawie na Śląsk i Łużyce przeciw Jerzemu. 
W konflikcie o księstwo żagańskie pomiędzy Baltazarem a Janem II Szalonym stanął po stronie tego pierwszego i pomógł je odzyskać w roku 1468. W 1469 roku po koronacji Macieja Korwina na króla czeskiego w Ołomuńcu otrzymał od niego część księstwa głogowskiego wraz z miastami należącymi do królów czeskich od roku 1360 (czyli m.in. drugą część miasta Głogowa), ale mógł je objąć w posiadanie dopiero po śmierci księżnej-wdowy Matyldy. 
Henryk XI pozostał bardzo długo w stanie kawalerskim. Pod koniec życia uległ naciskom swoich doradców, działającym na zlecenie margrabiego brandenburskiego Albrechta Achillesa i 11 października 1472 r. w Berlinie poślubił jego córkę-8-letnią Barbarę. W zawartej umowie zagwarantował swojej młodej małżonce na wypadek swojej śmierci Zieloną Górę oraz Kożuchów z przyległościami. Zmarł w dniu 22 lutego 1476 najprawdopodobniej otruty. Został pochowany prawdopodobnie w Kożuchowie, w kościele pw. Matki Boskiej Gromnicznej, w kaplicy Mansjonarzy.
Po śmierci Henryka XI wybuchła długoletnia wojna o sukcesję księstwa głogowskiego. Z pretensjami o spadku po nim wystąpili jego kuzyn Jan II (który ostatecznie zagarnął dziedzictwo), Hohenzollernowie, Maciej Korwin, oraz Jagiellonowie. Po jego śmierci układem z 1482 w Kamieńcu Ząbkowickim 4 miasta: Krosno Odrzańskie, Sulechów, Lubsko, Bobrowice przeszły pod władanie Brandenburgii.
Postać Henryka XI jest negatywnie oceniana zarówno przez historyków polskich, jak i niemieckich. Oskarżano go o nieudolność, brak konsekwencji. Był władcą swoich czasów. Lubił jeść, spać, pić i zdawał się na przypadek.

</doc>
<doc id="108538" url="https://pl.wikipedia.org/wiki?curid=108538" title="Philipp Lenard">
Philipp Lenard

Philipp Eduard Anton von Lenard (ur. 7 czerwca 1862 w Bratysławie (wówczas Austro-Węgry), zm. 20 maja 1947 w Messelhausen) – niemiecki fizyk, laureat Nagrody Nobla w dziedzinie fizyki z 1905 roku za pracę nad promieniowaniem katodowym, a także Medalu Rumforda. Był profesorem Śląskiego Uniwersytetu Fryderyka Wilhelma we Wrocławiu, Uniwersytetu Kolońskiego i Uniwersytet Ruprechta i Karola w Heidelbergu.
Twórczość i poglądy.
Zajmował się badaniem właściwości promieniowania kanalikowego (zob. historia spektrometrii mas) i elektronów pochodzących ze zjawiska fotoelektrycznego, obliczył rozmiar elektronu, odkrył zjawisko nierównomiernego rozłożenia dodatniego ładunku w atomie (ale nie wyprowadził z tego faktu pojęcia jądra atomowego), odkrył polaryzację ładunku w kroplach deszczu (tzw. efekt Lenarda). Szczególnie duże znaczenie miały jego prace dotyczące zewnętrznego zjawiska fotoelektrycznego. W 1902 zapoczątkował badanie przenikania elektronów przez materię.
Lenard znany był ze swych antysemickich i faszystowskich poglądów. Po przegranej przez Niemcy I wojnie światowej, traktacie wersalskim i powstaniu Republiki Weimarskiej, fanatyczny monarchista Lenard już od początku lat dwudziestych XX wieku przypisywał klęskę Niemiec „spiskowi żydowskiemu”. Wprowadził pojęcie „fizyka aryjska”, uczestniczył w badaniach nad skonstruowaniem niemieckiej bomby atomowej. Był fanatycznym nacjonalistą, współpracował z reżimem hitlerowskim.
W roku 1929 opublikował książkę "Große Naturforscher" (Wielcy badacze natury), w której pominął naukowców pochodzenia żydowskiego oraz propagował fizykę aryjską. W roku 1936 wydał czterotomowy podręcznik "Deutsche Physik" („Fizyka niemiecka”), w którym zwalczał stworzone przez Alberta Einsteina teorię względności i mechanikę kwantową jako naukę żydowską.

</doc>
<doc id="108544" url="https://pl.wikipedia.org/wiki?curid=108544" title="Heike Kamerlingh Onnes">
Heike Kamerlingh Onnes

Heike Kamerlingh Onnes (ur. 21 września 1853 w Groningen, zm. 21 lutego 1926 w Lejdzie) – holenderski fizyk, laureat Nagrody Nobla w dziedzinie fizyki w roku 1913. Wyróżnienie to otrzymał za badania właściwości substancji w najniższych temperaturach i skroplenie helu.
Życiorys.
Jego rozprawa doktorska dotyczyła krótkiego wahadła Foucaulta do pokazów laboratoryjnych. Po doktoracie został asystentem profesora fizyki na Politechnice w Delfcie, a w latach 1882–1923 był profesorem Uniwersytetu w Lejdzie. W roku 1904 założył laboratorium badania niskich temperatur. W 1908 jako pierwszy skroplił hel (izotop hel 4). W 1911 odkrył zjawisko nadprzewodnictwa. W 1913 wykonał pierwszy elektromagnes nadprzewodnikowy. Za swoje odkrycia otrzymał w 1913 nagrodę Nobla.
Do stypendystów pracujących w laboratorium w Lejdzie należeli między innymi Polacy: Konstanty Zakrzewski (1902–1904), Mieczysław Wolfke (1921–1928), Wacław Werner (1925 i 1926) i Dobiesław Doborzyński (1931–1933).

</doc>
<doc id="108546" url="https://pl.wikipedia.org/wiki?curid=108546" title="Max von Laue">
Max von Laue

Max Theodor Felix von Laue (ur. 9 października 1879 w Pfaffendorfie koło Koblencji, zm. 24 kwietnia 1960 w Berlinie) – niemiecki fizyk, prekursor analizy rentgenowskiej, laureat Nagrody Nobla w dziedzinie fizyki (1914) za odkrycie zjawiska dyfrakcji promieniowania rentgenowskiego na kryształach, dokonane w roku 1912. Jego synem był historyk Theodore von Laue.
Życiorys.
Jego ojcem był Juliusz von Laue, urzędnik niemieckiej administracji wojskowej, który – z powodu charakteru zatrudnienia – często zmieniał miejsce zamieszkania. Jego syn spędził wczesne dzieciństwo w Brandenburgii i Altonie. Uczęszczał do szkół w Poznaniu (1887–1891, Królewskie Gimnazjum im. Fryderyka Wilhelma, obecnie III Liceum Ogólnokształcące) i w Berlinie, a następnie do protestanckiego gimnazjum w Strasburgu, gdzie profesor Goering zainteresował go naukami ścisłymi. W roku 1898 odbył służbę wojskową, a w następnych latach studiował na uniwersytetach w Strasburgu, Getyndze (BS w roku 1904), Monachium (jeden semestr). Doktorat w dziedzinie matematyki i fizyki uzyskał w roku 1903 na Uniwersytecie Fryderyka Wilhelma w Berlinie, gdzie zajmował się badaniami do roku 1904.
Był w latach:
Był uczniem lub współpracownikiem wybitnych naukowców, między innymi matematyka Davida Hilberta oraz fizyków: Alberta Einsteina, Maxa Plancka i Arnolda Sommerfelda. Nagrodę Nobla otrzymał w roku 1914 za odkrycie zjawiska dyfrakcji promieniowania rentgenowskiego w kryształach, dokonane w roku 1912. Należał do grupy naukowców, którzy wnieśli istotny wkład do wiedzy na temat wpływu pola magnetycznego na nadprzewodnictwo.
Gdy w Niemczech rozpoczął się okres nazizmu, von Laue wystąpił z otwartą krytyką postawy rządu wobec tak zwanej fizyki żydowskiej (reprezentowanej, między innymi, przez Einsteina) i nie zerwał kontaktów z izolowanymi kolegami Żydami. W czasie II wojny światowej odmówił pracy w nazistowskim programie rozwoju broni jądrowej – zajął się pisaniem książki na temat historii fizyki.
Po zakończeniu wojny został aresztowany, wraz z dziewięcioma innymi naukowcami niemieckimi, podejrzanymi o udział w realizacji programu nuklearnego, i był więziony przez niemal rok w "Farm Hall" w Anglii (operacja Epsilon; zainstalowany w Godmanchester podsłuch miał dostarczyć aliantom informacji o stopniu zaawansowania realizacji programu). W tym czasie napisał pracę na temat absorpcji promieniowania rentgenowskiego.
Publikacje.
Jest autorem książek:
Odznaczenia i wyróżnienia.
Poza Nagrodą Nobla (1914) otrzymał:
Był członkiem licznych towarzystw naukowych, do których należą:
Upamiętnienie.
Dowodem pamięci o jego zasługach jest stosowanie pojęć „metoda Lauego”, „obraz Lauego” (dyfraktogram Lauego, lauegram). Jego nazwisko upamiętnia również planetoida von Laue i krater księżycowy, "Laue Crater" (średnica 87 km).
Życie rodzinne.
Max von Laue ożenił się w roku 1910 z Magdaleną Degen. Był entuzjastycznym użytkownikiem samochodów; lubił szybką jazdę. Dnia 7 kwietnia 1960 roku doszło w Berlinie do kolizji z motorowerem. Rowerzysta zmarł na miejscu, a von Laue 17 dni później. Został pochowany na cmentarzu "Stadtfriedhof" w Getyndze, na którym są pochowani również inni laureaci Nagrody Nobla: Max Born, Otto Hahn, Walther Nernst, Max Planck, Otto Wallach, Adolf Windaus, Richard Zsigmondy.

</doc>
<doc id="108549" url="https://pl.wikipedia.org/wiki?curid=108549" title="Jpeg">
Jpeg



</doc>
<doc id="108552" url="https://pl.wikipedia.org/wiki?curid=108552" title="William Henry Bragg">
William Henry Bragg

William Henry Bragg (ur. 2 lipca 1862 w Westward, zm. 10 marca 1942 w Londynie) – brytyjski fizyk, laureat Nagrody Nobla w dziedzinie fizyki, którą otrzymał wraz z synem, Williamem Lawrence’em, za zasługi w badaniu struktury krystalicznej za pomocą promieniowania rentgenowskiego.
Życiorys.
Studiował w Trinity College na Uniwersytecie Cambridge, uzyskując stopień Bachelor of Science matematyki w roku 1884 i Master of Arts fizyki w roku 1886.
W latach 1886–1908 był profesorem matematyki i fizyki w University of Adelaide (Australia), a następnie profesorem w University of Leeds (1909–1915, "Cavendish Professor of Physics"), w University College London (1915–1925, "Quain Professor of Physics") i w Royal Institution (1925–1942, "Fullerian Professor of Chemistry").
Współtworzył podstawy analizy rentgenostrukturalnej i spektroskopii rentgenowskiej. Zajmował się badaniami struktury kryształów.
Publikacje.
Jest m.in. autorem książek:
Odznaczenia i wyróżnienia.
Był członkiem Royal Society od roku 1906, a w latach 1935–1940 prezesem tego stowarzyszenia. Należał też do "Australian and New Zealand Association for the Advancement of Science" oraz "Royal Institution of Great Britain". Poza Nagrodą Nobla otrzymał:

</doc>
<doc id="108553" url="https://pl.wikipedia.org/wiki?curid=108553" title="Charles Glover Barkla">
Charles Glover Barkla

Charles Glover Barkla (ur. 7 czerwca 1877 w Widnes, Lancashire, zm. 23 października 1944 w Edynburgu) – brytyjski fizyk, noblista.
Życiorys.
W 1899 roku rozpoczął studia w Trinity College na Uniwersytecie Cambridge. W roku 1901 przeniósł się do King’s College, gdzie w latach 1903 i 1907 zdobywał kolejne tytuły uniwersyteckie. Profesor uniwersytetu w Londynie i Edynburgu, badacz fal elektromagnetycznych, a zwłaszcza promieniowania rentgenowskiego. W 1917 roku otrzymał Nagrodę Nobla za odkrycie polaryzacji promieniowania rentgenowskiego i promieniowania charakterystycznego.
Był członkiem Edinburgh Mathematical Society, Royal Society (1912), Royal Society of Edinburgh (1914). Poza Nagrodą Nobla otrzymał m.in. Hughes Medal (1917). Jest współautorem podręcznika "Notes on Practical Physics for Junior Students" (1913, współautor: George A. Carse). Na jego cześć nazwano krater księżycowy – "Lunar Crater Barkla" (10.7° S, 67.2° E, 42 km średnicy).

</doc>
<doc id="108562" url="https://pl.wikipedia.org/wiki?curid=108562" title="Psychologia przemysłowa">
Psychologia przemysłowa



</doc>
<doc id="108565" url="https://pl.wikipedia.org/wiki?curid=108565" title="Inteligencja (psychologia)">
Inteligencja (psychologia)

Inteligencja – rozumiana jako sprawność umysłowa ma wiele odcieni znaczeniowych i co za tym idzie ma wiele różnych definicji. Oto niektóre z nich:
Definicje inteligencji.
Jeszcze w latach 80. XX wieku inteligencję sprowadzano do zdolności czysto intelektualnych. Obecnie uważa się, że tak rozumiana inteligencja współdziała ze zdolnościami w sferze emocjonalnej, motywacyjnej, interpersonalnej (międzyludzkiej) i współdziałanie różnych zdolności, z różnych sfer ludzkiej psychiki, pozwala na wykorzystanie potencjału intelektualnego. Dlatego współcześnie termin „inteligencja” stosuje się szerzej i wyróżnia takie jej typy jak:
Teorie inteligencji.
Czynnikowa teoria inteligencji.
Czynnik "g" i czynnik "s"..
Zastosowanie analizy czynnikowej do badania inteligencji zapoczątkował Charles Spearman w 1927 i on jest twórcą pierwszej teorii czynnikowej inteligencji. Na podstawie analizy korelacji wyników wykonywania różnych zadań wyodrębnił on czynnik ogólny ("g") jako wartość statystyczną najsilniej korelującą z wykonaniem zadań intelektualnych - czyli właściwą inteligencję - oraz czynnik odpowiedzialny za specyficzne zdolności człowieka ("s").
Hierarchiczne teorie inteligencji.
Philip Vernon, przeprowadzając badania wśród rekrutów do armii brytyjskiej, wyodrębnił następujące składowe czynnika "g":
Raymond Cattell w 1971 roku zaproponował podział na inteligencję płynną ("gf") i skrystalizowaną ("gc"). Ta pierwsza to ogólna "zdolność warunkująca sprawność wszelkich czynności intelektualnych" (zdeterminowana biologicznie), druga to "zespół szczegółowych zdolności rozwijanych na skutek zastosowania inteligencji płynnej" w życiu. Podobny podział przedstawił wcześniej Donald Hebb, wyróżniając inteligencję A (zdeterminowane genetycznie granice możliwości intelektualnych człowieka) i inteligencję B (przejawiającą się w zachowaniu).
Teorie czynników równorzędnych.
Teorię jednolitego czynnika g często poddawano krytyce, uważając go za artefakt statystyczny. Powstało wiele teorii, które inteligencję sprowadzają do kilku równorzędnych zdolności. Według L. L. Thurstone'a na inteligencję składa się 7 niezależnych czynników odnoszących się do różnych aspektów funkcjonowania:
Jednak dalsze badania samego Thurstone'a wskazały na istnienie jednak czynnika nadrzędnego, który nazwał "zdolnością indukcji". Inną teorię czynników równorzędnych zaproponował Howard Gardner, który wyróżnił następujące czynniki inteligencji:
Model struktury intelektu Guilforda.
Joy Paul Guilford, stosując ortogonalną analizę czynnikową, która wymusza uzyskanie niekorelujących ze sobą czynników, zbudował model „trójwymiarowy”, to znaczy skonstruowany z trzech wymiarów, z których pierwszy odzwierciedlał rodzaj zaangażowanych operacji umysłowych:
drugi wymiar rodzaj treści czy też materiału, na którym operacja była wykonywana:
a trzeci rezultaty czynności, czyli wytwory:
W ten sposób teoretycznie wyodrębniono 120 czynników. Teoria ta cieszyła się dużą popularnością, choć nigdy nie zyskała potwierdzenia empirycznego.
Teorie rozwoju inteligencji.
Z wiekiem następuje nie tylko ilościowy wzrost poziomu inteligencji, ale także zmienia się jego struktura. Przebieg i przyczyny zmian próbowali wyjaśnić najwięksi badacze rozwoju umysłowego dziecka: Lew Wygotski i Jean Piaget. Teorie te miały zupełnie inny status od teorii czynnikowych, gdyż miały nie tylko charakter opisowy (jaka jest struktura inteligencji), ale też wyjaśniały jej kształtowanie (zob. koncepcja rozwoju intelektualnego Jean Piaget'a). Obie przedstawiały inteligencję jako produkt interakcji czynników. Psychologia rosyjska, w której testy inteligencji były zakazane, rozwijała także teorie rozwojowe oparte na założeniu, że inteligencja jest wynikiem działania ("praxis").
Triarchiczna teoria Sternberga.
Powstały również teorie inteligencji inspirowane przez teorię przetwarzania informacji. Najbardziej znaną z nich była ogłoszona w 1985 roku przez Roberta Sternberga tzw. triarchiczna teoria inteligencji. Teoria składa się z trzech subteorii:
Biologiczne i kulturowe zdeterminowanie inteligencji.
Inteligencja jako własność psychiki posiada oczywiście podstawę anatomiczno-fizjologiczną, ale jest ona nadal niezbadana. Tym niemniej udało się ustalić kilka korelatów inteligencji w czynności elektrycznej mózgu. W. Vogel i D. Browerman stwierdzili pozytywną korelację między ilorazem inteligencji (I.I.) a częstotliwością rytmu alfa na wykresie EEG. Również złożoność fal potencjałów wywołanych pozostaje w związku z I.I. Zdaniem Hansa Eysencka złożoność ta jest miarą tzw. „czystej”, tzn. „odziedziczonej inteligencji”. Jednak samo jej istnienie jest podawane w wątpliwość.
Inteligencja wśród zwierząt koreluje z wielkością mózgowia. Nie jest to jednak zależność na zasadzie, że im większe mózgowie, tym większa inteligencja. Należy wziąć poprawkę ze względu na fakt, że im większa masa ciała, tym większy mózg. W związku z tym stosuje się współczynnik encefalizacji. U człowieka jego wartość jest największa. Ewolucyjnie zwiększenie inteligencji mogłoby się wiązać ze zwiększeniem ilości neuronów, zwiększeniem ilości połączeń między odległymi częściami mózgowia, zwiększeniem grubości aksonów (szybciej przekazywane sygnały) lub zmniejszeniem neuronów (gęstsze upakowanie). Każda z tych strategii napotyka jednak ograniczenia natury fizycznej (spowolnienie przekazywania informacji, zużycie energii, zakłócenia w przekazywaniu sygnałów). Wydaje się, że ludzkie mózgowie jest bliskie granicy wyznaczonej przez fizyczne ograniczenia.
Udział czynników genetycznego i środowiskowego w kształtowaniu różnic w zakresie inteligencji było przedmiotem zaciekłych sporów o politycznych implikacjach. Gdyby różnice w inteligencji były dziedziczone, najważniejsza stawałaby się selekcyjna rola szkolnictwa, a wyrównawcza byłaby nieskuteczna. Natomiast gdyby różnice te były nabywane, pomiar inteligencji prowadziłby tylko poprzez etykietkowanie do podwyższania lub obniżania inteligencji (jako samosprawdzająca się przepowiednia), a najistotniejszy powinien być wysiłek włożony w programy wyrównawcze. Obecnie panuje pogląd, że oba czynniki współkształtują rozwój intelektualny w myśl stwierdzenia Hebba: „Proporcja obu czynników stanowi 100 procent środowiska i 100 procent dziedziczności. Nie dodają się one, ponieważ jakiekolwiek zachowanie zależy w pełni od obu czynników.” Jeżeli natomiast chodzi o ilościowy wpływ, jak pokazują badania nad bliźniętami jedno- i dwujajowymi, tzw. wskaźnik odziedziczalności wynosi około h²=0,52 (badania Strelaua).
Pomiar inteligencji.
Do pomiaru tzw. ilorazu inteligencji stosowanych jest szereg testów psychologicznych. Pierwszym testem inteligencji był test Alfreda Bineta z 1905. Do najbardziej znanych należą m.in.:
Oprócz tego istnieje szereg niestandaryzowanych testów, publikowanych w ramach „psychozabaw” w rozmaitych czasopismach. Testy te nie dają psychometrycznie poprawnej informacji o poziomie czyjejś inteligencji, gdyż nie były porównywane z żadną grupą kontrolną, dlatego też orzekanie o poziomie inteligencji na ich podstawie jest bezzasadne.

</doc>
<doc id="108566" url="https://pl.wikipedia.org/wiki?curid=108566" title="Inteligencja (społeczeństwo)">
Inteligencja (społeczeństwo)

Inteligencja – warstwa społeczna w Europie Wschodniej żyjąca z pracy umysłowej, wykształcona ostatecznie w XIX wieku głównie ze zubożałej szlachty, ale również ze stanu mieszczańskiego, rzadziej bogatego chłopstwa i podupadłej arystokracji. Tradycyjnie inteligencja obejmowała nauczycieli, prawników, lekarzy, artystów, inżynierów i czasami też urzędników, obecnie – osoby zajmujące pozycje zawodowe, wymagające wyższego wykształcenia.
Pochodzenie pojęcia.
Określenie „inteligencja” pochodzi od łacińskiego wyrazu , który oznacza zdolność pojmowania natury rzeczy jako jedną z władz poznawczych.
Inteligencja a intelektualiści.
Inteligenta, czyli przedstawiciela inteligencji, nie należy mylić z intelektualistą, czyli osobą, cechującą się rozwiniętą inteligencją (sprawnością umysłową), posiadającą szczególną zdolność do krytycznej analizy i syntezy, bogatą wiedzę, erudycję, która zajmuje się twórczą pracą umysłową oraz której postawę cechuje przewaga intelektu nad emocjami.

</doc>
<doc id="108568" url="https://pl.wikipedia.org/wiki?curid=108568" title="Janek Wiśniewski">
Janek Wiśniewski



</doc>
<doc id="108570" url="https://pl.wikipedia.org/wiki?curid=108570" title="Grafologia">
Grafologia



</doc>
<doc id="108572" url="https://pl.wikipedia.org/wiki?curid=108572" title="Inwolucja">
Inwolucja

Inwolucja (od łac. "involution-", "involutio", od "involvere", „zawinąć, owinąć”, od "in-" i "volvere", „zwinąć”; spokr. ze staroang. "wealwian", „zwinąć” i gr. "eilyein", „zwinąć, owinąć”) – wyraz oznaczający jeden z następujących terminów:

</doc>
<doc id="108573" url="https://pl.wikipedia.org/wiki?curid=108573" title="Żuchwowce">
Żuchwowce

Żuchwowce, szczękowce, szczękouste (Gnathostomata) – grupa kręgowców (Vertebrata) tradycyjnie definiowana jako obejmująca wszystkie kręgowce mające szczęki. Nazwę Gnathostomata można również zdefiniować jako odnoszącą się do kladu obejmującego ostatniego wspólnego przodka celakantokształtnych i płazów bezogonowych i wszystkich jego potomków lub ostatniego wspólnego przodka spodoustych i płazów bezogonowych i wszystkich jego potomków, jednak zdaniem Martina i Bentona taki klad jest mało interesujący z ewolucyjnego punktu widzenia – w przeciwieństwie do kladu obejmującego wszystkie zwierzęta mające szczęki. Analizy molekularne sugerują, że żuchwowce wyewoluowały około 528 mln lat temu.

</doc>
<doc id="108574" url="https://pl.wikipedia.org/wiki?curid=108574" title="Asymilacja (psychologia)">
Asymilacja (psychologia)

Asymilacja – włączanie świata zewnętrznego do już ukształtowanych struktur poznawczych; proces ten jest obecny we wszystkich okresach rozwoju intelektualnego. Inaczej mówiąc, asymilacja następuje w momencie, kiedy spotykamy się z nowym doświadczeniem podobnym do czegoś, co przeżyliśmy wcześniej i możemy je dopasować do istniejących schematów. Proces ten ma na celu doprowadzenie do równowagi psychicznej (ang. "equilibrium").
Na przykład, dla dziecka, które potrafi już chodzić, przechadzka po śliskim chodniku będzie asymilowana do uprzednio istniejącego schematu chodzenia.

</doc>
<doc id="108575" url="https://pl.wikipedia.org/wiki?curid=108575" title="Grafologia (kryminalistyka)">
Grafologia (kryminalistyka)

Grafologia – technika śledcza polegająca na badaniu autentyczności pisma i ustalania tożsamości jego autora. Sposób pisania jest swojego rodzaju indywidualnym nawykiem, odzwierciedlającym stan psychofizyczny osoby piszącej. W badaniach grafologicznych uwzględnia się wiele parametrów pisma, zarówno formalnych (np. cechy strukturalne pisma, wiązanie liter) i językowych (słownictwo), jak i treściowych. Na ich podstawie grafolog jest w stanie określić m.in. płeć, wiek, czy zawód autora, a często także i inne jego cechy (odmienność pisma u alkoholików, narkomanów, samobójców oraz osób chorych psychicznie).
Grafologia w II Rzeczypospolitej.
W Polsce oraz innych krajach w latach 20. i 30. XX wieku, kiedy w pełni rozwinęły się wspomniane nauki, ukazywało się kilka czasopism, w których publikowano wyniki najnowszych badań naukowych zawierających wiele cennych materiałów, wskazówek i zasad określających sposoby postępowania w kierunku zdemaskowania sprawcy. Osobną grupą były monografie, studia i podręczniki dla pracowników wymiaru sprawiedliwości oraz służb strzegących bezpieczeństwa wewnętrznego. Publikacje tego typu miały wskazywać właściwe metody działania w walce z przestępczością, wdrażać najnowsze osiągnięcia nauki do praktyki i codziennej pracy oraz stale edukować wspomniane służby w imię maksymy, że funkcjonariusz powinien być zawsze krok do przodu w rywalizacji z przestępcą.
Do najważniejszych prac z dziedziny grafologii w dwudziestoleciu międzywojennym należała praca Henryka Kwiecińskiego "Grafologia sądowa" (Warszawa 1933). W książce tej autor daje ogólny pogląd na pracę biegłego sądowego w dziedzinie badań porównawczych pisma ręcznego i maszynowego oraz w wypadkach badań sfałszowanych dokumentów. Książka przeznaczona była przede wszystkim dla użytku organów śledczych, palestry itp. Monografia wydana została bardzo starannie, zawiera szereg dobrych ilustracji z praktyki autora, wykazujących, że praca biegłego sądowego nie tylko wymaga właściwej umiejętności, ale również odpowiedniej aparatury. Zarzuty, jakie można postawić omawianej książce, to niezbyt szczęśliwie dobrany tytuł. Należy, bowiem zaznaczyć, że pod miano „grafologii” nawet z przymiotnikiem „sądowej” nie można podciągnąć ekspertyz ani fałszerstw pieczęci, ani pisma maszynowego.
Metody pracy eksperta-pismoznawcy.
Ekspert zajmujący się analizą pismoznawczą studiuje tekst pod kątem wymienionych cech, a w niektórych przypadkach przeprowadza dodatkowe analizy. Na przykład bada rodzaj pasty długopisowej, tuszu czy atramentu, gdy zachodzi przypuszczenie przerobienia oryginalnego dokumentu poprzez dopisanie czegoś. Może badać również materiał (np. papier), na którym napisano badany tekst, ustalając czy nie usunięto zeń czegoś mechanicznie lub chemicznie, bądź czy papier ten jest autentyczny. np. dokument, co do którego zachodzi podejrzenie fałszerstwa.
Przy badaniach grafologicznych podejrzany musi napisać prawą i lewą ręką kilka razy (wymogi są różne) tekst, co do którego istnieje podejrzenie, że on jest jego autorem. Tego rodzaju ekspertyzy bywają także stosowane w wypadku anonimowych listów, szantaży czy więziennych grypsów.
Często badania grafologiczne są potrzebne przy samobójstwach, kiedy denat zostawił list pożegnalny – w sytuacji, gdy zachodzi podejrzenie upozorowania samobójstwa. Wówczas list porównywany jest z innymi zachowanymi zapiskami.
Istnieje możliwość zdobycia wiedzy i umiejętności w zakresie ekspertyzy pismoznawczej w toku studiów (specjalizacja lub nawet samodzielne kierunki) lub w firmach prowadzących tego rodzaju specjalistyczne szkolenia.

</doc>
<doc id="108576" url="https://pl.wikipedia.org/wiki?curid=108576" title="Akomodacja (psychologia)">
Akomodacja (psychologia)

Akomodacja – termin wprowadzony do psychologii przez Jeana Piageta. Oznacza zmianę istniejących lub utworzenie nowych struktur poznawczych w celu lepszego dopasowania się do środowiska.
Przykładem akomodacji może być dziecko, które nazywa muchę "ptaszkiem" (asymiluje do istniejącego schematu) i dowiaduje się, że mucha nie jest ptaszkiem, ale owadem. W tym momencie schemat dziecka "to, co lata, jest ptaszkiem" zostaje zaakomodowany do nowej informacji: "to, co lata, jest ptaszkiem lub owadem".

</doc>
<doc id="108577" url="https://pl.wikipedia.org/wiki?curid=108577" title="Asocjacja cząsteczek">
Asocjacja cząsteczek

Asocjacja cząsteczek – wiązanie się pojedynczych cząsteczek związków chemicznych w zespoły cząsteczkowe (asocjaty). Asocjacja występuje przede wszystkim w czystych cieczach i ich mieszaninach. 
Na asocjację podatne są szczególnie cząsteczki polarne o budowie pozwalającej na wytworzenie wiązania wodorowego (cząsteczki wody, alkoholi, kwasów karboksylowych) – na przykład w czystej wodzie średnia liczba cząsteczek wody powiązanych wiązaniami wodorowymi w asocjat wynosi 6 lub 7. Silne asocjaty tworzą również cząsteczki polarne w rozpuszczalniku słabo polarnym – przykładowo kwas benzoesowy w benzenie lub toluenie tworzy dimery.
Oddziaływania dyspersyjne są powodem takich zjawisk jak skraplanie i krzepnięcie substancji. Silna asocjacja cząsteczek wody, alkoholi, amoniaku powoduje, że mają one znacznie wyższą temperaturę topnienia oraz wrzenia, niż wynikałoby to z ich niskiej masy cząsteczkowej (co łatwo zauważyć po porównaniu z odpowiednim szeregiem homologicznym alkanów lub alkenów). Woda zachowuje się w przybliżeniu tak, jakby jej masa molowa wynosiła 6 × 18 = 108 g/mol.
Asocjacja kwasów nukleinowych (tworzenie dupleksów, rzadziej tripleksów i tetrapleksów) jest efektem wytwarzania wiązania wodorowego między komplementarnymi parami nukleozasad oraz oddziaływań warstwowych między nimi (asocjacja warstwowa układów aromatycznych).

</doc>
<doc id="108578" url="https://pl.wikipedia.org/wiki?curid=108578" title="Asocjacja (psychologia)">
Asocjacja (psychologia)

Asocjacja (łac. "accociatio" – połączenie) – proces skojarzenia co najmniej dwóch zjawisk psychicznych tak, by pojawienie się jednego z nich spowodowało tendencję do występowania pozostałych (np. zapach konwalii może wywoływać obraz jej kwiatów a napęd senności – wyobrażenie łóżka, światło zielone mówi nam o wolnej drodze).
Istota zjawiska i elementy historii badań.
Na zjawisko powstawania skojarzeń już w starożytności zwrócił uwagę Platon. Arystoteles sformułował prawa kojarzenia, zależne od zachodzących warunków: styczności w czasie, styczności w przestrzeni, podobieństwa i kontrastu. 
Zjawisko asocjacji polega na kojarzeniu dwóch niezależnych od siebie zjawisk/ jakości, odbieranych niekiedy różnymi zmysłami, ale w taki sposób, że powstaje z nich wspólna treść. Przykładem zjawiska asocjacji może być kojarzenie barwy czerwonej z krwią, raną.
Wyjaśnianie związków pomiędzy ludzką psychiką a odbieraniem bodźców wzrokowych zostało zapoczątkowane w badaniach J. Mullera i H. Helmholtza. Następnie D. Hartley opisał ten związek w następujący sposób: "Wrażenia kojarzą się ze sobą, jeżeli wywołujące je rzeczy pojawiły się dokładnie w tym samym czasie lub bezpośrednio jedna po drugiej."
Psychologia asocjacjonistyczna - powstała w XVIII wieku na gruncie empiryzmu, którym zajmowali się wtedy m.in. John Locke, Thomas Hobbes, David Hume, opracowując teorię asocjacjonizmu. Założenia: wszystkie czynności poznawcze człowieka (od spostrzegania, przez przypominanie, aż do myślenia) powstają poprzez łączenie się elementarnych procesów psychicznych (wyobrażeń, pojęć, emocji). Te elementarne procesy łączą się na zasadzie asocjacji - zgodnie z tzw. prawami kojarzenia - czyli poprzez: podobieństwo, kontrast, styczność w czasie, przyczynowość.
Przedstawiciele behawioryzmu odnieśli potem pojęcie asocjacji do związku pomiędzy bodźcem i reakcją, rozszerzając w ten sposób wiedzę o mechanizmie powstawania w trakcie asocjacji połączeń.

</doc>
<doc id="108579" url="https://pl.wikipedia.org/wiki?curid=108579" title="Old Trafford">
Old Trafford

Old Trafford – stadion Manchesteru United, zwyczajowo nazwany "Teatrem Marzeń". Dzielnica Manchesteru, w której położony jest stadion i od której wzięła się jego nazwa, znajduje się na zachód od centrum miasta.
Konstrukcja.
Stadion powstał w 1910 roku za gigantyczną wówczas sumę 120 tysięcy funtów. Ze względu na bliskie sąsiedztwo Kanału Manchesterskiego stadion został zbombardowany podczas II wojny światowej. Jedyną zachowaną oryginalną częścią przedwojennego Old Trafford są mury tunelu między ławkami rezerwowych, którym niegdyś piłkarze wychodzili na mecz.
Boisko ma 106 metrów długości i 65 metrów szerokości, trawa zaś, o nazwie "Kentucky Blue", została sprowadzona ze Stanów Zjednoczonych. Ostatni remont został ukończony latem 2006 roku. Rozbudowano trybuny znajdujące się w narożnikach boiska, tak by sięgały one na wysokość trzeciego piętra miejsc przeznaczonych dla widowni. Po przebudowie limit 68 tysięcy miejsc został zwiększony do 76300 widzów.
Na stadionie znajduje się oficjalny sklep z pamiątkami Manchesteru United – Megastore, klubowe muzeum oraz Red Café – restauracja kibiców "Czerwonych Diabłów". Na stadionie oprócz punktów gastronomicznych znajdują się liczne lokale firm bukmacherskich.
Na inaugurację przyszło 45 000 osób, wówczas Manchester przegrał z Liverpoolem 4:3. W 2003 roku na Old Trafford został rozegrany mecz finału Ligi Mistrzów.
15 maja 2016 roku o godzinie 16:00 polskiego czasu na stadionie miał zostać rozegrany mecz ostatniej kolejki sezonu 2015/2016 przeciwko Bournemouth. Jednak na 15 minut przed rozpoczęciem spotkania ewakuowano kibiców przebywających na obiekcie w związku z podejrzaną paczką, która została znaleziona na stadionie. Na miejsce wezwano policję oraz oddział saperów. Po około dwóch godzinach od ewakuacji, policja poinformowała, że przeprowadzono kontrolowaną detonację ładunku. Jak się później okazało, owa paczka była atrapą bardzo podobną do ładunku wybuchowego, pozostawioną po próbach antyterrorystycznych. Mecz został przeniesiony na inny termin.
2 maja 2021 roku przed stadionem odbył się protest kibiców Manchesteru United przeciwko rodzinie Glazerów, właścicieli klubu. Protest zgromadził ponad 1000 osób przed stadionem, a także około 200 osób przed hotelem The Lowry. W hotelu tym przebywali zawodnicy Manchesteru United czekający na mecz z Liverpoolem, który miał odbyć się tego samego dnia o godzinie 17:30. Godzinę przed ropoczęciem meczu na stadion, pomimo zakmnięcia go dla kibiców z powodu pandemii COVID-19, wdarło się około 100 osób. Podczas wtargnięcia kibice wykrzykiwali hasła nawołujące do odejścia z klubu rodziny Glazerów, niszcząc przy tym sprzęt telewizyjny i zabierając ze stadionu narożną chorągiewkę. Z tego powodu mecz został przełożony na inny termin.

</doc>
<doc id="108580" url="https://pl.wikipedia.org/wiki?curid=108580" title="Łubniany (gmina)">
Łubniany (gmina)

Łubniany (daw. "gmina Ługniany", niem. "Gemeinde Lugnian") – gmina wiejska w województwie opolskim, w powiecie opolskim. W 2010 roku dla wszystkich miejscowości gminy ustalono dodatkowe nazwy w języku niemieckim.
Siedziba gminy to Łubniany.
Według danych z 30 czerwca 2004 gminę zamieszkiwały 9042 osoby. Natomiast według danych z 31 grudnia 2017 roku gminę zamieszkiwało 9769 osób.
Przez gminę przepływają rzeki: Mała Panew, Stobrawa, Brynica i Jemielnica. Część obszaru gminy znajduje się w granicach Stobrawskiego Parku Krajobrazowego.
Struktura powierzchni.
Według danych z roku 2002 gmina Łubniany ma obszar 125,41 km², w tym:
Gmina stanowi 7,9% powierzchni powiatu.
Demografia.
Dane z 30 czerwca 2004:
Sołectwa.
Biadacz, Brynica, Dąbrówka Łubniańska, Grabie, Jełowa, Kępa, Kobylno, Kolanowice, Luboszyce, Łubniany, Masów.
Sąsiednie gminy.
Dobrzeń Wielki, Lasowice Wielkie, Murów, Opole, Turawa

</doc>
<doc id="108584" url="https://pl.wikipedia.org/wiki?curid=108584" title="Inteligencja praktyczna">
Inteligencja praktyczna



</doc>
<doc id="108585" url="https://pl.wikipedia.org/wiki?curid=108585" title="Okres sensoryczno-motoryczny">
Okres sensoryczno-motoryczny



</doc>
<doc id="108586" url="https://pl.wikipedia.org/wiki?curid=108586" title="Okres przedoperacyjny">
Okres przedoperacyjny



</doc>
<doc id="108587" url="https://pl.wikipedia.org/wiki?curid=108587" title="Okres operacji konkretnych">
Okres operacji konkretnych



</doc>
<doc id="108588" url="https://pl.wikipedia.org/wiki?curid=108588" title="Okres operacji formalnych">
Okres operacji formalnych



</doc>
<doc id="108591" url="https://pl.wikipedia.org/wiki?curid=108591" title="Koncepcja rozwoju intelektualnego">
Koncepcja rozwoju intelektualnego

Koncepcja rozwoju intelektualnego (Jeana Piageta) – opiera się na założeniu, że inteligencja jest rozwiniętą formą adaptacji biologicznej, w wyniku której dochodzi do strukturalizowania procesów poznawczych.
Przystosowanie jest rozpatrywane zatem w kategoriach poznawczych – jest zrównoważeniem procesów asymilacji i akomodacji. Zdolność dopasowywania wzrasta dzięki wzrastającej złożoności i stałości struktur poznawczych, które rozwijają się na bazie struktur odziedziczonych (odruchy bezwarunkowe) i tworzą schematy składające się na wiedzę człowieka.
Koncepcja ta została stworzona przez szwajcarskiego psychologa Jana Piageta.
Etapy rozwoju poznawczego.
Stadium sensoryczno-motoryczne (inteligencji praktycznej).
Od urodzenia do ≈ 2. roku życia
Fazy stadium sensomotorycznego według Piageta (Bee, 2004).
Stadium przedoperacyjne (inteligencji reprezentującej).
Trwa od 2. do 7. roku życia.
Stadium operacji konkretnych.
Trwa ≈ 7–11., 12. rok życia.
Stadium operacji formalnych.
Trwa od ≈ 12. roku życia
Stadium myślenia postformalnego (kontynuacja myśli Piageta).
Krytyka tez Piageta dotyczących stadiów rozwoju myślenia, doprowadziła wielu badaczy do wyodrębnienia jeszcze jednego stadium myślenia – stadium myślenia postformalnego. Krytyka ta oparta była zarówno na nowszych rozstrzygnięciach teoretycznych, jak i na danych empirycznych.

</doc>
<doc id="108592" url="https://pl.wikipedia.org/wiki?curid=108592" title="Kuchenka mikrofalowa">
Kuchenka mikrofalowa

Kuchenka mikrofalowa, mikrofalówka, potocznie mikrofala – urządzenie kuchenne służące do ogrzewania przedmiotów znajdujących się w jej wnętrzu poprzez poddanie ich działaniu mikrofal. Za wynalazcę kuchenki mikrofalowej uważa się Percy’ego Spencera. Pierwszą komercyjnie dostępną kuchenką mikrofalową była wyprodukowana w 1947 Radarange.
Zasada działania.
Kuchenka mikrofalowa nagrzewa potrawy zawierające dielektryk, którego cząsteczki są dipolami. W tym procesie fale radiowe (elektromagnetyczne), tj. mikrofale, oddziałują na dielektryk zwiększając jego temperaturę i w konsekwencji całej potrawy. Dipolami są cząsteczki wody i w mniejszym stopniu tłuszczów oraz wielu innych substancji zawartych w żywności, ale nie ceramiki i wielu tworzyw sztucznych, które nie podlegają takiemu nagrzewaniu. W polu elektrycznym na dipol działa para sił elektrycznych dążąca do ustawienia dipolu wzdłuż pola elektrycznego poprzez obrócenie go.
W zmiennym polu elektrycznym o częstotliwości mikrofal, energia fal zwiększa prędkość i energię obrotową dipoli, głównie cząsteczek wody. Obracające się szybciej cząsteczki kolidują z pobliskimi cząsteczkami niebędącymi dipolami przyspieszając ich obroty, wibracje lub inne ruchy bezładne, tj. przekazując im część własnej energii termicznej. Pochłonięta energia (ciepło) będzie stopniowo rozprzestrzeniać się w żywności, podobnie jak przez kontakt z cieplejszym ciałem. Nagrzewanie mikrofalami różni od nagrzewania przez kontakt tylko tym, że ciepło wydziela się w warstwie powierzchniowej o grubości kilku centymetrów podgrzewanego ciała, a nie na jego powierzchni lub powierzchni naczynia, dzięki temu można szybciej nagrzać potrawę. Energia mikrofal jest na tyle mała, że nie zmieniają one struktury substancji w żywności.
Zjawisko to odkrył przypadkowo amerykański inżynier Percy Spencer podczas badań nad wytwarzaniem fal elektromagnetycznych stosowanych w urządzeniach radarowych (częstość 1–40 GHz). Dzięki temu odkryciu w 1947 wprowadzono na rynek pierwsze kuchenki. Pierwsza kuchenka mikrofalowa nazywała się "Radar Range" i była dużych rozmiarów (1,65 m wysokości) oraz miała dużą masę (338 kg).
Metalowa komora mikrofalówki wraz z siatką wbudowaną w szybę drzwiczek stanowią istotne elementy konstrukcyjne zaprojektowane tak, by odbijać mikrofale do wewnątrz kuchenki i nie dopuszczać do ich emisji na zewnątrz. Oczka siatki muszą być małe, znacznie mniejsze od długości fali (ok. 12,2 cm). W mechanizmie zamka drzwiczek znajduje się wyłącznik mający za zadanie odciąć zasilanie magnetronu w przypadku ich otwarcia, zanim mogłoby dojść do przypadkowych oparzeń wywołanych nieszczelnością ekranowania podczas otwierania i zamykania drzwiczek.
Dobór częstotliwości mikrofal.
Płynna woda z powodu bardzo silnego tłumienia drgań nie ma wyraźnego maksimum rezonansowego, lecz pochłania silnie fale elektromagnetyczne w dość szerokim zakresie częstotliwości mikrofalowych. Częstotliwość mikrofal kuchenki musi mieścić się w tym zakresie i jest wynikiem kompromisu pomiędzy dostępnymi częstotliwościami w paśmie ISM ("Industrial, Scientific, and Medical band") a głębokością wnikania fal (która jest odwrotnie proporcjonalna do stopnia ich pochłaniania). Przy częstotliwości 2,45 GHz cząsteczki wody drgają na tyle szybko, by zapewnić dobre pochłanianie, a tym samym i szybkie ogrzewanie potrawy, lecz mikrofale wnikają w głąb tylko na około 2,5 cm (w zależności od zawartości wody w ogrzewanym produkcie). Przy mniejszych częstotliwościach fale wnikałyby głębiej, lecz przenikałyby przez cienkie struktury – tym samym ogrzanie potrawy mogłoby trwać dłużej.
Rodzaj nagrzewanych substancji.
Transfer energii z fal elektromagnetycznych do materiału podgrzewanego jest efektywny wówczas, gdy materiał ogrzewany zawiera wodę, także w postaci związanej, lub gdy inne jego cząsteczki chemiczne mają częstość drgań lub obrotów leżącą w zakresie emitowanych mikrofal. Własność tę mają praktycznie wszystkie potrawy, które wymagają podgrzania w kuchni. Metalowe części odbijają mikrofale i nie nagrzewają się istotnie, jednak gdy w kuchence nie ma ciał pochłaniających energię mikrofal, w wyniku wielokrotnych odbić natężenie prądów wirowych w metalowej obudowie kuchenki jest tak duże, że nagrzewa nawet metalową obudowę. Większość ceramik, szkło i tworzywa sztuczne są przezroczyste dla mikrofal, dlatego słabo nagrzewają się w kuchenkach mikrofalowych.
Bezpieczeństwo użytkowania.
Do kuchenek nie mogą być wkładane przedmioty metalowe (z wyjątkiem jednolitych talerzy i tacek). Mikrofale nie przenikają przez metal, w substancjach przewodzących prąd elektryczny wywołują prądy wirowe występujące tylko w warstwie powierzchniowej w wyniku zjawiska naskórkowości, przez co dochodzi do silnego nagrzewania cienkich warstw przewodzących prąd elektryczny, a nawet iskrzenia w miejscu, gdzie metal jest cienki (np. złocenia ceramiki), oraz w miejscach słabego styku dwóch kawałków metalu, a także na ostrych krawędziach. Silne nagrzewanie się elementów metalowych i iskrzenie może wywołać zapłon podgrzewanych produktów. Potrawy w naczyniach metalowych (a także zawinięte w folie aluminiowe), poprzez właściwości ekranujące, nie są nagrzewane bezpośrednio przez mikrofale.
Czasem zdarza się, że czysta woda podgrzewana mikrofalami w nieporysowanym naczyniu osiągnie temperaturę wyższą od temperatury wrzenia, przechodząc niepostrzeżenie w stan cieczy przegrzanej. Nie różni się wtedy wyglądem od wody o temperaturze niższej niż temperatura wrzenia (nie szumi, nie pojawiają się pęcherzyki gazu). Jest to niebezpieczne, gdyż wrzenie może być bardzo łatwo zainicjowane przez wstrząśnięcie naczynia lub dodanie zarodków wrzenia (np. przez wsypanie herbaty) i powoduje gwałtowne powstanie dużych ilości pary. Para ta, uwalniając się gwałtownie z naczynia (przypomina to niekiedy eksplozję), rozpryskuje znaczne ilości wrzątku wokoło, co grozi poważnymi oparzeniami, najczęściej rąk i twarzy.
Nie należy ogrzewać w kuchence mikrofalowej zamkniętych pojemników (np. słoików, butelek, pudełek z zatrzaskiwanymi wiekami), a także jajek w skorupkach. Parowanie lub nawet wrzenie w trakcie podgrzewania zwiększa ciśnienie w naczyniu, co może doprowadzić do rozerwania go, a przy tym zanieczyszczenia lub zniszczenia kuchenki. Zamknięte puszki, mimo że nie przepuszczają mikrofal do wnętrza, mogą się jednak ogrzewać od innych przedmiotów lub prądów wirowych.
Zmiany w strukturze chemicznej żywności i straty składników odżywczych.
Podczas ogrzewania mikrofalowego żywności dochodzi do szeregu zmian w składnikach odżywczych, m.in.: faza tworzenia rodników podczas przemian kwasów tłuszczowych przebiega szybciej niż podczas tradycyjnej obróbki termicznej, zmiany struktur cząsteczek białek i cukrów mają charakter nietypowy, dochodzi do aktywacji niektórych enzymów, jak również do deformacji struktur skrobi podczas jej przekształcania w formę rozpuszczalną oraz do wyraźnej zmiany konfiguracji aminokwasów z lewoskrętnej charakterystycznej dla przyrody na prawoskrętną, czyli następuje racemizacja aminokwasów o konfiguracji na aminokwasy o konfiguracji (np. -seryny na -serynę, -proliny na -prolinę), co powoduje osłabienie strawności białek oraz zmniejszenie ich wartość odżywczej.
Gotowanie przy użyciu kuchni mikrofalowej warzyw krzyżowych, na przykład brokułów, powoduje znaczny spadek flawonoidów oraz pochodnych kwasu hydrocynamonowego: 97% flawonoidów, 74% pochodnych kwasu synapowego, 87% pochodnych kwasu kawoilochinowego zwanego kwasem chlorogenowym.
Podczas ogrzewania surowego mięsa wołowego, wieprzowego oraz mleka następuje znaczący spadek poziomu witaminy B12 rzędu 30–40% i dochodzi do konwersji (zmiany) witaminy B12 do jej biologicznie nieaktywnych produktów, a tylko biologicznie czynna forma holotranskobalamina spełnia swoje funkcje w organizmie.
Mity dotyczące kuchenek mikrofalowych.
Funkcjonują opinie o szkodliwości pożywienia przy korzystaniu z kuchenki mikrofalowej. Przeprowadzone badania reakcji chemicznych w substancjach ogrzewanych promieniowaniem mikrofalowym pokazały, że niekiedy zachodzą one szybciej niż przy tradycyjnym ogrzewaniu do takiej samej temperatury. Częściowo może to być spowodowane różnicami w zdolności do absorpcji promieniowania mikrofalowego przez różne substancje, częściowo też przez fakt, że niejednorodności ogrzewanych ciał zmieniają bieg fal, działając podobnie jak soczewka, wskutek czego miejscami tworzą się tzw. „gorące punkty” (ang. "Hot spot"; efekt ten jest niwelowany przez obrót talerza, na którym umieszcza się potrawę). Różnice odpowiadają kilkudziesięciu stopniom Celsjusza, co przy przyrządzaniu „mokrych” potraw i tak nie daje temperatury wyższej niż np. przy tradycyjnym smażeniu. Energia mikrofal jest zbyt mała, by dokonywać zmian w budowie chemicznej substancji takich, jakie występują przy wystawieniu na promieniowanie rentgenowskie lub gamma.
Mikrofalówki jednak przejawiają swoją szkodliwość w znacznej wygodzie przygotowania posiłków. Zazwyczaj stają się one podstawą tak zwanej kuchni „szybkich” potraw, przygotowywanych i pakowanych fabrycznie, które wystarczy tylko podgrzać i spożyć. Potrawy przygotowane w ten sposób cechują się dużym stopniem przetworzenia, dużą zawartością soli kuchennej i tłuszczów oraz znaczną ilością sztucznych dodatków (konserwantów, stabilizatorów, sztucznych barwników i innych substancji wzbogacających wizualnie i smakowo potrawy). Tak przygotowana żywność jest uznawana za mało zdrową, a więc „szkodliwą”.
Innym niebezpieczeństwem jest krótki czas obróbki termicznej, co może powodować, że formy przetrwalnikowe pasożytów lub mikroorganizmy nie zostaną zabite, jak ma to miejsce przy tradycyjnym gotowaniu i pieczeniu.

</doc>
<doc id="108593" url="https://pl.wikipedia.org/wiki?curid=108593" title="Realizm magiczny (malarstwo)">
Realizm magiczny (malarstwo)

Realizm magiczny – styl w malarstwie XX w.
Nazwa stylu, ukuta w 1925 przez Franza Roha, początkowo odnosiła się do dzieła sztuki należącego do werystycznego kierunku Nowej Rzeczowości. Z czasem pojęcia rozszerzyło się na te style malarstwa realistycznego, które stosowały zagadkowy, tajemniczy i magiczny język form.
Styl ten, czerpiący inspirację z malarstwa metafizycznego, można traktować jako specyficzną formę surrealizmu. Twórcą tego kierunku był Carel Willink, a najwybitniejsze dzieła powstawały w latach 30. XX w.
Malarstwo realizmu magicznego pokazuje na pozór zwyczajny świat, który jednak odbiega od normalności. Trudne do wychwycenia napięcie wyraża się w dziwnych kontrastach, tajemniczych złożeniach osób i miejsc lub w dużo odważniejszym chaosie przedmiotów i ludzi. Na obrazach Willinka widzimy więc elegancko ubranych panów zwiedzających ruiny Pompejów ("Późni goście Pompejów") lub cichą ulicę miasta, nad którą wisi niemo wielki sterowiec ("Zeppelin"). Realizm magiczny budzi rozmaite pytania, jak np. to, dlaczego na obrazie Rafała Malczewskiego przedstawiającym Szymona Słupnika całe niebo zasnute jest czarnym dymem. Istotą realizmu magicznego jest właśnie element niejasności, który ma prowokować do tworzenia samodzielnych interpretacji.
W Europie Środkowej realizm magiczny często wyrażał negację sztuki modernistycznej lub awangardowej, był próbą powrotu do konserwatywnego ładu. Do jego przedstawicieli należeli Giorgio de Chirico, Alberto Savinio, Alexander Kanoldt i Adolf Ziegler. Realizm magiczny jest ściśle powiązany z onirycznymi przedstawieniami surrealizmu i neoromantyzmu we Francji. Termin ten jest również używany w kontekście niektórych amerykańskich malarzy lat 40. i 50. XX w., w tym Paula Cadmusa, Philipa Evergooda i Ivana Albrighta.
Ze stylem tym łączy się czasem nazwiska Rene Magritte’a i Paula Delvaux, najczęściej wymienianych wśród malarzy surrealistycznych. Przestrzeń u Magritte’a jest dużo bardziej absurdalna, niż u Willinka; natomiast Delvaux prowokuje do podobnego niepokoju, co twórca realizmu magicznego. Na płótnach Delvaux dominującym motywem są nagie kobiety wtapiające się w pejzaż, przy czym nigdy nie dowiemy się, dlaczego się tam znalazły, i czemu właściwie służy ich obecność.
Płynna jest granica między realizmem magicznym a malarstwem metafizycznym, zwłaszcza w malarstwie de Chirico, którego puste, wyludnione, klasycyzujące przestrzenie budzą podobne wrażenia, co miejskie pejzaże Willinka.

</doc>
<doc id="108596" url="https://pl.wikipedia.org/wiki?curid=108596" title="Diagram Feynmana">
Diagram Feynmana

Diagram Feynmana – sposób graficznego zapisu pewnych równań fizycznych wymyślony przez Richarda Feynmana. 
W niektórych zastosowaniach (fizyka cząstek elementarnych, funkcje Greena) problemem porównywalnym z trudnością wykonywania obliczeń jest problem znalezienia wyrażeń, które mają być obliczone. Feynman rozwiązał ten problem proponując, aby pewnym typom wyrażeń przyporządkować określone elementy graficzne (fragmenty grafów), w ten sposób znajdowanie potrzebnych wyrażeń sprowadził do znajdowania grafów o zadanych parametrach (korzystając z reguł konstrukcji grafów zależnych od dziedziny zastosowania). 
Przykłady.
Jednym z podstawowych procesów elektrodynamiki kwantowej w czasoprzestrzeni jest absorpcja/emisja fotonu przez elektron (ogólnie: cząstkę obdarzoną ładunkiem): .
Obracając ten proces pod różnymi "kątami" lub łącząc go w kaskady uzyskuje się wszystkie zjawiska opisywane przez tę teorię. W poniższych obrazkach linie proste to elektrony, linie faliste to fotony (symbol formula_1). Symbol e− oznacza elektron, a e+ – pozyton (antyelektron). 
Odpychanie elektronów: 
Anihilacja elektronu i pozytonu: 
Tzw. polaryzacja próżni: 
Każdy z takich diagramów daje informację o prawdopodobieństwach przemian cząstek. Aby obliczyć prawdopodobieństwo przejścia od jednego stanu kwantowego do drugiego, należy dodać do siebie wkłady od wszystkich diagramów rozpoczynających się jednym stanem a kończących drugim.
Innym przykładem problemu dla szczególnego przypadku elektrodynamiki kwantowej jest znalezienie przekroju czynnego na oddziaływanie elektron-pozyton, które może zachodzić na wiele sposobów. W pierwszym rzędzie rachunku zaburzeń wkład elektromagnetyczny będzie pochodził od dwóch rodzajów oddziaływania:
Każdy z tych dwóch przypadków może zostać zrealizowany na 16 sposobów (z czego niektóre są niemożliwe z uwagi na zasady zachowania lub inne związki symetrii) związanych z orientacją spinów oddziałujących cząstek.

</doc>
<doc id="108597" url="https://pl.wikipedia.org/wiki?curid=108597" title="Beskid Żywiecki">
Beskid Żywiecki

Beskid Żywiecki, Beskid Wysoki – pasmo górskie w łańcuchu Karpat położone na granicy Polski i Słowacji, na styku trzech krain etnograficznych: Żywiecczyzny, Kysuc i Orawy. Należy do Zewnętrznych Karpat Zachodnich, a w ich obrębie do Beskidów Zachodnich. Jest drugim co do wysokości (po Tatrach) pasmem górskim w Polsce. Najwyższym szczytem jest Babia Góra, wznosząca się na wysokość 1725 m n.p.m. Innymi ważnymi szczytami są Pilsko (1557 m), Polica (1369 m), Romanka (1366 m) czy Wielka Racza (1236 m).­
W swoim najszerszym znaczeniu Beskid Żywiecki obejmuje obszar, którego osią jest główny wododziałowy grzbiet karpacki rozdzielający zlewiska Morza Bałtyckiego i Morza Czarnego na odcinku od Przełęczy Zwardońskiej do Przełęczy Sieniawskiej. Obszar ten rozciąga się od doliny górnej Soły i fragmentu doliny Kisucy na zachodzie, po doliny górnej Skawy i górnej Raby na wschodzie. Północną granicę stanowi linia kolejowa Żywiec – Jeleśnia – Sucha Beskidzka, a południową wyznaczają doliny Bystrzycy oraz Białej i Czarnej Orawy. Tak szeroko definiowany Beskid Żywiecki jest obecny w literaturze turystyczno-krajoznawczej.
Geograficzna literatura naukowa definiuje Beskid Żywiecki bardziej wąsko. W niektórych regionalizacjach fizycznogeograficznych w jego skład nie wchodzi tzw. Pasmo Przedbabiogórskie. Inne wyłączają z niego Działy Orawskie i Pasmo Orawsko-Podhalańskie. W najnowszej regionalizacji fizycznogeograficznej Polski z 2018 roku Beskid Żywiecki został formalnie zastąpiony dwoma odrębnymi regionami: Beskidem Żywiecko-Kisuckim oraz Beskidem Żywiecko-Orawskim.
Topografia.
Region według J. Kondrackiego.
Według Jerzego Kondrackiego, autora regionalizacji fizycznogeograficznej Polski, Beskid Żywiecki jest mezoregionem w ramach Beskidów Zachodnich, do którego w granicach Polski należą dwie izolowane części, łączące się ze sobą na terenie Słowacji:
Pasmo Przedbabiogórskie (z masywami Mędralowej i Jałowca) według regionalizacji Jerzego Kondrackiego należy do Beskidu Makowskiego.
Region według J. Balona i M. Jodłowskiego.
Najnowsza regionalizacja fizycznogeograficzna Polski z 2018 roku, opracowana przez międzyuczelniany zespół naukowców pod kierownictwem Jerzego Solona, w miejsce mezoregionu Beskid Żywiecki wprowadza cztery inne mezoregiony:
Tym samym w stosunku do regionalizacji Jerzego Kondrackiego rozdzielono Beskid Żywiecki na dwa odrębne regiony, od których jednocześnie odłączono obszar niższych wzniesień orawskich na południu, a przyłączono Pasmo Przedbabiogórskie na północy. Taką modyfikację zaproponowali w 2004 roku Jarosław Balon i Miłosz Jodłowski.
Zdaniem autorów nowy podział ma uzasadnienie w znacznych różnicach wysokości i odmiennych piętrach roślinności jego części wschodniej i zachodniej, a także w układzie grzbietów górskich – Beskid Żywiecko-Kisucki to wydłużone pasmo z bocznymi grzbietami, Beskid Żywiecko-Orawski to zwarte masywy poprzedzielane głębokimi przełęczami. Nowa klasyfikacja nawiązuje także do regionalizacji słowackiej, która u siebie wyróżnia na tym terenie dwa pasma – Beskidy Kisuckie i Beskidy Orawskie.
Jako granicę pomiędzy Beskidem Żywiecko-Kisuckim a Żywiecko-Orawskim pierwotnie przyjęto Przełęcz Glinkę. W artykule z 2014 roku autorzy przenieśli granicę między nowo zdefiniowanymi pasmami na niewielkie obniżenie w grzbiecie głównym za Krawców Wierchem, włączając ten szczyt do Beskidu Żywiecko-Kisuckiego.
Grupy górskie i ważniejsze szczyty.
Według granic przyjętych w regionalizacji fizycznogeograficznej Polski z 2018 roku, na terenie Beskidu Żywieckiego występują następujące grupy górskie oraz szczyty:
Literatura turystyczno-krajoznawcza zalicza do Beskidu Żywieckiego ponadto:
Hydrografia.
Najważniejszymi rzekami Beskidu Żywieckiego są Soła na północnym zachodzie, Skawa na północnym wschodzie, Kisuca na południowym zachodzie oraz, współtworzące Orawę, Biała Orawa i Czarna Orawa na południowym wschodzie. Głównym grzbietem górskim od Przełęczy Zwardońskiej, przez Babią Górę, po Przełęcz Sieniawską przebiega Wielki Europejski Dział Wodny. Na północ od tej linii wody spływają przez Sołę i Skawę, a dalej przez Wisłę do Morza Bałtyckiego. Cieki południowe przez Kisucę i Orawę, a następnie przez Wag i Dunaj płyną do Morza Czarnego. Zlewnię Soły od zlewni Skawy rozdziela grzbiet boczny odchodzący od Mędralowej na północ w stronę Jałowca. Zlewnię Kisucy od zlewni Orawy rozgranicza niski grzbiet odchodzący na południe pomiędzy Świtkową a Beskidem Bednarów w Grupie Wielkiej Raczy.
Wspomniane rzeki są tworzone przez liczne potoki górskie spływające spod szczytów i przełęczy Beskidu Żywieckiego, tworząc układy mikrozlewni z lokalnymi dopływami:
Na obrzeżach Beskidu Żywieckiego znajduje się kilka sztucznie utworzonych zbiorników wodnych. W Żywcu na Sole istnieje zbiornik retencyjny Jezioro Żywieckie. Na Słowacji w Nowej Bystrzycy znajduje się Jezioro Bystrzyckie na Bystrzycy, a obok Namiestowa położone jest Jezioro Orawskie, do którego wpływają Półgórzanka oraz Biała i Czarna Orawa, co daje tutaj początek rzece Orawie.
Geologia i ukształtowanie terenu.
Beskid Żywiecki pod względem geologicznym przynależy do Karpat Zewnętrznych i jest zbudowany ze skał fliszowych powstałych w okresach kredy i paleogenu. Na obrzeżu Karpat Wewnętrznych znajdowało się wówczas morze. Z otaczających go wzniesień znoszony był do niego przez rzeki materiał skalny, który osiadał na dnie tworząc poziome warstwy o grubości do kilku tysięcy metrów, zbudowane z piaskowców grubo i drobnoziarnistych, łupków ilastych i zlepieńców. Warstwy te uległy następnie zespoleniu, a na przełomie paleogenu i neogenu, podczas orogenezy alpejskiej formującej cały łuk górski Karpat, zostały sfałdowane i wypiętrzone, a następnie oderwane od podłoża i poprzesuwane, tworząc układ nachodzących na siebie płaszczowin. Beskid Żywiecki jest składową rozległej płaszczowiny magurskiej. Zachowanymi świadectwami powstawania fliszu karpackiego na dnie morza są hieroglify – bruzdy na powierzchni piaskowców, będące śladami działalności organizmów morskich lub ruchów słabo zespolonych osadów.
Ukształtowanie rzeźby terenu jest wynikiem procesów erozyjnych trwających od neogenu po dzień dzisiejszy. W rejonach o dominacji twardych piaskowców utworzyły się grzbiety górskie z kopulastymi szczytami, natomiast w miejscach występowania mniej odpornych łupków i zlepieńców powstały doliny rzeczne. Najwyższe wzniesienia w szczytowych partiach często są nagie i skaliste (Babia Góra, Pilsko). Charakterystyczna jest dysproporcja w nachyleniu stoków – stoki północne lub północno-zachodnie są bardziej strome, czasami urwiste, stoki południowe lub południowo-wschodnie są łagodnie nachylone, co widać szczególnie w masywie babiogórskim. Jest to skutkiem skośnego ustawienia warstw skalnych. Podczas fałdowania warstwy skalne nieraz zostały odwrócone, tak, że czasami młodsze znalazły się pod spodem. Ślady fałdowania są widoczne w naturalnych odsłonięciach skalnych, np. w Zerwie Cylowej pod Małą Babią Górą czy w Wodospadzie na Mosornym Potoku.
W niektórych miejscach występują osuwiska, utworzone w łatwo nasiąkających wodą skośnie ułożonych warstwach łupków, lub w lejach źródliskowych potoków jako erozja wsteczna podcinająca zbocza. Wśród najbardziej znanych są osuwiska w dolinie potoku Straceniec pod Krawców Wierchem oraz w Zerwie Cylowej. W przyszłości potok Bystra podcinający stoki przełęczy Bory Orawskie może doprowadzić do kaptażu – przeciągnięcia wód słowackiego Złotego Potoku na polską stronę. Podobne zjawisko odbywa się pod przełęczą Głuchaczki.
W górnych partiach niektórych szczytów znajdują się gołoborza, szczególnie duże znajdują się na Babiej Górze. Te położone powyżej 1600 m są jeszcze czynne, niższe są już ustabilizowane korzeniami roślin. Na Babiej Górze, głównie na jej północnych zboczach, istnieją dobrze uformowane żleby: Szeroki Żleb, Piarżysty Żleb i Żleb Poszukiwaczy Skarbów. W Beskidzie Żywieckim występują także jaskinie, z których największymi są Jaskinia Oblica w Paśmie Policy oraz Jaskinia w Sopotni Wielkiej. Mniejsze jaskinie, dawniej penetrowane przez zbójników ulokowane są w masywie babiogórskim (Złota Studnia, Słowikowa Studnia).
Na wielu rzekach i potokach można spotkać progi rzeczne z wodospadami i kaskadami, a pod nimi kotły eworsyjne. Największe z wodospadów to Wodospad w Sopotni Wielkiej i Wodospad na Mosornym Potoku. Istnieją tu także źródła wód mineralnych, głównie solanek i wód siarkowych. Najbardziej znane są źródła solankowe w Soli oraz w Orawskiej Półgórze. Źródła siarkowe występują w Lipnicy Wielkiej i Małej. Z uwagi na fakt, iż z południowych, łagodnie nachylonych stoków Pilska i Babiej Góry odpływ wody jest powolny, u podnóży tych stoków, w miejscach nawilgoconych, występują torfowiska. Ich nagromadzenie znajduje się w okolicach słowackich miejscowości Klin, Mutne i Orawska Półgóra.
Przyroda.
Świat roślin.
Beskid Żywiecki cechuje typowo górski piętrowy układ roślinności, jednak w wielu miejscach w wyniku działalności człowieka układ ten uległ zaburzeniu. Piętro pogórza obejmuje wysokości do około 600 m i zostało całkowicie zmienione w taki sposób, że w krajobrazie dominują pola uprawne, łąki kośne i tereny zabudowane, a rzadkością są niewielkie pozostałości po naturalnych lasach liściastych dębowo-grabowych.
Na wysokościach od 600 do 1150 m rozciąga się regiel dolny. Dawniej rosły tu głównie mieszane lasy bukowo-jodłowe, te jednak zostały w znacznej mierze wycięte, a na ich miejsce wprowadzono świerka, który szybko rośnie i ma duże zastosowanie jako surowiec w budownictwie. Wyhodowano tutaj (podobnie jak w Beskidzie Śląskim) ekotyp świerka istebniańskiego. Jedynie w nielicznych miejscach można jeszcze spotkać pierwotne fragmenty buczyny karpackiej. Mimo znacznej ingerencji ludzkiej w piętrach pogórskim i dolnoreglowym, obecnie 70% powierzchni Beskidu Żywieckiego zajmują lasy.
Pomiędzy 1150 a 1400 m rozciąga się regiel górny, w którym zachowały się pierwotne bory świerkowe, dla których dopiero to piętro jest naturalnym środowiskiem. Piętro kosodrzewiny występuje na wysokościach od 1400 do 1650 m, a więc tylko na Pilsku i Babiej Górze. Piętro halne (alpejskie) rozciąga się powyżej poziomicy 1650 m i występuje tylko w partiach szczytowych Babiej Góry. W masywie babiogórskim stwierdzono obecność 700 gatunków roślin naczyniowych, prawie 200 gatunków mchów, ponad 100 gatunków wątrobowców, a ponadto 250 gatunków porostów i ponad 800 gatunków grzybów. W niższych partiach Beskidu Żywieckiego występują następujące rośliny: kopytnik pospolity, przytulia wonna, goryczka trojeściowa, dziewięćsił bezłodygowy, pierwiosnek wyniosły, omieg górski, śnieżyczka przebiśnieg, wiązówka błotna, ciemiężyca zielona, naparstnica zwyczajna, widłak goździsty, storczyk męski.
Świat zwierząt.
Fauna Beskidu Żywieckiego niewiele się różni od typowej fauny karpackiej. Z ssaków żyją tu powszechnie jelenie, sarny i dziki. Drapieżniki to: lisy, borsuki, kuny leśne oraz rzadko notowane rysie, żbiki i wilki. Czasami pojawiają się niedźwiedzie, głównie po stronie słowackiej, ale odnotowano też przypadki gawrowania po polskiej stronie. Wśród ptasich drapieżców występują: jastrząb, puszczyk, pustułka, krogulec czy myszołów. Z rzadkich gatunków pojawiają się głuszec i jarząbek. Małe ptaki śpiewające reprezentują: orzechówka, strzyżyk, pluszcz, a także liczne gatunki sikorek, dzięciołów, muchołówek oraz drozdów.
Z ryb w potokach występują pstrągi, strzeble i głowacze białopłetwe. Przedstawicielami płazów są kumak górski oraz szczególnie chronione salamandra plamista i traszka karpacka. Z gadów można spotkać zaskrońca i żmiję zygzakowatą. Wśród bezkręgowców stwierdzono obecność około 2500 gatunków, gdzie pośród motyli obserwowano gatunki występujące także na niżu (np. paź królowej, paź żeglarz, rusałka pawik), ale są też gatunki górówek występujące tylko w górach.
Ochrona przyrody.
Po polskiej stronie Beskidu Żywieckiego utworzono jeden park narodowy, jeden park krajobrazowy i trzynaście rezerwatów przyrody:
Po stronie słowackiej funkcjonują dwa parki krajobrazowe i osiemnaście rezerwatów:
Etnografia.
Kultura ludowa.
Beskid Żywiecki rozciąga się na pograniczu trzech regionów kulturowych: Żywiecczyzny, Kysuc i Orawy. Na północnym zachodzie styka się ze Śląskiem Cieszyńskim, a na południowym wschodzie przylega do Podhala. Dziś przebiega tu granica polsko-słowacka, będąca dawniej granicą polsko-węgierską, niedaleko biegnie również granica czeska. Takie położenie powodowało historyczne krzyżowanie się tutaj różnych grup i wpływów kulturowych.
Obszar górski Beskidu Żywieckiego pozostawał niemal niezamieszkały w XV w., nieliczne osady ludzkie istniały jedynie w wylotach dolin. W głębi gór, gdzie rozpościerała się pierwotna Puszcza Karpacka, swoje małe osiedla tworzyli wówczas jedynie myśliwi, drwale czy węglarze. Większe zaludnienie nastąpiło w XVI i XVII w., w wyniku osadzania ludności rolniczej przez właścicieli tutejszych dóbr w coraz wyższych warstwach dolin, a także w związku z migracją na te tereny wołoskich pasterzy ze wschodu. Tak powstała większość osad, z których potem wyrosły dzisiejsze wsie.
Tutejsza kultura ludowa wykształciła się w ścisłym związku z pasterstwem, kultywowanym przez kolejne pokolenia miejscowej ludności góralskiej. Hodowla owiec i bydła była dominującą formą gospodarki jeszcze w początkach XX w., mimo stopniowego zmniejszania się terenów wypasowych przez rozrost osadnictwa oraz intensyfikację gospodarki leśnej. Dopiero po I wojnie światowej hodowla została wyparta przez rolnictwo, które w wyniku ogólnych przemian ekonomicznych i technologicznych zapewniało większą samowystarczalność i dochodowość gospodarstw nawet w trudnych, górskich warunkach. Dziś gospodarka pasterska prawie nie istnieje, poza nielicznymi miejscami, jak Hala Śmietanowa na Orawie, gdzie dalej jest praktykowana. Pozostałością po pasterskich tradycjach są szałasy, które można w lepszym lub gorszym stanie spotkać na wielu halach górskich, a także akcenty kulturowe obecne w obrzędach, wierzeniach i folklorze miejscowej ludności.
Grupy etnograficzne.
Tereny Beskidu Żywieckiego i jego podnóży zamieszkuje sześć góralskich grup etnograficznych:
Zagospodarowanie turystyczne.
Szlaki turystyki pieszej.
Sieć szlaków w Beskidzie Żywieckim, rozumianym w swoim najszerszym znaczeniu, jest dobrze rozbudowana, najważniejsze z nich to:
Baza noclegowa.
Ruch turystyczny obsługiwany jest przez następujące obiekty:
Ośrodki narciarskie.
Najwyższą narciarską górą w całych Beskidach Zachodnich jest Pilsko, na które prowadzą wyciągi z Korbielowa. Działa tutaj duży Ośrodek Narciarski Pilsko w Korbielowie. Kompleksy z wyciągami krzesełkowymi są także na Mosornym Groniu w Zawoi oraz na Rachowcu w Zwardoniu. Mniejsze stoki o całkowicie lokalnym znaczeniu można spotkać w Żabnicy czy Spytkowicach. Na Słowacji największe centrum narciarskie znajduje się w Oszczadnicy, gdzie na zboczach Wielkiej Raczy działa kompleks wyciągów Śnieżny Raj. Inne, mniejsze ośrodki znajdują się w Skalitem i Orawskiej Leśnej.
Ratownictwo górskie.
Za ratownictwo po polskiej stronie granicy Beskidu Żywieckiego w przeważającym obszarze odpowiedzialny jest oddział beskidzki Górskiego Ochotniczego Pogotowia Ratunkowego, posiadający całoroczne i całodobowe stacje ratunkowe na Markowych Szczawinach i Hali Miziowej. Jedynie na wschodnim krańcu znajduje się niewielki teren działalności oddziału podhalańskiego. Po stronie słowackiej działa tamtejsze pogotowie ratunkowe z całorocznymi i całodobowymi stacjami w Oszczadnicy i Dolnym Kubinie.

</doc>
<doc id="108598" url="https://pl.wikipedia.org/wiki?curid=108598" title="Tradycja apostolska">
Tradycja apostolska

Tradycja apostolska lub Tradycja – jedno z podstawowych pojęć w teologii chrześcijańskiej, szczególnie w tradycyjnych Kościołach głównego nurtu chrześcijaństwa jak katolicki, anglikański, bizantyjski i kościołów orientalnych. Rozumiana jest jako całokształt modlitwy, nauki i życia wiarą, które Kościół „jeden, święty, powszechny i apostolski” (Credo) otrzymał od Jezusa i apostołów.
Pochodzenie Tradycji jest przypisywane apostołom, uważana jest za ustaloną u początków istnienia Kościoła – nauczanie tych kościołów uznaje ją za wzorzec, którego nie można naruszyć w jego ważnych elementach, bez zanegowania istoty chrześcijaństwa. Wspólnoty, które odeszły od istotnych elementów tradycji apostolskiej, były uznawane za nieautentycznie chrześcijańskie. Razem z niezmiennością istotnych elementów Tradycji apostolskiej teologia dostrzega zmienność tego, w jaki sposób jest ona przeżywana w każdym pokoleniu: rozumienie i sposób wyrażania tradycji pod natchnieniem Ducha Świętego (por. J 16,13) urzeczywistnia się przez wieki w sposób, który odpowiada wyzwaniom danego czasu.
W chrześcijaństwie nurtu reformacyjnego mówi się o „głównym nurcie tradycji”. Według komentatorów brak pojęcia tradycji w protestantyzmie lub właściwego rozumienia tego pojęcia jest przyczyną podziału doktrynalnego i rozdrobnienia wspólnot protestanckich.
Źródła tradycji apostolskiej.
Stary Testament.
Według Pierre'a Grelota, w Izraelu można bez trudu dostrzec fakt przekazywania bardzo określonego, obejmującego wiele elementów świętego depozytu, zwanego tradycją. Depozyt ów obejmował całe życie ludu Bożego Izraela: wspomnienia wydarzeń historycznych i ich interpretacja w wierze, sposób modlenia się i zasady dotyczące życia codziennego, obrzędy, kult, zwyczaje i prawo. Przekonanie o świętości, a więc swego rodzaju nienaruszalności tego depozytu, wynikało z przekonania, że stał za nim autorytet samego Boga, a nie jedynie to, że był on tradycją ojców – jak w przypadku niereligijnych tradycji danego narodu. Depozyt ów wynikał, według wierzeń Żydów, z Objawienia, które Bóg przekazywał przez swych wysłanników, zwłaszcza Mojżesza. Tradycja ta miała dwie cechy: trwałość i postęp. Pewne elementy były uznane za niezmienne, jak np. monoteizm, nauka o przymierzu, zwyczaje pochodzące jeszcze od patriarchów a podyktowane prawem mojżeszowym. Ale Bóg posyłał coraz to nowe osoby, przez które rozwijał tradycję i jej rozumienie.
Należy zaznaczyć, że powyższe odnosi się do "postrzegania" składników tradycji jako kluczowych i niezmiennych. Badanie rzeczywistego pochodzenia i powstania poszczególnych elementów jest przedmiotem naukowego badania historycznego, które może podać w wątpliwość nawet najbardziej centralne cechy tradycji, jak np. monoteizm.
Tradycja w Starym Testamencie była wpierw przekazywana ustnie, w stylu zgodnym z danym środowiskiem, następnie przybrała postać pisaną czyli Biblii. Tekst pisany z czasem nabierał coraz większego znaczenia. W judaizmie czasów bliskich Chrystusowi, głównym środkiem przekazywania tradycji były teksty pisane. Przekaz ustny istniał, choć nie mógł cieszyć się takim autorytetem, pretendować do posiadania normatywnego charakteru w taki sposób, jak właśnie Tora.
Jezus Chrystus.
Według Ewangelistów, Jezus szanował Prawo i proroków (por. Mt 5,17). Sam zaś nauczał „nie jak uczeni w Piśmie”, lecz „jak ten, kto ma władzę” (por. Mk 1,22.27). Zgodnie z nauczaniem kościołów głównego nurtu, poprzez swe nauczanie i czyny, np. sprawowanie Eucharystii, którą chciał by Jego uczniowie czynili na Jego pamiątkę (por. 1 Kor 11,23nn), wprowadził nowy wymiar w tradycję judaizmu i stanął u źródeł nowej tradycji chrześcijańskiej, która stanowiła kryterium właściwego odczytywania Biblii hebrajskiej.
Tradycja apostolska w Nowym Testamencie.
Opis tradycji, przekazu apostolskiego (gr. παράδοσις), jak zauważa komentarz w Biblii jerozolimskiej, podaje Paweł z Tarsu w Pierwszym liście do Tesaloniczan 2,13:
Apostoł mówi konkretnie o tradycji, używając tego słowa, w 2. Liście do Tesaloniczan 3,6, jako o czymś, czego przestrzegać trzeba za cenę bycia wyłączonym ze wspólnoty wierzących:
Apostołowie otrzymali od Chrystusa nie tylko zespół prawd, ale także sposób życia, moralność, całe życie pierwszej wspólnoty uczniów Chrystusa zostało w sposób duchowy zapoczątkowane przez Mistrza. Dlatego dalej w swym liście Paweł zachęcał kolejnych uczniów Chrystusa do życia według tego, co „przejęli” od apostołów:
Ta tradycja, której centrum stanowi „Ewangelia”, czyli przepowiadanie zbawczego wydarzenia śmierci i zmartwychwstania Chrystusa, nie jest – w rozumieniu teologii – ludzką tradycją (por. Mk 7,8), lecz jest słowem Bożym, które otrzymuje się przez słuchanie (por. Rz 10,17; Ef 1,13; Dz 15,7) i przyjmuje sercem (por. Rz 10,8-10), dzięki wierze, że przez głoszącego przemawia sam Bóg (por. 1 Tes 4,1n; 2 Kor 3,5; 13,3). W ten sposób tradycja zostaje „przyjęta”, a ci którzy ją przyjmują sami stają się wzorem dla innych. Mówi św. Paweł w 1 Tes 1,6n:
W rozumieniu teologii prawosławnej.
Według Sergiusza Bułgakowa tradycja Kościoła jest gwarantem tożsamości Kościoła i wypływa z jedności żyjącego w nim Ducha. Tradycja jest czymś wewnętrznym, jest „noumenalną jednością”, żywą mocą i samoświadomością organizmu Kościoła. Ogarnia i jednoczy jego przeszłość, teraźniejszość i przyszłość. Tradycja prowadzi Kościół w przyszłość Królestwa niebieskiego, które wypełni się w paruzji, podobnie jak Stary Testament prowadził do Nowego, który był jego kontynuacją i wypełnieniem. Wewnętrzną normą określającą Tradycję jest świętość, gdyż Boży Duch mieszka zarówno w pojedynczym człowieku, jak i w Kościele. Stąd poszczególny człowiek może ogarnąć to, czym jest tradycja, gdy wzrasta w świętości. Tradycja, będąc czymś wewnętrznym – według Bułgakowa – zapisuje się zewnętrznie w zabytkach literatury, sztuki, liturgii, prawa kanonicznego i w zwyczajach. Ale sama nie da się zamknąć w nich, bo jest zawsze kontynuowana w życiu chrześcijan. Dotyczy ona wiary i życia, nauki i pobożności. Z początku funkcjonowała jedynie jako przekaz ustny, później zaczęła być spisywana. Bułgakow, zgodnie z prawosławną tradycją teologiczną, bardzo mocno wiąże określenie podstawowych elementów tradycji, zwłaszcza w dziedzinie wiary, z Soborami powszechnymi i ich kanonami. Szczególne znaczenie ma tu Credo nicejsko-konstantynopolskie:
Sergiusz Bułgakow podkreślał różnicę między soborowymi kanonami dogmatycznymi, a kanonami dotyczącymi praktycznego życia Kościoła – włączając w to także księgi liturgiczne, jak "Typikon" (prawosławny odpowiednik mszału rzymskiego). Przykładem dla rosyjskiego teologa było to, że podział jednego Kościoła na dwie tradycje liturgiczne, wschodnią i zachodnią, był możliwy do zaakceptowania. Z chwilą jednak, kiedy pojawił się podział w rozumieniu dogmatu związany ze sporem o Filioque, doszło do schizmy.
W rozumieniu teologii katolickiej.
W rozumieniu teologii katolickiej, tradycja jest źródłem poznania wiary komplementarnym w stosunku do Biblii. Jest jednocześnie punktem odniesienia do poprawnej jej interpretacji.
Louis Bouyer sformułował rolę władz kościelnych w odniesieniu do tradycji Kościoła w dziedzinie liturgii, jako swego rodzaju kustosza, konserwatora ustalonego przez Jezusa i apostołów "modelu". Ów "model" ma być żywą rzeczywistością odpowiadającą potrzebom czasu, a nie martwym przepisem lub eksponatem muzealnym. Według francuskiego teologa to określenie zadań biskupów wobec liturgii odnosi się równie dobrze do wszystkich innych dziedzin życia Kościoła: 
Według Bouyera, tradycja w rozumieniu katolickim nie jest czymś z przeszłości, ustalonym raz na zawsze w szczegółowej pisemnej formie, niepodatnej na zmianę lub postęp. Nie jest też czymś zmiennym, co może być kształtowane do woli przez jednostki lub przez władze kościelne. Jest swego rodzaju żyjącym "wzorcem, modelem" danym raz na zawsze przez Chrystusa i Jego apostołów. Ten "model" ma być przeżywany zarówno przez duchowieństwo jak i świeckich w sposób aktywny. Nie ma być jedynie tak, że świeccy mają biernie przyjmować rządy biskupów. By ukazać właściwy sposób życia tradycją przez cały Kościół, L. Bouyer przytoczył rozróżnienie bł. kardynała J. H. Newmana. Angielski teolog dostrzegał dwa elementy tradycji: "tradycję biskupią", sprawującą tzw. nadzwyczajne Magisterium Kościoła, jako taka jedynie ona w sposób właściwy i ścisły jest autorytatywna, oraz "tradycję profetyczną". Nie można ich ani oddzielać, ani tym bardziej przeciwstawiać. Tradycja prorocka jest właściwa całemu ciału Kościoła, nie tylko biernie, ale i czynnie – jednak zawsze w jedności z tymi, którzy są "u głowy":
Ta profetyczna tradycja wyraża się w najróżniejszy sposób poprzez historię, czyli dokumenty pisane i zabytki, które składają się na historię. Według L. Bouyera, bardzo istotne jest to, że tradycję tę mogą odczytać i rozpoznać w świadectwach z przeszłości jedynie ci, którzy "żyją we Wspólnocie Kościoła, oddychają jej oddechem, żyją jej życiem i modlą się jej modlitwą".
Nauczanie Soboru watykańskiego II.
Sobór Watykański II przypomniał podstawowe znaczenie tradycji, jako przekazywania depozytu wiary, otrzymanej od apostołów:
Biblia jest spisaną w pokoleniu apostolskim częścią Tradycji, stąd cieszy się najwyższym autorytetem. Biblia i tradycja nie są "konkurencyjne" wobec siebie, przeciwnie, są wyrazem jednego Objawienia Bożego w Chrystusie. Sobór ujął to następująco:
Tradycja rozwija się zawsze w słuchaniu Pisma Świętego, podlega mu jako normie krytycznej. Ale i na odwrót tradycja stanowi konieczne odniesienie dla poprawnego odczytywania w wierze Pisma Świętego. Słowo spisane Nowego Testamentu powstało jako dzieło Kościoła. Historyczno-krytyczna metoda interpretacji Biblii, choć pomocna, jest w Kościele katolickim uważana za niewystarczającą do właściwego rozumienia, przyjęcia i nauczania Słowa Bożego w wierze. W celu uniknięcia błędów wynikających z ludzkiej omylności konieczne jest odniesienie do Magisterium Kościoła, które otrzymało misję od samego Chrystusa nauczania wiary apostolskiej.
W rozumieniu teologii protestanckiej.
Protestantyzm, w myśl reformacyjnej zasady Sola scriptura, w XVI w. zakwestionował autorytet Kościoła w odniesieniu do tradycji przejętej od apostołów. Jednak, według Jamesa Mackeya, teologia reformacji nie wystąpiła przeciw zasadzie tradycji jako takiej. Dwa punkty zdają się być dla reformacji najważniejsze: 
Według Mackeya, najbardziej przeciwny tradycji kościelnej był Marcin Luter, inni reformatorzy byli bardziej umiarkowani w swej krytyce:
W swej książce "O rozwoju doktryny chrześcijańskiej" Jan Henryk Newman udowadniał, że zmiana i rozwój są oznaką życia i doskonałości. Według Mackeya, w dążeniach reformatorskich doszło do naruszenia tego prawa rozwoju. Pragnąc wrócić do domniemanego „Złotego Wieku” chrześcijaństwa, stanu pierwotnej czystości, zapoznali prawdę, że tradycja Kościoła z konieczności zawiera w sobie zmianę lub rozwój, z zachowaniem istotnych prawd i praktyki chrześcijańskiej. Ogólnie jednak, teologia reformacji nigdy do końca nie negowała zasady tradycji. Współcześnie wielu autorów podkreśla jej znaczenie. Według Daniela Jenkinsa każda grupa chrześcijańska ostatecznie rządzi się jakąś tradycją:
Troska o wierne odczytanie Biblii idzie w parze z koniecznością zachowania ciągłości przekazu wiary. W teologii protestanckiej znajduje to wyraz w określeniu "główny nurt tradycji" / "main stream of tradition"/. Według J. MacQuarrie, profesora Union Theological Seminary w Nowym Jorku w latach 1943-1966, poszczególni teolodzy nie mogą się sprzeciwiać temu "nurtowi tradycji" w równym stopniu jak nie mogą tego czynić wobec Pisma Świętego:
Krytykując protestanckie postawy wobec tradycji apostolskiej, Louis Bouyer uważa, że Reformacja z powodu zaprzeczenia doktrynie – do tej pory powszechnie uznawanej w chrześcijaństwie – że autorytet Kościoła jest jednocześnie autorytetem Bożym i umieszczenia Boskiego autorytetu w „niedostępnych niebiosach”, popadła w czysty indywidualizm. Zaowocowało to ustanowieniem absolutnej i wyłącznej władzy jednostki w sprawach duchowych, gdzie jedynym kryterium oceny ich prawdziwości jest osobiste doświadczenie, wyobrażenia, upodobania i rozumienie. Louis Bouyer uważa, że dalsze istnienie kościołów protestanckich jest jedynie próbą zapobieżenia całkowitej dezintegracji Kościoła chrześcijańskiego:
Dla Louisa Bouyera, fakt iż, mimo systemowego indywidualizmu, kościoły protestanckie trwają, świadczy głównie o chęci wierzących zapobieżenia całkowitej dezintegracji Kościoła, gdyż to w ich oczach oznaczałoby dezintegrację panowania samego Boga.

</doc>
<doc id="108599" url="https://pl.wikipedia.org/wiki?curid=108599" title="Bezżuchwowce">
Bezżuchwowce

Bezżuchwowce, bezszczękowce (Agnatha, czyt. "agnata") – takson prymitywnych, pozbawionych szczęk kręgowców wodnych, do których należą minogokształtne i śluzicokształtne oraz wymarłe kostnopancerne, Heterostraci i Thelodonti. W zależności od przyjętej systematyki klasyfikowany jest w randze nadgromady, supergromady lub infratypu.
Budowa.
Ciało współczesnych przedstawicieli bezszczękowców jest silnie wydłużone, cylindryczne, pokryte pozbawioną łusek skórą z wielowarstwowym nabłonkiem, pokrytą śluzem. Układy mięśniowy, nerwowy z narządami zmysłów, krążenia i wydalniczy przypominają analogiczne układy ryb. Prymitywny kręgosłup złożony jest z chrzęstnych płytek leżących wzdłuż chrzęstnej struny grzbietowej. Czaszka chrzęstno-błoniasta, u śluzic pozbawiona oczu, zakończona zębokształtnymi wyrostkami na języku zamiast szczęk. Śluzice mają od 5 do 15 par worków skrzelowych, od których odchodzą kanały łączące się pod skórką i uchodzące do gardzieli oraz do otworów po bokach ciała. Brak płetwy grzbietowej. Minogi natomiast mają dobrze rozwinięte, na ogół nieduże oczy oraz dwie płetwy – grzbietową i grzbietowo-ogonową. Otwór gębowy ma postać okrągłej przyssawki, wewnątrz której znajdują się rogowe ząbki oraz fałd – również pokryty ząbkami. Występuje 7 par workowatych skrzeli, otwierających się na zewnątrz 7 parami otworów skrzelowych. Układ krwionośny zamknięty, przez serce przepływa wyłącznie pozbawiona tlenu krew żylna.
Odżywianie się.
Współczesne bezszczękowce są pozbawione żołądka. Śluzice są padlinożercami lub pasożytami – żerują głównie na ciałach ryb i głowonogów – wgryzają się głęboko w ich ciało, aby pić krew i wyjadać tkanki mięsne. Oprócz kilku wyjątków minogi są pasożytami – żerują one głównie na rybach, przysysając się do ich ciał i wysysając krew. W wyniku jej ubytku ofiara minoga, mimo że ten już odpłynął, jest najczęściej tak osłabiona, że umiera. Niekiedy minogi jedzą także małe bezkręgowce morskie.
Rozmnażanie się.
U bezżuchwowców występuje zapłodnienie zewnętrzne. Minogi są zwierzętami rozdzielnopłciowymi. Na czas składania jaj minogi migrują do rzek i wraz z rozpoczęciem tarła przestają się odżywiać. Następują zmiany anatomiczne: u samic powiększa się płetwa grzbietowa i pojawia zgrubienie w okolicy odbytowej, u samców natomiast wykształca druga płetwa odbytowa. Minogi jaja składają w zagłębieniu w podłożu. Robią to tylko raz w życiu, po czym giną. Ze złożonych jaj wylęgają się larwy, zwane ślepicami, które zagrzebują się w podłożu i odżywiają planktonem oraz małymi bezkręgowcami morskimi. Po upływie 3–6 miesięcy larwa przeobraża się w postać dorosłą. Rozmnażanie się śluzic nie zostało do końca zbadane. Wiadomo, że są one obojnakami, jednak w okresie rozrodu funkcjonuje tylko jedna część gruczołu obojnaczego – męska lub żeńska. W ciągu swego życia śluzice prawdopodobnie wielokrotnie składają złoża, liczące od 12 do 300 dużych jaj w twardych skorupkach. Nie występuje stadium larwalne.
Ewolucja.
Bezszczękowce pojawiły się już w górnym kambrze, jednak ich największa liczebność przypada na okres dewonu. Wiele rodzajów utworzyło w tym okresie wolno osadzone w jamie gębowej zęby lub zębopodobne wyrostki na pancerzu głównym (np. ostrakodermy), które pełniły funkcje niewykształconych jeszcze szczęk.

</doc>
<doc id="108604" url="https://pl.wikipedia.org/wiki?curid=108604" title="Ryby kostnoszkieletowe">
Ryby kostnoszkieletowe

Ryby kostnoszkieletowe, ryby kostne, kostniki (Osteichthyes), nazywane też rybami kościstymi – najliczniejsza i najbardziej zróżnicowana grupa wodnych kręgowców, klasyfikowana w randze nadgromady obejmującej ryby o szkielecie w różnym stopniu skostniałym – w odróżnieniu od szkieletu chrzęstnego występującego u ryb chrzęstnoszkieletowych (Chondrichthyes) – oraz oddychające skrzelami we wszystkich stadiach rozwoju osobniczego. W znaczeniu filogenetycznym Osteichthyes uznawany jest za klad obejmujący również czworonogi (Tetrapoda), które wyłoniły się z jednej z gałęzi ewolucyjnych Osteichthyes – ryb mięśniopłetwych. Naukowo opisano około 61 tysięcy współcześnie żyjących gatunków kostnoszkieletowych, uwzględniając czworonogi. Liczba ta nie obejmuje taksonów wymarłych.
Zasięg występowania.
Ryby kostnoszkieletowe występują na wszystkich kontynentach, z wyjątkiem Antarktyki, i we wszystkich oceanach. Zasiedlają wszystkie typy wód: słone, słonawe i słodkie, również okresowo wysychające i podziemne, we wszystkich strefach klimatycznych.
Za najstarsze znane ryby kostnoszkieletowe uważane są †"Lophosteus" i †"Andreolepis" oraz †"Guiyu", żyjące w późnym sylurze. "Guiyu" z okresu około 419 mln lat temu należała już do mięśniopłetwych, co dowodzi, że linia rodowa kostnoszkieletowych rozeszła się na mięśniopłetwe i promieniopłetwe nie później niż 419 mln lat temu. 
Cechy charakterystyczne.
Większa część szkieletu wewnętrznego tych ryb jest w różnym stopniu skostniała (utwory kostne lub zupełne skostnienia elementów szkieletu), co odróżnia je od ryb chrzęstnoszkieletowych, stanowiących odrębną gromadę. Stanowiąca szkielet osiowy struna grzbietowa zachowuje się przez całe życie jedynie u najbardziej prymitywnych form.
Ciało pokryte jest cienkimi, elastycznymi łuskami ganoidalnymi lub tarczami kostnymi, albo jest nagie. Łuski są częściowo okryte skórą wydzielającą śluz.
Zęby osadzone są w górnej szczęce. Większość ryb kostnych ma pęcherz pławny, którego uchyłek u dwudysznych przekształcił się w dodatkowy narząd oddechowy, pełniący rolę płuca. Płetwy parzyste są oparte na pasach barkowym i miednicowym, płetwy nieparzyste opierają się na wewnętrznych promieniach kostnych. Płaty płetwy ogonowej zwykle symetryczne. Nozdrza parzyste. Położone w tylnej części głowy skrzela, złożone z 4 par łuków, nie są zrośnięte ze skórą. Brak przegród międzyskrzelowych. Pojedyncza szczelina skrzelowa z jednym otworem po każdej stronie głowy osłonięta jest kostną pokrywą skrzelową ("operculum") utworzoną z kości płaskich. 
W sercu gatunków mniej zaawansowanych ewolucyjnie znajduje się stożek tętniczy, a w ich jelicie zastawka spiralna. Otolity są silnie wykształcone. Poza nielicznymi gatunkami żyworodnymi, u większości następuje zapłodnienie zewnętrzne, u samców brak zewnętrznych narządów płciowych.
Systematyka.
Klasyfikacja biologiczna tej grupy zwierząt ulegała wielu zmianom. Do Osteichthyes zaliczane są (stan na 2017) dwa taksony podrzędne (tutaj przyjęte w randze gromady):
Wcześniejsze klasyfikacje stawiały Osteichthyes w randze gromady żuchwowców i dzieliły na 4 podgromady:
Trzonopłetwe (latimerie) włączono do mięśniopłetwych, a ramieniopłetwe (wielopłetwcokształtne) do promieniopłetwych.
Problematyczną dla taksonomów sytuację wprowadziło odkrycie pochodzenia czworonogów (Tetrapoda). Joseph S. Nelson w 4. wydaniu "Fishes of the World" nie używał nazwy Osteichthyes w znaczeniu taksonomicznym, ponieważ nazwa ta w dawnym, szerokim znaczeniu obejmowała tradycyjnie rozumiane ryby mięśniopłetwe i promieniopłetwe, ale nie obejmowała czworonogów, które wykształciły się z mięśniopłetwych. Tradycyjnie rozumiane "ryby kostnoszkieletowe" Nelson proponował definiować jako "kręgowce wodne nieposiadające palczastych kończyn i oddychające skrzelami we wszystkich stadiach rozwojowych". W wyniku zaliczenia czworonogów do Sarcopterygii (mięśniopłetwych) i wyjaśnieniu pozycji wielu taksonów wymarłych nazwa Osteichthyes nabrała nowego znaczenia (ryby kostnoszkieletowe wraz z czworonogami) i została uznana za takson monofiletyczny. 
Osteichthyes jest taksonem siostrzanym fałdopłetwych (Acanthodii), z którymi tworzą klad Teleostomi.
Etymologia.
Nazwa taksonu wywodzi się od gr. słów: "ostéon" – kość, "ichthýs" – ryba.

</doc>
<doc id="108605" url="https://pl.wikipedia.org/wiki?curid=108605" title="Superpozycja fal">
Superpozycja fal

Superpozycja fal – sumowanie się kilku niezależnych ruchów falowych. 
Dla małych amplitud fal (małych natężeń fali) prawdziwa jest zasada superpozycji mówiąca, że fala wypadkowa, będąca wynikiem jednoczesnego nałożenia się kilku ruchów falowych, jest sumą fal składowych.
Prawo to nie zachodzi w ośrodkach nieliniowych znacznych natężeń fal. Wówczas fala wypadkowa nie jest zwykle sumą fal składowych i nie można mówić o superpozycji fal, choć nadal następuje ich nakładanie się.

</doc>
<doc id="108609" url="https://pl.wikipedia.org/wiki?curid=108609" title="Neopterygii">
Neopterygii



</doc>
<doc id="108611" url="https://pl.wikipedia.org/wiki?curid=108611" title="Dobrzeń Wielki (gmina)">
Dobrzeń Wielki (gmina)

Dobrzeń Wielki (daw. "gmina Dobrzeń", niem. "Gemeinde Groß Döbern") – gmina wiejska w województwie opolskim, w powiecie opolskim. W latach 1975–1998 gmina położona była w „starym” województwie opolskim. W 2009 roku w gminie wprowadzono język niemiecki jako język pomocniczy oraz dwujęzyczne nazewnictwo geograficzne.
Siedziba gminy to Dobrzeń Wielki.
Według danych z 1 stycznia 2017 roku gminę zamieszkiwało 9705 mieszkańców.
1 stycznia 2017 z gminy odłączono miejscowości Borki, Brzezie (większa część), Czarnowąsy, Krzanowice i Świerkle, włączając je do Opola. Ludność gminy zmalała o 4879 mieszkańców, a powierzchnia o 27,4 km².
Struktura powierzchni.
Według danych z roku 2002 gmina Dobrzeń Wielki miała obszar 91,42 km², w tym: użytki rolne: 49% i użytki leśne: 37%.
Gmina stanowi 4,17% powierzchni powiatu.
Demografia.
Dane z 30 czerwca 2004:
Sołectwa.
Chróścice, Dobrzeń Mały, Dobrzeń Wielki, Kup
Sąsiednie gminy.
Dąbrowa, Lewin Brzeski, Łubniany, Murów, Opole, Pokój, Popielów

</doc>
<doc id="108614" url="https://pl.wikipedia.org/wiki?curid=108614" title="Lucjan Wolanowski">
Lucjan Wolanowski

Lucjan Wilhelm Wolanowski, właściwie Lucjan Kon, pseud. "Wilk"; "Waldemar Mruczkowski"; "W. Lucjański"; (L.W.); lu; Lu; (lw); WOL. (ur. 26 lutego 1920 w Warszawie, zm. 20 lutego 2006 tamże) – polski pisarz, reporter, podróżnik i tłumacz.
Życiorys.
Urodził się w Warszawie w zasymilowanej rodzinie żydowskiej, jako najmłodsze dziecko i jedyny syn adwokata Henryka Kona (1868–1949) i Róży z domu Wolanowskiej (1883–1932). Był bratem Julii (1912–1912), redaktorki i tłumaczki literatury pięknej Elżbiety Eweliny Wassong (1908–2007) oraz prawniczki Ireny Sawickiej (1914–2004). Jego dziadkiem był lekarz Wilhelm Kohn (1831–1882), a pradziadkiem przemysłowiec Majer Wolanowski (1844–1900).
Uczeń Gimnazjum im. Mikołaja Reja w Warszawie oraz Gimnazjum Sanatoryjnego Męskiego Dra Jana Wieczorkowskiego w Rabce. Jako uczeń, m.in. wspólnie z Jackiem Woźniakowskim redagował szkolne czasopismo "Szczebioty" (1935-1938). Studiował następnie na Wydziale Elektrochemii i Elektrometalurgii Instytutu Politechnicznego w Grenoble, latem 1939 wrócił na wakacje do Polski i tu zastała go II wojna światowa.
Podczas okupacji przebywał początkowo w Warszawie, a następnie ukrywał się razem z ojcem i drugą siostrą Ireną w Sochaczewie i Podkowie Leśnej (m.in. w willi „Wanda”, u rodziny Drabikowskich). W 1941 został zaprzysiężony w ZWZ, od 1942 był żołnierzem AK. Prowadził nasłuch radiowy zagranicznych stacji (m.in. BBC) i przygotowywał komunikaty dla polskiego podziemia.
Debiutował w 1941 w piśmie "Kronika Tygodniowa" (felietonami pt.: "Historyjki w cieniu historii", pod pseud. "Wilk"), potem w wielonakładowym "Dniu Warszawy" (1943-1944). Po wojnie pracował w PAP (1945–1951). Był m.in. sprawozdawcą z konferencji dla zagranicznych dziennikarzy w Ministerstwie Spraw Zagranicznych w Warszawie. W tym okresie poznał m.in. tak znanych później dziennikarzy jak: Edward R. Murrow, Sydney Gruson, Flora Lewis, Larry Allen, Vincent Buist czy Pierre Maréchal, będących wówczas korespondentami w Polsce.
W 1950 ożenił się z Anną-Bożenną Szumowską (1924-2016, później jako Anna Wolan), śpiewaczką, późniejszą solistką Opery Poznańskiej (małżeństwo trwało do 1969), w 1952 urodziła się ich córka Anna, mieszkająca od końca lat 60. w Australii.
Specjalizował się w literaturze faktu, pisząc reportaże dla czasopism: 
Współpracował z pismami: 
W latach 60. odbył wiele podróży, w tym kilka dookoła świata. Był akredytowany przy wojskach ONZ (1962–1963) w czasie operacji desantowych na Nowej Gwinei. Stypendysta Departamentu Stanu USA (1965). Był obecny na Przylądku Kennedy'ego w czasie wystrzelenia pojazdu „Gemini 5”. Pełnił funkcję doradcy Wydziału Informacji Światowej Organizacji Zdrowia WHO w Genewie, a następnie w rejonie Azji Południowo-Wschodniej i Oceanii (m.in. w New Delhi, Bangkoku i Manili).Jest autorem reportaży o zwalczaniu chorób tropikalnych i handlu na Filipinach, w Tajlandii, Hongkongu, Sarawaku, Sabah i Brunei (1967-1968).
Był członkiem Związku Zawodowego Dziennikarzy RP (1945-1951), Stowarzyszenia Dziennikarzy Polskich (1951-1982 i 1991-2006), Związku Literatów Polskich (1959-1983), Polskiego PEN-Clubu (1971-2006) i Stowarzyszenia Pisarzy Polskich (1989-2006).
Odznaczony m.in. Orderem Gwiazdy Rumunii (1947), Złotym Krzyżem Zasługi (1956), Krzyżem Kawalerskim Orderu Odrodzenia Polski (1961). Otrzymał wiele wyróżnień za swoją twórczość, m.in.: prywatną nagrodę Edmunda J. Osmańczyka "Osman" (za "Zwierciadło bogini", 1962), Nagrodę Polskiego Klubu Publicystów Międzynarodowych SDP (za "Klejnot korony", 1963), wyróżnienie "Książka Miesiąca" w plebiscycie "Kuriera Polskiego" (za "Księżyc nad Tahiti", 1963), nagrodę redakcji „Nowych Książek” – "Książka Roku 1973" (za "Westchnienie za Lapu-Lapu", 1973), Wyróżnienie Doroczne Funduszu Literatury – Ministerstwo Kultury i Sztuki (za "Ani diabeł, ani głębina: Dzieje odkryć Australii, opowiedziane ludziom, którym się bardzo spieszy", 1988).
Otrzymał honorowe obywatelstwo miasta Springfield w amerykańskim stanie Illinois (1965).
Autor 25 książek reportażowych, wielokrotnie wznawianych i przekładanych na obce języki. Mieszkał w Warszawie, na Mokotowie, przy ul. Odolańskiej 23, w dawnym domu pracowników PAP. Pochowany na cmentarzu żydowskim przy ulicy Okopowej w Warszawie (kwatera 2, uliczka 1).
W kwietniu 2006 Uniwersytet Śląski wydał specjalny dodatek do pisma uczelni, poświęcony pisarzowi, z fragmentami tekstów autobiograficznych, wypowiedziami na temat jego twórczości (wśród autorów znaleźli się m.in.: Jacek Woźniakowski, prof. Hilary Koprowski, Eugeniusz Grasberg, Ludwik Jerzy Kern, Lech Paszkowski, Jolanta Klimowicz-Osmańczyk, Krystyna Goldbergowa, Aleksander Ziemny), fragmentami recenzji prasowych (autorstwa m.in. Melchiora Wańkowicza, Wisławy Szymborskiej i Leopolda Ungera) oraz fotografiami archiwalnymi z odbytych podróży.
W październiku 2009 w ramach serii wydawniczej „Wokół reportażu podróżniczego” (Wydawnictwo Uniwersytetu Śląskiego w Katowicach, ) ukazała się poświęcona mu książka.
Archiwum pisarza przechowywane jest od 2006 r. w Brwinowie k. Warszawy.

</doc>
<doc id="108615" url="https://pl.wikipedia.org/wiki?curid=108615" title="Diecezja bydgoska">
Diecezja bydgoska

Diecezja bydgoska (łac. "Dioecesis Bydgostiensis") – jedna z trzech diecezji obrządku łacińskiego w metropolii gnieźnieńskiej w Polsce.
Historia.
Powstanie diecezji bydgoskiej było ważnym wydarzeniem w dziejach kościoła katolickiego w Bydgoszczy. Nawiązuje ono w szczególności do dziejów parafii farnej, bydgoskiego dekanatu (1477-1764, od 1848) i oficjalatu foralnego (1530-1764).
Obszar obecnej diecezji bydgoskiej obejmuje większość terytoriów staropolskich powiatów: bydgoskiego (Kujawy Północne), kcyńskiego (Pałuki) i nakielskiego (Krajna). W średniowieczu Bydgoszcz i okolice należały do diecezji kruszwickiej, a od 1148 roku – włocławskiej, zwanej kujawsko-pomorską, natomiast powiaty: nakielski i kcyński do archidiecezji gnieźnieńskiej. Pierwszą świątynię w Bydgoszczy pw. św. Idziego wystawiono w XIII wieku, a w następnie w XIV wieku – kościół farny wraz z erygowaniem parafii bydgoskiej. Stare metryki posiadają także parafie: św. Idziego w Kcyni (XI w.), św. Wawrzyńca w Nakle (1109), Trójcy Świętej w Łobżenicy (1141), św. Marii Magdaleny w Wyszogrodzie-Fordonie (1198), św. Mikołaja w Łabiszynie (XII w.), św. Wawrzyńca w Dobrczu, św. Wojciecha w Sadkach, Najświętszej Maryi Panny w Wysokiej, św. Piotra i Pawła w Wierzchucinie, św. Wita w Słupach, św. Katarzyny w Rynarzewie, św. Jana Chrzciciela w Panigrodzu, Najświętszej Maryi Panny w Osielsku, św. Anny w Kosztowie, św. Mikołaja w Krostkowie, św. Anny w Jaktorowie, św. Jadwigi w Glesnie, św. Andrzeja w Czeszewie, św. Mikołaja w Dźwiersznie Wielkim (wszystkie z XIII w.), św. Marcina w Szubinie (XIV w.), św. Stanisława w Solcu Kujawskim i inne.
Do 1479 roku utworzono dekanat bydgoski, który początkowo należał do archidiakonatu włocławskiego, a następnie od 1577 roku – do archidiakonatu kruszwickiego. Natomiast miejscowości na Krajnie i Pałukach należały do dekanatów: Sępólno i Żnin w obrębie archidiakonatu gnieźnieńskiego oraz: Łobżenica, Nakło i Więcbork w archidiakonacie kamieńskim. W 1530 powołano w Bydgoszczy oficjalat foralny obejmujący terytoria dwóch dekanatów: bydgoskiego i świeckiego. W 1765 roku parafia bydgoska została przeniesiona do archidiecezji gnieźnieńskiej w wyniku porozumienia biskupów: włocławskiego Antoniego Kazimierza Ostrowskiego i gnieźnieńskiego Władysława Łubieńskiego. Zlikwidowano wówczas dekanat bydgoski, tworząc jednocześnie dekanat fordoński, w obrębie macierzystej diecezji włocławskiej.
W okresie rozbiorów dokonano zmian administracji kościelnej. Południowa i zachodnia część powiatu bydgoskiego znalazła się w archidiecezji gnieźnieńskiej (Bydgoszcz, Dąbrówka Nowa, Łąsko Wielkie, Mąkowarsko, Samsieczno, Ślesin, Wąwelno, Wierzchucin, Solec), a część północna w chełmińskiej (Byszewo, Dobrcz, Fordon, Koronowo, Osielsko, Włóki, Wtelno, Wudzyn, Żołędowo). W 1853 roku odnowiono dekanat bydgoski, w 1952 roku podzielono go na dwa, od 1970 istniały 4 dekanaty, a od 1992 roku – 5. W okresie międzywojennym obszar obecnej diecezji bydgoskiej znajdował się w obrębie archidiecezji gnieźnieńskiej, a wschodnie fragmenty – diecezji chełmińskiej (zwanej także pelplińską, gdyż w 1821 roku przeniesiono jej stolicę z Chełmży do Pelplina, a w 1829 także seminarium duchowne). Ziemia złotowska leżała na terytorium III Rzeszy w diecezji berlińskiej. Mieszkała tam liczna mniejszość polska, a w Zakrzewie proboszczem był znany polski duchowny i prezes Związku Polaków w Niemczech ks. Bolesław Domański.
W 1972 papież Paweł VI utworzył stałą administrację kościelną dla tzw. Ziem Odzyskanych. Ziemia złotowska znalazła się w nowo utworzonej diecezji koszalińsko-kołobrzeskiej (w latach 1945–1972 leżała w obrębie administracji apostolskiej w Gorzowie Wielkopolskim, obejmującej Ziemię Lubuską, Pomorze Zachodnie i Środkowe). W 1982 roku ustanowiono Wikariusza Biskupiego dla miasta Bydgoszczy, którym został sufragan gnieźnieński bp Jan Wiktor Nowak. Rezydował on do 1996 roku przy parafii farnej i koordynował duszpasterstwo na poziomie ogólnomiejskim. Podczas reformy administracyjnej kościoła w Polsce w 1992 roku do archidiecezji gnieźnieńskiej włączono parafie fordońskie, dotychczas znajdujące się w diecezji chełmińskiej. W ten sposób całe terytorium miasta Bydgoszczy objęła jurysdykcja kurii gnieźnieńskiej. Natomiast tereny na północ od Bydgoszczy objęte były nadal jurysdykcją diecezji pelplińskiej (dawna diecezja chełmińska), a okolice Złotowa diecezji koszalińsko-kołobrzeskiej.
5 września 1993 roku arcybiskup gnieźnieński Henryk Muszyński erygował przy kościele farnym kapitułę bydgoską pw. Matki Bożej Pięknej Miłości, podnosząc równocześnie tę świątynię do godności kolegiaty. Podczas wizyty Jana Pawła II w Bydgoszczy 7 czerwca 1999 roku, papież nadał kolegiacie bydgoskiej rangę konkatedry archidiecezji gnieźnieńskiej. W 2002 roku przesłał natomiast specjalny list do bydgoszczan z okazji obchodów 500-lecia fary bydgoskiej.
24 lutego 2004 roku papież Jan Paweł II ogłosił bullę o utworzeniu diecezji bydgoskiej, która weszła w życie 25 marca 2004 w uroczystość Zwiastowania Pańskiego. Decyzja ta była dopełnieniem reformy administracyjnej Kościoła w Polsce z 25 marca 1992 zawartej w bulli "Totus Tuus Poloniae populus (z łac. „Cały Twój lud w Polsce”)". Diecezję bydgoską wydzielono z 12 dekanatów archidiecezji gnieźnieńskiej (Bydgoszcz I-V, Mrocza, Nakło, Szubin, Kcynia, Wyrzysk, Łobżenica, Wysoka; 316 księży, 510 tys. wiernych), 1 dekanatu diecezji koszalińsko-kołobrzeskiej (złotowski; 20 księży, 43 tys. wiernych) i fragmentów 3 dekanatów diecezji pelplińskiej (koronowski, wierzchuciniecki, sępoleński; 27 księży, 43 tys. wiernych). Patronką diecezji bydgoskiej papież ustanowił Matkę Bożą Pięknej Miłości, której obraz osobiście koronował 7 czerwca 1999 roku oraz biskupa Michała Kozala, którego beatyfikował 14 czerwca 1987 roku. 28 marca 2004 roku odbył się uroczysty ingres biskupa Jana Tyrawy, dotychczasowego biskupa pomocniczego archidiecezji wrocławskiej, do bydgoskiej katedry.
W chwili powstania diecezja podzielona była na 16 dekanatów utworzonych ze 145 parafii, z czego 135 były to parafie diecezjalne, a pozostałych 10 prowadziły zgromadzenia zakonne. W duszpasterstwie pracowało łącznie 363 księży i 179 sióstr zakonnych. Na terenie Bydgoszczy w 5 dekanatach istniało 47 parafii, tj. ponad 32% ogólnej ich liczby w diecezji. W celu skutecznego oddziaływania duszpasterskiego w latach: 2006 i 2008 roku dokonano reorganizacji podziału terytorialnego diecezji. Liczbę miejskich dekanatów w Bydgoszczy zwiększono z 5 do 6, z parafii podbydgoskich utworzono dekanat Białe Błota, dekanat Złotów podzielono na dwa (Złotów I i II), a z dekanatu Szubin wyodrębniono dekanat Łabiszyn. W wyniku intensywnej suburbanizacji okolic podmiejskich Bydgoszczy wynikła potrzeba powołania nowych parafii. W 2004 roku biskup ordynariusz bydgoski erygował nową parafię Najświętszej Maryi Panny Wspomożycielki Wiernych w Niemczu, w 2007 roku parafię bł. Rafała Kalinowskiego w Murowańcu, w 2008 parafię Nawrócenia św. Pawła w Solcu Kujawskim, w 2009 parafię Wniebowzięcia Najświętszej Maryi Panny w Przyłękach, w 2011 roku parafię św. Jana Pawła II w Bydgoszczy-Fordonie, a w 2017 parafię św. Faustyny Kowalskiej w Bydgoszczy-Fordonie.
Charakterystyka.
Terytorium.
Diecezja bydgoska zajmuje 5200 km² powierzchni i jest położona na terenie dwóch województw: kujawsko-pomorskiego oraz wielkopolskiego.
Podział administracyjny.
Dekanaty.
Poniżej lista dekanatów wraz z miejscami kultu religijnego (stan z 2008 roku plus 3 później erygowane parafie):
Budownictwo sakralne.
Mimo że najstarsze parafie na terenie diecezji bydgoskiej erygowano już w XI-XII wieku, to 2/3 wszystkich parafii istniejących obecnie miało swój początek w XX wieku (w tym 40% w latach 1970–2000). W związku z tym w ogólnej liczbie kościołów parafialnych, duży jest udział nowoczesnych bezstylowych świątyń, które często występują w dekanatach: Bydgoszcz I, III, IV, V i VI, Osielsko, Mrocza i Nakło nad Notecią. Natomiast w dwóch dekanatach (Kcynia i Złotów II) w ogóle nie występują kościoły w stylu nowoczesnym. Spora jest liczba świątyń neogotyckich (29), które stanowią przejęte po 1945 roku byłe świątynie ewangelicko-unijne, budowane podczas zaboru pruskiego dla wiernych narodowości niemieckiej. Zachowały się ponadto 24 świątynie w oryginalnych stylach historycznych – głównie barokowe (13), gotyckie (7), także klasycystyczne i renesansowe. Na terenie diecezji znajduje się również 6 kościołów parafialnych ryglowych (szachulec, mur pruski) i 5 drewnianych.
Na terenie diecezji bydgoskiej istnieje 148 kościołów parafialnych, 36 filialnych, 6 pomocniczych i 2 rektoralne oraz 85 kaplic, w tym 12 zakonnych, 52 mszalnych (przy szpitalach, zakładach karnych itp.) i 21 cmentarnych.
Patronowie kościołów i kaplic diecezji bydgoskiej.
Kościoły diecezji bydgoskiej posiadają różne wezwania, związane z obrzędem konsekracji (poświęcenia). Wśród nich najliczniejszą grupę stanowią wezwania hagiograficzne, następnie maryjne, chrystologiczne, trynitarne oraz anielskie. Na 120 wezwań zaliczanych do grupy hagiograficznych, w 90 kościołach i 30 kaplicach najczęściej powtarzają się tytuły: św. Józefa (10 razy), św. Mikołaja (8), św. Apostołów Piotra i Pawła (6), św. Jakuba Apostoła (6), św. Andrzeja Boboli (6), św. Maksymiliana Kolbego (5), św. Stanisława Biskupa Męczennika (5), św. Katarzyny (4), św. Anny (4), św. Wawrzyńca (4), św. Małgorzaty (4). W tej grupie występują jeszcze 42 wyzwania innych świętych i błogosławionych.
Drugą pod względem liczebności grupą wezwań na terenie diecezji bydgoskiej są tytuły maryjne (23), które występują w 61 kościołach i kaplicach. Do najczęstszych należą: Wniebowzięcia Najświętszej Maryi Panny (8), Matki Bożej Królowej Polski (7), Matki Bożej Nieustającej Pomocy (6), Matki Bożej Częstochowskiej (6), Niepokalanego Poczęcia (5). Na pozostałe tytuły w tej grupie wezwań przypada łącznie 29 kościołów i kaplic.
Trzecią grupą pod względem liczebności stanowią wezwania chrystologiczne (17), związane osobowo lub dogmatycznie z Chrystusem. Do bardziej popularnych należą: Najświętszego Serca Pana Jezusa (4 kościoły, 9 kaplic), Krzyża Świętego (6), Chrystusa Miłosiernego (4).
Wezwania trynitarne i anielskie odnoszą się do Trójcy Świętej, przymiotów boskich oraz anielskich. Do najczęstszych tego typu wezwań kościołów i kaplic w diecezji bydgoskiej należą: Miłosierdzia Bożego (6), Michała Archanioła (6), Trójcy Świętej (5), Opatrzności Bożej (3).
Zakony.
Historyczne.
Konwenty klasztorne istniejące w czasach I Rzeczypospolitej na terenie obecnej diecezji bydgoskiej (w okresie zaboru pruskiego dokonano kasaty wszystkich zakonów):
Ponadto kilkanaście miejscowości na północ od Bydgoszczy oraz w staropolskim powiecie nakielskim położonych było w obszarze jurysdykcji Opactwa Cystersów w Koronowie (1256-1819)
Istniejące.
W Bydgoszczy znajduje się siedziba polskiej prowincji Zgromadzenia Ducha Świętego. Poniżej lista domów zakonnych na terenie diecezji bydgoskiej w 2017 roku.
Zakony męskie:
Od 1948 do lat 90. XX w. w Bydgoszczy posługiwali również michalici, którzy posiadali dom zakonny przy ul. Grunwaldzkiej 178.
Zakony żeńskie:
Do ok. 2005 roku w diecezji posługiwały również siostry Nazaretanki w parafii św. Jadwigi Królowej w Bydgoszczy
Patroni.
Męczennicy za wiarę.
Wybrane kościoły drewniane i szachulcowe w diecezji bydgoskiej:
Pielgrzymki.
Od samego początku istnienia diecezji, tj. od 2004 roku, wyrusza Diecezjalna Piesza Pielgrzymka na Jasną Górę. Parafie w diecezji organizują także Pielgrzymki do Górki Klasztornej. Organizowane są także pielgrzymki autokarowe i lotnicze (np. do Ziemi Świętej czy Włoch).
Statystyki.
Według danych Instytutu Statystyki Kościoła Katolickiego, w 2014 na terenie diecezji znajdowało się 149 parafii (139 diecezjalnych i 10 prowadzonych przez zakony), w których służyło 294 księży. Diecezja liczyła 570 946 katolików (93% populacji). Duchowieństwo liczyło 1 biskupa, 310 księży, 99 księży zakonnych, 9 braci zakonnych, 131 sióstr zakonnych i 30 alumnów. W 2014 chrztu udzielono 5509 osobom, pierwszej komunii 5530, bierzmowania 4720, a sakramentu małżeństwa 3038 osobom. Na niedzielne msze uczęszcza 36,5% mieszkańców diecezji, a do Komunii przystępuje 16% wiernych.
W 2015 wskaźnik dominicantes wyniósł 36,8%, a communicantes 16,9%. Liczba parafii diecezjalnych wzrosła o 1 do 140. Liczba księży wzrosła do 314, natomiast liczba księży oraz braci i sióstr zakonnych nie uległa zmianie. Na jednego księdza przypada ok. 1,3 tys. wiernych, a więc więcej niż średnio w kraju (1,1 tys. katolików na jednego księdza). Liczba mieszkańców diecezji wyniosła 615 466 osób, a katolików 565 367. W 2015 chrzest przyjęło 5495 osób, bierzmowanie 4700, I komunię 5500, a małżeństwo zawarło 2870 osób.
W 2019 w diecezji posługiwało 316 księży
Wyrok sądowy.
7 lutego 2020 Sąd Okręgowy w Bydgoszczy nakazał kurii bydgoskiej i wrocławskiej solidarną zapłatę 300 tys. zł odszkodowania na rzecz ministranta molestowanego w dzieciństwie przez ks. Pawła Kanię za to, że mimo wiedzy o jego skłonnościach przenosiły go między parafiami zamiast zakazać mu wykonywania obowiązków kapłańskich. Cztery miesiące później Sąd Apelacyjny w Gdańsku odrzucił wniesioną w tej sprawie przez diecezję skargę kasacyjną stwierdzając w uzasadnieniu, iż biskupi byli świadomi pedofilii Pawła Kani. Obok odszkodowania dla pokrzywdzonego, gdański Sąd obciążył archidiecezję i diecezję dodatkowymi kosztami zastępstwa procesowego oraz kosztami procesu.

</doc>
<doc id="108616" url="https://pl.wikipedia.org/wiki?curid=108616" title="Substancja psychoaktywna">
Substancja psychoaktywna

Substancja psychoaktywna, substancja psychotropowa – substancja chemiczna (związek chemiczny) lub mieszanina substancji mająca bezpośredni lub następczy wpływ na funkcjonowanie mózgu, czego efektem są zmiany postrzegania, nastroju, świadomości, procesów poznawczych (np. zapamiętywania) i zachowania.
Substancje psychoaktywne lub używki je zawierające mogą być używane w celach niemedycznych związanych z wywołaniem określonych zmian świadomości (np. kawa, napoje alkoholowe, heroina, kokaina, środki pochodzenia konopnego), w niektórych kultach religijnych (np. zawierający meskalinę kaktus pejotl, grzyby psylocybinowe), w medycynie (np. opioidy i kannabinoidy do łagodzenia bólu, stymulanty do łagodzenia objawów narkolepsji i ADHD, leki przeciwdepresyjne i leki przeciwpsychotyczne w neurologii i psychiatrii).
Używanie wielu z tych substancji (zwłaszcza stymulantów i depresantów) może doprowadzić do nałogu i wyrządzić znaczne szkody zdrowotne. Z kolei inne (psychodeliki) niekiedy pomagają w leczeniu uzależnień (np. ibogaina, LSD). 
Zastosowanie środków psychoaktywnych na przykładzie amfetaminy:
Diagram.
Poniższy diagram Venna przedstawia zestawienie najpopularniejszych substancji psychoaktywnych w nakładających się grupach i podgrupach, bazując na ich farmakologicznej klasyfikacji i subiektywnych efektach. Elementy posegregowane są w grupach ze względu na podobieństwo działania, a także na zachowanie zgodności z legendą podaną pod diagramem.
stymulanty
aminy sympatykomimetyczne
stymulanty psychomotoryczne
amfetamina
katynon
metylofenidat
kokaina
aminoketony
bupropion
amfepramon
SSRI
fluoksetyna
fluwoksamina
paroksetyna
sertralina
MAO-I
TCA
TeCA
mianseryna
mirtazapina
trazodon
efedryna
pseudoefedryna
metyloksantyny
kofeina
teofilina
teobromina
neuroleptyki
neuroleptyki atypowe
klozapina
rysperydon
olanzapina
kwetiapina
sulpiryd
zyprazydon
neuroleptyki klasyczne
haloperydol
flufenazyna
tiorydazyna
peperazyna
pimozyd
chloropromazyna
cholinergiczne
nikotyna
betel
muskaryna
atomoksetyna
depresanty
sedatywne/nasenne
alkohol
eter
barbiturany
chloroform
wodzian chloralu
metylopentynol
metakwalon
NBDZ
GHB
benzodiazepiny
alprazolam
diazepam
flunitrazepam
temazepam
lorazepam
opioidy
kodeina
morfina
heroina
oksykodon
hydrokodon
metadon
fentanyl
psychodeliki
kannabinoidy
THC
MDMA
MDA
MDEA
meskalina
DOM
LSD
psylocybina
AMT
DMT
ibogaina
dysocjanty
podtlenek azotu
ketamina
DXM
tiletamina
DXO
PCP
salwinoryna A
kwas ibotenowy
muscymol
delirianty
dimenhydrynat
difenhydramina
skopolamina
atropina
halucynogeny
Działanie na poszczególne neuroprzekaźniki.
Istnieje wiele dróg oddziaływania substancji psychoaktywnej na układ nerwowy. Każda z nich ma określone działanie na co najmniej jeden neuroprzekaźnik w mózgu.
Poniżej przedstawiona jest klasyfikacja leków ze względu na nadrzędne oddziaływanie na poszczególne neuroprzekaźniki. Został wymieniony tylko nadrzędny neuroprzekaźnik, mimo że większość substancji oddziałuje na więcej niż jeden.
Historia.
Substancje psychoaktywne zażywane były przez ludzi od bardzo dawna. Np. na terenach obecnej Polski odkryto fragmenty naczyń z osadami, w których wykryto pochodne morfiny: sprzed ok. 7 tys. lat (Grądy-Woniecko) i z późnej kultury niemeńskiej (Supraśl).
Zjawisko to nie ogranicza się do ludzi. Wiele zwierząt konsumuje różne psychoaktywne rośliny, zwierzęta, nasiona, a nawet sfermentowane owoce, wyraźnie odurzając się przy tym. Legendy o świętych roślinach często zawierają wzmianki o zwierzętach, które uczą ludzi używania ich.
Biologia sugeruje ewolucyjny związek pomiędzy psychoaktywnymi roślinami i zwierzętami konsumującymi je, odpowiadając na pytanie dlaczego te substancje oddziałują na receptory znajdujące się w obrębie systemu nerwowego.
W XX wieku rządy początkowo reagowały na wiele substancji psychoaktywnych penalizacją ich wytwarzania, obrotu nimi i ich używania. Godnym zauważenia przypadkiem tego jest czas prohibicji w Stanach Zjednoczonych, gdy alkohol był tam nielegalny przez 13 lat. Wiele rządów wyciągnęło z niej wniosek, że penalizacja obrotu substancjami psychoaktywnymi nie potrafi skutecznie zatrzymać ich użycia. W wielu krajach położono nacisk na stosowanie redukcji szkód (przez zapewnienie odpowiednich świadczeń użytkownikom nielegalnych substancji, doświadczającym negatywnych efektów ich używania) oraz działania mające na celu minimalizacje ich użycia (przy zachowaniu ich nielegalności). To często dążyło do partnerstwa w opracowywaniu strategii redukcji szkód przez starające się wymusić prawnie ich stosowanie agencje.
Substancje psychoaktywne a filozofia i moralność.
Od tysięcy lat ludzie zajmują się badaniem substancji psychoaktywnych, zarówno przez obserwacje, jak i przez bezpośrednie przyjmowanie ich. Jednakże zdania na ich temat były zawsze skrajnie podzielone, a ich stosowanie przez długi czas było przedmiotem ważnych filozoficznych i moralnych sporów, a nawet powodem wojny (np. wojny opiumowe). Większość młodzieży i osób dorosłych używa co najmniej jednej substancji psychoaktywnej. Na zachodzie najpopularniejszymi z nich są kofeina, alkohol i nikotyna, w wymienionej kolejności. Wielu ludzi akceptuje nałożone przez prohibicje ograniczenia odnośnie do stosowania innych substancji, szczególnie „twardych narkotyków”, które w większości krajów świata są nielegalne. Wiele z najpopularniejszych rekreacyjnie używanych substancji psychoaktywnych, takich jak alkohol, czy tytoń jest legalnymi, pomimo że wielu ludzi stawia je na równi z „twardymi narkotykami”. W tym samym czasie wiele „miękkich narkotyków”, jak marihuana, czy psylocybina, jest nielegalna i w wielu przypadkach kontrola państwowa nad nimi jest bardzo duża (dla przykładu w Stanach Zjednoczonych marihuana i psylocybina w ustawie o substancjach kontrolowanych (Controlled Substances Act) znajdują się w sekcji najniebezpieczniejszych narkotyków). Wiele osób uważa, że aktualne prohibicyjne prawo jest raczej natury politycznej.
Ponieważ wielu uzależnionych użytkowników tych substancji ma problemy z ograniczeniem, lub zaprzestaniem ich użycia, powstało wiele grup samopomocy i firm specjalizujących się w tym polu. Także wielu rodziców stara się wpływać na czyny i wybory swoich dzieci odnośnie do substancji psychoaktywnych.
Na temat niemal każdej substancji psychoaktywnej trwają gorące dyskusje, czy używanie jej jest natury duchowej, czy też jest grzeszne, czy dana substancja jest lecznicza, czy może trująca, czy używanie jej jest etyczne, czy niemoralne, ryzykowne, czy odpowiedzialne itp. Opinie te są często zakorzenione głęboko w poglądach filozoficznych i religijnych. Bardzo trudne jest osiągnięcie zgody w dopuszczalnych dla wszystkich granicach moralnych i filozoficznych. Ważnym punktem w dyskusji jest rola prawa. Przedmiotem sporu jest to, czy powinno ono być neutralne, prohibicyjne, czy przed zakupem danej substancji powinno się wymagać recepty, czy obrót daną substancją powinien być uregulowany, czy powinno się walczyć z promocją, promować abstynencje, lub umiar, edukować w celu zwiększenia bezpieczeństwa przy ich używaniu, czy obecne prawo jest dobre, czy też powinno zostać zmienione.
Substancje psychoaktywne a psychotropowe.
W Polsce zgodnie z ustawą z dnia 29 lipca 2005 r. o przeciwdziałaniu narkomanii, substancją psychotropową jest każda substancja pochodzenia naturalnego lub syntetycznego działająca na ośrodkowy układ nerwowy, określona w wykazie substancji psychotropowych zawartym w rozporządzeniu wydanym na podstawie tej ustawy.

</doc>
<doc id="108617" url="https://pl.wikipedia.org/wiki?curid=108617" title="Dolina Zielona Kieżmarska">
Dolina Zielona Kieżmarska

Dolina Zielona Kieżmarska, w części literatury tatrzańskiej Dolina Zielona Kiezmarska, także Dolina Zielonego Stawu (słow. "dolina Zeleného plesa") – tatrzańska dolina, będąca górną częścią głównej gałęzi słowackiej Doliny Kieżmarskiej ("Dolina Bielej vody Kežmarskej").
Opis.
Ma 14,5 km² powierzchni, a w połowie długości zmienia pod kątem 75° kierunek, dzieląc się na dwie całkowicie odmienne części: w dolnej części jest to zalesiony żłób lodowcowy, w górnej jest to otwarta dolina z bocznymi dolinkami wiszącymi, obramowana potężnymi szczytami. Pionowa rozpiętość doliny wynosi 1700 m. Niemal cała dolina zbudowana jest z granitów, jedynie dolna część jej lewego skrzydła ukształtowana jest ze skał osadowych. Granitowa część doliny była zlodowacona, pozostałością tego okresu są cyrki lodowcowe z klasycznymi ryglami, wały moren, silne podcięcia erozyjne w zboczach, kilkanaście stawów i stawków polodowcowych i inne. Pod północnymi ścianami Łomnicy znajduje się szczątkowy lodowiec (w ostatnich latach stale zmniejszający się).
Topografia.
Dolina Zielona Kieżmarska graniczy z:
Dolina Zielona Kieżmarska należy do dolin piętrowych, górne jej piętra tworzą wiszące dolinki i kotliny:
Stawy.
W dolinie znajdują się stawy tatrzańskie, z których największy to Zielony Staw Kieżmarski ("Zelené pleso"), położony na wysokości 1545 m n.p.m., pod najwyższą w Tatrach (wysokość 900 m) ścianą schodzącą z Małego Kieżmarskiego Szczytu. Powierzchnia stawu wynosi 1,77 ha, a głębokość ok. 4,3 m.
W dolinie znajdują się także dwa mniejsze stawy: Czarny Staw Kieżmarski ("Čierne pleso") oraz Mały Staw Kieżmarski ("Malé Čierne pleso"). Dnem płynie Zielony Potok Kieżmarski ("Zelený potok"), dopływ Białej Wody Kieżmarskiej, głównego cieku wodnego Doliny Kieżmarskiej.
Historia.
Słoneczne hale Doliny Kieżmarskiej były od dawna wypasane przez pasterzy z Kieżmarku, Białej Spiskiej i Rakus. W wielu miejscach czynne były kopalnie kruszców, w XVIII wieku górnicy założyli „banie” nawet w północnych ścianach Łomnicy i Wideł (na Miedzianych Ławkach, których nazwa pochodzi właśnie od wydobywanych tu rud miedzi). Stanisław Staszic, zwiedzający te kopalnie w 1805 r., pisał: ... "zastałem tu kilka osób pracujących nad dobywaniem żyły cynobru i miedzi. Praca ta dwa, a najdalej trzy miesiące do roku tylko trwać może." Dolina penetrowana była przez poszukiwaczy skarbów, była też celem pierwszej znanej wycieczki w Tatry: Beata i Olbracht Łascy w 1565 r. przyprowadzili tutaj swoich studentów. Istotną rolę w zdobywaniu szczytów i ścian w okolicy tej doliny odegrali taternicy polscy.
Nad brzegiem Zielonego Stawu Kieżmarskiego już w 1880 roku postawiono pierwsze schronisko (przeniesione z Rakuskiej Polany). Drewniany budynek został zniszczony przez pożar w 1883 r., odbudowany spalił się ponownie w 1890 r. W latach 1894–1897 zbudowano schronisko murowane – schronisko nad Zielonym Stawem ("Chata pri Zelenom plese"), w latach 1950–1990 oficjalnie nazywaną "Brnčalova chata" na cześć Alberta Brnčala, taternika, który zginął pod Jastrzębią Przełęczą.
Turystyka.
Przez dolinę przebiegają szlaki turystyczne – Magistrala Tatrzańska z Doliny Białych Stawów przez Rakuski Przechód ("Sedlo pod Svišťovkou") do Świstówki Huncowskiej oraz znakowany szlak na Jagnięcy Szczyt. Dolina jest jedną z najbardziej popularnych w Tatrach Słowackich. Potężne szczyty wznoszące się ponad jej jeziorem są jednym z najważniejszych rejonów wspinaczkowych w Tatrach. Dolina Dzika jest w zimie dobrym rejonem dla narciarzy.

</doc>
<doc id="108618" url="https://pl.wikipedia.org/wiki?curid=108618" title="Rybno (powiat działdowski)">
Rybno (powiat działdowski)

Rybno (niem. "Rybno, Ribno", do 1945 "Rübenau") – wieś w Polsce położona w województwie warmińsko-mazurskim, w powiecie działdowskim, siedziba gminy Rybno.
W okresie międzywojennym Rybno było siedzibą Komisariatu Straży Celnej „Rybno”.
W latach 1975–1998 miejscowość należała administracyjnie do województwa ciechanowskiego.
We wsi znajduje się kościół z XVIII w., w XIX w. rozbudowano go dodając neogotycką kruchtę, obok powstał trzykondygnacyjny dom parafialny.
W Zespole Szkół przy ul. Sportowej 24 znajduje się głaz narzutowy (granit) „Cyryl” o obwodzie 910 cm i wysokości 250 cm powołany pomnikiem przyrody nieożywionej w 2015 roku.

</doc>
<doc id="108620" url="https://pl.wikipedia.org/wiki?curid=108620" title="Krzysztof Dowgiałło">
Krzysztof Dowgiałło

Krzysztof Dowgiałło (ur. 30 czerwca 1938 w Nowomalinie) – polski polityk, architekt, działacz opozycji w okresie PRL, poseł na Sejm X kadencji.
Życiorys.
Wywodzi się z rodziny szlachecko-ziemiańskiej pieczętującej się herbem Zadora. Jest synem Karola i Zofii z Potulickich herbu Grzymała.
Ukończył w 1962 studia na Wydziale Architektury Politechniki Gdańskiej. Od 1963 pracował w wyuczonym zawodzie w Wielkiej Brytanii, Francji i Algierii, a od 1967 w Gdańsku. Jest autorem wiersza "Ballada o Janku Wiśniewskim", napisanego pod wpływem uczestnictwa w wydarzeniach grudniowych w 1970. W 1980 przystąpił do „Solidarności”, zasiadał w zarządzie regionu związku. Z powodu działalności opozycyjnej był pozbawiany wolności w latach 1981–1983, a także w 1985. Pełnił funkcję redaktora naczelnego więziennej gazetki w Potulicach, był dystrybutorem pomocy kościelnej, nauczycielem języka francuskiego w ZK Potulice, przywódcą wielu protestów więziennych.
W latach 1989–1993 zajmował stanowisko wiceprzewodniczącego Międzynarodowej Organizacji Pracy. Pełnił też mandat posła na Sejm kontraktowy z ramienia Komitetu Obywatelskiego, pełnił funkcję zastępcy przewodniczącego Komisji Polityki Przestrzennej, Budowlanej i Mieszkaniowej. Od 1990 do 2005 należał kolejno do Ruchu Obywatelskiego Akcja Demokratyczna, Unii Demokratycznej i Unii Wolności. W 1990, 1994 i 1998 był wybierany na radnego miasta Sopotu. W wyborach parlamentarnych w 1991, 1993, 1997 i 2001 bezskutecznie kandydował do Sejmu RP.
Uczestnik i laureat otwartych i zamkniętych konkursów architektonicznych.
Życie prywatne.
Żonaty z Anną Chodkiewicz, ma trzech synów (Marcina, Piotra i Wojciecha) i córkę (Marię).
Odznaczenia.
W 2007 został odznaczony przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polski.

</doc>
<doc id="108623" url="https://pl.wikipedia.org/wiki?curid=108623" title="Kostnopancerne">
Kostnopancerne

Kostnopancerne, osteostraki (†Osteostraci) − gromada wymarłych bezżuchwowców morskich. 
Rozmieszczenie i środowisko.
Występowały w Ameryce Północnej, Europie i zachodniej Azji. Poznano liczne gatunki kopalne pochodzące z okresu od późnego syluru do późnego dewonu (370 milionów lat temu). 
Środowiskiem życia osteostraków były spokojne wody morskie i być może śródlądowe.
Opis.
Były opancerzonymi kręgowcami, kształtem przypominającymi ryby. Osiągały do 50 cm długości ciała (maksymalnie 60 cm, ale większość znacznie mniejsza). Większość z nich posiadała charakterystyczną głowę w kształcie podkowy, pokrytą od góry spłaszczonym grzbietobrzusznie pancerzem, a od dołu błoną z płytkami kostnymi. 
Posiadały zazwyczaj 10 par otworów skrzelowych. 

</doc>
<doc id="108627" url="https://pl.wikipedia.org/wiki?curid=108627" title="Anaspidy">
Anaspidy

Anaspidy (Anaspida) – grupa wymarłych bezżuchwowców wodnych żyjących w sylurze i dewonie. Zamieszkiwały głównie wody przybrzeżne mórz oraz wody śródlądowe Ameryki Północnej i Europy. Osiągały do 20 cm długości. Ciało było bocznie spłaszczone, zazwyczaj pokryte łuską, choć zdarzały się formy bezłuskie. Miały od 8 do 15 otworów skrzelowych i parzyste płetwy po obu stronach ciała. Ich otwór gębowy był w położeniu końcowym, a płetwa ogonowa miała silnie rozwiniętą część dolną. Anaspidy zniknęły w późnym dewonie. Klasyfikowane są w randze gromady w nadgromadzie bezżuchwowców (Agnatha) lub w randze rzędu w gromadzie cefalaspidokształtnych (Cephalaspidomorphi).
Klasyfikacja.
Podział systematyczny według Bloma i współpracowników (2001)

</doc>
<doc id="108629" url="https://pl.wikipedia.org/wiki?curid=108629" title="Heterostraki">
Heterostraki

Heterostraki (†Heterostraci) – grupa wymarłych bezżuchwowców wodnych zaliczanych do pteraspidokształtnych (†Pteraspidomorphi), obejmująca opancerzone kręgowce z okresu od wczesnego syluru (430 milionów lat temu) do późnego dewonu (370 milionów lat temu). Poznano około 300 gatunków kopalnych. Cechą charakterystyczną dla tej grupy są pojedyncze otwory skrzelowe w pancerzu na każdym boku zwierzęcia. Zewnętrzny pancerz składał się z płytek kostnych zawierających zębinę i aspidynę. Małe oczy były położone w grzbietowej części głowy. Osiągały maksymalnie 1,5 m długości, zwykle mniej.
Pozycja taksonomiczna Heterostraci jest niejednoznaczna, w zależności od autora klasyfikowane są w randze gromady, podgromady lub rzędu. Przy założeniu rangi wyższej od rzędu heterostraki dzielone są na rzędy:

</doc>
<doc id="108630" url="https://pl.wikipedia.org/wiki?curid=108630" title="Sekwencja nukleotydów">
Sekwencja nukleotydów

Sekwencja nukleotydów – kolejność ułożenia czterech rodzajów nukleotydów (ACGT lub ACGU) w cząsteczce DNA lub RNA (odpowiednio).
Sekwencja nukleotydów w nici matrycowej DNA (dla jednego genu zwykle tylko jedna z dwóch nici jest transkrybowana; przyjmijmy, że jest to nić 3' → 5') determinuje kolejność 20 aminokwasów budujących cząsteczkę danego białka. Najpierw następuje transkrypcja tej nici DNA na nić mRNA (5' → 3'), której sekwencja jest taka sama, jak w nici niematrycowej DNA (5' → 3'). Kolejnym etapem jest translacja, czyli budowanie na podstawie łańcucha mRNA białek w rybosomach. Sekwencja aminokwasów w białkach odpowiada więc sekwencji nici matrycowej DNA.

</doc>
<doc id="108632" url="https://pl.wikipedia.org/wiki?curid=108632" title="Terapia egzystencjalna">
Terapia egzystencjalna

Terapia egzystencjalna – psychologiczna, holistyczna teoria osobowości i szkoła terapeutyczna, zrodzona na gruncie ruchu humanistycznego w psychologii. Psychologiczny egzystencjalizm postuluje przede wszystkim podmiotowe podejście poznawcze, zarzucając tradycyjnym szkołom (behawioryzm, psychoanaliza) sztuczne czynienie podziału na psychikę i organizm.

</doc>
<doc id="108633" url="https://pl.wikipedia.org/wiki?curid=108633" title="Egzystencjalizm">
Egzystencjalizm

Egzystencjalizm (od łacińskiego słowa "existentia" — istnienie), czyli „filozofia egzystencji”, – XX-wieczny nurt filozoficzny, literacki i kulturowy dotyczący życia i ludzkiej egzystencji w świecie wyborów moralnych oraz ról życiowych, a także miejsca, w którym się znajdujemy.
Główni przedstawiciele.
Najwybitniejsi przedstawiciele egzystencjalizmu w Niemczech — Martin Heidegger (uznawany także za przedstawiciela fenomenologii) i Karl Jaspers (on sam odrzucał to zakwalifikowanie), we Francji — Gabriel Marcel, Jean-Paul Sartre, Albert Camus (wielokrotnie podkreślał, że czuje się zaskoczony takim porównaniem i wielokrotnie się od tego odżegnywał) i in., we Włoszech — Nicola Abbagnano, w USA — . „Filozofia exystencji” jest bezpośrednią spadkobierczynią filozofii Bergsona i Nietzschego. Właściwą jej metodę zapożyczyła ona w znacznej mierze od fenomenologii Edmunda Husserla, a podstawowe idee przejęła z dzieł duńskiego mistyka Kierkegaarda.
Odmiany egzystencjalizmu.
Egzystencjalizm istnieje w wersji chrześcijańskiej (K. Jaspers, G. Marcel i in.) oraz ateistycznej (M. Heidegger, J.-P. Sartre i in.). W obu przypadkach jego ideą jest przekonanie, że człowiek, jako jedyny ze wszystkich bytów ma bezpośredni wpływ na to kim jest i dokonując niezależnych wyborów wyraża swoją wolność. Wolność to główna oznaka człowieczeństwa. Istnienie ludzkie jest świadome, człowiek jest świadkiem dla rzeczywistości uznawanej na przestrzeni wydarzeń i czasu za byt, który nie posiada jaźni tak jak istota ludzka.
Istota egzystencjalizmu.
Egzystencja człowieka zostaje uformowana przez innych ludzi, przez co jednostka traci część swojej autentyczności. Już na początku człowiekowi zostają przypisane pewne role społeczne, przez co zapomina o swojej wyjątkowości. Swoje istnienie poznaje w momencie, gdy poprzez przeżycie emocjonalne zda sobie sprawę z obcości innych bytów. Wolność wewnętrzna jest ciągle zagrożona urzeczowieniem i utratą autentyczności. Powoduje to wewnętrzne rozdarcie i podatność na lęki. Egzystencjalista to jednostka indywidualna nie pokładająca nadziei w żadnych siłach wyższych, a szczególnie we własnym istnieniu. Wolność dla niej nie jest sensem, a jedynie wyborem.
Jeśli oprzeć się na założeniu, że egzystencjalistami można nazwać wszystkich, którzy z egzystencji człowieka czynili ośrodek filozofii, to byli nimi już Sokrates, św. Augustyn, Blaise Pascal. Egzystencjalizm wielokrotnie łączył się z głównym torem filozofii.
Wspólne motywy egzystencjalizmu.
Istnieją przynajmniej cztery motywy egzystencjalizmu:
Należy jednak przy tym pamiętać, że nie chodzi tu o humanizm, który mówi o tym, że jest jedna wspólna wszystkim ludziom natura i że wszystkim przyświeca wspólny cel. Humanizm dla egzystencjalisty jest ściśle związany z jednostką i jej ciągłym projektowaniem samej siebie, swojej esencji. Nie ma tu z góry określonej ludzkiej natury.
Drugi problem to problem pesymizmu, z którym stara rozprawić się Sartre w piśmie „Egzystencjalizm jest humanizmem”. Nicość nie jest warunkiem koniecznym, by coś nazwać pesymizmem. Nicość jest tu rozumiana jako przeciwieństwo bytu – przedmioty są bytem bo są nieruchome, nie zmieniają się. Człowiek jest nicością, gdyż jest ciągłym projektem siebie, jest ciągłym stawaniem się, a to nie jest czymś pesymistycznym.
Historia.
Kierkegaard i Nietzsche.
Søren Kierkegaard i Friedrich Nietzsche to dwaj pierwsi filozofowie uważani za fundamentalnych dla ruchu egzystencjalistycznego, chociaż żaden z nich nie używał terminu „egzystencjalizm” i nie jest jasne, czy poparliby egzystencjalizm XX wieku. Koncentrowali się raczej na subiektywnym ludzkim doświadczeniu niż na obiektywnych prawdach matematyki i nauki, które ich zdaniem były zbyt oderwane lub obserwacyjne, aby naprawdę pojąć ludzkie doświadczenie. Podobnie jak Pascala interesowała ich „cicha” ludzka walka z (pozornym) absurdem życia oraz wykorzystanie rozrywki, by uciec od nudy. W przeciwieństwie do Pascala, Kierkegaard i Nietzsche również rozważali rolę dokonywania wolnych wyborów, szczególnie w odniesieniu do podstawowych wartości i przekonań oraz tego, jak takie wybory zmieniają naturę i tożsamość wybierającego. „Rycerz wiary” Kierkegaarda i „Übermensch” Nietzschego reprezentują ludzi, których cechuje wolność, ponieważ określają naturę własnego istnienia. Wyidealizowana jednostka Nietzschego wymyśla własne wartości i tworzy warunki, które ją cechują. Inaczej jest u Kierkegaarda, który nie jest tak wrogo nastawiony do chrześcijaństwa jak Nietzsche, i pisze pod pseudonimem, że obiektywna pewność prawd religijnych, szczególnie chrześcijańskich, jest nie tylko niemożliwa, ale nawet oparta na logicznych paradoksach. Nadal jednak sugeruje, że skok wiary jest możliwym środkiem do osiągnięcia przez człowieka wyższego etapu egzystencji, który przekracza i zawiera zarówno wartość estetyczną, jak i etyczną życia. Kierkegaard i Nietzsche byli także prekursorami innych ruchów intelektualnych, w tym postmodernizmu i różnych aspektów psychoterapii. Jednak Kierkegaard uważał, że jednostki powinny żyć zgodnie z własnym myśleniem.
Dostojewski i Sartre.
Pierwszym ważnym dla egzystencjalizmu pisarzem był Rosjanin Fiodor Dostojewski. „Notatki z podziemia” przedstawiają człowieka niezdolnego do dopasowania się do społeczeństwa i niezadowolonego z tożsamości, które stworzył dla siebie. Jean-Paul Sartre w swojej książce o egzystencjalizmie „Egzystencjalizm jest humanizmem” jako przykład egzystencjalnego kryzysu wskazał na „Braci Karamazow” Dostojewskiego. Stwierdzenie Iwana Karamazowa „Jeśli Boga nie ma, to wszystko wolno” Sartre przypisuje samemu Dostojewskiemu, choć cytat ten nie znajduje się w powieści. Jednak podobne sformułowanie wprost wyrażono w powieści, gdy Alosza odwiedza Dymitra w więzieniu. Dymitr wspomina swoje rozmowy z Rakitinem, w których padło zdanie „A zatem, jeśli On nie istnieje, człowiek jest królem ziemi, wszechświata”. Również inne powieści Dostojewskiego omawiały kwestie poruszane w filozofii egzystencjalnej, prezentując wątki odbiegające od świeckiego egzystencjalizmu, na przykład bohater „Zbrodni i kary” Raskolnikow przeżywa kryzys egzystencjalny, a następnie idzie w stronę światopoglądu chrześcijaństwa prawosławnego, podobnego do tego, za którym opowiadał się sam Dostojewski.
Jaspers i Heidegger.
Niemiecki psychiatra i filozof Karl Jaspers – który później opisał egzystencjalizm, określając go „fantomem” wykreowanym przez społeczeństwo – skonstruował własną myśl, pod silnym wpływem Nietzschego i Kierkegaarda, którą nazwał filozofią egzystencji. Zdaniem Jaspersa owa filozofia egzystencji jest sposobem myślenia umożliwiającym człowiekowi dążenie do stawania się sobą. Ten sposób myślenia nie zajmuje się poznaniem przedmiotów, lecz klaruje i urzeczywistnia egzystencję myśliciela. Jaspers, profesor na Uniwersytecie w Heidelbergu, znał się z Martinem Heideggerem, który z kolei był profesorem w Marburgu, zanim przejął stanowisko po Husserlu we Fryburgu w 1928 roku. Prowadzili wiele dyskusji filozoficznych, które zostały urwane po wyrażeniu poparcia przez Heideggera dla nazizmu. Obaj podziwiali Kierkegaarda, a w latach trzydziestych dwudziestego wieku Heidegger prowadził obszerne wykłady na temat Nietzschego. W oparciu o filozofię egzystencjalną Kierkegaarda i Nietzschego Heidegger wytworzył własną odmianę egzystencjalizmu, wyrażoną w dziele „Sein und Zeit”, gdzie średniowieczne transcendentalia (aspekty bytu absolutnego) zostają zastąpione egzystencjaliami (aspektami bytu skończonego, ludzkiego, Dasein). Później jednak w „Liście o humanizmie” Heidegger odżegnywał się od terminu „egzystencjalizm”.

</doc>
<doc id="108634" url="https://pl.wikipedia.org/wiki?curid=108634" title="Sir William Henry Bragg">
Sir William Henry Bragg



</doc>
<doc id="108635" url="https://pl.wikipedia.org/wiki?curid=108635" title="Sparing">
Sparing

Sparing (ang. "sparring") – walka treningowa lub kontrolna w celu sprawdzenia formy zawodnika. Można również użyć tego określenia do nazwania spotkania towarzyskiego dwóch drużyn, mającego charakter szkoleniowy.
Charakterystyka metody.
Skuteczność walki treningowej zależy od celu. Jako cele przyjmuje się: rozwój umiejętności zawodnika, kontrola umiejętności oraz analiza skuteczności opanowanej techniki lub strategii walki. Choć walka treningowa zaspokaja w pewnym stopniu potrzebę rywalizacji, nie przyjmuje się za cel jedynie zaspokojenie prymitywnych potrzeb (tzw. wyżycie się). 
Walka treningowa uczy na zasadzie odruchów. Walczący otrzymuje natychmiast informację zwrotną o skuteczności techniki w postaci reakcji przeciwnika. Może to jednak skutkować nadmiernym automatyzmem: wyuczyć odruchów, które nie zawsze będą adekwatne do innych sytuacji. Np. uderzenia w wielu tradycyjnych sztukach walki różnią się od bokserskich, więc sparing bokserski hamuje rozwój tych umiejętności. Cechy kształtowane przez walkę treningową to: pewna odporność na ciosy, umiejętność reakcji na działania przeciwnika, kondycja oraz oszczędzanie sił, niezbędne w walce sportowej. Walki treningowe trwają niekiedy po kilka rund (często dłużej niż walka sportowa w danej dyscyplinie) przy zmieniających się przeciwnikach. 
W przypadku, gdy celem jest analiza skuteczności opanowanej techniki lub strategii walki, wypróbowuje się ich elementy w walce, a następnie analizuje rezultaty. Brak refleksji nad nimi może być przyczyną pochopnej oceny skuteczności.
Walka treningowa wymaga uwzględnienia poziomu i rodzaju motywacji zawodnika. Bez uwzględnienia tych czynników, walka treningowa może zniechęcić zawodnika. Sporty walki należą do dyscyplin kontaktowych. Choć walka treningowa zwykle nie jest punktowana, ustawiczne porażki, odczuwanie bólu i narażenie na kontuzję osłabiają (często podświadomie) motywację zawodnika.
Walka treningowa w strukturze treningu.
W treningu poszczególnych dyscyplin istnieją różne poglądy na to, kiedy wprowadzać walkę treningową w strukturę treningu i ile czasu mu poświęcać. 
Innymi zasadami rządzi się walka treningowa w sportach walki, a innymi w systemach nienastawionych na sport. W sportach walki sparingi są integralną częścią treningów, gdyż walka sportowa jest ograniczona pewnymi regułami, pozwalającymi uniknąć lub zmniejszyć ryzyko kontuzji, i w walce treningowej zawodnicy stosują się do tych samych reguł. Natomiast w metodach walki nastawionych na walkę realną, w której zdarzają się obrażenia ciała, nie jest możliwe ani dopuszczalne wprowadzenie walki treningowej w takich samych warunkach, jak w rzeczywistej sytuacji.
Istotną rolę odgrywa też poziom i rodzaj motywacji zawodnika. Walka treningowa zarówno uwzględnia, jak i kształtuje motywację. 
W wielu szkołach o podejściu tradycyjnym, pomimo odcinania się od zachodnich sportów walki, sparuje się w identyczny sposób jak w kick-boxingu i innych dyscyplinach typu "boxe pieds-poings", a technika zastosowana w sparingu różni się od tej w formach. Taki sposób walki wynika z szerokiego rozpowszechnienia boksu i opartych na nim dyscyplin na Zachodzie, i związanej z tym łatwości w zdobyciu ochraniaczy dostosowanych do reguł walki w boksie czy kick-boxingu. Jednakże taka walka treningowa nie jest jednak adekwatna do umiejętności, których celem jest trening w szkołach tradycyjnych. Szkoły tradycyjne mają swoje zasady i strategie walki, które niejednokrotnie różnią się znacznie od kick-boxingu, więc sparing bokserski może hamować rozwój tych umiejętności.
W treningu większości dyscyplin, nie przystępuje się do walki treningowej wolnej po przyswojeniu przez ćwiczącego technik podstawowych, lecz przed wprowadzeniem walki wolnej praktykuje się ćwiczenia z partnerem (tzw. formy podwójne) lub prostsze formy walki, np. walkę zadaniową lub walkę wolną z ograniczeniami (zakaz stosowania pewnych technik, atakowania pewnych punktów witalnych lub ograniczenia na siłę). W początkowej fazie treningu, ćwiczący nie ma wyrobionego automatyzmu technik i ma kłopoty z wieloma czynnikami zakłócającymi, co oznacza, że walka treningowa w tej fazie może zakłócać postępy. 
Podejście tradycyjne do treningu walki tkwi w celu, jaki ma przed sobą tradycyjny trening, oraz w koncepcji walki w tych stylach. Tradycyjny trening sztuki walki opiera się przede wszystkim na szybkiej i właściwej reakcji na atak i właściwej pracy ciała. Wyrobienie takich odruchów trwa bardzo dużo czasu (niekiedy lata). W sztukach walki tradycyjnych, reakcje, odruchy i właściwą pracę ciała wyrabia się poprzez trening ćwiczeń podstawowych i form. Zbyt wcześnie wprowadzona walka wolna, w szczególności walka bokserska, hamuje rozwój bardziej złożonych umiejętności, np. przyjmowania i użycia energii otrzymanego uderzenia tak, by samemu wyprowadzić cios wykorzystując właśnie otrzymaną siłę. Walka w warunkach zbliżonych do realnych może być ćwiczona jedynie w dalszym etapie treningu.
Walka treningowa a walka realna.
Trening w stylu kick-bokserskim nie kształtuje wszystkich cech niezbędnych w walce realnej. Pozwala on wyćwiczyć jedynie pewne jej aspekty, natomiast rozwój innych może ulec zahamowaniu. W walce treningowej typu kick-bokserskiego jak również innych typów boxe pieds-poings, mieszanych sztuk walki i podobnych dyscyplin zawodnicy stosują się do zasad. Mogą one być mniej lub bardziej liberalne. Nawet w dyscyplinach, gdzie nie startuje się według tych reguł, ale stosuje się sparing tego typu, przyjmuje się te reguły. Przepisy mają wpływ na ochraniacze, wagę przeciwników, czas walki, sposób uznawania skutecznej techniki oraz zakres stosowanych technik. Dlatego też trening walki realnej nie opiera się wyłącznie na walce według reguł, ale jest uzupełniany innymi ćwiczeniami. Przykłady ilustrujące skuteczność lub nieskuteczność samego sparingu według reguł to starty zawodników pewnych dyscyplin w innych, według innych przepisów oraz ich porażki. Natomiast powszechność wielu sportów walki oraz ich komercjalizacja skutkują tym, że poglądy na walkę sportową wpływają na poglądy na walkę realną.
Slogany dotyczące walki treningowej.
Wiele reguł walki treningowej funkcjonuje w postaci sloganów, które, choć generalnie słuszne, często są nieadekwatne w szczegółach i mają wiele wyjątków:

</doc>
<doc id="108636" url="https://pl.wikipedia.org/wiki?curid=108636" title="Potrzeba">
Potrzeba

Potrzeba psychiczna, motyw – stan osoby doznającej poczucia niespełnienia (napięcie motywacyjne), czyli frustracji potrzeb, działając jako czynnik skłaniający jednostkę do podejmowania aktywności, które mogą tę potrzebę zaspokoić. Inaczej jest to odczuwalny brak czegoś, który powoduje, że podejmuje się działania zmierzające do likwidacji tego braku.
Pojęcie "potrzeba" jest wyrażeniem mylnie używanym zamiennie z pojęciami popęd bądź instynkt.
Hierarchia potrzeb Maslowa.
Maslow wyróżnia także potrzeby: poznawczą i estetyczną.
Koncepcja potrzeb Murraya.
Murray określa potrzebę jako działającą w mózgu siłę fizykochemiczną, która organizuje percepcję, i określone grupy reakcji autonomicznych, słownych i motorycznych, wyobrażeniowych w celu zmiany sytuacji napięcia.
Typy potrzeb.
Murray wyróżnił 27 potrzeb psychicznych:
Murray nie uważał, że jest to zamknięta, wyczerpana lista potrzeb jednostki. Każda jednostka według niego charakteryzuje się również potrzebami indywidualnymi, niepowtarzalnymi. Jest to typowe dla podejścia idiograficznego w psychologii, którego zwolennikiem był Murray.
Strukturę potrzeb wg tego podziału bada projekcyjny test apercepcji tematycznej Murraya – TAT (ang. Thematic Apperception Test).
Struktura potrzeb w ujęciu Obuchowskiego.
Obuchowski określa potrzebę jako właściwość polegającą na tym, że bez określonego przedmiotu lub określonej osoby nie można normalnie funkcjonować.
Potrzeba jako kategoria ekonomiczna.
Potrzeba jest jedną z centralnych kategorii ekonomicznych. Występowanie potrzeb rozumianych jako subiektywnie odczuwana rozbieżność pomiędzy "status quo" a stanem pożądanym jest najważniejszym motywem podejmowania procesu gospodarowania, polegającego na przekształcaniu zasobów w dobra ekonomiczne, które służą zaspokajaniu potrzeb.
Znaczenie subiektywnych potrzeb jednostki jako punktu wyjścia analizy ekonomicznej zostało po raz pierwszy dostrzeżone przez austriacką szkołę psychologiczną.
Potrzeby ludzkie.
Potrzeby ludzkie to przejaw zależności człowieka od otoczenia. Część z nich ma charakter obiektywny – jak potrzeba pożywienia. Potrzeby obiektywne pociągają za sobą kształtowanie się potrzeb subiektywnych – skomplikowanego systemu zmian, jakie zachodzą w człowieku w sytuacji, gdy jego potrzeby obiektywne nie są zaspokojone. Brak zaspokojenia potrzeby wprowadza jednostkę w stan napięcia psychicznego, stanowiącego często motyw do działania w kierunku zaspokojenia potrzeby.
Potrzeby biologiczne są związane ze strukturą organizmu ludzkiego; ich zaspokojenie jest niezbędne do utrzymania organizmu przy życiu. Potrzeby społeczne odzwierciedlają fakt zależności człowieka od innych ludzi – potrzeba miłości, uznania, przynależności do grupy. Potrzeby kulturalne są wyrazem zależności człowieka od wytworów kultury materialnej (potrzeba mieszkania, lodówki, samochodu) a także wytworów kultury duchowej (potrzeba książki, filmu, sztuki teatralnej). Potrzeby instrumentalne są związane z realizacją określonych celów czy wykonywaniem pewnych zadań (potrzeba młotka do wbicia gwoździa); znikają w momencie osiągnięcia celu.

</doc>
<doc id="108637" url="https://pl.wikipedia.org/wiki?curid=108637" title="Jezioro Czterech Kantonów">
Jezioro Czterech Kantonów

Jezioro Czterech Kantonów (niem. "Vierwaldstättersee"; nieoficjalnie: fr. "Lac des Quatre Cantons", ret. "Lai dals Quatter Chantuns", wł. "Lago dei Quattro Cantoni") – jezioro w środkowej części Szwajcarii.
Jezioro zajmuje powierzchnię 114 km², tym samym jest czwartym pod względem wielkości jeziorem Szwajcarii. Ma silnie rozbudowaną linię brzegową z licznymi odnogami. Większość brzegów jeziora jest stroma, w niektórych miejscach góry wznoszą się na wysokość nawet 1500 m nad taflą jeziora.
Nazwa jeziora nawiązuje do czterech kantonów, które położone są nad jeziorem. Spośród nich trzy wchodziły w skład pierwotnej Konfederacji Szwajcarskiej: Uri, Schwyz i Unterwalden; czwartym jest kanton Lucerny. Nad brzegiem jeziora położonych jest również kilka najstarszych szwajcarskich gmin, m.in. Küssnacht, Weggis, Vitznau, Gersau, Brunnen, Altdorf, Buochs czy Treib. Ponadto, na południowo-wschodnim brzegu jeziora położona jest łąka Rütli, na której, według tradycji, powołana została Konfederacja.
Najważniejszą rzeką uchodzącą do jeziora jest rzeka Reuss, która wypływa z jeziora w Lucernie. Ponadto do jeziora uchodzą mniejsze rzeki: Muota, Engelberger Aa oraz Sarner Aa.
Wokół jeziora istnieje połączenie drogowe, aczkolwiek ze względu na kształt jeziora i rzeźbę terenu poruszanie się nim jest utrudnione. Miejscowości nad jeziorem połączone są także połączeniami promowymi.
Jezioro Czterech Kantonów jest popularnym regionem turystycznym, odwiedzanym zarówno przez samych Szwajcarów, jak i turystów zagranicznych. Nad brzegiem jeziora powstało wiele kurortów.

</doc>
<doc id="108640" url="https://pl.wikipedia.org/wiki?curid=108640" title="Jetix Play">
Jetix Play

Jetix Play – drugi kanał Jetix nadający programy dla dzieci od 4 do 9 lat w godzinach 05:00-21:45. Do 31 października 2008 roku kanał był emitowany w godzinach 06:00-18:00.
Kanał powstał 1 listopada 2003 roku z myślą o najmłodszych telewidzach. Pierwotnie kanał nosił nazwę Fox Kids Play (do 31 grudnia 2004 roku).
Nadawany był 17 godzin na dobę. Można było go oglądać w Polsce, Rosji, Turcji, Czechach, na Słowacji (częściowo po angielsku), a także w wersji angielskiej w Bułgarii, Izraelu, Holandii, Litwie, Łotwie, Estonii i na Ukrainie. Od listopada 2005 roku Jetix Play był dostępny w Polsce poprzez sieci kablowe oraz był przez platformę cyfrową Cyfrowy Polsat (do 31 grudnia 2009 r.), a od 12 października 2006 roku dostępny poprzez nowo powstałą platformę n. Program pomimo zmiany nazwy nie zmienił swojego profilu.
Do 31 lipca 2010 roku odbiorcy kanału w n oraz w dekoderach cyfrowych sieci kablowych mieli możliwość wyboru polskiej, angielskiej, rosyjskiej lub tureckiej wersji językowej. Od 3 kwietnia 2006 roku, w ramach kanału "Jetix" w Czechach, Słowacji i Węgrzech (ponieważ nadawały one wspólny program) powstał blok programowy "Jetix Play" nadawany codziennie, a w skład wchodziły takie seriale jak: "Księżniczka Sissi", "Zły pies", "Oggy i karaluchy", "Walter Melon", "Szalony Jack, pirat", "Gadżet i Gadżetinis", "Wunschpunsch", "Kapitan Flamingo". W Rosji i Rumunii w ramach tego bloku były emitowane jeszcze: "Kot Ik!", "Tajne akta Psiej Agencji", "Leniuchowo".
4 września 2006 roku w Jetix Play pojawiły się trzy strefy tematyczne:
Pasma te po raz ostatni w takiej postaci pojawiły się 5 sierpnia 2007 roku. 6 sierpnia 2007 roku Jetix Play zmienił logo oraz oprawę graficzną. 19 września 2009 roku Jetix zmienił się w Disney XD. 31 grudnia 2009 roku kanał Jetix Play został wycofany z oferty programowej cyfrowej platformy Cyfrowy Polsat i zastąpiony kanałem Nick. Z kolei 1 maja 2010 roku został wycofany z oferty telewizji n.
Jetix Play zakończył nadawanie 31 lipca 2010 roku, a miesiąc później The Walt Disney Company uruchomił kanał Playhouse Disney.
Programy.
Większość seriali animowanych emitowanych na antenie tej stacji była wcześniej w emisji na kanale Fox Kids i Jetix

</doc>
<doc id="108644" url="https://pl.wikipedia.org/wiki?curid=108644" title="Singleton">
Singleton

W Wielkiej Brytanii:

</doc>
<doc id="108646" url="https://pl.wikipedia.org/wiki?curid=108646" title="Amat">
Amat

Amat — imię męskie pochodzenia łacińskiego. Wywodzi się od łacińskiej nazwy rodowej ("Amatus"), która z kolei dosłownie oznacza "ukochany, drogi, kochany".
Żeński odpowiednik:

</doc>
<doc id="108648" url="https://pl.wikipedia.org/wiki?curid=108648" title="Rangun">
Rangun

Rangun (birm. ရန်ကုန် //) – największe miasto Mjanmy, stolica kraju od 1886 do 2006. 
Miasto położone we wschodniej części delty Irawadi, nad rzeką Rangun, w prowincji Rangun. Ludność: 7,360 mln mieszkańców (2014). Główna ulica miasta to Anawrahta Road. Centrum gospodarcze i kulturalne kraju. Międzynarodowy port lotniczy - Mingaladon. Główny port morski kraju. Uniwersytet założony w 1920 oraz inne wyższe uczelnie. Instytut Buddyjski i Biblioteka Narodowa.
Toponimia.
W 1755 roku król Alaungpaya nadał mońskiemu miastu "Dagon" nową nazwę "Yangon". Powstała ona z połączenia dwóch słów: "yan" (ရန်) i "koun" (ကုန်), oznaczających odpowiednio „wrogowie” i „uciekli”. Nazwa ta jest też tłumaczona jako „koniec walki/wojny”. Po zajęciu Birmy przez Brytyjczyków upowszechniła się angielska forma "Rangoon" (nawiązująca prawdopodobnie do wymowy nazwy miasta w języku arakańskim), która została zapożyczona także do innych języków zachodnich. W 1989 roku junta wojskowa przyjęła angielski zapis nazwy "Yangon" zamiast dotychczasowej formy "Rangoon", bardziej zbliżony do wymowy birmańskiej.
Tradycyjnym polskim egzonimem zalecanym przez Komisję Standaryzacji Nazw Geograficznych poza Granicami Rzeczypospolitej Polskiej jest "Rangun".
Geografia.
Położenie.
Rangun położony jest w Dolnej Birmie, w miejscu połączenia rzek Yangon i Pègu, około 30 km od Zatoki Martaban. 
Klimat.
Według klasyfikacji Köppena-Geigera w Rangunie panuje klimat tropikalny monsunowy (Am). Pora deszczowa, z obfitymi opadami, trwa od maja do października, a pora sucha od listopada do kwietnia. Średnie temperatury wykazują niewielką zmienność w ciągu roku.
Historia.
W I tysiącleciu po Chr. obszar, na którym dziś znajduje się Rangun zamieszkany był przez Monów. Pod koniec XI w. władzę nad tymi terenami przejęło na ok. 200 lat birmańskie królestwo Paganu. W tym okresie na terenie obecnej dzielnicy Dala znajdował się prawdopodobnie mały port morski. Po upadku królestwa Paganu obszar dzisiejszego Rangunu znalazł się w obrębie mońskiego królestwa Hanthawaddy ze stolicą w Pegu. Prawdopodobnie w połowie XIV w. zaczęło rosnąć znaczenie położonej tam pagody Szwedagon i, co za tym idzie, otaczającej jej mońskiej osady Dagon (lub Lagun), która jednak aż do XVIII w. pozostawała w cieniu znajdującego się po drugiej stronie rzeki Dala. 
W 1755 birmański król Alaungpaya zajął miejscowość i nadał jej nazwę Yangon. Uczynił on z Yangonu centrum handlu w Dolnej Birmie pozbawiając tej funkcji Pegu. Otoczył on miasto palisadą o wymiarach 1500 x 800 m. W obrębie umocnień znalazły miejsce między innymi kościoły katolicki i ormiański oraz meczet, co stanowiło przedłużenie wielokulturowego charakteru Pegu (poza ich obrębem, na północy znalazła się pagoda Sule). Do znajdującej się ok. 3 km na północ pagody Szwedagon prowadziła specjalna droga, która na początku XIX w. została wybrukowana na koszt muzułmańskiego konwertyty na buddyzm. Ok. 1790 r. miasto liczyło ok. 30 000 mieszkańców. Nie cieszyło się najlepszą reputacją, jako miejsce schronienia niewypłacalnych dłużników z całych Indii oraz dużej liczby cudzoziemskich rozbitków życiowych. Jedną z pamiątek po tym okresie są nazwy niektórych części miasta (np. Ahlone) odpowiadające nazwom wsi z doliny rzeki Mu, skąd Alaungpaya ściągał osadników, chcąc zniwelować liczebną przewagę Monów na tych terenach. 
W 1824 r., podczas I wojny brytyjsko-birmańskiej, Yangon został zdobyty przez Brytyjczyków, jednak miasto zwrócono Birmie po podpisaniu traktatu w Yadanabo (1826). W latach 1886–1947 Rangun był stolicą skolonizowanej przez Anglików (kolonizacja w 1852) Mjanmy - w tym okresie zaczęto używać nazwy Rangun (). W 1948 r. w mieście proklamowano niepodległość kraju.
W 2006 roku stolica państwa została przeniesiona do miasta Naypyidaw.
Podział administracyjny.
Rangun dzieli się na cztery dystrykty, a te z kolei na dzielnice (formalnie: okręgi miejskie, birm. //, ), których jest łącznie 33.
Przemysł.
W mieście rozwinął się przemysł spożywczy, drzewny, włókienniczy, chemiczny, szklarski, hutniczy, rzemieślniczy, stoczniowy oraz taboru kolejowego.

</doc>
<doc id="108650" url="https://pl.wikipedia.org/wiki?curid=108650" title="Andrzej Bursa">
Andrzej Bursa

Andrzej Bursa (ur. 21 marca 1932 w Krakowie, zm. 15 listopada 1957 tamże) – polski poeta, prozaik, dramaturg i dziennikarz, należał do pokolenia „Współczesności”, zaliczany do kręgu poetów wyklętych.
Życie.
Jego rodzice byli z zawodu nauczycielami. Z przyczyn światopoglądowych, powiedzmy, no chyba ,że drugą kobiete do tego zalicztmy rozstali się w 1947 roku. Ojciec Feliks działał również politycznie, poglądy miał raczej zawsze propaństwowe ,a może bardziej prorządowe przed wojną był członkiem BBWR i prenumerował pismo Kolonie ,które do tej pory mam no a po wojnie był członkiem partii no cóż innej Polski nie było. ----mbursa@interia.pl były powodem konfliktu z synem. W trakcie drugiej wojny światowej Bursa uczęszczał do szkoły podstawowej ,która nie była żadnymi tajnymi kompletami jak to ktoś przede mną napisał tyle ,że świadectwo było dwójęzyczne polsko niemieckie ,ciekawe ,że w spisie przedmiotów nie było języka niemieckiego , mam kilka takich świadectw mojego Ojca --Michał Bursa . W 1945 roku rozpoczął naukę w V Gimnazjum i Liceum im. Jana Kochanowskiego w Krakowie. Po ukończeniu szkoły średniej Andrzej Bursa zaczął uczęszczać na Sekcję Dziennikarską Wydziału Filozoficzno-Historycznego na Uniwersytecie Jagiellońskim, po miesiącu zaś przeniósł się na Wydział Filologiczny UJ ze specjalnością języka bułgarskiego. W lutym 1952 roku ożenił się z Ludwiką Szemioth – studentką Akademii Sztuk Pięknych w Krakowie (która przez 35 lat prowadziła w akademii pracownię ceramiki); w tym samym roku Ludwika urodziła syna – Michała. W październiku 1956 roku dokonał apostazji. Była to deklaracja nie tylko ateizmu, ale również buntu wobec powszechnego powrotu do Kościoła, który znów mógł legalnie funkcjonować. Od grudnia 1954 do lata 1957 pracował jako reporter "Dziennika Polskiego" w Krakowie. Jego śmierci towarzyszył mit samobójstwa – prawdziwą przyczyną była wrodzona wada aorty. Został pochowany na Cmentarzu Rakowickim w kwaterze IIB. Pośmiertnie, w 1959 otrzymał nagrodę Listopada Poetyckiego za najciekawszy debiut.
Twórczość.
Działalność literacka poety trwała krótko, bo zaledwie 3 lata. Zmarł nagle w wieku 25 lat wskutek wrodzonego niedorozwoju aorty.
Jego twórczość w znacznej mierze przepełniona była buntem, brutalnością i cynizmem; wiersze cechowały naturalizm oraz antyestetyka. Bursa był poetą szukającym trwałych wartości humanistycznych i prawd o człowieku i sobie samym. Dzieła artysty idealnie opisują ówczesną rzeczywistość w sposób demaskatorski i bezkompromisowy, a zarazem przesycone są ukrytym liryzmem.
Bunt przeciwko normom życia społecznego, tradycji romantycznej, konwencjom, moralności to jedynie powierzchowne odczytanie twórczości Bursy. Poeta dostrzegał istniejące wokół zło i wyrażał je adekwatnymi środkami literackimi, jednak w jego utworach zauważyć można wyrazistą potrzebę obcowania z dobrem. W jego twórczości poetyckiej można bowiem wyodrębnić trzy grupy utworów:
Indywidualista, nie był związany z żadną z licznych w owym czasie grup literackich.
W 2013 roku zespół Fonetyka wydał album muzyczny z wierszami poety.
Utwory.
Andrzej Bursa opublikował w czasopismach (głównie studenckich) trzydzieści siedem wierszy i opowiadanie "Mason". Poniżej znajdują się wybrane dzieła Bursy:
Nagroda im. Andrzeja Bursy.
Od 1967 roku młodym polskim pisarzom przyznawana była Nagroda im. Andrzeja Bursy ufundowana przez krakowskich krytyków literackich.

</doc>
<doc id="108652" url="https://pl.wikipedia.org/wiki?curid=108652" title="Amand">
Amand

Amand – imię męskie pochodzące od łacińskiego "Amandus" wywodzące się od słowa "amara", 'kochać'. Amand to ten, "który powinien być kochany". Istnieje trzech świętych patronów tego imienia.
Żeński odpowiednik: Amanda
Amand imieniny obchodzi:
Znane osoby noszące imię Amand:
Zobacz też:

</doc>
<doc id="108656" url="https://pl.wikipedia.org/wiki?curid=108656" title="Czeladź (miasto)">
Czeladź (miasto)

Czeladź (niem. "Häuerstad") – miasto w południowej Polsce, w województwie śląskim, w powiecie będzińskim. Jest najstarszym miastem powiatu będzińskiego oraz całego Zagłębia Dąbrowskiego, prawa miejskie otrzymało w XIII w.
Według danych z 31 grudnia 2021 r. w mieście mieszkało 30 492 osób.
Położenie.
Czeladź jest położona w Zagłębiu Dąbrowskim, nad rzeką Brynicą, na obrzeżach Górnośląskiego Okręgu Przemysłowego.
Pod względem historycznym Czeladź leży w dawnej ziemi krakowskiej, stanowiącej część Małopolski.
Według danych z 1 stycznia 2010 r. powierzchnia miasta wynosiła 16,4 km². Miasto stanowi 4,5% powierzchni powiatu.
Graniczy z miastami: Będzin, Sosnowiec, Katowice oraz Siemianowice Śląskie.
Środowisko naturalne.
Według danych z 2002 r. Czeladź ma obszar 16,4 km², w tym użytki rolne 49%.
Parki miejskie:
Demografia.
Struktura demograficzna mieszkańców Czeladzi według danych z 31 grudnia 2007 r.:
Piramida wieku mieszkańców Czeladzi w 2014 r.:
&lt;br&gt;
Nazwa.
Nazwa miejscowości wzmiankowana jest po raz pierwszy w 1228 roku w formie "Chelad". Później notowano także formy: 1238 "Celazc", 1242 "Celaz", 1243 "Celad", 1257 "Czheladiz", 1260 "Zelazt, Czelath", 1325 "Zedladz", 1328 "Czedlaz", 1468 "Czelacz, Czelandz", 1529 "Czelącz".
Nazwa miasta wywodzi się od wyrazu "czeladź" (psł. *"čeľadь"), którą zastosowano w znaczeniu ogółu osób pełniących odpłatną służbę na dworze książęcym, prawdopodobnie obsługujących pobliski zamek w Będzinie.
Historia.
Miejscowość powstała w XIII wieku i dość wcześnie otrzymała prawa miejskie. Od 1238 wymieniana jest już jako miasto. Do początku XIII wieku była własnością książęcą. W 1228 Kazimierz I książę opolski nadał komesowi Klemensowi z Ruszczy majętności w tym m.in. wieś Czeladź, który z kolei zapisał ją benedyktynkom ze Staniątek. W 1238 biskup krakowski Wisław z Kościelca potwierdził opactwu Benedektynek w Staniątkach nadanie przez Klemensa z Ruszczy wielu wsi, m.in. Czeladzi wraz z bobrami oraz karczmą. W 1242 nadanie to potwierdził dokumentem książę Konrad Mazowiecki. W latach 1443–1790 miasto wchodziło w skład księstwa siewierskiego.
W 1443 Wacław I cieszyński sprzedał księstwo wraz z miastem Czeladź oraz przynależnym mu cłem biskupowi krakowskiemu kardynałowi Zbigniewowi Oleśnickiemu. Od XV wieku miejscowość należała do biskupstwa krakowskiego i leżała w województwie krakowskim.
Miasto odnotowują historyczne dokumenty podatkowe i własnościowe. W latach 1470-80 w Czeladzi znajdowało się 29 łanów czynszowych należących do mieszczan oraz 3 łany wolne. Był także 1 łan należący do miejscowego wójta oraz 2 do niejakiego Przełajskiego. Role i łąki w miejscowości posiadał również pleban. W 1522 miasto oprócz łanów posiadało także 5 niw, 5 ogrodów, sadzawkę oraz browar. W mieście odnotowano także drugi browar, który wraz z 2 łanami należał do czeladzkiego wójta. Mieszczanie byli zwolnieni od wszelkich prac na rzecz biskupa oraz jego zamku w Siewierzu, z wyłączeniem prac remontowych przeprowadzanych dla wspólnego dobra miasta. W Czeladzi każdego roku przedstawiciele kapelana krakowskiego odprawiali sąd gajony. W mieście odbywały się 2 jarmarki: w maju oraz 27 września na Św. Stanisława, a w każdy wtorek miały miejsce również targi. Mieszkańcy byli zwolnieni od cła pobieranego w Siewierzu, a także swobodnie mogli zbierać drzewo w lesie biskupim zwanym "Łagiski". W 1529 w mieście pobierano cło, wynoszące łącznie z cłem siewierskim 45 grzywien 16 groszy oraz opłatę 6 grzywien 32 groszy na poczet szosu. W 1574 miasto otrzymał przywilej pobierania opłaty mostowej na rzece Brynicy, który potwierdzony został w 1792. 
Po III rozbiorze Polski w 1795 roku miejscowość znalazła się w zaborze pruskim, a po kongresie wiedeńskim w 1815 roku leżała w Królestwie Polskim, początkowo w województwie krakowskim, od 1837 roku w guberni krakowskiej, od 1841 roku – w kieleckiej, od 1844 roku – w radomskiej, a od 1867 roku – w piotrkowskiej. W Słowniku geograficznym Królestwa Polskiego wymieniona jest jako „osada dawniej miasto”, co wskazuje na utratę praw miejskich prawdopodobnie jako represje za zrywy powstańcze przeciw Rosji. Miejscowość leżała w powiecie będzińskim w gminie Gzichów i parafii Czeladź na samej granicy rosyjsko-pruskiej wchodząc w skład Imperium Rosji. W 1827 w miejscowości znajdowały się 233 domy zamieszkiwane przez 1099 mieszkańców, a w 1860 liczba domów wzrosła do 253, a mieszkańców do 1600. Carski ukaz z 1866 przekazał grunty powójtowskie na własność mieszczan. W 1880 liczba domów wynosiła 276 z czego tylko 21 było murowanych. Miejscowość zamieszkiwało wówczas 3002 mieszkańców w tym 2190 mieszczan oraz 812 włościan. Miasto liczyło 1835 mórg ziemi mieszczańskiej, a także 209 mórg ziemi folwarcznej, 198 mórg włościańskiej oraz 6 kościelnej.
Od XIX wieku Czeladź była ważnym ośrodkiem wydobycia węgla kamiennego, gdzie znajdowały się dwie kopalnie: (kopalnia „Saturn” oraz kopalnia „Czeladź”). Duże zasługi w rozwoju miasta zarówno w okresie do wybuchu I wojny światowej, jak i w okresie międzywojennym położyli łódzcy fabrykanci, w tym właściciele największych fabryk przemysłu włókienniczego, którzy od 1899 r. stali się właścicielami kopalni „Saturn”. Dwaj z nich – Alfred Biedermann i Karol Wilhelm II Scheibler zostali uhonorowani w marcu 1930 r. przez prez. Ign. Mościckiego Złotym Krzyżem Zasługi – „"za zasługi dla rozwoju polskiego przemysłu węglowego oraz dla gospodarczego i kulturalnego rozwoju Zagłębia Dąbrowskiego"”. Obaj też posiadają swoje ulice w Czeladzi.
W czasie II wojny światowej obowiązywała niemiecka nazwa miasta: Häuerstadt. W latach 1957–1975 Czeladź była miastem na prawach powiatu. W latach 1975–1998 miasto administracyjnie należało do województwa katowickiego. W 1996 r. w Czeladzi zostało wybudowane pierwsze centrum handlowe M1 w Polsce.
Zabytki.
Od 1 marca 2010 zaczęło tam funkcjonować Muzeum Saturn przekształcone z dotychczas działającej Czeladzkiej Izby Tradycji. Pałac znajduje się w zabytkowej dzielnicy. Niedaleko budynku mieści się: Pałac Saturna – były gmach Towarzystwa Górniczo-Przemysłowego „Saturn”, budynek straży ogniowej, osiedle robotnicze i domy urzędnicze kopalni „Saturn”.
Gospodarka.
Na pokopalnianych terenach funkcjonuje obecnie Centralny Zakład Odwadniania Kopalń. W mieście swoje siedziby mają m.in.: filia fabryki urządzeń grzewczych „Buderus”, PEG S.A. Przedsiębiorstwo Elektrotechniki Górniczej, Man-Star Trucks (regionalne centrum obsługi samochodów MAN) oraz Bergerat Monnoyeur Sp. z o.o – przedstawiciel marki Caterpillar (siedziba regionu Katowice). Ponadto istnieje wiele innych średnich i małych firm, które kształtują gospodarcze oblicze miasta.
We Wschodniej Strefie Ekonomicznej stale rozbudowują się wielkie centra logistyczne: GLS (General Logistics Systems Poland Sp. z o.o.), Alliance Silesia Logistics Center (Menard Doswell &amp; Co) oraz Panattoni Park Czeladź.
We wschodniej części miasta, przy drodze krajowej nr 94 znajduje się Centrum Handlowe M1 (pierwsze w Polsce) i hurtownia budowlana Platforma. W Czeladzi jest również osiem dyskontów spożywczych: Biedronka (4 sklepy), Lidl, Mila oraz Netto.
W mieście znajdują się następujące hotele:
Czeladź posiada udziały w Górnośląskim Towarzystwie Lotniczym S.A., które zarządza Międzynarodowym Portem Lotniczym Katowice w Pyrzowicach (0,003%) oraz akcje Tramwajów Śląskich S.A. (0,74%).
Czeladź należy do zgromadzenia Zarządu Transportu Metropolitalnego.
W ramach projektu we Wschodniej Strefie Ekonomicznej przygotowano 18 ofert inwestycyjnych. W przyszłości przewiduje się uzbrojenie kolejnych terenów i budowę dwóch pozostałych dróg – ul. Wschodniej i ul. Północnej.
Według aktualnych planów zagospodarowania przestrzennego w różnych częściach miasta zlokalizowanych jest także osiem terenów pod duże inwestycje mieszkaniowe.
Oświata.
Placówki oświatowe w mieście:
Kultura.
Życie kulturalne jest wspierane przez takie instytucje jak: Muzeum Saturn, Miejska Biblioteka Publiczna im. Marii Nogajowej, Spółdzielczy Dom Kultury „Odeon”, Galeria Elektrownia (wpisana na Szlak Zabytków Techniki) i będąca częścią Muzeum Saturn w Czeladzi, Stowarzyszenie Art Traffic, KWK Zapaść (Kopalnia Wspaniałych Klimatów) oraz Stowarzyszenie Miłośników Czeladzi. W styczniu 2017 roku w miejscu dawnego skateparku Traffic (róg ul. Francuskiej i Trznadla) została otwarta Kopalnia Kultury – miejskie centrum społeczno-kulturalne, w którym organizowane są koncerty, spektakle teatralne, uroczystości miejskie, zajęcia dla dzieci, funkcjonuje również Kino Kopalni Kultury .
Sport.
Jedną z pierwszych organizacji sportowych było zawiązane w 1906 roku Towarzystwo Gimnastyczne „Sokół” w Czeladzi, które założyło w mieście pierwsze sekcje sportowe. Były to sekcja lekkoatletyczna, szermierki, bokserska, ping-ponga, szachowa oraz gier ruchowych. Działalność organizacji przerwał wybuch II wojny światowej, po której nie została ona reaktywowana ze względu na zakaz działalności wydany przez komunistyczne władze PRL.
W mieście działają obecnie cztery kluby sportowe. Miejski Czeladzki Klub Sportowy posiada wiele sekcji sportowych, m.in. lekkoatletyka, koszykówka, siatkówka, tenis stołowy. .
W Czeladzi znajdują się dwa stadiony piłkarskie:
Ponadto na terenie miasta znajduje się aktualnie sześć nowoczesnych obiektów ze sztuczną nawierzchnią:
Przy ul. Sportowej 2 znajduje się hala widowiskowo sportowa MOSIR .
Od września 2018 roku na terenie miasta organizowany przez stowarzyszenie "Czeladź Biega" jest także Cross Saturna. W sierpniu 2019 roku odbyła się jego druga, a w czerwcu 2022 roku trzecia edycja. Wydarzenie obejmuje bieg oraz marsz nordic walking. 
Termy Rzymskie.
W Czeladzi przy ulicy Dehnelów 2 powstał w 2010 roku obiekt wellness and spa pod nazwą Termy Rzymskie obejmujący kompleks basenów, jacuzzi, saun oraz łaźni parowych. W ośrodku utworzono także pierwsze łaźnie piwne BBB w Polsce. Termy uzyskały popularność wśród miłośników saunowania z całej Polski. Obiekt uzyskał rekomendację Polskiego Towarzystwa Saunowego. W Termach Rzymskich odbywają się cykliczne noce saunowe. Tu również organizowane są Mistrzostwa Polski w saunowaniu. Pod koniec 2020 roku otwarto na terenie czeladzkich Term Rzymskich największą saunę na świecie przypominającej kształtem Colosseum zdolną pomieścić 300 osób na powierzchni 200 metrów kwadratowych.
Transport.
Przez miasto przebiega droga krajowa nr 94 z Wrocławia do Krakowa. Po granicy z Będzinem przebiega także droga krajowa nr 86 z Tychów do węzła drogowego w Podwarpiu. Komunikację zapewniają linie autobusowe 11, 27, 35, 42, 43, 61, 88, 100, 133, 235, 723, 800, 814, 902N, 904N, 911, 911N, 935 i linie tramwajowe 22 i 42. Umożliwiają one dojazd do Będzina, Sosnowca, Katowic, Siemianowic Śląskich, Bytomia, Mysłowic, Dąbrowy Górniczej oraz Wojkowic.
Administracja i polityka.
Czeladź jest gminą miejską. Mieszkańcy wybierają do Rady Miejskiej w Czeladzi – 21 radnych. Organem wykonawczym samorządu jest burmistrz miasta, którym obecnie jest Zbigniew Szaleniec.
Podział terytorialny.
Według Krajowego Rejestru Urzędowego Podziału Terytorialnego Kraju Czeladź (kod 2401021) dzieli się na następujące części (stan na 08.2012):
Samorząd Czeladzi nie utworzył do tej pory jednostek pomocniczych gminy, tzn. dzielnic, osiedli lub sołectw.
Sąsiednie gminy.
Będzin, Katowice, Siemianowice Śląskie, Sosnowiec

</doc>
<doc id="108657" url="https://pl.wikipedia.org/wiki?curid=108657" title="Renaturacja białka">
Renaturacja białka

W biologii molekularnej renaturacją nazywamy proces odwrotny do denaturacji.
Polega na przywracaniu II- i III-rzędowej budowy prostych białek, poprzez powolne powracanie do warunków przed denaturacją (np. ochładzania) i dotyczy wielu małych cząsteczek białek. Renaturacja stanowi dowód na to, że cała informacja o budowie białka (II- i III-rzędowa) jest zawarta w sekwencji aminokwasów, która nie ulega zmianie podczas denaturacji. Struktura IV rzędowa nie jest podczas tego procesu odtwarzana.

</doc>
<doc id="108660" url="https://pl.wikipedia.org/wiki?curid=108660" title="Dobrożyźń">
Dobrożyźń

Dobrożyźń — staropolskie imię żeńskie, złożone z członów "Dobro-" ("dobry, dobra") i "-żyźń" ("urodzajność, żyzność"). Por. Świętożyźń. Możliwe staropolskie zdrobnienia: Dobrosta, Dobruchna, Dobrusza, Dochna.
Dobrożyźń imieniny obchodzi 20 stycznia.

</doc>
<doc id="108662" url="https://pl.wikipedia.org/wiki?curid=108662" title="Świętożyźń">
Świętożyźń

Świętożyźń – staropolskie imię żeńskie, złożone z członów "Święto-" ("święty/a, mocny/a") i "-żyźń" ("urodzajność, żyzność, życie").
Świętożyźń imieniny obchodzi 12 lipca.
Znane osoby o tym imieniu: 

</doc>
<doc id="108664" url="https://pl.wikipedia.org/wiki?curid=108664" title="Żyrosława">
Żyrosława

Żyrosława – staropolskie imię żeńskie, złożone z członów "Żyro-" („pokarm, czynność jedzenia, życie”) i "-sława" („sława, sławić”).
Żyrosława imieniny obchodzi 18 sierpnia.
Męski odpowiednik: Żyrosław.

</doc>
<doc id="108665" url="https://pl.wikipedia.org/wiki?curid=108665" title="Joseph de Maistre">
Joseph de Maistre

Joseph de Maistre (ur. 1 kwietnia 1753 w Chambéry, zm. 26 lutego 1821 w Turynie) – sabaudzki filozof polityczny, urzędnik i dyplomata. Jeden z twórców tradycjonalistycznego konserwatyzmu w jego wersji znanej jako tradycjonalizm, legitymizm i ultramontanizm. Najwybitniejszy z konserwatywnych pisarzy politycznych epoki rewolucji francuskiej, wolnomularz, hrabia.
Życiorys.
Mimo że J. de Maistre urodził się w Sabaudii jako poddany Karola Emanuela III, jego rodzina była pochodzenia francuskiego i osiedliła się w Sabaudii w XVII w. J. de Maistre nie posługiwał się jednak językiem włoskim, nie uważał się ani za Włocha, ani za Francuza (co często mu się przypisuje), lecz za Sabaudczyka. Jego ojciec, jako prawnik i urzędnik dworski, otrzymał tytuł hrabiowski (co pozwala zaliczyć tę rodzinę do tzw. noblesse de robe) w 1780 r., czyli wtedy, gdy Joseph miał 27 lat. J. de Maistre został wychowany w niezwykle religijnej atmosferze i pod surowym okiem rodziców. W latach 1769–1772 studiował prawo w Turynie, a w latach 1772–1774 praktykował w charakterze adwokata. Potem pracował jako urzędnik państwowy niższej rangi. W 1788 r. został senatorem (wyższy tytuł urzędniczy), co pozwoliło zaliczyć go do elit administracyjnych i dworskich. W tym czasie był znanym w Sabaudii liberałem i zwolennikiem filozofii oświecenia, łącząc ją z filozofią klasyczną, którą poznał niezwykle gruntownie dzięki doskonałej znajomości łaciny i greki. Działał w tajnych towarzystwach wolnomularskich, w specyficznej masonerii sabaudzkiej o skłonnościach mistycznych, ezoterycznych i kabalistycznych (ten element irracjonalny wyróżnia wolnomularstwo sabaudzkie od racjonalistycznej masonerii francuskiej). W masonerii doszedł do wyższych stopni wtajemniczenia, uzyskując najprawdopodobniej stopień „kohena” (rodzaj naczelnika koła masońskiego) w Turynie. Uważano go wówczas za zwolennika umowy społecznej, konstytucjonalizmu i reform zmierzających do likwidacji absolutyzmu, sympatyka rewolucji amerykańskiej, czemu dawał wyraz w licznych mowach i publikacjach w postaci broszur. Z aprobatą witał także wybuch rewolucji francuskiej, widząc w niej szansę na zniesienie resztek feudalnych przeżytków.
Przemianą światopoglądową było dopiero wtargnięcie rewolucyjnych wojsk francuskich do Sabaudii w 1792 r. Jako arystokrata i urzędnik królewski musiał uciekać do Szwajcarii, pozostawiając na miejscu brzemienną żonę – zobaczył ją, wraz z córką, dopiero w 1817 r. Przez cały ten czas przebywał na emigracji, nie ciesząc się zresztą sympatią dworu podejrzewającego go przez wiele lat o ukryte sympatie prorewolucyjne. Nie zdecydował się na powrót do kraju i rodziny mimo licznych propozycji i gwarancji nietykalności ze strony Dyrektoriatu, a nawet osobistych zapewnień Napoleona Bonaparte, który był pod silnym wrażeniem jego refleksji politycznych. Według Isaiaha Berlina zarówno Bonaparte, jak i de Maistre chcieli się spotkać, jednakże niezgoda na to spotkanie ze strony króla Sardynii sprawiła, że lojalny względem swojego monarchy de Maistre odmówił. Z jednej strony król uważał, że spotkanie jednego z jego dyplomatów z francuskim agresorem będzie odebrane jako uznanie aneksji Sabaudii przez Francję; z drugiej, de Maistre otwarcie pisał do króla, że taka polityka jest jego zdaniem zła i krótkowzroczna. 
W czasie pobytu w Szwajcarii, obracając się pośród katolickich duchownych, wyrzekł się ezoterycznych i heterodoksyjnych poglądów religijnych, odrzucił idee rewolucyjne i przeszedł na stanowisko przeciwne rewolucji. Tam też napisał swoje pierwsze wielkie dzieło polityczne "Rozważania nad Francją" ("Considérations sur la France", 1796).
Potem przebywał w Wenecji (1799), następnie na Sardynii (1803), skąd udał się jako ambasador tego kraju do Rosji, gdzie mieszkał w Petersburgu aż do 1817 r. Tam też powstały jego najważniejsze traktaty filozoficzne i polityczne, nawet jeśli zostały opublikowane dopiero w wiele lat później. W Petersburgu brał czynny udział w polityce dworu cara Aleksandra I, którego postrzegał jako niebezpiecznego liberała, wspomaganego m.in. przez ks. Adama Jerzego Czartoryskiego.
Po reorientacji poglądów cara na reakcyjne stał się, w nieznanych bliżej okolicznościach, na krótki czas jednym z jego najbliższych nieformalnych współpracowników politycznych.
Powrócił do rodzinnej Sabaudii w 1817 r. Wtedy też został wykreowany przez Louisa de Bonalda na czołowego teoretyka ruchu ultrarojalistycznego, skierowanego przeciwko liberalnym reformom Ludwika XVIII we Francji, a szczególnie Karcie Konstytucyjnej z 1814 r. W tym też czasie został mianowany na regenta kancelarii królewskiej monarchii sabaudzkiej. Jednak najwięcej czasu pochłaniały mu wówczas dokończenie i publikacja prac filozoficznych i politycznych zaczętych w czasie pobytu w Rosji, które uczyniły go jednym z największych myślicieli konserwatywnych wszech czasów. Zmarł w 1821 r. pełen pesymizmu co do przyszłości Europy, czując zagrożenie kolejną rewolucją.
Jego potomkiem w prostej linii jest harfista Xavier de Maistre.
Ważniejsze prace.
Z okresu przedrewolucyjnego, charakteryzującego się zapatrywaniami liberalnymi, nie mamy wielu tekstów, gdyż J. de Maistre pisał wówczas mało, a w dodatku część z tych pism, niepublikowana, nie zachowała się. Z zachowanych wymienić należy: "Pochwałę Wiktora Amadeusza" ("L’éloge de Victor–Amédée", 1775), "Mowę o cnocie" ("Discours sur la vertu", 1777), "Wolnomularstwo. Memoriał dla ks. Brunszwickiego" ("La franc-maçonnerie. Mémoire au duc de Brunswick", 1782), "Mowę o charakterze zewnętrznym urzędów" ("Discours sur le caractère extérieur du magistrat", 1784), "Memoriał o sprzedawalności urzędów" ("Mémoire sur la vénalité des charges", 1788), "Memoriał o parlamentach" ("Mémoire sur les Parlements", 1788). 
W czasie rewolucji francuskiej opublikowane zostały m.in.: "Listy rojalisty sabaudzkiego do swoich rodaków" ("Lettres d’un royaliste savoisien à ses compatriotes", 1793), "Rozważania nad Francją" ("Considérations sur la France", 1796), "Esej o głównych zasadach konstytucji politycznych i innych instytucji ludzkich" ("Essai sur le principe générateur des constitutions politiques et d’autres institutions humaines", 1814).
Większość prac została wydana drukiem już po zakończeniu rewolucji lub śmierci samego filozofa, choć częstokroć znane były już opinii publicznej z licznych krążących rękopisów. Z ważniejszych prac wymienić należy: "O papieżu" ("Du pape", 1819, wyd. pol. 1853), "Wieczory petersburskie, czyli rozmowy o rządzie doczesnym Opatrzności" ("Les soirées de Saint-Petersbourg ou entretiens sur le gouvernement temporel de la Providence", 1821), "O Kościele gallikańskim" ("De l’Eglise gallicane", 1821), "Listy do pewnego rosyjskiego dżentelmena na temat inkwizycji hiszpańskiej" ("Lettres à un gentilhomme russe, sur l’inquisition espagnole", 1822), "Egzamin filozofii Bacona, czyli jak postrzega się różnorakie kwestie filozofii racjonalistycznej" ("Examen de la philosophie de Bacon, ou l’on traite differentes questions de philosophie rationelle", 1836), "Cztery niedrukowane rozprawki o Rosji" ("Quatre chapitres inédits sur la Russie", 1859), "Studium nad suwerennością" ("Etude sur la souveraineté", 1884) i wzmiankowany już, napisany jeszcze przed rewolucją tekst "Wolnomularstwo. Memoriał dla ks. Brunszwickiego" oraz korespondencję ("Lettres et opuscules inédits", 2 tomy, 1851; "Correspondance diplomatique", 2 tomy, 1860; "Correspondance", 6 tomów, 1884-1887).
Szacuje się, że ok. 75% korespondencji J. de Maistre’a nie zostało opublikowane i pozostaje nadal w rękach prywatnych. Wiele listów i tekstów znajduje się w posiadaniu potomków pisarza, którzy nie chcą jednak ich opublikować po skandalu jaki wywołała, przedstawiająca pisarza jako heretyka, praca E. Dermenhema "Joseph de Maistre mystique" (1923), oparta na tych notatkach, pochodzących głównie z czasów przed 1789 r., czyli gdy przyszły pisarz działał w wolnomularstwie.
Poglądy.
Przeciwnicy rewolucji francuskiej wysuwali przeciwko niej dwa podstawowe rodzaje zarzutów, z których wyłaniają się dwa podstawowe typy konserwatyzmu: 1/ jest ona zaprzeczeniem tradycji i powolnego, naturalnego procesu rozwoju społeczeństwa – pogląd taki prowadzi do konserwatyzmu o charakterze ewolucyjnym; 2/ jest ona zaprzeczeniem wizji świata, jaką ma Bóg, a która uzewnętrzniała się w porządku przedrewolucyjnym. Stanowisko to, głęboko teocentryczne, wiedzie ku tradycjonalizmowi.
J. de Maistre jest ojcem tej drugiej tezy. Jego filozofia polityczna zasadza się na przekonaniu, że porządek wszelkich wspólnot politycznych opiera się na szeregu praw naturalnych, które człowiek może poznać badając różnorakie społeczeństwa. Powszechność występowania takich zjawisk jak rodzina, własność, społeczeństwo, władza, religia wiedzie do przekonania, że są to zasady i instytucje, które nie mają charakteru przypadkowego, lecz są ufundowane na woli Stwórcy i wynikają z natury stworzonego przezeń człowieka. Bóg kontroluje także społeczeństwa ludzkie pod postacią prowidencjalizmu, czyli bezpośrednich interwencji sfery nadprzyrodzonej w historię. Dzieje się tak wtedy, gdy ludzie przestają przestrzegać praw naturalnych i próbują ufundować porządek polityczny i społeczny na wskazaniach wyemancypowanego od tradycji, religii i autorytetów rozumu. Prowadzi to do pojęcia rewolucji francuskiej w sposób prowidencjalny: jako kary nałożonej przez Opatrzność na ludzi za odrzucenie zasad boskiego projektu państwa i społeczeństwa.
Według J. de Maistre’a „zarodki nieładu” można dostrzec w reformacji (mimo iż Marcin Luter i Jan Kalwin byli antyracjonalistami), która negując autorytet w religii prowadziła do emancypacji rozumu ludzkiego i zdania jego osądu na samego siebie. Oświecenie wydaje się być jedynie przeniesieniem tych kategorii z religii w dziedzinę filozofii i nauk o polityce. Praktycznym rezultatem jest emancypacja pełnego pychy ludzkiego, jednostkowego rozumu od tradycji i autorytetów i pozostawienie mu prawa do osądzania świata, w tym i stosunków politycznych, oraz projektowania świata lepszego, zbudowanego wedle wskazań rozumu, który gardzi wszelką tradycją i doświadczeniem historycznym. Tymczasem, aby rozum ludzki był zdolny zaprojektować taką nową rzeczywistość, musiałby poznać całościową wiedzę z zakresu socjologii, historii, prawa, ekonomii, zarządzania, psychologii i wielu innych nauk. Ponieważ zaś żaden ludzki rozum nie jest zdolny objąć wszystkich tych nauk, to projektowana przezeń rzeczywistość ma charakter utopijny, jest ideologią zaprzeczającą filozoficznemu realizmowi: „Taka już jest smutna natura ludzka, że bardzo często działanie którego racje wydają się być oczywiste, są jednak źródłem mnóstwa klęsk. Prawda ta, objawiająca się wielokrotnie, nie ukazuje się nigdzie w sposób bardziej oczywisty, jak w tym, co nazywa się reformą nadużyć, czyli zła, które krok za krokiem pojawia się w ustroju politycznym czy kościelnym” (J. de Maistre, Lettres et opuscules inédits. T.II, 1851, s. 527).
Próba wcielenia w życie tych apriorycznych projektów, których celem jest uczynienie człowieka wolnym i szczęśliwym, prowadzi do konfrontacji istniejącej rzeczywistości społecznej z myśleniem utopijnym. Gdy to myślenie zwycięży, do władzy dochodzi zideologizowana grupa polityczna budująca system despotyczny o charakterze antycypującym totalitaryzm. Tak też ocenione zostaną rządy jakobińskie oparte na terrorze, a także despotyzm Napoleona Bonaparte. Wedle J. de Maistre’a, człowiek stoi przed wiecznym dylematem: tradycja albo utopia, co oddaje dualistyczny charakter samego człowieka: konserwatywnej, rozumnej natury i pełnej pychy natury namiętnej. Klasycznym przykładem myślenia utopijnego, które przez J. de Maistre’a było szczególnie atakowane, jest pomysł, że władza ma prawo zmieniać historyczną konstytucję narodu, poprzez nadanie mu nowej, spisanej konstytucji (którą liberałowie uważali za gwarancję praw ludu wobec kapryśnej władzy tradycyjnej): „Któż nie przyznałby, że najlepsza konstytucja polityczna jest to ta, która powstała w wyniku deliberacji i została napisana przez znawców polityki, doskonale oddając charakter narodu i przewidziawszy wszelkie okoliczności? Tym niemniej nic fałszywszego. Lud najlepiej ukonstytuowany to ten, który ma najmniej pisanych praw konstytucyjnych; bowiem wszelka konstytucja pisana jest niczym” (J. de Maistre: Les soirées de Saint-Petersbourg ou entretiens sur le gouvernement temporel de la Providence. Paris 1960, s. 267-268).
Uważając, że wyemancypowany rozum, chcąc zbudować społeczeństwo wolnościowe (nie rozróżniał tu liberalnej wolności wolteriańskiej od radykalnej wolności republikańskiej w stylu Rousseau, co do dziś powielają tradycjonalistyczni konserwatyści) i doskonalsze, prowadzi ludzi do politycznej katastrofy, J. de Maistre zmuszony był dokonać apologii społeczeństwa przedrewolucyjnego. Za modelowe przykłady wspólnot dobrze ukonstytuowanych uważał Francję z XVII wieku, a przede wszystkim przedrewolucyjną Sabaudię, oraz struktury Kościoła katolickiego. Na podstawie tych wzorców stworzył wizję sprawiedliwej wspólnoty politycznej, o charakterze monarchicznym, hierarchicznym, opartej na katolickiej wizji świata. Jej cechą konstytucyjną jest powolny, organiczny rozwój, oparty na obyczajach i tradycji, gdzie zachowana jest zasada ciągłości: „Roślina jest żywym obrazem prawowitej władzy. Przypatrz się drzewu: czas jego wzrostu odpowiada zawsze sile i trwałości” (J. de Maistre, O papieżu, 1853, s.164-65).
Cechą konstytuującą trwałość takiego państwa jest ograniczenie procesów emancypacyjnych ludzkiego rozumu, czyli destrukcja pysznej strony natury ludzkiej. Rozumowi przeciwstawione zostaną tu: 1/ autorytety, które wskazują słabej intelektualnie jednostce ludzkiej (skalanej przez grzech pierworodny) co jest, a co nie jest prawdą. Do najważniejszych autorytetów w polityce zaliczał J. de Maistre władcę i dziedziczną arystokrację, a w dziedzinie religijnej, Kościół katolicki, wyrażający swoją niezawodną opinię ustami papieża. Prowadzi to de Maistre’a na pozycje przychylne absolutyzmowi i ultramontanizmowi; 2/ przesądy, wyrażające ludowe i powszechne mądrości. Przesąd – choć w ocenie indywidualistycznego i oświeceniowego umysłu jest zabobonem – wyraża oceny wynikłe z doświadczenia pokoleń. Dlatego też w popularnych ideach i obyczajach zawarte są głębokie prawdy o naturze społeczeństwa i człowieka, oraz empirycznie potwierdzone opinie o związkach przyczynowo-skutkowych; 3/ częścią przesądów jest także tradycja.
Zdaniem J. de Maistre’a, tradycja nie jest przypadkowym zbiorem wydarzeń, dat, instytucji i obyczajów. W rzeczywistości wyraża ona wolę Opatrzności: jeśli jakaś instytucja istnieje od lat 200, 300 lub od niepamiętnych czasów, to należy wnioskować, że jest zgodna z wolą prowidencjalną i prawami naturalnymi. Gdyby bowiem nie była uznana przez Boga, gwałciła prawa naturalne to nie przetrwałaby długiego czasu. Wszystkie instytucje i idee przyniesione przez tradycję mają zatem sankcję Stwórcy i naruszenie tradycji (reforma, a zwłaszcza rewolucja) może spowodować pogwałcenie zasad na których ukonstytuował świat jego Stwórca. Zarazem J. de Maistre’ uznaje pluralny charakter tradycji – każdy naród ma swoją własną i niepowtarzalną. We Francji jest nią katolicki absolutyzm, w Rzeczypospolitej Szlacheckiej zaś system republikański. Ten szacunek dla każdej tradycji i sprzeciw wobec recepcji praw z jednego kraju do drugiego, tworzenia modeli dla abstrakcyjnego „człowieka” wyraża w słynnej formule (mogącej nawiązywać do zdania Diogenesa z Synopy o „szukaniu człowieka”): „nie ma wcale człowieka na świecie. Widziałem w swoim życiu Francuzów, Włochów, Rosjan etc.; wiem nawet, dzięki Monteskiuszowi, że można być Persem; ale co do człowieka, oświadczam, że nie spotkałem go w życiu; jeśli istnieje, to nic o tym nie wiem (...) Konstytucja robiona dla wszystkich narodów nie jest zrobiona dla żadnego – to czysta abstrakcja” (J. de Maistre, Considérations sur la France, Paris 1936, s.81-82); 4/ jako romantyk, jest J. de Maistre zwolennikiem przyznania pierwszeństwa uczuciu nad poznaniem racjonalistycznym.
W jego apologii społeczeństwa przedrewolucyjnego, znajdziemy wyraźne wątki sentymentalne, ale także głęboki sceptycyzm co do wszelkiej nauki ludzkiej i filozofii. Zdaniem tradycjonalisty, rozum myli człowieka, naukowcy są to jednostki wyalienowane od tradycji, uczucia, patriotyzmu. Wiedzy racjonalistycznej – na której zbudowane były ideologie oświeceniowe – trzeba przeciwstawić prymat uczucia, łączącego się tu ze zdrowym rozsądkiem praktycznym, wolnym od teoretycznych schematów; 5/ ostatnim elementem są idee wrodzone. Zdaniem J. de Maistre’a, każdy gatunek stworzony przez Boga, otrzymał zakres wiedzy i umiejętności sobie właściwy. Gatunek ludzki otrzymał np. zdolność mowy, wytwarzania narzędzi itp., jednak jego możliwości poznawcze ograniczone są przez idee wrodzone. Stojąc na gruncie metempsychozy, J. de Maistre uważał, śladem Platona, że wiedza ludzka jest jedynie „przypominaniem sobie” tej, którą dał nam Bóg. Człowiek nie wymyśla niczego nowego, a jedynie „przypomina sobie” to, co wiedzieć pozwolił mu Stwórca, co ogranicza jego zdolności intelektualne i konstrukcyjne. Zdaniem J. de Maistre’a, człowiekowi dana jest wiedza tycząca się spraw codziennych, ale nie ta, która dotyczy konstrukcji społeczeństwa, tworzenia i wcielania w życie jego alternatywnych wizji, pisania konstytucji, co skazuje człowieka na egzystencję w zamkniętym kole wytyczonym mu przez tradycję, religię i autorytety.
Doświadczenie Rewolucji Francuskiej, zdaniem J. de Maistre’a, jednoznacznie pokazało niezdolność kreatywną człowieka do stworzenia świata alternatywnego wobec ancien régime’u. Pyszny rozum, zamiast wolności, pobudował gilotyny. Tym samym ukazana została konieczność restauracji status quo ante, a przynajmniej ogólnych zasad, wynikłych z prawa naturalnego, na których społeczeństwo przedrewolucyjne było ufundowane. Jako filozoficzny i polityczny realista, J. de Maistre wiedział, że nie ma powrotu integralnego do stosunków przedrewolucyjnych, powrót taki byłby rodzajem „białego” jakobinizmu, co wyraża jego znana maksyma, że „odnowienie monarchii, nazywające się kontrrewolucją, nie będzie wcale rewolucją przeciwną, ale przeciwieństwem rewolucji” (J. de Maistre: Considérations sur la France, Paris 1936, s. 164). Doskonale zdawał sobie sprawę, że Rewolucja została pokonana militarnie i politycznie, jednak nadal posiada liczne rzesze zwolenników. W walce z duchem rewolucyjnym zaproponował więc przyjęcie nowych koncepcji, na których świat nie był ufundowany w 1789 r. Pierwszą z tych idei jest, wzmiankowany już, ultramontanizm. Idea ta została zaprezentowana w dziele „O papieżu” i opiera się na idei odtworzenia wspólnoty europejskiej, na wzór średniowiecznej Christianitas, kierowanej przez doczesne rządy papieża. Koncepcja ultramontańska J. de Maistre’a polegała na idei cofnięcia skutków herezji Lutra, poprzez zniesienie protestantyzmu i powrót całej Europy do wspólnoty katolickiej.
Zapowiedź możliwości urzeczywistnienia się tej koncepcji widział w pakcie Świętego Przymierza, odwołującym się do wspólnych inspiracji religijnych, pomimo różnych wyznań podpisujących ten pakt monarchów. Ta ultramontańska koncepcja miała dać siłom kontrrewolucyjnym ideową jedność w walce z rewolucjonistami, a także znieść indywidualizm wyznań reformowanych, który był – w oczach J. de Maistre’a – źródłem ideologii oświeceniowych. W sferze metod politycznych, J. de Maistre stał na gruncie absolutyzmu jako najlepszej zapory polityczno-militarnej dla rewolucyjnych knowań i prób rebelii zbrojnej. Z pochwały absolutyzmu wynika także jego fascynacja katem i inkwizytorem, jako narzędziami władzy utrzymującymi porządek. Zarazem jest J. de Maistre ojcem decyzjonizmu, ponieważ dostrzegał ograniczoną skuteczność w zwalczaniu zbrojnych rewolucji tradycyjnych monarchii krępowanych więzami obyczaju, tradycji i moralności. Dla zdławienia przyszłych rewolucji, J. de Maistre przewidywał możliwość wprowadzenia rządów autorytarnych, które zduszą spiski i bunty nawet za pomocą środków, których tradycyjne monarchie wahały się użyć. Za modelowy wzór takiej dyktatury, która pacyfikuje nastroje kontestatorskie, uznawał dyktaturę (cesarstwo) Napoleona Bonaparte.
Kongres wiedeński i Restauracja rozczarowały go, swym ugodowym, wobec rewolucjonistów, nastawieniem i politycznym oportunizmem. Przed śmiercią (1821), dostrzega wzrost nastrojów rewolucyjnych, wskutek tego wątpi w polityczną moc papieża i militarną siłę władzy doczesnej do stłumienia przyszłych rewolucji. Zdesperowany, pogrąża się w mistycyzmie, wierząc w nowe nadejście Jezusa Chrystusa, który ugasi rewolucyjny pożar, skoro siły ludzkie nie są zdolne uratować koniecznego i bezalternatywnego porządku społeczno-politycznego, danego ludziom przez Boga.
Oddziaływanie.
Trudno przecenić wpływ J. de Maistre’a na konserwatyzm kontynentalny w XIX wieku. Mimo że unikał jakichkolwiek bezpośrednich krytyk liberalnych rządów Ludwika XVIII we Francji, jego poglądy, obok idei L. de Bonalda, stanowiły fundament refleksji ultrarojalistycznej we Francji w latach 1814–1830, a następnie legitymistycznej, skierowanej przeciwko republice, jak i monarchii konstytucyjnej aż do lat 70. XIX wieku.
Pewne odwołania się do filozofii politycznej J. de Maistre’a znajdziemy jeszcze przed II wojną światową w Action Française, której instytut wydawniczy wznowił nawet kilka prac pisarza, w tym "Considérations sur la France" (1936), a młodzi członkowie założyli dedykowane mu stowarzyszenie (Cercle Joseph de Maistre). W Hiszpanii myśl polityczna J. de Maistre’a miała zasadniczy wpływ na ukształtowanie się poglądów a J. Donoso Cortesa, szczególnie na jego doktrynę polityczno-prawną zwaną decyzjonizmem, rozwiniętą następnie przez a C. Schmitta w okresie międzywojennym, z bezpośrednimi odwołaniami do koncepcji politycznych J. de Maistre’a. Mniejszy odzew znalazły jego poglądy pośród – współczesnych mu – niemieckich romantyków.
Zadziwiający jest fakt braku recepcji we Włoszech, czy wręcz dosyć łatwej do przeprowadzenia próby „italianizacji” pisarza urodzonego w Sabaudii, mimo licznej literatury przedmiotu w tym języku. Zainteresowanie jego poglądami dostrzec można jedynie u XX-wiecznego pisarza J. Evoli.
W Polsce uczniem, a niejako i plagiatorem J. de Maistre’a, był w XIX wieku Henryk Rzewuski. Wpływy można zaobserwować także pośród polskich ultramontanów z emigracji popowstaniowej ze Zgromadzenia Zmartwychwstańców.

</doc>
<doc id="108666" url="https://pl.wikipedia.org/wiki?curid=108666" title="Mistrzostwa Świata w Piłce Nożnej 1990">
Mistrzostwa Świata w Piłce Nożnej 1990

XIV Mistrzostwa Świata w Piłce Nożnej w 1990 po raz drugi odbyły się we Włoszech. Uprzednio Włochy gościły mundial w 1934 roku. Wtedy to Włosi po raz pierwszy zdobyli mistrzostwo świata. Rozpoczęcie mistrzostw zaplanowano na 8 czerwca, a mecz finałowy na 8 lipca 1990 roku. Mistrzostwa Świata we Włoszech były ostatnimi mistrzostwami dla drużyn Czechosłowacji, Jugosławii, RFN i ZSRR.
Maskotką turnieju był Ciao, piłkarz-arlekin zbudowany z klocków w barwach flagi Włoch z piłką zamiast głowy.
W turnieju finałowym wzięły udział 24 reprezentacje. Zadebiutowały na nim reprezentacje Irlandii, Kostaryki i Zjednoczonych Emiratów Arabskich. Po raz pierwszy od dwudziestu lat zabrakło reprezentacji Polski.
Szwedzki piłkarz Johnny Ekström zapisał się do kroniki mistrzostw strzelając, 20 czerwca w meczu Szwecja – Kostaryka 1:2, bramkę nr 1400 w historii mistrzostw świata.
Klasyfikacja końcowa:
Królem strzelców i najlepszym piłkarzem mistrzostw został Włoch Salvatore Schillaci.
Kwalifikacje.
W eliminacjach wystartowało 116 zespołów z 6 kontynentów. Zapewniony awans miały (gospodarze) oraz (obrońcy tytułu).
Zakwalifikowane drużyny:
Faza grupowa.
Legenda do tabelek:
Dwie pierwsze drużyny z każdej grupy oraz cztery najlepsze zespoły z trzecich miejsc awansowały do dalszych gier.
Czas: CEST
Grupa F.
"* Miejsce Irlandii i Holandii zostało ustalone na drodze losowania."
Faza pucharowa.
UWAGA: W nawiasach podane są wyniki po rzutach karnych
Finał.
 
MISTRZ ŚWIATA 1990
RFN TRZECI TYTUŁ

</doc>
<doc id="108667" url="https://pl.wikipedia.org/wiki?curid=108667" title="Żerosław">
Żerosław



</doc>
<doc id="108670" url="https://pl.wikipedia.org/wiki?curid=108670" title="Domażyr">
Domażyr

Domażyr - staropolskie imię męskie, złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-żyr" ("pokarm, czynność jedzenia, życie").
Odpowiedniki w innych językach:

</doc>
<doc id="108671" url="https://pl.wikipedia.org/wiki?curid=108671" title="Podłaźniczka">
Podłaźniczka

Podłaźniczka – polska i słowacka ozdoba świąteczna. Na ogół podłaźniczkę robiono z wierzchołka choinki odwróconego do góry nogami, który następnie zostawał przyozdabiany bibułą, cukierkami, jabłkami, orzechami, czy typowo polskimi "światami", lub ze słomy. Taką ozdobę wieszano następnie nad stołem wigilijnym, lub w kącie. Podłaźniczka miała zapewniać domownikom szczęście i dobrobyt. Podłaźniczka wywodzi się z tradycji "podłazów".
W Serbii na taką gałązkę mówiono, , lub .
Historia.
Zwyczaj "podłaźniczki" związany jest ze zwyczajem "podłaźnika". "Podłaźnikiem" był pierwszy gość, gość obrzędowy, który odwiedzał dom w dzień Bożego Narodzenia. Przybycie do domu zdrowego, młodego, szczęśliwego gościa miało przysporzyć szczęście domownikom. Podłaźnik często przynosił ze sobą zielone gałązki, które w Polsce nazywane były właśnie "podłaźniczkami". Podobny zwyczaj przynoszenia roślin zimozielonych przez podłaźnika istniał także w Słowacji i Bułgarii; u Łemków przynoszono do domu "didoka", a w Bułgarii, oprócz gałązek, przynoszono także słomę.
Nazwa osoby obrzędowej została przeniesiona na przedmiot związany z tym obrzędem, proces ten jednak rzadko zachodził u Słowian południowych.
W Polsce.
Na podłaźniczkę mówiono także "polaźniczka", "polaźnik", "podłaźnik", "podłaźnica", "jutka", "sad", "sad rajski", "boże drzewko", "rajskie drzewk"o, "wiecha", "gaik".
W Polsce podłaźniczka znana była głównie na Podhalu i na terenie Beskidów. Podłaźniczkę wykonywano na różne sposoby, może nią być choinka, lub wierzchołek choinki odwrócony do góry nogami, gałązka drzewka iglastego, lub obręcz przetaka, do której przyczepiano zielone gałązki. Tak przygotowaną dekorację przywiązywano do belki stropowej, często bezpośrednio nad stołem wigilijnym, lub w świętym kącie. Podłaźniczka uznawana jest za pierwowzór współczesnej choinki w Polsce.
Podłaźniczka miała przynosić domownikom dobrobyt, zapewniać miała ochronę przed chorobami, urokami, a zwierzęta przed wilkami i pomorem.
Podłaźniczki były dodatkowo ozdabiane różnymi dekoracjami, na ogół były to ozdoby własnoręcznie zrobione przez domowników z bibuły, lub kolorowego papieru. Ozdabiano je także tzw. "światami", które były łączonymi ze sobą kawałkami opłatka – z takiego opłatka tworzono różnego rodzaju kształty, np. krzyże, słońca, półksiężyce itp.; były one też często barwione. Wykonywano je w dzień wigilii, z czego wzięła się inna nazwa tej ozdoby: "wilijki". Czasami świat zostawał samodzielną ozdobą, wtedy także wieszano je pod belką stropową. Podłaźniczki ponadto były ozdabiane także cukierkami, jabłkami, ciastkami, orzechami, czy złoconymi nasionami lnu, a po II wojnie światowej także bombkami. Podobną dekoracją sprzed pojawienia się współczesnej choinki był też słomiany "pająk".
Cobyście mieli wszystkiego dości, jak na połaźnicy ości.
Na Słowacji.
Na Słowacji także znano ozdobę nazywaną "polazňička" – była to słomiana kura (np. rejony górnego Spiszu, gdzie wieszano ją nad stołem wigilijnym), która pod względem symbolicznym odpowiadała zielonej podłaźniczce, drzewko świąteczne, lub gałązka drzewka iglastego przyniesiona przez podłaźnika. Nazywano tak także rytualny chleb bożonarodzeniowy. Na pograniczu słowacko-morawskim podłaźniczka była nazywana "szczęściem", co wiąże się z polskim wierzeniem, że podłaźniczka przynosi szczęście.

</doc>
<doc id="108672" url="https://pl.wikipedia.org/wiki?curid=108672" title="Wigilia">
Wigilia

Wigilia (z łac. "vigilia" = „czuwanie”, „straż”; "vigilare" = „czuwać”) – w tradycji chrześcijańskiej rozpoczęcie obchodów świątecznych wieczorem dnia poprzedzającego. Taki sposób świętowania osadzony jest ściśle w żydowskiej rachubie czasu, w której początkiem doby jest zmierzch.
W Kościele katolickim wigilia jest częścią każdej uroczystości (w tym niedzieli). Na jej obchód składają się I nieszpory oraz msza wigilijna. Najważniejszą wigilią jest Wigilia Paschalna, którą św. Augustyn z Hippony określił jako "matkę wszystkich świętych wigilii." Obchodzenie wigilii ma przypominać o eschatologicznym sensie ludzkiej egzystencji.

</doc>
<doc id="108674" url="https://pl.wikipedia.org/wiki?curid=108674" title="Nażyr">
Nażyr

Nażyr – staropolskie imię męskie, złożone z członów "Na-" ('wspaniały'; "na" w jednym ze znaczeń mogło też oznaczać "kogoś, ze względu na kogo się dzieje jakaś akcja") i "-żyr" ("pokarm, czynność jedzenia, życie"). Imię to mogło więc oznaczać "tego, kto ma najlepsze życie", albo "tego, dzięki któremu uzyskuje się pokarm".

</doc>
<doc id="108675" url="https://pl.wikipedia.org/wiki?curid=108675" title="Sobieżyr">
Sobieżyr

Sobieżyr – staropolskie imię męskie, złożone z członów "Sobie-" i "-żyr" ("pokarm, czynność jedzenia, życie").
Sobieżyr imieniny obchodzi 11 listopada.

</doc>
<doc id="108676" url="https://pl.wikipedia.org/wiki?curid=108676" title="Sężyr">
Sężyr



</doc>
<doc id="108677" url="https://pl.wikipedia.org/wiki?curid=108677" title="Siężyr">
Siężyr

Siężyr, Sężyr – staropolskie imię męskie, złożone z członów "Się-" ("Sę-") i "-żyr" ("pokarm, czynnosć jedzenia, życie"). 

</doc>
<doc id="108678" url="https://pl.wikipedia.org/wiki?curid=108678" title="Henryk VII Rumpold">
Henryk VII Rumpold

Henryk VII Rumpold (Średni, Większy) (ur. ok. 1350 roku, zm. 24 grudnia 1394 roku w Bolesławcu) – książę żagańsko-głogowski w latach 1369–1378, w wyniku podziału 1378 w Głogowie, Ścinawie i Bytomiu Odrzańskim (właściciel połowy tych ziem, druga w posiadaniu Czech), lennik czeski.
Henryk VII był drugim pod względem starszeństwa synem księcia żagańskiego Henryka V Żelaznego i Anny księżniczki mazowieckiej. W źródłach współczesnych często występuje z drugim imieniem Rumpold, oraz przydomkami "Średni" (by odróżnić go od starszego i młodszego brata noszących to samo imię), oraz "Większy" (z powodu dużego wzrostu i tuszy).
Po śmierci ojca w 1369 roku objął wraz z braćmi Henrykiem VI Starszym i Henrykiem VIII Wróblem rządy w księstwie żagańsko-głogowskim. W 1378 roku dziedzictwo Henryka V Żelaznego zostało podzielone na trzy części - Henryk VII otrzymał część wschodnią obejmującą Głogów, Górę Śląską, Ścinawę oraz Bytom Odrzański (a właściwie tylko połowę tego terytorium, gdyż druga należała od 1360 roku do korony czeskiej). Odtąd średni syn Henryka V tytułował się panem Głogowa i Ścinawy.
W roku 1381 Henryk zażądał od stanów księstwa głogowskiego złożenia hołdu swemu młodszemu bratu - księciu kożuchowskiemu Henrykowi VIII.
W roku 1383 usiłował wykorzystać trudności wewnętrzne Polski (tj. okres bezkrólewia po śmierci Ludwika Węgierskiego) i z inspiracji oraz przy udziale starszego brata Henryka VI podjął próbę odzyskania zajętej przez Polskę za czasów Kazimierza Wielkiego Wschowy. Bezskuteczne oblężenie spowodowało odwetowy najazd rycerstwa wielkopolskiego na ziemię głogowską. Ponownie usiłował zdobyć ziemię wschowską w 1391 roku. Konflikt został dopiero zakończony umową z Milicza z 7 sierpnia 1391 roku (był to właściwie tymczasowy rozejm, ale działań zbrojnych po tej dacie już nie rozpoczęto).
Przez cały okres panowania pozostał w przymierzu z księciem oleśnickim Konradem II, który wspierał go w finansowo i militarnie.
Henryk VII był człowiekiem schorowanym. Cierpiał na otyłość oraz na chorobę nóg, charakteryzującą się ciągle otwartymi i niegojącymi się ranami. Postęp tej choroby był tak zastraszający, iż pod koniec życia książę był wożony na wozie, lub noszony w lektyce. W wyniku powikłań i postępów choroby zmarł nagle w Bolesławcu a pochowany został w kościele kanoników regularnych św. Augustyna w Żaganiu.
Oceniając Henryka VII można stwierdzić, iż mimo kalectwa był dobrym gospodarzem. Pod jego panowaniem księstwo głogowskie rozwijało się dobrze pod względem gospodarczym. Po jego śmierci jego władztwo zostało przyłączone do posiadłości Henryka VIII Wróbla.

</doc>
<doc id="108679" url="https://pl.wikipedia.org/wiki?curid=108679" title="Wirciżyr">
Wirciżyr

Wirciżyr – staropolskie imię męskie, złożone z członów "Wirci-" ("wiercić") i "-żyr" ("pokarm, czynność jedzenia, życie").

</doc>
<doc id="108680" url="https://pl.wikipedia.org/wiki?curid=108680" title="Przylądek Kennedy'ego">
Przylądek Kennedy'ego



</doc>
<doc id="108681" url="https://pl.wikipedia.org/wiki?curid=108681" title="Denaturacja">
Denaturacja



</doc>
<doc id="108682" url="https://pl.wikipedia.org/wiki?curid=108682" title="Żelibrat">
Żelibrat

Żelibrat – staropolskie imię męskie. Składa się z członu "Żeli-" ("pragnąć") i "-brat, dalszy krewny, członek wspólnoty rodowej", czyli oznacza "ten, który pragnie brata".
Żelibrat imieniny obchodzi 7 listopada.

</doc>
<doc id="108683" url="https://pl.wikipedia.org/wiki?curid=108683" title="Renaturacja">
Renaturacja



</doc>
<doc id="108684" url="https://pl.wikipedia.org/wiki?curid=108684" title="Żelimysł">
Żelimysł

Żelimysł — słowiańskie/staropolskie imię męskie. Składa się z członu "Żeli-" („pragnąć”) i "-mysł" („myśleć”). Mogło ono oznaczać „tego, który pragnie myślenia”, czyli „tego, kto chce być mądry”. 
Żelimysł imieniny obchodzi 27 kwietnia.

</doc>
<doc id="108685" url="https://pl.wikipedia.org/wiki?curid=108685" title="Żelistryj">
Żelistryj

Żelistryj - staropolskie imię męskie. Składa się z członu "Żeli-" ("pragnąć") i "-stryj" ("stryj").

</doc>
<doc id="108686" url="https://pl.wikipedia.org/wiki?curid=108686" title="Żeliwuj">
Żeliwuj

Żeliwuj - staropolskie imię męskie. Składa się z członu "Żeli-" ("pragnąć") i "-wuj" ("wuj, brat matki").

</doc>
<doc id="108690" url="https://pl.wikipedia.org/wiki?curid=108690" title="Otto Mueller">
Otto Mueller

Otto Mueller, Otto Müller (ur. 16 października 1874 w Lubawce, zm. 24 września 1930 w Obornikach Śląskich) – niemiecki grafik i malarz ekspresjonista.
Życiorys.
W latach 1890–1894 uczył się litografii w Görlitz, 1894–1896 – studiował w Akademii Sztuk Pięknych w Dreźnie, a w latach 1898–1899 w pracowni Franza Stucka Akademii w Monachium.
Około 1910 roku dołączył do ekspresjonistycznej grupy artystycznej "Die Brücke". W latach 1916–1918, podczas służby wojskowej na froncie wykonał wiele szkiców do późniejszych obrazów. Od 1919 roku wykładał w Państwowej Akademii Sztuki i Rzemiosła Artystycznego we Wrocławiu. Miał własny styl charakteryzujący się stonowaną gamą barwną z przewagą brązów, ochry, żółci, zieleni, a także wyrazistym konturem, Jego obrazy miały uproszczoną, zgeometryzowaną formę. Mueller malował głównie akty kobiece na tle pejzażu, a także liczne sceny z życia Cyganów. Mueller to także grafik, który tworzył barwne fotografie, np. "Teka Cygańska".
Przykładowe dzieła:
Po śmierci pochowany na Cmentarzu Grabiszyńskim we Wrocławiu.

</doc>
<doc id="108691" url="https://pl.wikipedia.org/wiki?curid=108691" title="Węgierska Republika Ludowa (1949–1989)">
Węgierska Republika Ludowa (1949–1989)

Węgierska Republika Ludowa (WRL, ) – nazwa państwa węgierskiego w latach 1949–1989. Członek Układu Warszawskiego i Rady Wzajemnej Pomocy Gospodarczej, jedno z państw bloku wschodniego.
Historia.
20 stycznia 1945 roku węgierski rząd tymczasowy z udziałem Komunistycznej Partii Węgier podpisał zawieszenie broni. W latach 1946–1953 kierowani przez Mátyása Rákosiego komuniści zaprowadzili w kraju reżim wzorowany na stalinowskim. W 1948 roku powstała sprawująca jednopartyjną władzę Węgierska Partia Pracujących. W ramach reform Rákosiego przyjęto nową, opartą na radzieckiej, konstytucję (1949), znacjonalizowano przemysł, przeprowadzono kolektywizację rolnictwa, wszelkie formy opozycji były tłumione za pomocą terroru i represji przez służbę bezpieczeństwa ("Államvédelmi Osztály", później "Államvédelmi Hatóság"). W latach 1953–1955 stanowisko premiera po Rákosim przejął Imre Nagy, który proklamował stosunkowo liberalny tzw. "Nowy Kurs". Mimo popularności w społeczeństwie Nagy został obalony przez twardogłowych stalinistów.
W lipcu 1956 roku, w wyniku zmian politycznych w ZSRR po śmierci Józefa Stalina i pod naciskiem Sowietów, pozbawiono władzy i wywieziono do ZSRR Rákosiego. Postawienie na czele partii jego następcy, Ernő Gerő, skompromitowało węgierskich komunistów, którzy utracili resztki zaufania społecznego. W październiku 1956 roku rozpoczęły się masowe demonstracje, którym początek dał pogrzeb ofiar sfingowanego procesu politycznego (tzw. proces Rajka). Manifestacje kontynuowano jako wyraz solidarności z polskimi wydarzeniami z października 1956 roku (tzw. polski październik, dojście do władzy Władysława Gomułki), które powszechnie postrzegane były na Węgrzech jako zmiany o charakterze systemowym. 23 października demonstrantów zaatakowali funkcjonariusze służby bezpieczeństwa, co spowodowało wybuch powstania węgierskiego 1956 i interwencję radziecką na Węgrzech. 24 października Nagy został ponownie wyznaczony na stanowisko premiera. Początkowo wynegocjował zawieszenie broni z Sowietami. Podczas krótkotrwałych rządów próbował dokonać reform: m.in. rozwiązał Węgierską Partię Pracujących, tworząc na jej miejsce Węgierską Socjalistyczną Partię Robotniczą (WSPR). Następnie rozwiązał tajną policję, ogłosił neutralność Węgier i wystąpienie kraju z Układu Warszawskiego, podjął rokowania w sprawie całkowitego wycofania Armii Radzieckiej oraz zapowiedział przywrócenie wolnych wyborów
Po tym jak Nagy ogłosił wystąpienie z Układu Warszawskiego, interwencja wojskowa ZSRR została wznowiona. Z inicjatywy Sowietów w Szolnoku utworzono „Rewolucyjny Rząd Robotniczo-Chłopski”, na czele którego stanął János Kádár. Po obaleniu rządu Imre Nagya, 7 listopada 1956 Kádár przybył wraz z rządem do Budapesztu i przejął władzę. Początkowo rządy Kádára charakteryzowały ostre represje wobec uczestników powstania, stopniowo jednak liberalizował swoją politykę, zwłaszcza w zakresie gospodarki – później także w sferze politycznej. Polityka ta, określana potocznie jako „gulaszowy komunizm” („gulasz-komunizm”), podniosła na stosunkowo wysoki poziom, jak na kraj bloku wschodniego, standard życia i przyniosła rządowi sporą popularność wśród mieszkańców. Na początku lat 60. rząd ogłosił amnestię w ramach której z więzień wyszli polityczni oraz uczestnicy powstania z 1956 roku. W 1966 roku Komitet Centralny zatwierdził wprowadzający elementy wolnego rynku Nowy Mechanizm Ekonomiczny (węg. "új gazdasági mechanizmus"), który rozluźnił restrykcje związane z handlem międzynarodowym, dał ograniczoną wolność pracującym w handlu i pozwolił ograniczonej liczbie ludzi działać w sektorze usług. Szczególny okres liberalizacji przypadł na czas gdy premierem kraju był Jenő Focka. Okres ten uważany jest za jeden z najbardziej wolnorynkowych w historii państw członkowskich Rady Wzajemnej Pomocy Gospodarczej.
W 1987 roku Kádár został usunięty ze stanowiska sekretarza KC MSZMP przez Miklósa Németha, który rozpoczął na Węgrzech proces transformacji ustrojowej. W tym samym roku powstało opozycyjne Węgierskie Forum Demokratyczne, domagające się zmian w ustroju politycznym i ekonomicznym. W 1989 roku, w wyniku rozmów opozycji, WSPR i organizacji społecznych (tzw. Trójkątny Stół), Węgry zostały przekształcone w państwo demokracji parlamentarnej w którym nastąpiła reorganizacja WSPR w Węgierską Partię Socjalistyczną.

</doc>
<doc id="108692" url="https://pl.wikipedia.org/wiki?curid=108692" title="Edward Higgins White">
Edward Higgins White

Edward Higgins White II (ur. 14 listopada 1930 w San Antonio, zm. 27 stycznia 1967 na Przylądku Canaveral) – amerykański astronauta, podpułkownik United States Air Force. Pierwszy Amerykanin, który dokonał wyjścia w otwartą przestrzeń kosmiczną.
Życiorys.
W 1952 ukończył Akademię Wojskową Stanów Zjednoczonych w West Point, a w 1959 stanowy Uniwersytet Michigan. Szkolenie lotnicze odbył na Florydzie i w Teksasie. W 1959 przeszedł szkolenie pilota-oblatywacza w kalifornijskiej bazie lotniczej Edwards. Później służył jako pilot doświadczalny w wojskowej bazie lotniczej w Ohio. Do czasu powołania go w 1962 do grupy astronautów NASA latał jako pilot doświadczalny. Razem z Jamesem McDivittem od 3 do 7 czerwca 1965 odbył lot kosmiczny w statku Gemini 4, podczas którego jako pierwszy Amerykanin, a po Aleksieju Leonowie – drugi człowiek, dokonał wyjścia na zewnątrz statku w otwartą przestrzeń kosmiczną. Użył do tego celu pistoletu odrzutowego. W czasie pobytu w otwartym kosmosie zgubił rękawicę, która przez kilkanaście lat pozostawała śmieciem kosmicznym, a potem najprawdopodobniej spaliła się w atmosferze.
Zginął 27 stycznia 1967 podczas pożaru kabiny Apollo 1 na wyrzutni na Przylądku Kennedy’ego razem z astronautami Virgilem Grissomem i Rogerem Chaffee. Kongres Stanów Zjednoczonych odznaczył go pośmiertnie Kosmicznym Medalem Honoru ("Congressional Space Medal of Honor").

</doc>
<doc id="108698" url="https://pl.wikipedia.org/wiki?curid=108698" title="Agatokles">
Agatokles

Agatokles (ur. 360, zm. 289 p.n.e.) – tyran Syrakuz w latach 317-289 p.n.e., król Sycylii od 304 p.n.e.
Droga do władzy w Syrakuzach.
Według tradycji był synem garncarza i przez jakiś czas zajmował się tą profesją, jednak w świetle jego późniejszej kariery jest to mało prawdopodobne - najpewniej pochodził z rodziny o wyższym statusie. Za rządów Timoleona był dowódcą wojskowym, później odznaczył się w kilku kampaniach, dochodząc do stanowiska chiliarchy. W roku 333 p.n.e. poślubił zamożną wdowę po swoim patronie Damasie, co pozwoliło mu zostać jedną z najbogatszych osób na Sycylii. Dwukrotnie wypędzany z Syrakuz za usiłowanie obalenia oligarchii, która przejęła władzę po śmierci Timoleona (337 p.n.e.), stał się rzecznikiem interesów demokratycznej opozycji w Syrakuzach. W roku 317 p.n.e. powrócił na czele najemników, opanował miasto, po czym wygnał bądź kazał wymordować około 10 tysięcy przeciwników. Mianował się władcą Syrakuz, zbudował silną armię i flotę oraz podporządkował sobie większą część Sycylii.
Wojna z Kartaginą.
Prowadzona przez niego polityka wobec fenickich kolonii na Sycylii doprowadziła do wybuchu wojny z Kartaginą w 312 p.n.e. W 311 p.n.e. został oblężony w Syrakuzach przez armię dowodzoną przez Hamilkara, a kartagińska flota zablokowała miasto od strony morza. Latem 310 p.n.e. podjął desperacki plan przeniesienia wojny na teren wroga - zostawiwszy miasto, przełamał blokadę morską i zdołał wraz z okrętami przedostać się do Afryki. Mimo szeregu odniesionych zwycięstw i zasileniu jego armii przez Libijczyków, ze swoimi siłami nie mógł myśleć o zagrożeniu samej Kartaginie, a odesłanie części wojsk Hamilkara do Afryki nie przyniosło oczekiwanej zmiany sytuacji na Sycylii. Swoje wsparcie w walce z Kartaginą zaoferował rządzący Cyrenajką Macedończyk Offelas, który przybył do obozu Agatoklesa z silną armią najemników. Jednak wodzowie poróżnili się, Ofellas został zabity, a Agatokles wcielił jego oddziały do swojej armii. Nie poprawiło to jednak jego sytuacji - był zmuszony po kryjomu powrócić na Sycylię, pozostawiając część wojska w Afryce. Udało mu się uwolnić Syrakuzy od oblężenia, pokonał Hamilkara i w 307 p.n.e. wrócił do Afryki, jednak nie udało mu się odzyskać inicjatywy w wojnie. W tym samym roku ponownie wymknął się z Afryki. W 306/305 p.n.e. zawarł z wyczerpaną wojną Kartaginą pokój na zasadzie "status quo ante" i przystąpił do pacyfikacji zbuntowanych miast na Sycylii.
Król.
W 304 p.n.e. wzorem diadochów na Wschodzie mianował się królem. Był wtedy panem wschodniej i środkowej części wyspy, a naturalnym kierunkiem dalszej ekspansji była południowa Italia. W latach 300-293 p.n.e. walczył zwycięsko na wezwanie Tarentu z Brucjami. Później opanował Korkyrę zagrożoną przez flotę Kassandra. Pod koniec życia zawarł sojusz z Ptolemeuszem I, planując kolejną wojnę z Kartaginą.
Śmierć i rozpad państwa.
W 289 p.n.e. zmarł w trakcie przygotowań do wyprawy, otruty przez wnuka Archagathosa. Według tradycji przed samą śmiercią ustanowił w państwie demokrację. Śmierć Archagathosa przypieczętowała rozpad państwa - interwencja Kartaginy przywróciła na Sycylii sytuację sprzed rządów tyrana - miasta odzyskały dawną autonomię. Na wyspie pojawiło się też nowe zagrożenie - italscy najemnicy Agatoklesa podczas powrotu do ojczyzny po jego śmierci zawładnęli Messaną i zamienili ją w gniazdo piratów - Mamertynów (synów Marsa) - stając się postrachem całej wyspy.
Ocena.
Charakter jego władzy przypominał tę z innych państw hellenistycznych - była to monarchia personalna, związana z osobą panującego, nie z terytorium czy jakąś organizacją polityczną. Mimo popełnionych zbrodni cieszył się wielką popularnością wśród ludu (także Sykulów) i był jednym z najlepiej wspominanych tyranów.

</doc>
<doc id="108699" url="https://pl.wikipedia.org/wiki?curid=108699" title="Zwnisław">
Zwnisław

Zwnisław – staropolskie imię męskie, składające się z członów "Zwni-" ("brzmieć, dźwięczeć") i"-sław" ("sławić").
Wersja pomorska: Zwinisław. Wschsł.: Zwienisław.
Żeński odpowiednik: Zwnisława

</doc>
<doc id="108700" url="https://pl.wikipedia.org/wiki?curid=108700" title="Centrum Kosmiczne Johna F. Kennedy’ego">
Centrum Kosmiczne Johna F. Kennedy’ego

Centrum Kosmiczne Johna F. Kennedy’ego (ang. "John F. Kennedy Space Center", KSC) – kosmodrom amerykańskiej agencji kosmicznej NASA, położony na przylądku Canaveral w stanie Floryda, miejsce startów załogowych statków kosmicznych.
Obiekt.
Centrum lotów kosmicznych znajduje się na przylądku Canaveral w stanie Floryda. Zajmuje powierzchnię 567 km², tworząc w przybliżeniu prostokąt o wymiarach 50 na około 10 km. Obok swej głównej funkcji portu kosmicznego, pełni także rolę atrakcji turystycznej i rezerwatu przyrody. Kontrolę nad procedurami startowymi pełni kompleks 39, którego główny element tworzy hangar VAB, budynek na tyle potężny, by móc dokonywać tam operacji łączenia ze sobą elementów systemu STS – "Space Transportation System".
KSC sąsiaduje z kosmodromem Cape Canaveral Space Force Station należącym do Departamentu Obrony Stanów Zjednoczonych.
Historia.
Historia KSC sięga początków lat 60. XX wieku i jest związana z zainicjowaniem amerykańskiego programu lotów załogowych. Pierwotnie kosmodrom nosił nazwę "Launch Operations Directorate" (LOD) i podlegał on Centrum Lotów Kosmicznych imienia George’a C. Marshalla (MSFC). W lipcu 1962 roku wyodrębniono LOD jako jednostkę równorzędną z MSFC, podległą bezpośrednio centrali NASA w Waszyngtonie oraz zmieniono jego nazwę na "Launch Operations Center". Pierwszym dyrektorem centrum został dr Kurt H. Debus. 29 listopada 1963, dla uczczenia pamięci zamordowanego w zamachu prezydenta, kosmodrom przemianowano na Centrum Kosmiczne Johna F. Kennedy’ego (ang. "John F. Kennedy Space Center", w skrócie KSC).
W latach 60. i 70. XX wieku z KSC startowały m.in. rakiety Saturn V programu Apollo, a po jego zakończeniu zmodyfikowano istniejącą infrastrukturę na potrzeby programu STS. W szczytowym okresie amerykańskiego programu kosmicznego było tu zatrudnionych około 17 tysięcy pracowników. Zakończenie programu wahadłowców w 2011 oznaczało, iż bieżąca działalność kosmodromu zostaje tymczasowo ograniczona do misji bezzałogowych, w związku z czym zredukowano zatrudnienie do 8500 osób.
Przyszłość.
Centrum Kosmiczne Johna F. Kennedy’ego pozostaje w planach głównym ośrodkiem obsługi przyszłych misji załogowych, w tym również przeprowadzanych przez przedsiębiorstwa prywatne. Stanowisko startowe 39B jest przebudowywane, by móc obsłużyć starty ciężkich rakiet Space Launch System, które będą wynosić w kosmos załogowe statki Orion.

</doc>
<doc id="108703" url="https://pl.wikipedia.org/wiki?curid=108703" title="Nieznamir">
Nieznamir

Nieznamir - staropolskie imię męskie, składające się z członów "nie" "zna" "mir", czyli "nie zna miru (nie zna pokoju)", ale Niezmir może pochodzić od "mir" jak i "miara"
Nieznamir imieniny obchodzi 25 lipca.

</doc>
<doc id="108705" url="https://pl.wikipedia.org/wiki?curid=108705" title="Nieznawuj">
Nieznawuj

Nieznawuj - staropolskie imię męskie, składające się z członów "nie" "zna" "wuj", czyli "nie zna wuja".

</doc>
<doc id="108707" url="https://pl.wikipedia.org/wiki?curid=108707" title="Deoksyryboza">
Deoksyryboza

Deoksyryboza ("2-deoksyryboza", "dezoksyryboza") – cukier prosty z grupy aldopentoz. W deoksyrybozie w pozycji 2, zamiast grupy hydroksylowej obecnej w rybozie, znajduje się atom wodoru, w związku z czym nie podlega ona pod wzór ogólny węglowodanów [Cx(H2O)y].
Jest składnikiem nukleozydów, nukleotydów i kwasów nukleinowych (w tym DNA). W RNA jej miejsce zajmuje ryboza.
Po raz pierwszy została zsyntetyzowana w 1935 r., jednak dopiero w 1954 r. wyizolowano ją z DNA.

</doc>
<doc id="108708" url="https://pl.wikipedia.org/wiki?curid=108708" title="Henryk VIII Wróbel">
Henryk VIII Wróbel

Henryk VIII Młodszy (Wróbel) (ur. między 1357 a 1363, zm. 14 marca 1397 w Szprotawie) – formalny książę żagańsko-głogowski w latach 1369–1378. Od 1378 panował w Zielonej Górze, Szprotawie, Kożuchowie, Przemkowie i Sulechowie, od 1395 był właścicielem połowy Głogowa, Ścinawy i Bytomia Odrzańskiego. Tytułował się księciem żagańskim, zielonogórskim, szprotawskim i głogowskim oraz panem Prudnika.
Henryk VIII był najmłodszym synem księcia żagańskiego Henryka V Żelaznego i Anny, księżniczki mazowieckiej. W źródłach współczesnych nosił przydomek „Wróbel”, którego pochodzenie nie jest jednak znane.
Po śmierci ojca w 1369 formalnie współrządził wraz z braćmi – Henrykiem VI Starszym i Henrykiem VII Rumpoldem – w księstwie głogowskim. Pełnię władzy objął dopiero po osiągnięciu pełnoletniości i podziale dzielnicy głogowsko-żagańskiej w 1378 na trzy części. Henryk VIII otrzymał Kożuchów, Zieloną Górę, Szprotawę, Sławę Śląską, Nowe Miasteczko oraz Przemków. 25 czerwca 1388 książę ożenił się z Katarzyną, córką Władysława Opolczyka. Jako wiano młoda para otrzymała w zarząd miasta Prudnik i Głogówek w księstwie opolskim (na co zgodę musiał wyrazić król Czech, Wacław IV Luksemburski). Wobec jednak jednoczesnego zapisania Głogówka jako oprawy wdowiej Ofce, żonie Opolczyka, ostatecznie Henrykowi udało się przejąć jedynie Prudnik. W 1393 Henryk VIII uzyskał prawa do księstwa żagańskiego po starszym bracie Henryku VI, włości tej jednak nie przejął, gdyż całość dziedzictwa otrzymała szwagierka Jadwiga. Dwa lata później, w 1395, Henryk VIII objął w posiadanie księstwo głogowskie po bezpotomnej śmierci Henryka VII. 
Henryk VIII miał nieco inny charakter niż jego bracia. Uwielbiał uczty, zabawy i turnieje rycerskie. Taki tryb życia wymagał dużych nakładów finansowych. Powodowało to ciągłe kłopoty finansowe księcia. Szczególne duże zobowiązania finansowe miał wobec Konrada II oleśnickiego. Henryk VIII próbował sięgnąć po dochody kościelne. Skończyło się to dla niego klątwą kościelną nałożoną przez biskupa wrocławskiego. Zbiegła się ona ze śmiercią Henryka VIII, który zginął z powodu ciężkich ran od włóczni odniesionych w czasie turnieju rycerskiego w Legnicy. Pogrzeb odbył się w atmosferze skandalu – jego ciało leżało niepochowane przez osiem dni, dopóki Kościołowi nie wyrównano strat finansowych. Został pochowany w kościele kanoników regularnych św. Augustyna w Żaganiu. 
Z małżeństwa z Katarzyną doczekał się czterech synów (Jana, Henryka IX, Henryka X i Wacława) oraz jednej córki (Anny, żony Kazimierza oświęcimskiego). Żonie Katarzynie, zmarłej 6 czerwca 1420, zostawił jako oprawę wdowią Kożuchów i Zieloną Górę. 

</doc>
<doc id="108710" url="https://pl.wikipedia.org/wiki?curid=108710" title="Time">
Time



</doc>
<doc id="108712" url="https://pl.wikipedia.org/wiki?curid=108712" title="Miraż">
Miraż

Miraż, fatamorgana – zjawisko powstania pozornego obrazu odległego przedmiotu w wyniku różnych współczynników załamania światła w warstwach powietrza o różnej temperaturze, a co za tym idzie, gęstości. Początkowo fatamorganą nazywano miraże pojawiające się w Cieśninie Mesyńskiej, gdzie są one najefektowniejsze. W Polsce pojawiają się na Pustyni Błędowskiej oraz na Wyżynie Śląskiej. Miraże dzielą się na 2 rodzaje – miraż dolny i górny.
Nazwa "fatamorgana" pochodzi od imienia czarodziejki Morgany Le Fay, której przypisywano zdolność wywoływania miraży.
 symbol przewidziany dla mirażu.
Miraż dolny.
Miraż dolny obserwuje się pod horyzontem. Decydującym czynnikiem warunkującym jego powstawanie jest dostatecznie silne nagrzanie dużej powierzchni podłoża (np. piasku na pustyni, asfaltowej szosy, ściany dużego budynku). Promienie świetlne są wówczas zakrzywiane w górę, ku chłodniejszemu, a więc gęstszemu powietrzu. Sytuacja taka ma na przykład miejsce na obszarach pustynnych, gdzie pod wieczór piasek oddaje swe ciepło, ogrzewając warstwę powietrza tuż nad swoją powierzchnią, podczas gdy wyższa warstwa jest już chłodna. Zakrzywione promienie docierają do oka obserwatora pozornie z innego kierunku, co wywołuje powstanie obrazu zwierciadlanego. Miraże dolne mogą być odwrócone lub proste. Podobnie powstaje miraż obserwowany na rozgrzanej drodze. Wygląda on jak kałuża wody, w której widzimy odbicie. Jest to efekt pozornych odbić dalekiego krajobrazu lub nieba.
Miraż górny.
Miraż górny to zjawisko załamania występujące wielokrotnie w kolejnych warstwach powietrza, powodujące, że światło rozchodzi się po linii krzywej. Jeżeli obserwator znajdzie się w miejscu, gdzie dochodzi światło odbite od statku, to na przedłużeniu promieni wpadających do jego oka zobaczy prosty obraz statku na tle nieba.

</doc>
<doc id="108713" url="https://pl.wikipedia.org/wiki?curid=108713" title="Fatamorgana">
Fatamorgana



</doc>
<doc id="108714" url="https://pl.wikipedia.org/wiki?curid=108714" title="Kolonat">
Kolonat

Kolonat (z łac. "colonatus" – stan wieśniaczy) – system eksploatacji ziemi, który wykształcił się w I wieku w cesarstwie rzymskim. Początkowo rozwijał się on przede wszystkim w Italii, z czasem rozpowszechnił się także w innych, głównie zachodnich prowincjach Imperium. W kolonacie osobiście wolni chłopi (kolonowie) dzierżawili od wielkich właścicieli ziemskich działki, oddając za ich użytkowanie czynsz w naturze lub pieniądzu. Problemy z opłacaniem czynszów sprawiały, że kolonowie popadali w coraz większą zależność od latyfundystów, która z czasem przybrała formę rzeczywistego poddaństwa.
Od III w. n.e. kolonat objął także wolnych chłopów, których działki graniczyły z latyfundiami. W okresie rozprężenia państwa szukali oni ochrony (łac. "patrocinium") u wielkich panów. W zamian za nią oddawali latyfundystom swoją ziemię, którą następnie otrzymywali w dzierżawę na prawach kolonatu. 
Rozwój rzymskich latyfundiów szedł w parze z ich uniezależnianiem się od władzy państwowej. Właściciele kompleksów dóbr od III w. coraz częściej uzyskiwali wyłączenie z administracji municypalnej, powszechnego sądownictwa i systemu podatkowego. W efekcie pogłębiało się uzależnienie kolonów od latyfundystów, a struktury państwowe traciły kontakt z podstawową warstwą ludności. Władcy późnego cesarstwa nie walczyli skutecznie z tymi tendencjami. Przeniesienie obowiązku poboru podatków i wyznaczania rekrutów na latyfundystów skłaniało nawet imperatorów do zwiększania zależności kolonów. Zgodnie z konstytucją Konstantyna I Wielkiego z 332 zostali oni przypisani do ziemi ("glebae adscripti") – zabroniono im opuszczania gospodarstw bez zgody właścicieli włości. Następni cesarze jeszcze bardziej rozbudowywali tę zależność. Kolonowie traktowani byli jako własność, "jakby niewolnicy" ("quasi servi"), "niewolnicy samej ziemi" ("servi terrae ipsius"). Brak możliwości wyzwolenia stawiał kolonów pod tym względem w położeniu gorszym od niewolników.
Gwałtowny rozwój kolonatu, a tym samym wielkiej własności ziemskiej w ostatnich wiekach istnienia Imperium uważany jest za jedną z przyczyn jego upadku. W dalszej perspektywie kolonat wywarł także wyraźny wpływ na rozwój nowego systemu społecznego – feudalizmu.

</doc>
<doc id="108715" url="https://pl.wikipedia.org/wiki?curid=108715" title="Zdziebor">
Zdziebor

Zdziebor, Zdzibor — staropolskie imię męskie, złożone z dwóch członów: "Zdzie- (Zdzi-)" ("uczynić, zdziałać, zrobić") i "-bor" ("walka").
Zdziebor, Zdzibor imieniny obchodzi 5 maja.
Odpowiedniki w innych językach:

</doc>
<doc id="108716" url="https://pl.wikipedia.org/wiki?curid=108716" title="Zdzibor">
Zdzibor



</doc>
<doc id="108717" url="https://pl.wikipedia.org/wiki?curid=108717" title="Kolon">
Kolon

Kolon (z łac. "colonus" – 'wieśniak, rolnik' z "colere" 'uprawiać (ziemię)') – w starożytnym Rzymie dzierżawca działki ziemi od właściciela ziemskiego, w okresie cesarstwa chłop zależny od właściciela latyfundium, a z czasem zniewolony rolnik przypisany do ziemi ("glebae adscripti"). Kolonowie stanowili podstawę systemu kolonatu.
Na skutek postępującego upadku Cesarstwa w II wieku n.e. ograniczono podboje, co tym samym wiązało się ze spadkiem liczby niewolników, którzy stanowili tanią siłę roboczą, której deficyt wymusił reformę. Polegała ona na dzieleniu gruntów i osadzaniu na nich niewolników (zwanych "servi casati"), którzy oddawali panu część plonów. Jednak kolejny spadek liczby niewolników wymusił dzierżawienie ziemi wolnym chłopom – kolonom. Uiszczali oni odpowiedni czynsz dzierżawczy w naturze lub gotówce.

</doc>
<doc id="108720" url="https://pl.wikipedia.org/wiki?curid=108720" title="Zdziebud">
Zdziebud

Zdziebud — staropolskie imię męskie, złożone z dwóch członów: "Zdzie-" („uczynić, zdziałać, zrobić”) i "-bud" („budzić”).
Odpowiedniki w innych językach:

</doc>
<doc id="108722" url="https://pl.wikipedia.org/wiki?curid=108722" title="Zdziegod">
Zdziegod

 
Zdziegod, Zdzigod – staropolskie imię męskie, złożone z dwóch członów: "Zdzie- (Zdzi-)" ("uczynić, zdziałać, zrobić") i "-god" ("dopasować, czynić odpowiednim").

</doc>
<doc id="108723" url="https://pl.wikipedia.org/wiki?curid=108723" title="Zdzigod">
Zdzigod



</doc>
<doc id="108724" url="https://pl.wikipedia.org/wiki?curid=108724" title="Jeziora Szwajcarii">
Jeziora Szwajcarii

Uwagi:

</doc>
<doc id="108725" url="https://pl.wikipedia.org/wiki?curid=108725" title="Zdziegrod">
Zdziegrod

 
Zdziegrod, Zdzigrod – staropolskie imię męskie, złożone z dwóch członów: "Zdzie- (Zdzi-)" ("uczynić, zdziałać, zrobić") i "-grod" ("ogradzać, otaczać płotem").

</doc>
<doc id="108726" url="https://pl.wikipedia.org/wiki?curid=108726" title="Zdzigrod">
Zdzigrod



</doc>
<doc id="108727" url="https://pl.wikipedia.org/wiki?curid=108727" title="Zdziemił">
Zdziemił

Zdziemił — staropolskie imię męskie, złożone z dwóch członów: "Zdzie-", pochodzącego od prasł. "*jьzděti" ("położyć, zrobić, uczynić", por. "zdziać" — "nadać imię"; "zdziałać" — "uczynić"), oraz "-mił" ("miły"). Po raz pierwszy notowane w Polsce w 1399 roku. Mogło oznaczać "tego, który czyni innych milszymi".
Niektóre możliwe staropolskie zdrobnienia: Zduj, Zdzich, Zdzicho, Zdziech, Zdziechno, Zdziema (masc.), Zdziena (masc.), Zdzieno, Zdziesz, Zdziesza (masc.), Zdzieszek, Zdzieszko, Zdzięt (?), Zdzięta (masc.), Zdziętek, Zdziętko, Zdzięto, Zdzik, Zdzinek, Zdzinia (masc.), Zdzinko, Zdzistek, Zdzistko, Zdzisz, Zdziszek, Zdziszka (masc.), Zdziszko, Zdziszo, Zdziszyna (masc.). 
Zdziemił imieniny obchodzi 7 grudnia.
Odpowiedniki w innych językach:

</doc>
<doc id="108728" url="https://pl.wikipedia.org/wiki?curid=108728" title="Kypselos">
Kypselos

Kypselos (zm. 627 p.n.e.) – tyran Koryntu od 657 roku p.n.e. do swej śmierci. Obalił oligarchię Bakchiadów.
Według greckiego historyka Herodota, Kypselos był synem Eationa i Labdy wywodzącej się z władającego Koryntem rodu Bakchiadów. Choć członkowie tego rodu zawierali małżeństwa wyłącznie między sobą, Labdzie w drodze wyjątku pozwolono zawrzeć małżeństwo z mężczyzną nie związanym z rodziną. Urodziła syna, któremu wyrocznia w Delfach przepowiedziała, że obali on rządy Bakchiadów; dowiedziawszy się o tym proroctwie, postanowili chłopca zabić. Labda ukryła dziecko w pojemniku na zboże ("kypsele"), czemu chłopiec zawdzięczał swoje imię. Gdy Kypselos dorósł, odwiedził wyrocznię delficką i dowiedział się o proroctwie przepowiadającym mu zdobycie władzy w Koryncie. Powrócił do ojczyzny i obalił Bakchiadów sam zasiadając na ich tronie. Władał miastem ponad trzydzieści lat ciesząc się sympatią mieszkańców. Poruszał się po mieście bez straży. Władzę po nim odziedziczył syn – Periander.

</doc>
<doc id="108729" url="https://pl.wikipedia.org/wiki?curid=108729" title="Zdziemir">
Zdziemir



</doc>
<doc id="108730" url="https://pl.wikipedia.org/wiki?curid=108730" title="Lac de Neuchâtel">
Lac de Neuchâtel

Neuchâtel (fr. "Lac de Neuchâtel", niem. "Neuenburgersee") – jezioro w zachodniej części Szwajcarii, u podnóży gór Jura.
Wokół jeziora rozciągają się tereny czterech różnych kantonów szwajcarskich:
Jezioro zajmuje powierzchnię 218,3 km² i jest największe ze wszystkich jezior Szwajcarii położonych całkowicie na jej terytorium.
Lustro wody znajduje się na wysokości 430 m n.p.m.
Jezioro było dawniej ważnym elementem w sieci żeglugi śródlądowej Szwajcarii. Kanał Broye (franc. "le canal de la Broye") łączy je z jeziorem Morat, a Kanał Thielle (franc. "le canal de la Thielle") – z jeziorem Bienne.

</doc>
<doc id="108731" url="https://pl.wikipedia.org/wiki?curid=108731" title="Zdzierad">
Zdzierad

Zdzierad - staropolskie imię męskie, złożone z dwóch członów: "Zdzie-" ("uczynić, zdziałać, zrobić") i "rad" ("radosny, zadowolony"). Może oznaczać "ten, który czyni innych radosnym", albo "ten, który cieszy się tym, co uczynił".
Odpowiedniki w innych językach:

</doc>
<doc id="108733" url="https://pl.wikipedia.org/wiki?curid=108733" title="Zdziewit">
Zdziewit

Zdziewit – staropolskie imię męskie, złożone z dwóch członów: "Zdzie-" ("uczynić, zdziałać, zrobić") i "wit" ("pan, władca"), notowane w Polsce od 1385 roku. 
Niektóre możliwe staropolskie zdrobnienia: Zduj, Zdzich, Zdzicho, Zdziech, Zdziechno, Zdziema, Zdziena, Zdzieno, Zdziesz, Zdziesza, Zdzieszek, Zdzieszko, Zdzięt, Zdzięta, Zdziętek, Zdziętko, Zdzik, Zdzinek, Zdzinia, Zdzinko, Zdzistek, Zdzistko, Zdzisz, Zdziszek, Zdziszka, Zdziszko, Zdziszo, Zdziszyna. 
Zdziewit imieniny obchodzi 6 lutego.

</doc>
<doc id="108734" url="https://pl.wikipedia.org/wiki?curid=108734" title="Barwałd Dolny">
Barwałd Dolny

Barwałd Dolny – wieś w Polsce, położona na pograniczu Pogórza Wielickiego i Beskidu Makowskiego, położona na wysokości 280–340 m n.p.m. przy drodze krajowej Kraków – Cieszyn na zachód od Kalwarii Zebrzydowskiej. W 2008 roku wieś liczyła 732 mieszkańców. W jej okolicach znajduje się wieś Barwałd Górny oraz Średni.
Nazwa.
Nazwę miejscowości w zlatynizowanej staropolskiej formie "Berwald" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Historia.
Barwałd Dolny, zaliczany dawniej do Niżnego, od początku istnienia był wsią książęcą i należał do zamku barwałdzkiego, a później wchodził w skład starostwa barwałdzkiego. Historycznie miejscowość jest częścią Księstwa oświęcimskiego. W 1564 roku wraz z całym księstwem oświęcimskim i zatorskim leżał w granicach Korony Królestwa Polskiego, w województwie krakowskim w powiecie śląskim. Po unii lubelskiej w 1569 r. księstwo Oświęcimia i Zatora stało się częścią Rzeczypospolitej Obojga Narodów, w granicach której pozostawało do I rozbioru Polski w 1772. Po I rozbiorze zakupiony został wraz ze starostwem przez Ksawerego Branickiego, odkupiony od niego przez Jana Starowieyskiego herbu Biberstein, następnie należał do Moszczyńskich. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
W latach 1975–1998 miejscowość położona była w województwie bielskim.
Zabytki.
Kościół w Barwałdzie Dolnym wzmiankowany został już w 1326 roku, przy czym parafię erygowano w roku 1515. Obecny kościół drewniany wzniesiony został w XVIII wieku, jednak jego wieża pochodzi z kościoła z XVI w. We wnętrzu podziwiać można wyposażenie barokowe, gotycki krucyfiks, obraz Matki Bożej z XVI wieku, barokowę chrzcielnicę, rokokowe organy z 1770 r. oraz kropielnicę z 1842 roku.
Przez miejscowość przechodzi niemiecka linia fortyfikacji z 1944 roku.
Oświata.
Cele edukacyjne realizuje, działająca od 1 września 2004 r. pod egidą Stowarzyszenia Przyjaciół Szkół Katolickich w Częstochowie, Publiczna Szkoła Podstawowa im. Jerzego Kukuczki w Barwałdzie Dolnym, uzupełniona od 1 września 2005 przez Publiczne Gimnazjum. W roku szkolnym 2007/08 wyniki egzaminu sprawdzającego uczniów uplasowały ją na II miejscu w powiecie wadowickim. Od 23 czerwca 2012 roku szkoła nosi imię Świętej Królowej Jadwigi.

</doc>
<doc id="108735" url="https://pl.wikipedia.org/wiki?curid=108735" title="Jeziora w Europie">
Jeziora w Europie



</doc>
<doc id="108736" url="https://pl.wikipedia.org/wiki?curid=108736" title="Zdziesław">
Zdziesław



</doc>
<doc id="108737" url="https://pl.wikipedia.org/wiki?curid=108737" title="Zawadka (powiat wadowicki)">
Zawadka (powiat wadowicki)

Zawadka – wieś w Polsce administracyjnie należąca do województwa małopolskiego, powiatu wadowickiego i gminy Wadowice.
Jest położona na skraju Beskidu Małego, u podnóża Łysej Góry (554 m n.p.m.), stanowiącej najwyżej położony punkt wsi.
Graniczy z miejscowościami: Wadowice, Chocznia, Ponikiew, Gorzeń Górny i Gorzeń Dolny. Obszar Zawadki obejmuje 340 ha. Przeważają użytki rolne (67% powierzchni). Lasy i grunty leśne stanowią 23% powierzchni miejscowości. W 2008 roku Zawadkę zamieszkiwało 797 osób, liczba ludności miała tendencję wzrastającą (o 73 osoby w latach 2000–2008).
Infrastrukturę drogową w miejscowości stanowią: drogi powiatowe o długości 3 km oraz drogi gminne o długości 4,5 km. Siecią elektryczną jest objęty cały obszar miejscowości, natomiast długość sieci gazowej wynosi 12 km (2008).
We wsi znajduje się szkoła podstawowa z oddziałem przedszkolnym, nosząca od 2006 imię generała Waleriana Czumy.
Sport.
W Zawadce działa od 1997 klub sportowy LKS „Łysa Góra” specjalizujący się w piłce nożnej oraz powstały 15 grudnia 2000 roku klub łuczniczy o nazwie ULKS Sokole Oko Zawadka. Największymi osiągnięciami tego klubu są m.in.
W dniach 15–16 września 2012 roku, na Stadionie Sportowym w Zawadce, zorganizowane zostały Mistrzostwa Polski Młodzików Starszych oraz Ogólnopolski Turniej Młodzików Młodszych w Łucznictwie.

</doc>
<doc id="108738" url="https://pl.wikipedia.org/wiki?curid=108738" title="Zdziesława">
Zdziesława



</doc>
<doc id="108739" url="https://pl.wikipedia.org/wiki?curid=108739" title="Jeziora w Afryce">
Jeziora w Afryce



</doc>
<doc id="108740" url="https://pl.wikipedia.org/wiki?curid=108740" title="Jeziora w Ameryce Północnej">
Jeziora w Ameryce Północnej



</doc>
<doc id="108741" url="https://pl.wikipedia.org/wiki?curid=108741" title="Jeziora w Ameryce Południowej">
Jeziora w Ameryce Południowej



</doc>
<doc id="108742" url="https://pl.wikipedia.org/wiki?curid=108742" title="Jeziora w Australii">
Jeziora w Australii



</doc>
<doc id="108743" url="https://pl.wikipedia.org/wiki?curid=108743" title="Jeziora w Azji">
Jeziora w Azji



</doc>
<doc id="108744" url="https://pl.wikipedia.org/wiki?curid=108744" title="Barwałd Górny">
Barwałd Górny

Barwałd Górny – wieś w Polsce, położona w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość położona była w województwie bielskim.
Położenie i ukształtowanie terenu.
Wieś położona jest u podnóży Beskidu Andrychowskiego, przy drodze krajowej 52 z Głogoczowa do Bielska-Białej oraz przy drodze lokalnej do wsi Bugaj na zachód od Kalwarii Zebrzydowskiej, prowadzącej też od wschodu na górę Żar. Barwałd Górny jest jedną z trzech wsi o tej samej nazwie różniącej się przymiotnikiem. Przez wieś przepływa potok Kleczanka.
Historia.
Historycznie miejscowość jest częścią księstwa oświęcimskiego. W 1564 roku wraz z całym księstwem oświęcimskim i zatorskim tereny te znajdowały się w granicach Korony Królestwa Polskiego w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
Miejscowość lokowana prawdopodobnie pod koniec XIII w. Nazwa miejscowości prawdopodobnie pochodzi z języka niemieckiego i oznacza "Niedźwiedzi Las". Pierwsze wzmianki o osadzie pochodzą z 1381 r. własność Sułka z Barvaltu, od XV w. Barwałdzcy. W XV w. we wsi znajdował się zamek w Barwałdzie. W XVI w. następuje podział na Górny, Średni i Dolny. Od XVI w. wieś należy do Szaczowskich następnie Russockich, Porębskich (XVII w.). W 1784 roku miejscowość należy do Dziembowskich herbu Pomian, a później do Gołuchowskich (XVIII/XIX w.). W 1945 majątek Blotnickich rozparcelowano, a dwór rozebrano.

</doc>
<doc id="108745" url="https://pl.wikipedia.org/wiki?curid=108745" title="Barwałd Średni">
Barwałd Średni

Barwałd Średni – wieś w Polsce, położona w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość położona była w województwie bielskim.
Położenie i ukształtowanie terenu.
Wieś leży mniej więcej w połowie odległości pomiędzy Wadowicami i Kalwarią Zebrzydowską oraz między Krakowem i Bielskiem-Białą. Rozciąga się na kilku wzgórzach, z których największym jest Kamionka (362 m n.p.m.). Zaraz po niej sytuuje się tzw. Ostra Góra (ok. 350 m n.p.m.). Najniżej położonym punktem jest przysiółek Poddębie (ok. 279 m n.p.m.). Miejscowość znajduje się w dorzeczu Skawy.
Od północy wioska graniczy z Wysoką, Stanisławiem Górnym i Stanisławiem Dolnym, od wschodu z Barwałdem Górnym, od południa z Łękawicą, a od zachodu z Barwałdem Dolnym.
Przez miejscowość przepływa potok – Kleczanka. Dawniej był on nazywany "Kliiesscze" lub "Kleszczówka".
Komunikacja.
Przez kilkadziesiąt lat Barwałd leżał na głównej trasie łączącej lanckoroński, barwałdzki i zatorski zamek. W 1777 roku rozpoczęto budowę gościńca wiedeńskiego, który przechodził przez wieś. 1 czerwca 1888 otwarto tu lokalną linię kolejową Bielsko – Kalwaria. Obecnie przez miejscowość przechodzi droga krajowa nr 52.
Historia.
W XVI w. nastąpił podział Barwałdu na trzy wsie: Barwałd Górny, Dolny oraz Średni. W 1540 r. wieś została wykupiona przez króla Zygmunta Starego i włączone do królewszczyzny zatorskiej. Starostowie zatorscy wykorzystywali miejscową ludność do wycinki lasu, drewno spuszczano Skawą do Zatora. Na obrzeżach lasu osadzano ludność wołoską a na przełomie XVI i XVII w. jeńców tatarskich, kozackich i rosyjskich. W XVI w. Starosta barwałdzki Hermion Wierzbowski kazał miejscowej ludności płacić sobie czynsz zamiast odpracowywać pańszczyznę na rzecz zamku w Zatorze. W 1665 r. Bębnowski i Janowski rugowali chłopów z ziemi zakładając własny folwark. W XVIII w. Barwałd Średni należał do Moszeńskich następnie do końca XIX w. w posiadaniu Brodysów, kiedy to majątek rozparcelowano i sprzedano. W trakcie budowy kolei w 1888 r. trasę wytyczono przez środek posesji a na miejscu dworu postawiono przystanek kolejowy. 24 listopada 1944 roku zderzyły się pociąg osobowy Zakopane – Kraków z niemieckim pociągiem towarowym. Zginęło co najmniej 130 osób.

</doc>
<doc id="108746" url="https://pl.wikipedia.org/wiki?curid=108746" title="Jezioro Neuchatel">
Jezioro Neuchatel



</doc>
<doc id="108747" url="https://pl.wikipedia.org/wiki?curid=108747" title="Zdziewuj">
Zdziewuj

 
Zdziewuj, Zdziwuj – staropolskie imię męskie, złożone z dwóch członów: "Zdzie- (Zdzi-)" ("uczynić, nadać imię, zrobić") i "-wuj".

</doc>
<doc id="108748" url="https://pl.wikipedia.org/wiki?curid=108748" title="Zarzyce Małe">
Zarzyce Małe

Zarzyce Małe – wieś w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość administracyjnie należała do województwa bielskiego. Wieś leży na Pogórzu Wielickim (250 m n.p.m.), na zboczu góry Barglica i rozciąga się w dół do doliny Cedronu (dopływu Skawinki). Dawniej zwane Leńczami Średnimi, przynależały do zamku w Lanckoronie, wyodrębniły się z Leńcz w XIX w.

</doc>
<doc id="108749" url="https://pl.wikipedia.org/wiki?curid=108749" title="Neuchatel">
Neuchatel



</doc>
<doc id="108750" url="https://pl.wikipedia.org/wiki?curid=108750" title="Zarzyce Wielkie">
Zarzyce Wielkie

Zarzyce Wielkie – wieś w województwie małopolskim, w powiecie wadowickim, w gminie Kalwaria Zebrzydowska.
W latach 1975–1998 miejscowość administracyjnie należała do województwa bielskiego.
Wieś leży w zachodniej części Pogórza Wielickiego 250 m n.p.m., na prawym brzegu Skawinki (Cedronu). Starsza część wsi usadowiła się bliżej Doliny Skawinki i Doliny Solcy, a nowsza na grzbiecie wydłużonej, wschodniej części Krowiej Góry. We wsi znajduje się will "Mądrzykówka" oraz zespół podworski, w którym obecnie mieści się przedsiębiorstwo usług hotelarsko-turystycznych "Dwór". Obiekt ten pochodzi z XVIII w. W 1905 r., należał on do J. Rybickiego, a podczas okupacji niemieckiej (1939-45) należał do dr. Klimały, który był związany z podziemną działalnością ruchu oporu 
Według TERYT integralnymi częściami Zarzyc Wielkich są: Dół, Granice.
Historia.
Zarzyce Wielkie od początku swojego istnienia związane były z Leńczami. Zaczęły się one wyodrębniać z macierzystej wsi po 1274, kiedy rzeka Skawinka na tym odcinku stała się granicą państwową między Księstwem opolskim (po północnej stronie Skawinki), a ziemią krakowska (po południowej stronie Skawinki). Nazwa "Zarzecze" jako oznaczenie "zarzecznej" części Leńcz, po raz pierwszy została użyta w 1381. W 1453 wieś nazwano Leńczami Średnimi.
W 1680 z tego "Zarzecza", czyli Leńcz Średnich, wyodrębniły się kolejne jednostki: Zarzecze Wielkie i Zarzecze Małe. Jednak aż do końca XVIII wieku stanowiły one część Leńcz. Dopiero w XIX wieku zostały ostatecznie wydzielone pod nazwą Zarzyce (Wielkie i Małe).

</doc>
<doc id="108751" url="https://pl.wikipedia.org/wiki?curid=108751" title="Zdziwuj">
Zdziwuj



</doc>
<doc id="108752" url="https://pl.wikipedia.org/wiki?curid=108752" title="Kopytówka">
Kopytówka

Kopytówka – wieś w Polsce położona w województwie małopolskim, w powiecie wadowickim, w gminie Brzeźnica.
Wieś królewska, położona w drugiej połowie XVI wieku w powiecie szczyrzyckim województwa krakowskiego, należała do klucza czernichowskiego wielkorządów krakowskich. W latach 1975–1998 miejscowość położona była w województwie bielskim.
Położona na Pogórzu Wielickim na wysokości 250–270 m n.p.m., przy drodze Kalwaria Zebrzydowska – Brzeźnica.
Historia.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="108753" url="https://pl.wikipedia.org/wiki?curid=108753" title="Tyran">
Tyran

Tyran (gr. "tyrannos") – osoba sprawująca nieograniczoną władzę, często zdobytą niezgodnie z prawem. Rządy tyrana (lub tyranów) noszą nazwę tyranii.
Historia.
Termin ma pochodzenie małoazjatyckie i został zapożyczony przez Greków z luwijskiego "tarwana" „sędzia” lub ugaryckiego "zuranu" „książę”. Pierwotne znaczenie słowa nie nosiło obecnego znaczenia i oznaczało jednostkę, która dokonywała przewrotu w mieście-państwie i obejmowała pełnię władzy. Pierwsze znane użycie pojawia się w VII wieku p.n.e. w wierszach poety Archilocha z Paros, a dotyczyło Gygesa. Tyran był zazwyczaj przywódcą ludu w walce z oligarchami i cieszył się jego poparciem. Wielu tyranów było prawodawcami lub kodyfikatorami istniejących praw, a państwa greckie przeżywały pod ich rządami rozkwit gospodarczy i kulturalny.
Jednym z pierwszych tyranów był Kypselos, władca Koryntu w VII w. p.n.e., który obalił rządy oligarchów, a następnie przekazał władzę synowi. Dziedziczenie władzy w tyraniach było jednak wyjątkiem. Rozkwit tyranii to VI w. p.n.e.: Klejstenes rządził Sykionem i uniezależnił to miasto od Argos, Polikrates doprowadził do rozkwitu Samos, Pizystrat objął władzę w Atenach w roku 560 p.n.e., po nim rządy przejmowali jego synowie.
Rozwój demokracji w Atenach sprawił, że określenie "tyran" nabrało negatywnych konotacji. Rządy Trzydziestu Tyranów, ustanowione przez Spartę po klęsce Aten w wojnie peloponeskiej, nie były tyranią w dosłownym znaczeniu słowa. Tyrani Syrakuz rządzili jeszcze w czasie rozkwitu demokracji w Atenach, trwanie ich rządów spowodowane było zagrożeniem ze strony Kartaginy. Gelon, Hieron I, Dionizjos Starszy, Dionizjos Młodszy i Hieron II utrzymywali wystawne dwory i byli patronami kultury. Dionizjos Starszy przez jakiś czas gościł u siebie Platona i Arystypa.
W mowie którą Herodot włożył w usta Otanesa zawarł potępienie rządów jednostki : "Jakżeż mogłoby jedynowładztwo być dobrą instytucją, skoro mu wolno bez odpowiedzialności czynić co zechce? Wszak nawet najlepszego ze wszystkich ludzi, jeśli osiągnie takie panowanie, odwiodłoby ono od zwyczajnego mu sposobu myślenia". Po wygnaniu z Aten Hippiasza "Lacedemończycy" (...) "widząc, jak Ateńczycy rosną w siłę i bynajmniej nie są skłonni ich słuchać, doszli do przekonania, że lud attycki, gdyby był wolny, dorównałby ich własnej potędze, uciskany zaś tyranią będzie słaby i gotowy do posłuszeństwa". Na naradzie Związku Peloponeskiego Sosikles z Koryntu powiedzieć miał wówczas: nad tyranię "nie ma wśród ludzi nic bardziej niesprawiedliwego i krwią zbroczonego".
Według Arystotelesa tyran: "Sam nieodpowiedzialny, panuje nad wszystkimi, równymi jak i lepszymi od siebie, ku swej jedynie korzyści, a nie ku pożytkowi podwładnych. Toteż nie ma oparcia w ich zgodzie, bo żaden wolny człowiek nie znosi dobrowolnie takiej władzy".
Ajsymneci byli określani jako "obieralni tyrani".

</doc>
<doc id="108754" url="https://pl.wikipedia.org/wiki?curid=108754" title="Tyrania">
Tyrania



</doc>
<doc id="108755" url="https://pl.wikipedia.org/wiki?curid=108755" title="Zdzistryj">
Zdzistryj

Zdzistryj – staropolskie imię męskie, złożone z dwóch członów: "Zdzi-" ("uczynić, nadać imię, zrobić") i "stryj".

</doc>
<doc id="108756" url="https://pl.wikipedia.org/wiki?curid=108756" title="Neuchatel (miasto)">
Neuchatel (miasto)



</doc>
<doc id="108757" url="https://pl.wikipedia.org/wiki?curid=108757" title="Deoksyrybonukleotydy">
Deoksyrybonukleotydy

Deoksyrybonukleotydy – organiczne związki chemiczne zbudowane z węglowodanu deoksyrybozy z przyłączoną resztą zasady azotowej (adeniny, guaniny, cytozyny lub tyminy) w pozycji 1' oraz przynajmniej jedną resztą kwasu fosforowego w pozycji 5'. 
Deoksyrybonukleotydy są podstawowymi jednostkami budulcowymi (monomerami) DNA, jednego z kwasów nukleinowych, nośnika informacji genetycznej organizmów żywych.

</doc>
<doc id="108758" url="https://pl.wikipedia.org/wiki?curid=108758" title="Sarin">
Sarin

Sarin (fluorometylofosfonian izopropylu) – silnie toksyczny fosforoorganiczny związek chemiczny z grupy fosfonianów, stosowany jako bojowy środek trujący, zaliczany do grupy środków paralityczno-drgawkowych.
Sarin to bezbarwna, bezwonna ciecz, łatwo mieszająca się z wodą i rozpuszczalnikami organicznymi. W temperaturze pokojowej sarin posiada wysoką prężność pary. Wnika do organizmu poprzez drogi oddechowe i skórę. Kilkanaście miligramów sarinu powoduje śmierć po kilku minutach. Okres zdrowienia po zatruciu trwa bardzo długo.
Otrzymywanie.
Sarin został uzyskany w 1939 roku w Niemczech przez Gerharda Schradera i współpracowników podczas poszukiwań nowych insektycydów dla fabryki IG Farben. Nazwa pochodzi od skrótu nazwisk członków zespołu Schradera: Schrader, Ambros, Rüdiger i van der Linde. Podczas II wojny światowej środek trafił do masowej produkcji na potrzeby armii niemieckiej, nigdy jednak nie został użyty przeciwko aliantom w obawie przed wszczęciem wyniszczającej wojny chemicznej.
Jak ustalił reporter i dokumentalista Tomasz Bonek w książce-reportażu "Chemia śmierci. Zbrodnie w najtajniejszym obozie III Rzeszy", centrum produkcji sarinu były zakłady IG Farben zorganizowane przez Otto Ambrosa w dzisiejszym Brzegu Dolnym (niem. Dyhernfurth). Działały one pod nazwą Anorgana, a zostały zbudowane przez więźniów przywiezionych z Groß-Rosen, którzy pracowali na terenie fabryki chemicznej także przy napełnianiu bomb i pocisków artyleryjskich tym śmiercionośnym gazem bojowym.
Sarin jest drugim związkiem z serii G (od "Germany" – Niemcy – gdzie zostały uzyskane; nazwano je tak po II wojnie światowej). Innymi związkami tej grupy są, między innymi, tabun i soman, oznaczane odpowiednio GA i GD.
Sarin można uzyskać w reakcji estryfikacji difluorku metylofosfonowego izopropanolem w obecności izopropyloaminy jako katalizatora zasadowego i substancji zobojętniającej powstający fluorowodór:
Reakcja ta wykorzystywana jest także w amunicji binarnej do otrzymywania sarinu in situ.
Sposób działania.
W normalnych warunkach z kolbki synaptycznej uwalniana jest acetylocholina (niebieski), zaś receptor dla acetylocholiny obecny jest na błonie następnej komórki nerwowej lub komórki mięśniowej (brązowy). Acetylocholina po wydzieleniu z zakończeń presynaptycznych dyfunduje poprzez szczelinę synaptyczną i wiąże się z receptorami na błonie postsynaptycznej. To powoduje wystąpienie potencjału czynnościowego (AP) lub indukuje skurcz mięśnia na końcu płytki motorycznej.
W celu zapobieżenia nadmiernej stymulacji i przesyceniu synapsy acetylocholina jest bardzo szybko (około 14 tysięcy cząsteczek acetylocholiny w czasie jednej sekundy) rozkładana przez acetylocholinoesterazę (żółty) na cholinę i kwas octowy. Sarin (lub inne związki o działaniu paralityczno-drgawkowym) wiąże nieodwracalnie acetylocholinoesterazę i uniemożliwia jej rozkładanie acetylocholiny, co prowadzi do przesycenia synapsy.
Działanie gazów serii G może być w pewnym stopniu kontrolowane przez podanie środków przeciwdrgawkowych, na przykład diazepamu, atropiny albo oksymów (pralidoksymu, obidoksymu, azoksymu).
Objawy zatrucia.
W zatruciu ostrym pierwszymi oznakami jest początkowo zwężenie źrenic, następnie ból gałki ocznej, skurcz oskrzeli połączony z kaszlem i dusznością, ból w klatce piersiowej i ślinienie się. Następnie wymioty, bóle brzucha z biegunką, bezwiedne oddawania moczu i stolca, drżenie mięśni, następnie drgawki i porażenie mięśni. W fazie końcowej ofiara zatrucia zwykle zapada w śpiączkę i dusi się w jej trakcie. Właśnie paraliż mięśni oddechowych i mięśnia sercowego jest zwykle przyczyną zgonu.

</doc>
<doc id="108759" url="https://pl.wikipedia.org/wiki?curid=108759" title="Upadły anioł">
Upadły anioł

Upadły anioł – pojęcie rozwinięte w myśl judaistycznej i chrześcijańskiej interpretacji Księgi Henocha. Anioł, który radykalnie i nieodwołalnie sprzeciwił się Bogu, wykorzystując otrzymaną wolną wolę. Jest określany jako diabeł, szatan (małą literą), demon lub zły duch.
Lista upadłych aniołów.
Inne upadłe anioły:

</doc>
<doc id="108760" url="https://pl.wikipedia.org/wiki?curid=108760" title="Jan I żagański">
Jan I żagański

Jan I żagański (ur. ok. 1385, zm. 12 kwietnia 1439) – książę żagański, od 1401 formalne współrządy z braćmi w Szprotawie, Przemkowie, Sulechowie, połowie Głogowa, Ścinawy i Bytomia Odrzańskiego, od 1403 dodatkowo w Żaganiu, Krośnie i Świebodzinie, od 1412/1413 w wyniku podziału książę żagański, od 1413 w Przewozie.
Życiorys.
Jan I był najstarszym synem Henryka VIII Wróbla i Katarzyny opolskiej córki księcia Władysława Opolczyka.
W chwili śmierci Henryka VIII (14 marca 1397) jego synowie nie osiągnęli jeszcze wieku, który wówczas uznawano za sprawny, w związku z czym funkcję regenta w księstwie głogowsko-żagańskim objął szwagier zmarłego (mąż siostry Henryka VIII Wróbla Jadwigi) Ruprecht I legnicki.
W 1401 Jan I przejął formalne współrządy z braćmi (z Henrykiem IX Starszym, Henrykiem X Młodszym i Wacławem) w Szprotawie, Przemkowie, Sulechowie, połowie Głogowa, Ścinawy i Bytomia Odrzańskiego.
Po śmierci Jadwigi legnickiej (ciotki – żony Henryka VI) w 1403 dodatkowo włączył do wspólnych posiadłości dobra należące do jej oprawy wdowiej: Żagań, Krosno Odrzańskie i Świebodzin. W 1408 nie mogąc się doczekać wydzielenia własnej dzielnicy, zajął z pomocą Rudolfa III Żagań z przyległościami. Ostatecznie w wyniku przeprowadzonego podziału w 1412 lub 1413 otrzymał księstwo żagańskie. 
W 1413 roku do Księstwa żagańskiego książę Jan przyłączył dobra w Przewozie (uzyskane w wyniku małżeństwa zawartego parę lat wcześniej ze Scholastyką saską, córką księcia saskiego), przez co powstał charakterystyczny tzw. „klin śląski” obejmujący posiadłości wciskające się mocno na zachód i sięgające Nysy pod Przewozem. Ten układ granicy zachodniej Dolnego Śląska przetrwał aż do 1815 r.
Na zjeździe książąt śląskich w Legnicy, w 1419 odegrał dość ważną rolę, kiedy na prośbę wielu miast Dolnego Śląska wystąpił z inicjatywą stworzenia organizacji do walki z rycerzami-rozbójnikami, których regularne bandy grasowały na drogach, łupiły miasta i dobra klasztorne.
Jan I starał się wiernie wykonywać obowiązki lennika – w związku z czym w 1420 wziął udział razem z królem Zygmuntem Luksemburczykiem w wyprawie zbrojnej przeciwko husytom, zaś 28 lipca tegoż samego roku pojechał na jego koronację królewską do Pragi.
Trzy lata później Jan I uczestniczył razem z braćmi w rokowaniach toczonych między królem Zygmuntem, Krzyżakami i Piastami śląskimi w Preszburgu (Bratysława) mającymi zadecydować o wojnie z Polską i jej rozbiorze. Jednak wobec wzrastającego zagrożenia husyckiego i układu z Polską w Kieżmarku z planów tych nic nie wyszło.
Ciąg dalszy zmagań z husytami nastąpił w latach 1427–1428, kiedy razem z bratem Henrykiem IX Starszym wsparł militarnie zagrożone miasta łużyckie (1 listopada 1428 bracia pokonali wojska husyckie w bitwie pod Kratzau).
W 1429 Jan wyjechał razem z królem Zygmuntem Luksemburskim do Łucka na Litwie, gdzie uczestniczył w zjeździe mającym zadecydować o sprawie koronacji Witolda na króla. W tym samym czasie w związku z rosnącą potęgą Husytów Jan zdecydował się zapłacić im wysoką kontrybucję, która miała zapewnić bezpieczeństwo jego dzierżaw.
Z czasem Jan zaczął skrycie sprzyjać ruchowi husyckiemu i jego reformackim ideałom. 19 kwietnia 1433 razem z bratem Henrykiem IX i książętami oleśnickimi wyruszył na zjazd do Kalisza, gdzie obiecał Władysławowi Jagielle udział w projektowanej husyckiej wyprawie przeciwko Krzyżakom (działania te mogły być jednakże zwykłą chęcią zabezpieczenia księstwa żagańskiego przed zniszczeniami ze strony husytów).
Po śmierci Zygmunta Luksemburskiego, Jan I stanął po stronie Albrechta Habsburga składając mu 3 grudnia 1438 roku hołd lenny we Wrocławiu. Dzięki temu poparciu Jan uzyskał od Albrechta wiele intratnych korzyści – w tym prawo bicia monety w książęcych miastach Szprotawie i Żaganiu.
Jan I ożenił się (około 1408) ze Scholastyką z Askańczyków córką Rudolfa III, księcia saskiego, z którą doczekał się czterech synów (Baltazara, Rudolfa, Wacława, oraz Jana) i sześciu córek (były to Anna żona Albrechta VIII z Lindow, Jadwiga żona Bernarda VI Bernburskiego, Małgorzata żona Volrada z Mansfeldu, potem zaś Henryka XI Śmiałego z Hohenstein, wreszcie Henryka III Brunszwickiego, oraz Barbara, Scholastyka i Agnieszka, które w związku z niewypłacalnością ojca nie wyszły nigdy za mąż).
Jan I prowadził politykę dużego ucisku fiskalnego poddanych, co doprowadziło do konfliktu z zakonem kanoników regularnych św. Augustyna z Żagania. W pewnym momencie doszło nawet do uwięzienia przez Jana opata klasztoru, za co został ukarany ekskomuniką. Z powodu tych wydarzeń w źródłach współczesnych został uznany za człowieka okrutnego, nawet skłonnego do sadyzmu, o czym miały dodatkowo świadczyć upodobania księcia opisane w "Roczniku Głogowskim", kiedy podczas stosunków miłosnych z żoną zwykł na niej "ostrzyć swe ostrogi". W końcu nie mogąc wytrzymać brutalnego traktowania Scholastyka próbowała uciec z Żagania. Została jednak pojmana i z rozkazu męża przewieziona do nowogrodzkiego zamku bez prawa powrotu do stolicy księstwa.
Jan I Żagański zmarł 12 kwietnia 1439 roku, został pochowany w nekropolii książąt żagańskich w kościele kanoników regularnych.
Scholastyka nie opuściła Nowogrodu nawet po śmierci męża, gdyż okręg ten został przyznany jej jako oprawa wdowia. Zmarła 12 maja 1461 roku.

</doc>
<doc id="108761" url="https://pl.wikipedia.org/wiki?curid=108761" title="Neuchâtel (miasto)">
Neuchâtel (miasto)

Neuchâtel (niem. "Neuenburg") – miasto w zachodniej Szwajcarii, stolica kantonu Neuchâtel, położone nad brzegiem jeziora Neuchâtel. W 2002 roku miasto zamieszkiwało około 31,5 tys. mieszkańców, głównie francuskojęzycznych.
W Neuchâtel znajduje się uniwersytet (Université de Neuchâtel), na którym działa Szwajcarskie Centrum Elektroniki i Mikrotechniki (Centre Suisse d'Electronique et de Microtechnique – CSEM). W mieście działa również kilka firm zajmujących się zaawansowanymi technologiami (tzw. "high-tech").
Neuchâtel znane jest z wyrobów zegarmistrzowskich, a także z regionalnej odmiany potrawy fondue - "fondue Neuchâteloise". W okolicy istnieje kilka winnic, w których są wyrabiane miejscowe wina.
W mieście znajduje się stacja kolejowa Neuchâtel oraz działa podmiejska linia tramwajowa.

</doc>
<doc id="108762" url="https://pl.wikipedia.org/wiki?curid=108762" title="Kantony w Szwajcarii">
Kantony w Szwajcarii



</doc>
<doc id="108763" url="https://pl.wikipedia.org/wiki?curid=108763" title="Soman">
Soman

Soman ("fluorometylofosfonian O-pinakolu", symbol NATO: GD) – fosforoorganiczny związek chemiczny, silnie toksyczny bojowy środek trujący, z grupy paralityczno-drgawkowych.
Soman jest bezbarwną cieczą o słabym zapachu kamfory, szybko parującą w temperaturze pokojowej. Soman nie rozpuszcza się w wodzie i jest silnie trujący. Do zatrucia somanem dochodzi w wyniku wdychania jego par oraz wnikania par i kropel przez skórę. Dawka śmiertelna dla człowieka wynosi kilka miligramów.

</doc>
<doc id="108765" url="https://pl.wikipedia.org/wiki?curid=108765" title="Drymen">
Drymen

Drymen (gael. "Baile MoThatha") - rolnicza wieś w Szkocji, położona w pobliżu jeziora Loch Lomond, oraz wzgórza Conic Hill. 
Miejscowa piwiarnia ("Clachan pub") jest podobno najstarszym pubem w Szkocji.

</doc>
<doc id="108766" url="https://pl.wikipedia.org/wiki?curid=108766" title="Bitwa nad Berezyną (1812)">
Bitwa nad Berezyną (1812)

Bitwa nad Berezyną – bitwa, która miała miejsce w dniach od 26 do 29 listopada 1812 nad rzeką Berezyną Dnieprową koło Borysowa. 
Cofająca się spod Moskwy Wielka Armia cesarza Napoleona I została otoczona z trzech stron przez Rosjan – armie Kutuzowa, Wittgensteina i Cziczagowa. Napoleon I postanowił przeprawić się przez Berezynę pod Borysowem, gdzie znajdował się most. Jednak 21 listopada Rosjanie zdobyli Borysów i most, broniony przez 17. Dywizję generała Jana Henryka Dąbrowskiego, a wobec kontrataku zniszczony. Napoleon I postanowił przeprawić się w Studziance, o kilkanaście kilometrów na północ od Borysowa, gdzie saperzy francuscy generała Eblégo (zmarł z wyziębienia nad Berezyną) przy współudziale polskich znaleźli dogodny bród i zbudowali 26 listopada dwa mosty. Prace utrudniała nagła odwilż, która spowodowała załamanie się kry lodowej i wylanie rzeki. Napoleon I nie przewidział odwilży i w Orszy kazał zniszczyć jadące z armią pontony, a konie dać artylerii. Przez to budowa zamiast trwać pół dnia trwała 48 godzin.
28 listopada rozegrała się zacięta bitwa o utrzymanie przeprawy na obu brzegach Berezyny. Na lewym brzegu armia Wittgensteina szturmowała Studziankę, bronioną przez korpus Victora, po prawej admirał Cziczagow, który zorientował się, gdzie Francuzi zbudowali mosty, zaatakował pod Stachowem. Tutaj bitwa toczyła się cały dzień w wysokim sosnowym lesie, gdzie 9 tys. polskich żołnierzy pod dowództwem generałów Zajączka, Dąbrowskiego i Kniaziewicza utrzymało swoje stanowiska i przy stratach 3 tys. poległych odparło ataki Rosjan. Po zbudowanych mostach udało się przeprawić na drugi brzeg korpusowi Oudinota, de Beauharnais'a, Davouta, resztkom 5 Korpusu Polskiego i Neya. 
29 listopada 1812 około godziny 9 rano na rozkaz cesarza Napoleona I podpalono mosty, po których nocą zdążył przejść marszałek Victor z resztką swojego korpusu. W ręce Rosjan wpadło około 10 tys. maruderów i rannych oraz olbrzymie łupy zrabowane w Moskwie. Widmo zagłady Wielkiej Armii zostało zażegnane dzięki talentowi Napoleona I, lecz sama sytuacja w jakiej znaleźli się Francuzi była tragiczna. Zdolnych do noszenia broni było zaledwie kilka tysięcy żołnierzy, głównie grenadierów Starej Gwardii, oraz około 50 tys. maruderów, którzy podążali na Wilno. Bitwa pod Berezyną wykazała niezwykłe męstwo i poświęcenie żołnierza francuskiego i polskiego. Mimo przewagi liczebnej Rosjanom nie udało się rozbić wycieńczonej i osłabionej odwrotem Wielkiej Armii.

</doc>
<doc id="108768" url="https://pl.wikipedia.org/wiki?curid=108768" title="Pola śmierci">
Pola śmierci

Pola śmierci – miejsca kaźni w Kambodży, gdzie masowo zabijano i grzebano ofiary reżimu podczas rządów Czerwonych Khmerów. Ludobójcze praktyki w Demokratycznej Kampuczy trwały od 1975 do obalenia Czerwonych Khmerów w 1979, w wyniku interwencji przeprowadzonej przez Wietnam. Liczbę ofiar ocenia się na 1,7 do 2,3 mln z ok. 7 mln mieszkańców kraju ogółem (tj. 25–35%).
Terror był ściśle związany z ideologią Czerwonych Khmerów, która miała w założeniach stworzenie nowego społeczeństwa i rustykalizację Kambodży. Wszystkich niepasujących do tej koncepcji czekała bezwzględna eksterminacja. Postępowanie sądowe za przestępstwa polityczne lub drobniejsze występki rozpoczynało się od ostrzeżenia. Ludzie, którzy otrzymywali więcej niż dwa ostrzeżenia, wysyłani byli do odbycia „reedukacji”, co oznaczało w praktyce niemal pewną śmierć. Często zachęcani byli do wyznania Khmerom (organizacji) swoich „przedrewolucyjnych przestępstw i stylu życia” (co zazwyczaj oznaczało jakąś formę aktywności wolnorynkowej albo kontaktu z zagranicą: amerykańskimi misjonarzami, międzynarodowymi organizacjami pomocy humanitarnej, zagranicznymi agencjami rządowymi, a nawet zwykłym obcokrajowcem), zapewniano, że organizacja im wybaczy, a „konto zostanie oczyszczone”. W rzeczywistości zabierano ich później do miejsc takich jak Tuol Sleng czy Choeung Ek na tortury lub w celu egzekucji.
Zabici chowani byli w masowych grobach. Ze względu na oszczędność amunicji egzekucje często przeprowadzano przy użyciu motyki, młotów, siekier, łopat, zaostrzonych kijów bambusowych lub plastikowych worków na śmieci (poprzez uduszenie). Gardła ofiar podrzynano chropowatymi liśćmi palmowymi, główki noworodków rozbijano o pnie drzew. Niektórym z ofiar kazano kopać własny grób – z powodu wycieńczenia kopali bardzo płytko. Żołnierze przeprowadzający egzekucje w większości byli nastolatkami chłopskiego pochodzenia, obojga płci.
Reżim Czerwonych Khmerów aresztował i zgładził prawie wszystkich podejrzanych o koneksje z obcymi lub poprzednim rządem, jak również inteligencję i przedstawicieli wolnych zawodów (w związku z tym przyjęto kryterium zabijania osób noszących okulary). Obiektem prześladowań byli Wietnamczycy, Chińczycy, Czamowie (muzułmanie), chrześcijanie oraz mnisi buddyjscy.
Najbardziej znane pole śmierci to Choeung Ek. Obecnie znajduje się tam buddyjskie miejsce upamiętnienia terroru. Oprócz niego znajdujące się w południowej dzielnicy Phnom Penh muzeum ludobójstwa Tuol Sleng wystawia wiele informacji na temat pól śmierci (m.in. fotografie zrobione podczas ekshumacji masowych grobów). Są one masowo odwiedzane przez turystów zagranicznych (ok. miliona osób rocznie).
W 1984 roku Brytyjczycy nakręcili film pt. "Pola śmierci" opowiadający o losach kambodżańskiego dziennikarza Ditha Prana, któremu udało się uciec z obozu. Film unaocznił międzynarodowej opinii publicznej skalę i charakter zbrodni, dodatkowo zwiększając turystykę związaną z martyrologią kraju. Muzea, ekspozycje i miejsca upamiętniające życie zbrodniarzy często kontrolują i czerpią z nich zyski wywodzące się z lat reżimu władze, a nawet bezpośrednio uczestniczący w zbrodniach Czerwoni Khmerzy.

</doc>
<doc id="108774" url="https://pl.wikipedia.org/wiki?curid=108774" title="Metro Cash &amp; Carry">
Metro Cash &amp; Carry

Metro Cash &amp; Carry International GmbH, w skrócie Metro Cash &amp; Carry – niemiecka sieć samoobsługowych hurtowni "cash and carry" dla przedsiębiorców, część Metro AG. Usługi firmy skierowane są przede wszystkim do przedsiębiorców, obejmują zarówno kompleksowe zaopatrzenie, jak i nowoczesne rozwiązania biznesowe.
METRO AG posiada ponad 750 sklepów w 25 krajach świata, ponad 5,4 miliona m2 powierzchni (stan z 30 września 2017).
Makro Cash and Carry Polska.
W Polsce sieć Metro Cash &amp; Carry działa pod marką MAKRO. MAKRO jest częścią METRO Group, jednego z największych na świecie koncernów handlowych. Jedna nowoczesna hala to odpowiednik 50 hurtowni branżowych. Łączna powierzchnia sprzedaży hurtowej wynosi ponad 270 000 m².
Historia MAKRO w Polsce.
1994 – MAKRO Cash and Carry pojawia się w Polsce i otwiera Pierwsze Centrum Zaopatrzenia Hurtowego w Warszawie, a zaraz po nim w Sosnowcu i Łodzi.
1995 – Uruchomienie Hal MAKRO w podwarszawskich Ząbkach, Wrocławiu i w Krakowie.
1996 – Rozwijająca się bardzo dynamicznie firma inwestuje w nowe placówki w Poznaniu, Gdyni, Szczecinie i Lublinie.
1997 – MAKRO posiada już 13 Hal. Jest obecne także w miastach takich jak Zabrze, Bydgoszcz oraz Rybnik. Na jesieni odbywa się pierwsze rozdanie Złotych Kart Klienta MAKRO.
1998 – MAKRO Cash and Carry zostaje członkiem koncernu handlowego METRO AG. Otwierają się nowe hale w Bielsku-Białej i Białymstoku.
1999 – Kolejne trzy nowe miejsca handlu hurtowego pod znakiem MAKRO zostały uruchomione w Katowicach, Kielcach oraz w Gdańsku-Przejazdowie.
2001 – W tym roku została udostępniona dla Klientów hala w Częstochowie. Uruchomienie strony internetowej MAKRO.
2002 – Swe podwoje otwiera Hala w Opolu. Zostaje uruchomiony Program „Sklepy Aro” przeznaczony dla Klientów MAKRO prowadzących sklepy detaliczne.
2003 – MAKRO w Polsce w celu zwiększenia identyfikacji z holdingiem METRO Cash &amp; Carry International (zarządzającym globalnie całą działalnością handlową typu Cash &amp; Carry w ramach METRO Group) zmienia swe logo z barw w tonacji biało-czerwonej na żółto-niebieską.
2004 – MAKRO zaprasza Klientów do zakupów w 21. hali w Rzeszowie. Hala odzwierciedla nową strategię i kolorystykę firmy i zbudowana została zgodnie z najwyższymi standardami technicznymi. W Biurze Zarządu powstaje Centrum Komunikacji z Klientami.
2005 – Otwarcie 22. hali w Olsztynie. Początek procesu modernizacji najstarszych hal (ponowne otwarcie zmodernizowanej hali w Ząbkach). Firma po raz pierwszy wystawia swoje profesjonalne rozwiązania dla klientów z branży hotelarsko-gastronomicznej na targach Eurogastro w Warszawie.
2006 – W kwietniu powstała hala w Zielonej Górze. Odzwierciedla ona nową strategię i kolorystykę firmy. W listopadzie natomiast liczba hal MAKRO w Polsce wzrosła do 25. Powstały dwie nowe placówki: w Kaliszu i trzecia hala w stolicy (na Bielanach).
2007 – Otwarcie 26. hali MAKRO Cash &amp; Carry w Toruniu. Wprowadzono nowy program lojalnościowy – Klub MAKRO PRO oraz kompleksowy Program Doradztwa dla Handlu Detalicznego (nowa faza rozwoju Programu „Sklepy ARO”). Wprowadzona zostaje do użytku Wielofunkcyjna Karta Klienta MAKRO z funkcją karty kredytowej oraz Karta MAKRO Biznes z funkcją kredytu kupieckiego. Manager MAKRO Centrum Horeca zostaje Osobowością Kulinarną Roku.
2008 – Otwarcie hali MAKRO Cash &amp; Carry w Koszalinie, Rzgowie i Szczawnie-Zdroju. MAKRO posiada już 29 hal w Polsce. Realizowany w MAKRO Centrum Horeca program kulinarny „Szefowie kuchni” otrzymuje nagrodę Oskara kulinarnego. Otwarcie MAKRO Centrum Rozwoju Firm.
2009 – MAKRO Cash &amp; Carry uruchomiło w Tarnowie nowy format hali – MAKRO Punkt. Nowy obiekt różni się od innych hal wielkością i specjalnym asortymentem dedykowanym głównie dla klientów z sektora handlu detalicznego.
2010 – Otwarcie kolejnych MAKRO Punktów: w Lesznie, Słupsku i Radomiu.
2011 – W Krakowie przy ul. Zakopiańskiej uruchomiona została 2. w tym mieście, a 30. w skali kraju hala MAKRO. Do dyspozycji klientów oddano kolejny MAKRO Punkt, tym razem w Nowym Targu. Uruchomiona została sieć sklepów ODIDO, która zrzesza niezależnych właścicieli sklepów spożywczych.
Sieć sklepów Odido.
MAKRO Cash &amp; Carry oferuje program partnerski dla niezależnych właścicieli sklepów spożywczych, oparty o zasady franczyzy – jest nią sieć sklepów Odido. Obecnie jest ponad 2500 sklepów Odido w całej Polsce.

</doc>
<doc id="108775" url="https://pl.wikipedia.org/wiki?curid=108775" title="Zdamir">
Zdamir

Zdamir – staropolskie imię męskie, składające się z dwóch członów: "Zda-" ("dać, przekazać, ustalić") i "-mir" ("pokój"), czyli "ten, który ustanawia pokój".

</doc>
<doc id="108776" url="https://pl.wikipedia.org/wiki?curid=108776" title="Zdawuj">
Zdawuj

Zdawuj – staropolskie imię męskie, składające się z dwóch członów: "Zda-" ("dać, przekazać, ustalić") i "-wuj" ("wuj").

</doc>
<doc id="108777" url="https://pl.wikipedia.org/wiki?curid=108777" title="Powiat krośnieński (województwo lubuskie)">
Powiat krośnieński (województwo lubuskie)

Powiat krośnieński – powiat graniczny w Polsce, w województwie lubuskim. Funkcjonował w latach 1945–1975 oraz po reformie administracyjnej od 1999 r. Jego siedzibą jest miasto Krosno Odrzańskie. Na zachodzie graniczy z Republiką Federalną Niemiec, krajem związkowym Brandenburgia, powiatami: Sprewa – Nysa (niem. Landkreis Spree-Neiße, dolnołuż. Wokrejs Sprjewja-Nysa) i Odra – Sprewa (niem. Landkreis Oder-Spree, dolnołuż. Wokrejs Odra-Sprjewja). Od północy z powiatami: słubickim i sulęcińskim, od północnego wschodu z powiatem świebodzińskim, od wschodu z powiatem zielonogórskim (ziemskim), od południa z powiatem żarskim. Powierzchnia powiatu wynosi 139 125 ha, co stanowi 9,9% obszaru województwa lubuskiego.
W granicach powiatu znajduje się także miasto Gubin, które w latach 1945–1961 było centrum administracyjnym powiatu gubińskiego. Decyzją Rady Ministrów z 1961 powiat ten został zlikwidowany, a gminy wchodzące w jego skład podzielone pomiędzy powiat krośnieński i lubski. Decyzja weszła w życie z dniem 31 grudnia 1961. W 1975 r. zlikwidowano powiaty, a przywrócono je dopiero w październiku 1998 r. W latach 2015–2016 władze Gubina przy wsparciu mieszkańców miasta i gminy, podejmowały próby zmiany nazwy na wzór powiatu strzelecko-drezdeneckiego. Jednak po przeprowadzeniu konsultacji społecznych i sprzeciwie większości mieszkańców, Rada Ministrów nie przychyliła się do wniosku. 
Położenie geograficzne.
Powiat krośnieński leży w centrum przewężenia rozległego Niżu Europejskiego, w dorzeczu środkowego biegu Odry, między 14º30' i 15º30' długości geograficznej, a 51º10' i 52º10' szerokości geograficznej. Kształtem przypomina nóżkę kurczaka. Zachodni wierzchołek opiera się o Nysę Łużycką. Kraina zlokalizowana jest w licznych zróżnicowanych regionach fizycznogeograficznych. Należą do nich: Wzniesienia Gubińskie, Dolina Środkowej Odry oraz Dolnego Bobru, Wysoczyzna Czerwieńska i Równina Torzymska z Puszczą Rzepińską. Najwyższym wzniesieniem jest Trzebulskie Pogórze (135 m n.p.m.). Dzięki temu zarówno krajobraz, jak i szata roślinna są malownicze i pełne dymorfizmu. Niewątpliwymi atutami są: duże zalesienie (62% obszaru) i występowanie licznych cieków oraz zbiorników wodnych. Przez powiat płyną 3 z 15 najdłuższych polskich rzek: Odra (2), Bóbr (11) i Nysa Łużycka (13), znajdują się dwa sztuczne zbiorniki wodne w Raduszcu Starym i Dychowie. U ujścia Nysy Łużyckiej do Odry znajduje się utworzony w 1998 r. Krzesiński Park Krajobrazowy, a we wschodniej części gminy Bytnica niezwykle malowniczy, utworzony w 1996 r. Gryżyński Park Krajobrazowy.
Podział administracyjny.
W skład powiatu wchodzą: jedna gmina o statusie miejsko-wiejskim, jedna gmina o statusie miejskim i pięć gmin o statusie wiejskim.
"/Uwaga/" – W nawiasie zawarto dane dla miasta Krosna Odrzańskiego.
Historia.
Pomysł utworzenia powiatu krośnieńsko – gubińskiego po raz pierwszy pojawił się już w czerwcu 1945 r. Wówczas do Krosna Odrzańskiego przybyła grupa osadników z Legnicy. Mieli oni za zadanie stworzyć administrację w Gubinie, ale z uwagi na znaczne zniszczenie miasta zamieszkali w sąsiednim Krośnie. Liderem grupy był Czesław Zalewski, który 6 czerwca ogłosił się starostą i fakt utworzenia powiatu krośnieńsko – gubińskiego.
W 1945 polskie władze z uwagi na mnogość problemów z odbudową państwa, jak również wdrażaniem nowego, narzuconego systemu politycznego przyjęły początkowo podział administracyjny, zbliżony do przedwojennego, niemieckiego. Wynikało to z pragmatycznego podejścia, które miało na celu zachowanie powiązań gospodarczych i komunikacyjnych. W tej wczesnej fazie powiat Krosno nad Odrą przypisano do okręgu północno-zachodniego tzw. Ziem Odzyskanych. Jego siedzibą była Piła. Obejmował on miasto Lubsko (wówczas Zemsz) oraz dziewięć gmin wiejskich: Bobrowice, Bytnica, Dąbie, Górzyn, Korczyców, Kosierz, Nietkowice, Toporów i Wężyska. Ogółem w skład wchodziło 102 miejscowości. Chaos, zwłaszcza w zachodniej części Polski sprawił, że początkowo niejasna była przynależność niektórych regionów. W jednym ze sprawozdań Urzędu Informacji i Propagandy w Poznaniu, w czerwcu 1945 roku informowano, że „"województwo poznańskie powiększyło się o 9 powiatów (…), o Krosno nad Odrą toczy się spór czy przypadnie Wielkopolsce czy Dolnemu Śląskowi"”. W mieście trwały przepychanki o władzę nad powiatem pomiędzy osadnikami przybyłymi z trzech ośrodków: Poznania, Piły i Legnicy. Ostatecznie na mocy Uchwały Rady Ministrów z 7 lipca 1945 r. powiat znalazł się w granicach województwa poznańskiego, a do życia, zarówno powiat krośnieński, jak i gubiński powołało – rozporządzenie Wojewody Poznańskiego, jako Pełnomocnika Okręgowego R. P. dla Ziem Odzyskanych [Dr Wida – Wirski] z dnia 28 lipca 1945 r. w sprawie utworzenia powiatów: krośnieńskiego i gubińskiego.
Powiat krośnieński, podobnie jak kilkanaście innych powiatów granicznych, został wyznaczony na cele osadnictwa wojskowego. Tym samym wykorzystano pomysł z okresu II Rzeczypospolitej, kiedy to zasiedlano wschodnie połacie terenu zdemobilizowanymi żołnierzami, którzy mieli stanowić ewentualne wzmocnienie ochrony i zabezpieczenie granicy. W listopadzie 1945 r. Głos Wielkopolski tak zachwalał walory regionu: „"Powiat Krosno n/O. wyznaczony na teren osadnictwa wojskowego jest uroczo położony i zdrowotny. (…) Krosno woła Ciebie osadniku i zdemobilizowany żołnierzu na osiedlenie"”.
W Powiatowej Radzie Narodowej, która ukonstytuowała się 31 grudnia 1945 r. zasiadło: 12 radnych z PPR, 4 z PPS i 8 bezpartyjnych. Szczególną uwagę zwraca liczba radnych, którzy określili się, jako bezpartyjni. Była to największa liczba radnych bez przynależności partyjnej spośród powiatów wchodzących później w skład województwa zielonogórskiego. Według stanu na dzień 1 stycznia 1946 r. członkami prezydium PRN byli: Wilhelm Kisielewski, Piotr Ludyga (górnik, jeden z grupy pierwszych siedemnastu pionierów), Marian Szczygieł, Lucjan Ratyński. Pierwszym starostą z nominacji wojewody poznańskiego Feliksa Widy – Wirskiego został późniejszy burmistrz miasta Józef Kaseja, którego 22 maja 1945 delegowano w trybie tymczasowym do pełnienia obowiązków tymczasowego starosty powiatu Krosno n/ Odrą (Crossen). Sprawował on urząd krótko, bowiem w listopadzie tego samego roku został odwołany. Po nim starostą wybrano Jana Ociepkę, który jak wspominano „"(…)" "zabierał się do pracy poważniej (…)"”. Władze i społeczeństwo zmagało się z wieloma trudnościami, które spowodowane były ogromnymi zniszczeniami wojennym, jak i stratami wśród ludności. "Głos Wielkopolski" w 1947 sygnalizował liczne problemy pisząc: "Skromne wyposażenie finansowe samorządu krośnieńskiego napotyka na najrozmaitsze trudności w zaspokojeniu potrzeb życia zbiorowego". Odczuwalny był brak wykształconych i doświadczonych urzędników. Za materiał piśmienny służyły często urzędowe druki niemieckie. Nie ułatwiały sprawy problemy zaopatrzeniowe, a także wielomiesięczne zaległości płacowe. Ze względu na duże migracje ludności zalecano, aby starostwo było czynne całą dobę, a raz w miesiącu miał być dostarczany raport z działalności do urzędu wojewódzkiego. 
W marcu 1950 r. dokonano kolejnych zmian w funkcjonowaniu terenowej administracji lokalnej. Wprowadzono na wzór radziecki rady narodowe, likwidując m.in. starostwa powiatowe. Na czele powiatów stanęli przewodniczący powiatowych rad narodowych, a organem wykonawczym stały się prezydia. Rady były wyłaniane w wyborach, a nadzór nad nimi sprawowała Rada Państwa. Pierwszym przewodniczącym krośnieńskiej PRN został Jan Koleńczuk. Oba powiaty znalazły się w nowo utworzonym województwie zielonogórskim. W październiku 1954 r. na fali kolejnej reformy z części dotychczasowego powiatu krośnieńskiego (Lubsko, Górzyn), gubińskiego (Biecz, Mierków) i żarskiego (Jasień, Brody) utworzono nowy powiat – lubski. Z uwagi na „ludowy” charakter, władza przywiązywała wagę do podkreślenia istotnej roli rad narodowych. Przykładem tego była uroczysta inauguracja sesji Powiatowej Rady Narodowej w Krośnie Odrzańskim, która odbyła się 18 grudnia 1954 r. Otwarcia dokonał poseł na sejm PRL, członek ZSL – Franciszek Dembowski.
W grudniu 1961 r. zlikwidowano powiat gubiński. Gubin, Chlebowo i Wałowice wcielono do powiatu krośnieńskiego, a pozostałe gromady do powiatu lubskiego. Potencjał gospodarczy i społeczny, zwłaszcza nadgranicznego Gubina był z pewnością wzmocnieniem dotychczasowej struktury powiatu. 
Kolejne wielkie reformy zostały wdrożone w latach 1972 – 1975. Utworzenie w 1972 r. silnych gmin doprowadziło do marginalizacji powiatów. W roku 1973 zmieniono formy zarządzania powiatem – pracami administracji tego szczebla kierował Naczelnik Powiatu (w powiecie krośnieńskim u schyłku funkcjonowania funkcję tę pełnił Jan Krompiewski). Ostateczna likwidacja powiatów w PRL nastąpiła na podstawie ustawy z 28 maja 1975 r., która od 1 czerwca 1975 r. wprowadzała dwustopniowy podział administracyjny.
W roku 1990 na mocy rozporządzenia Ministra Szefa Urzędu Rady Ministrów z dnia 1 sierpnia 1990 r. (w sprawie określenia siedzib i terytorialnego zasięgu działania Urzędów Rejonowych) powstały urzędy, które pod koniec wieku stanowiły podstawę formowania starostw powiatowych. Stanowisko kierownika krośnieńskiego UR, na prośbę ówczesnego burmistrza Krosna Odrzańskiego Bolesława Borka, objął Jarosław Tyc, późniejszy prezes spółki z grupy PKN Orlen – Orlen Paliwa, a następnie Regina Olek. Na podstawie ustawy z 5 czerwca 1998 r. przywrócono trójstopniowy podział administracji samorządowej.
Zgodnie z art. 131 Ustawy z dnia 16 lipca 1998 r. nowo uchwalonej ordynacji wyborczej, w powiecie krośnieńskim wybierano 30 radnych. W wyniku przeprowadzonych 11 października 1998 r. wyborów samorządowych do rady powiatu wybrano następujących radnych I kadencji:
Sojusz Lewicy Demokratycznej
Akcja Wyborcza Solidarność
Akcja Twój Powiat /lokalny/
Unia Wolności
Przymierze Społeczne: PSL, UP, KPEiR /lokalny/
"/uwaga/" W miejsce radnego Kazimierza Jędrasiaka, zmarłego 27 września 2000 r., został dokooptowany Władysław Przewłocki z Bronkowa.
Pierwsza sesja Rady Powiatu Krośnieńskiego odbyła się w piątek, 6 listopada 1998 r. Przewodniczącym wybrano ppłk. rezerwy Józefa Kutę z Gubina. Jego kontrkandydatką była dyrektorka Szkoły Podstawowej nr 1 w Krośnie Odrzańskim Małgorzata Brodzińska. Kuta wygrał stosunkiem głosów 16 do 12. W pierwszych słowach po objęciu przewodnictwa w radzie podkreślił, że "„Czuję się jako żołnierz posłany na pierwszą linię ognia (…). Będę się starał działać dla dobra powiatu, ponad podziałami partyjnymi”". Trzy dni później, 9 listopada dokonano wyboru starosty krośnieńskiego. Koalicja w skład, której wchodziły: Sojusz Lewicy Demokratycznej, Przymierze Społeczne i Akcja Twój Powiat, zaproponowała byłego dyrektora Szkoły Podstawowej nr 3 w Krośnie Odrzańskim i naczelnika delegatury Kuratorium Oświaty – Wiesława Mackowicza. Akcja Wyborcza Solidarność zarekomendowała na to stanowisko pracownicę Regionalnej Izby Obrachunkowej, Teresę Barnaś. Wiesław Mackowicz otrzymał 16 głosów, a jego kontrkandydatka 13. Nowo wybrany w demokratycznych wyborach, pierwszy w powojennych dziejach powiatu krośnieńskiego starosta, zaproponował na stanowisko wicestarosty, osobę spoza rady, dotychczasową kierowniczkę Urzędu Rejonowego Reginę Olek. W tajnym głosowaniu otrzymała ona 17 głosów. Uroczyste przekazanie Aktu Erekcyjnego Powiatu Krośnieńskiego odbyło się 23 listopada 1998 r. na Zamku Królewskim w Warszawie, a wręczenia dokonywali urzędnicy kancelarii Premiera RP Jerzego Buzka. W grudniu uchwalono statut i schemat struktury organizacyjnej Starostwa. Starostwo Powiatowe rozpoczęło działalność 25 stycznia 1999 r.
Herb i flaga.
Oba symbole powiatu: herb i flagę zaprojektował późniejszy rektor Uniwersytetu Zielonogórskiego, prof. Wojciech Strzyżewski. Opis genezy projektu wraz z propozycjami zawarł w opracowaniu: „Herb Powiatu Krośnieńskiego (Uwagi wstępne do ekspertyzy heraldycznej)”, Zielona Góra 2000. W swojej propozycji autor uwzględnił symbolikę wynikającą z przynależności do różnych krain: Dolnych Łużyc i Dolnego Śląska obu miast: Gubina i Krosna Odrzańskiego. Historycznymi odwzorowaniem symboli były: byk i czarny orzeł. Przedłożone zostały trzy propozycje herbu, spośród których wybrano jeden. Uchwałami: nr XVIII/90/2000 z dnia 27 września 2000 r. w sprawie ustanowienia herbu Powiatu Krośnieńskiego i Uchwałą nr XVIII/91/2000 w sprawie ustanowienia flagi Powiatu Krośnieńskiego z tego samego dnia przyjęto symbole samorządu. Zgodnie z ówczesnymi przepisami, przedłożono je do zaopiniowania Ministrowi Spraw Wewnętrznych i Administracji.
Herb – przedstawia w polu tarczy herbowej trójdzielnej: w części górnej, heraldycznej prawej złotej (żółtej) barwy, wizerunek czarnego dolnośląskiego orła, w części górnej heraldycznej lewej srebrnej (białej) barwy, czerwony wół. W dolnej części tarczy herbowej przedstawiona została w srebrnym (białym) polu błękitna wstęga symbolizująca Odrę. W podstawie tarczy herbowej umieszczono zielony pas, symbolizujący drugi, charakterystyczny element krajobrazu regionu.
Flaga – przedstawia na prostokątnym płacie tkaniny o proporcjach boku krótszego do dłuższego 5:8 trzy poziome, równe pasy. Górny pas barwy błękitnej, środkowy białej, dolny w barwie zielonej.
Zarządy Powiatu.
IV kadencja (30 listopada 2010 – 16 listopada 2014).
/30 listopada 2010 – 19 marca 2012/
/19 marca 2012 – 7 czerwca 2013/
/7 czerwca 2013 – 16 listopada 2014/
Siedziba władz powiatu.
Po utworzeniu powiatów w 1998 r. rozpoczęto organizację urzędu i jego infrastruktury. Początkowo od 9 do 15 listopada 1998 r. siedzibą starosty krośnieńskiego był budynek Delegatury Kuratorium Oświaty w Krośnie Odrzańskim, mieszczący się przy ul. Chrobrego 14. Pierwsza siedziba Rady i Zarządu Powiatu Krośnieńskiego oraz Starostwa Powiatowego mieściła się przy ul 17 Pionierów 2 w Krośnie Odrzańskim. Była to siedziba Urzędu Rejonowego, a sam budynek należał do Lubuskiego Oddziału Straży Granicznej. Skromna baza lokalowa sprawiła, że część wydziałów umieszczano w innych budynkach. Przy ul. Chrobrego 14 usytuowano Wydział Edukacji, Kultury i Spraw Społecznych, a wcześnie żłobka (w budynku funkcjonowały również: Powiatowe Centrum Pomocy Rodzinie, Poradnia Psychologiczno – Pedagogiczna oraz Biblioteka Pedagogiczna), przy ówczesnej ul. WOP – Wydział Geodezji i Kartografii. W maju 2006 r. utworzono Delegaturę Starostwa w Gubinie, która początkowo mieściła się w budynku tamtejszego Urzędu Miasta. Jednocześnie podjęto działania zmierzające do pozyskania budynku po dawnych koszarach 11 Pułku przy dzisiejszej ul. Piastów 10B (Plac Unii Europejskiej) w Krośnie Odrzańskim. Budynek przeszedł generalny remont i w roku 2007 przeniesiono do niego wszystkie wydziały starostwa, a także: Poradnię Psychologiczno – Pedagogiczną, Powiatowe Centrum Pomocy Rodzinie, Powiatowy Urząd Pracy. Przejęcie budynku, a następnie jego remont i doposażenie, pozwoliły na uruchomienie długo oczekiwanego Powiatowego Centrum Administracji, którego uroczystego otwarcia dokonano 7 grudnia 2007 r. Delegatura urzędu w Gubinie mieści się przy ul. Obrońców Pokoju 20. 
Demografia.
W przededniu wybuchu II wojny światowej, w 1939 r. powiat ziemski (Landkreis Crossen (Oder) zamieszkiwało ogółem 59 158 osób. W okresie powojennym:
Komunikacja.
Drogi i linie przebiegające przez obszar powiatu krośnieńskiego:
Drogi Wojewódzkie:
Drogi krajowe:
droga krajowa granica państwa – Słubice – (Krosno Odrzańskie)
droga krajowa granica państwa – Gubinek – Połupin – Zielona Góra – Sulechów – Wolsztyn – (węzeł „Stęszew”)
Linie kolejowe:
Linia kolejowa nr 273 Wrocław Główny – Szczecin Główny
Linia kolejowa nr 358 Zbąszynek – Gubin (Czerwieńsk – Gubin – tylko ruch towarowy)
Wykaz dróg będących w administrowaniu Zarządu Dróg Powiatowych znajduje się na stronie Biuletynu Informacji Publicznej. Całkowita długość dróg powiatowych wynosi 436,7 km (dane na dzień 05.11.2020 r.).
Propozycja zmiany nazwy powiatu.
Zmiana nazwy powiatu była szeroko poruszana dwukrotnie od momentu reformy administracyjnej z roku 1998. Wiosną 2002 r. Rada Powiatu Krośnieńskiego wyraziła zgodę na przeprowadzenie konsultacji społecznych, mających na celu zmianę nazwy na powiat krośnieńsko - gubiński. Polegały one na wydrukowaniu kart do głosowania z pytaniem: "Czy jest Pan/ Pani za zamianą nazwy powiatu na krośnieńsko - gubiński?" i wyłożeniu ich wraz z urnami w urzędach miast i gmin. Na udzielenie odpowiedzi w tej formie mieszkańcy mieli 30 dni, tj. do 10 maja. Większość samorządów wyraziło sprzeciw. Wśród nich była Rada Miejska Krosna Odrzańskiego. W samym Krośnie Odrzańskim na 1000 oddanych głosów przeciw było 897, a zaledwie 5 opowiedziało się za tą propozycją. Wobec sprzeciwu mieszkańców, nie podejmowano dalszego procedowania wniosku. 
W roku 2015 władze samorządowe Miasta Gubin przy wsparciu władz Gminy Gubin i ówczesnego starosty krośnieńskiego Mirosława Glaza, wystąpiły z propozycją rozszerzenia nazwy o człon gubiński (powiat krośnieńsko – gubiński). Jednym z argumentów był fakt, że na obszarze obu jednostek samorządowych mieszka 43% mieszkańców powiatu. Ponadto uwzględnienie wniosku podkreśli równorzędność obu miast i zwiększy identyfikację mieszkańców z regionem. Swoje zdanie w przedmiotowej kwestii wyraziły Rady Miast i Gmin siedmiu samorządów wchodzących w skład wspólnoty powiatowej oraz Rada Powiatu Krośnieńskiego. Rady Gmin: Bobrowice, Bytnica, Dąbie, Maszewo i Rada Miejska Krosna Odrzańskiego wydały opinię negatywną. Do wniosku przychyliła się Rada Powiatu. Odbyły się również konsultacje społeczne. Według danych frekwencja podczas konsultacji (głównie w Gubinie i Krośnie Odrzańskim) wyniosła 11,68%. Za zmianą opowiedziało się 31,22%, przeciwko było 68,23% biorących udział.
Współpraca międzynarodowa.
Powiat krośnieński już 10 listopada 2000 r. zawarł porozumienie i rozpoczął współpracę z niemieckim powiatem Spree-Neiße. Dokumenty intencyjne podpisali ówcześni włodarze: starosta krośnieński Wiesław Mackowicz i Landrat Dieter Friese. Kolejną umowę zawarto w 2007 r. z drugim granicznym powiatem Oder-Spree. W 2008 r. podpisano porozumienie, dotyczące wymiany edukacyjnej z francuskim departamentem Pas-de-Calais.
Parlamentarzyści z regionu krośnieńsko – gubińskiego.
Region krośnieńsko – gubiński miał na przestrzeni 70 lat swoją reprezentację w Sejmie Polskiej Rzeczypospolitej Ludowej i III Rzeczypospolitej Polskiej.

</doc>
<doc id="108779" url="https://pl.wikipedia.org/wiki?curid=108779" title="Koder">
Koder

Koder należy do klasy układów kombinacyjnych. Jest to układ posiadający n wejść oraz k=log2n wyjść (czyli "n = 2k").
Jego działanie polega na zamianie kodu „1 z n” na naturalny kod binarny o długości k, czyli służy on do przedstawiania informacji tylko jednego aktywnego wejścia na postać binarną. Ponieważ istnieje fizyczna możliwość aktywacji więcej niż jednego wejścia, musi istnieć możliwość uznania tylko jednego z nich np. poprzez ustalenie priorytetów wejść.
Jeśli na wejście strobujące (blokujące) S () kodera podane zostanie logiczne zero, to wyjścia ki przyjmują określony stan logiczny (zwykle również zero), niezależny od stanu wejść n. Stosuje się to np. do przekształcania danych z zapisu analogowego na cyfrowy.
Koder priorytetowy – jest to układ kombinacyjny, w którym kodem wejściowym jest kod „"x" z "n"” oraz posiada ustalone priorytety poszczególnych wejść.

</doc>
<doc id="108780" url="https://pl.wikipedia.org/wiki?curid=108780" title="Powiat strzelecko-drezdenecki">
Powiat strzelecko-drezdenecki

Powiat strzelecko-drezdenecki – powiat w Polsce (województwo lubuskie), utworzony w 1999 roku w ramach reformy administracyjnej. Jego siedzibą jest miasto Strzelce Krajeńskie. Powiat położony jest w następujących regionach fizycznogeograficznych: Kotlina Gorzowska z Puszczą Notecką, Równina Gorzowska, Równina Drawska oraz Pojezierze Dobiegniewskie. Północno-zachodni skraj powiatu zajmuje południowa część Drawieńskiego Parku Narodowego, a w okolicach Strzelec Krajeńskich mały fragment Barlinecko-Gorzowskiego Parku Krajobrazowego.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwało 49 009 osób. Natomiast według danych z 30 czerwca 2020 roku powiat zamieszkiwało 48 855 osób.

</doc>
<doc id="108781" url="https://pl.wikipedia.org/wiki?curid=108781" title="Makro cash and carry">
Makro cash and carry



</doc>
<doc id="108783" url="https://pl.wikipedia.org/wiki?curid=108783" title="Dekoder">
Dekoder

Dekoder należy do klasy układów kombinacyjnych. Jest to układ posiadający n wejść oraz k=2n wyjść. Jego działanie polega na zamianie naturalnego kodu binarnego (o długości n), lub każdego innego kodu, na kod „1 z k” (o długości k). Działa odwrotnie do kodera, tzn. zamienia kod binarny na jego reprezentację w postaci tylko jednego wybranego wyjścia. W zależności od ilości wyjść nazywa się go "dekoderem 1 z N".
Niektóre źródła podają, że dekoderem jest także układ, który zamienia dowolny kod cyfrowy na kod wyświetlacza siedmiosegmentowego – poprawnie taki układ powinien być nazywany transkoderem.
Elektroniczne układy cyfrowe.
Dekodery różnych kodów na kod 1 z n są produkowane w formie układów scalonych w technologiach TTL oraz CMOS. W układach TTL serii 7400 są to m.in.:
W układach CMOS serii 4000 jest to:

</doc>
<doc id="108784" url="https://pl.wikipedia.org/wiki?curid=108784" title="Lista upadłych aniołów">
Lista upadłych aniołów



</doc>
<doc id="108790" url="https://pl.wikipedia.org/wiki?curid=108790" title="Zbigniewa">
Zbigniewa



</doc>
<doc id="108791" url="https://pl.wikipedia.org/wiki?curid=108791" title="Zbyhniew">
Zbyhniew



</doc>
<doc id="108792" url="https://pl.wikipedia.org/wiki?curid=108792" title="Zbelut">
Zbelut



</doc>
<doc id="108793" url="https://pl.wikipedia.org/wiki?curid=108793" title="Heurystyka dostępności">
Heurystyka dostępności

Heurystyka dostępności ("ang. availability heuristic") – uproszczona metoda wnioskowania polegająca na przypisywaniu większego prawdopodobieństwa zdarzeniom, które łatwiej przywołać do świadomości i są bardziej nacechowane emocjonalnie. Metoda ta jest jedną z heurystyk wydawania sądów opisanych przez Amosa Tversky'ego i Daniela Kahnemana, prowadzących do błędów poznawczych.
Przykładowo osoby, które padły ofiarą kradzieży, przeceniają wystąpienie takiego zdarzenia w przyszłości. Częstotliwość wypadków lotniczych jest uznawana za znacznie wyższą zaraz po każdym takim wypadku. Podobnie ludzie często obawiają się bardzo rzadkich przyczyn śmierci, jeśli są one dramatyczne: atak rekina, zamach terrorystyczny itp.
Badania.
Istnienie heurystyki dostępności zostało eksperymentalnie potwierdzone i zinterpretowane w badaniach:
Wyniki obu eksperymentów pokazały, że osoby badane kierują się w swoich sądach dostępnością danych w umyśle. Łatwiej jest zauważyć, a potem sobie przypomnieć znane nazwiska, niż te mniej znane (pojawiają się często w TV, radiu, gazetach, jest do nich lepszy dostęp). Podobnie łatwiej przypomnieć sobie słowa zaczynające się na jakąś literę, niż takie, w których dana litera jest na którymś miejscu w słowie.
Wpływ heurystyki dostępności na błędy poznawcze.
Występowanie niektórych błędów poznawczych tłumaczone jest przez aktywizację w umyśle heurystyki dostępności. Te błędy to:

</doc>
<doc id="108794" url="https://pl.wikipedia.org/wiki?curid=108794" title="Eldarion">
Eldarion



</doc>
<doc id="108795" url="https://pl.wikipedia.org/wiki?curid=108795" title="Heurystyki wydawania sądów">
Heurystyki wydawania sądów

Heurystyki wydawania sądów – uproszczone reguły wnioskowania. Ludzie automatycznie i bezwiednie posługują się nimi po to, aby wydawać szybkie sądy. Stosowanie heurystyk często prowadzi do wystąpienia błędów poznawczych.
Heurystyki wydawania sądów zostały nazwane i opisane przez Amosa Tversky'ego i Daniela Kahnemana na podstawie wielu badań eksperymentalnych prowadzonych w latach 70. XX wieku. Wyróżnia się trzy główne heurystyki:

</doc>
<doc id="108796" url="https://pl.wikipedia.org/wiki?curid=108796" title="Zbywoj">
Zbywoj

Zbywoj – staropolskie imię męskie, złożone z dwóch członów: "Zby-" („zbyć się, pozbyć się”) i "-woj" („wojownik”).
Zbywoj imieniny obchodzi 24 kwietnia.

</doc>
<doc id="108798" url="https://pl.wikipedia.org/wiki?curid=108798" title="Zbrosław">
Zbrosław

Zbrosław – staropolskie imię męskie, złożone z dwóch członów: "Zbro-" ("borti" - „walczyć”, „zmagać się”) i "-sław" („sława”). Oznacza ono „tego, czyja sława tworzy się dzięki walce”. Jedną z form skróconych tego imienia był Brosław.
Zbrosław imieniny obchodzi 28 czerwca.

</doc>
<doc id="108799" url="https://pl.wikipedia.org/wiki?curid=108799" title="Zbąd">
Zbąd

Zbąd - staropolskie imię męskie, jednoczłonowe, od "zbyć, zbyć się, zbywać". 

</doc>
<doc id="108801" url="https://pl.wikipedia.org/wiki?curid=108801" title="Heurystyka reprezentatywności">
Heurystyka reprezentatywności

Heurystyka reprezentatywności ("ang. representativeness heuristic") – uproszczona metoda wnioskowania polegająca na dokonywaniu klasyfikacji na podstawie częściowego podobieństwa do przypadku typowego, charakterystycznego, reprezentatywnego, który już znamy. Metoda ta jest jedną z heurystyk wydawania sądów opisanych przez Amosa Tversky'ego i Daniela Kahnemana, prowadzących do błędów poznawczych.
Badania.
Istnienie heurystyki reprezentatywności zostało eksperymentalnie potwierdzone i zinterpretowane w badaniach:
Wyniki eksperymentu pokazały, że osoby badane ignorują prawidłowości statystyczne (proporcje inżynierów i prawników) i w swoich sądach kierują się heurystyką reprezentatywności, sugerując się opisem Johna, który jest bardziej "reprezentatywny" dla prawnika, niż dla inżyniera. Prawdziwe prawdopodobieństwo wynosi przecież 30%. 
Wyniki tych trzech eksperymentów pokazały, że osoby badane ignorują prawidłowości statystyczne, o ile mają dodatkową informację, która aktywizuje heurystykę reprezentatywności. Istotny tutaj jest fakt, że informacja wpływająca na sądy może być zarówno specyficzna (wskazywać na konkretny zawód), jak i niespecyficzna (neutralny opis).
Wpływ heurystyki reprezentatywności na błędy poznawcze.
Występowanie niektórych błędów poznawczych tłumaczonych jest przez aktywizację w umyśle heurystyki reprezentatywności. Te błędy to:

</doc>
<doc id="108802" url="https://pl.wikipedia.org/wiki?curid=108802" title="Datis">
Datis

Datis, Datys lub Dates () – jeden z dowódców w wojskach wielkiego króla perskiego Dariusza I.
Z pochodzenia był Medem (lud spokrewniony z Persami). Brał udział w tłumieniu powstania jońskiego, być może w ekspedycji morskiej przeciwko Rodos w 495 p.n.e. i możliwe, że był dowódcą floty perskiej podczas decydującej bitwy u przylądka Lade w 494 p.n.e.
W 490 p.n.e. dowodził razem z Artafernesem flotą perską podczas pierwszej wojny Persów z Grekami. W trakcie tej kampanii zdobył Naksos, Delos oraz Eretrię. Kulminacyjnym punktem wyprawy była bitwa pod Maratonem w pobliżu miasta Maraton ok. 40 km od Aten. Persowie zostali w niej pokonani przez wojska ateńskie, którymi dowodził Miltiades i wycofali się z Grecji. Zachowali jednak zdobyte wyspy na Morzu Egejskim i prawdopodobnie król Dariusz I nie traktował ekspedycji jako porażki - Artafernes i być może Datis nie utracili jego przychylności.
Według relacji zwykle mało wiarygodnego Ktezjasza Datis zginął pod Maratonem, jednak nie ma możliwości zweryfikowania tej informacji. 
Datis miał dwóch synów: Harmamitresa i Titaeusa, którzy dowodzili jazdą podczas wyprawy Kserksesa I do Grecji w 480 p.n.e.

</doc>
<doc id="108803" url="https://pl.wikipedia.org/wiki?curid=108803" title="Wyszebor">
Wyszebor

Wyszebor, Wyszabor – staropolskie imię męskie, złożone z dwóch członów: "Wysze-" ("wyższy, ceniony ponad wszystko, stawiany ponad innymi") i "-bor" ("walka"). Może więc oznaczać "lepszy ponad innych w walce".

</doc>
<doc id="108804" url="https://pl.wikipedia.org/wiki?curid=108804" title="Wyszabor">
Wyszabor



</doc>
<doc id="108805" url="https://pl.wikipedia.org/wiki?curid=108805" title="Wyszemir">
Wyszemir

Wyszemir – staropolskie imię męskie, złożone z dwóch członów: "Wysze-" ("wyższy, ceniony ponad wszystko, stawiany ponad innymi") i "-mir" ("pokój"). Może więc oznaczać "ten, który ceni pokój ponad wszystko".
Wyszemir imieniny obchodzi 12 czerwca.

</doc>
<doc id="108807" url="https://pl.wikipedia.org/wiki?curid=108807" title="Wyszeniega">
Wyszeniega

Wyszeniega – staropolskie imię żeńskie, złożone z dwóch członów: "Wysze-" ("wyższa, ceniona ponad wszystko, stawiana ponad innymi") i "-niega" ("rozkosz"). 
Wyszeniega imieniny obchodzi 21 lutego i 4 kwietnia.

</doc>
<doc id="108809" url="https://pl.wikipedia.org/wiki?curid=108809" title="Downing Street">
Downing Street

Downing Street – zamknięta dla ruchu kołowego i dla turystów uliczka znajdująca się w centrum Londynu, w pobliżu parlamentu i Pałacu Buckingham, odchodząca od Whitehall. 
Od ponad 200 lat przy Downing Street swoje rezydencje mają najważniejsze osobistości życia politycznego Wielkiej Brytanii - premier i kanclerz skarbu. Ulica została zbudowana i nazwana dla uczczenia Sir George'a Downinga, który był wojskowym i dyplomatą w służbie Oliviera Cromwella i króla Karola II. Król w uznaniu zasług obdarował go działką gruntu, na której znajduje się ta ulica.
Downing Street numer 10.
Na Downing Street pod numerem 10 znajduje się kamieniczka z czasów georgiańskich, w której od XVIII wieku od czasów Walpole'a znajduje się oficjalna rezydencja brytyjskich premierów. Przed drzwiami wejściowymi tego budynku zawsze stoi policjant. Na parterze znajduje się sala, gdzie co czwartek odbywają się posiedzenia brytyjskiego gabinetu. 
Przy 10, Downing Street przyjmowani są oficjalni goście szefa brytyjskiego rządu, a rzecznik rządu brytyjskiego wydaje oficjalne komunikaty dla mediów. 
Downing Street numer 11.
W budynku przy Downing Street pod numerem 11 znajduje się siedziba brytyjskiego Kanclerza Skarbu ("Chancellor of the Exchequer").
Po przeciwległej stronie Downing Street znajduje się rozległy kompleks budynków ministerialnych, w których mieści się Ministerstwo Spraw Zagranicznych ("Foreign Office").

</doc>
<doc id="108810" url="https://pl.wikipedia.org/wiki?curid=108810" title="Wyszesław">
Wyszesław

Wyszesław - słowiańskie/staropolskie imię męskie, złożone z dwóch członów: "Wysze-" od psł. "*vyšьjь" "wyższy", neutrum "*vyše" (zobacz: Wyszehrad), stpl. wyszy → wyższy, wyszyć → wyższyć "stawiać ponad innymi" ("wyższy, ceniony ponad wszystko, stawiany ponad innymi") i "-sław" ("sława"). Może więc oznaczać "ceniący sławę ponad wszystko". Imię to bywało skracane do formy Wysław.
Wyszesław imieniny obchodzi 8 czerwca.
Żeńska forma: Wyszesława, Wysława (zobacz też: Wisława)
Podobne imiona: Wysz, Wyszebor, Wyszemir, żeń. Wyszeniega, Wyszetrop
Znane postacie:

</doc>
<doc id="108811" url="https://pl.wikipedia.org/wiki?curid=108811" title="Wyszesława">
Wyszesława

Wyszesława, Wysława – staropolskie imię żeńskie, złożone z dwóch członów: "Wy(sze)-" („wyższa, ceniona ponad wszystko, stawiana ponad innymi”) i "-sława" („sława”). Może więc oznaczać „ceniąca sławę ponad wszystko”.
Wyszesława imieniny obchodzi 11 lipca.
Znane osoby noszące imię Wyszesława:

</doc>
<doc id="108812" url="https://pl.wikipedia.org/wiki?curid=108812" title="Samospełniająca się przepowiednia">
Samospełniająca się przepowiednia

Samospełniająca się przepowiednia, samospełniające się proroctwo – zjawisko polegające na tym, że określone oczekiwania w stosunku do pewnych zachowań lub zdarzeń wpływają na te zachowania lub zdarzenia w sposób, który powoduje spełnienie oczekiwań.
Występuje ono wówczas, gdy informacja o mającym się zdarzyć incydencie pochodzi z wiarygodnego dla jednostek źródła i pod wpływem tej informacji jednostki postępują w taki sposób, że realizują w końcu treść przewidywań. Jest to efekt nieświadomy i pojawia się w sposób mimowolny.
Przykładem samospełniającej się przepowiedni może być plotka o tym, że dany bank w najbliższym czasie z powodu problemów finansowych upadnie. W wyniku rozchodzenia się tej informacji wśród klientów banku pojawić się może zjawisko owczego pędu, gdy klienci, wierząc w plotkę, zaczynają wypłacać złożone w nim oszczędności. Rezultatem takiego działania jest wyprowadzenie pieniędzy z banku i doprowadzenie go do upadku.

</doc>
<doc id="108813" url="https://pl.wikipedia.org/wiki?curid=108813" title="Zbiór typu F-sigma">
Zbiór typu F-sigma

Podzbiór przestrzeni topologicznej nazywamy zbiorem typu formula_1 (czytamy: „zbiór typu ef sigma”), gdy jest on sumą przeliczalnej rodziny zbiorów domkniętych.
Każdy zbiór domknięty jest typu formula_2 w przestrzeniach metryzowalnych każdy zbiór otwarty jest również tego typu – ogólnie w przestrzeniach doskonale normalnych każdy zbiór otwarty jest formula_3
Dopełnienie zbioru typu formula_1 nazywamy zbiorem typu G-delta formula_5
Suma przeliczalnej rodziny zbiorów typu formula_1 oraz przekrój skończonej rodziny takich zbiorów jest znów zbiorem typu formula_3
Nazwa „zbiór typu formula_1” wzięła się ze zwyczaju oznaczania zbiorów domkniętych literą formula_9 a indeksem formula_10 – operacji "przeliczalnej sumy". Zgodnie z taką konwencją przeliczalne przekroje zbiorów typu formula_1 są "zbiorami typu formula_12", ich przeliczalne sumy – "zbiorami typu formula_13" itd. Jeśli rozważaną przestrzenią jest formula_14 to otrzymuje się w ten sposób coraz szersze klasy zbiorów borelowskich w formula_15
Alternatywnym oznaczeniem na klasę zbiorów typu Fσ jest formula_16

</doc>
<doc id="108814" url="https://pl.wikipedia.org/wiki?curid=108814" title="Wyszetrop">
Wyszetrop

Wyszetrop – staropolskie imię męskie, złożone z dwóch członów: "Wysze-" ("wyższy, ceniony ponad wszystko, stawiany ponad innymi") i "-trop" ("nękać, męczyć, dręczyć"). 
Wyszetrop imieniny obchodzi 21 lutego.

</doc>
<doc id="108815" url="https://pl.wikipedia.org/wiki?curid=108815" title="Wyszomir">
Wyszomir

Wyszomir, Wyszymir – staropolskie imię męskie, złożone z dwóch członów: "Wysze-" ("wyższy, ceniony ponad wszystko, stawiany ponad innymi") i "-mir" ("pokój"). Może więc oznaczać "ten, który ceni pokój ponad wszystko".
Wyszomir, Wyszymir imieniny obchodzi 28 sierpnia.

</doc>
<doc id="108816" url="https://pl.wikipedia.org/wiki?curid=108816" title="Efekt uporczywości">
Efekt uporczywości

 Efekt uporczywości - w psychologii to zjawisko polegające na utrzymywaniu się ludzkich zapatrywań i przekonań dotyczących otaczającego świata społecznego i ich samych, nawet wtedy, gdy dane potwierdzające te przekonania zostały podważone. 

</doc>
<doc id="108817" url="https://pl.wikipedia.org/wiki?curid=108817" title="Wyszymir">
Wyszymir



</doc>
<doc id="108818" url="https://pl.wikipedia.org/wiki?curid=108818" title="Efekt pierwszeństwa">
Efekt pierwszeństwa

Efekt pierwszeństwa – informacja otrzymana wcześniej wywiera zazwyczaj większy wpływ na tworzenie się ogólnego wrażenia, niż informacja otrzymana później. Pierwsza informacja stanowi punkt odniesienia dla kolejnych informacji, jakie do nas docierają. Efekt pierwszeństwa tłumaczy m.in. fakt, że szybko wyrabiamy sobie zdanie o nowo poznanej osobie i późniejsze zachowanie tej osoby interpretujemy w sposób zgodny z naszym pierwszym wrażeniem. 
Potwierdzenie eksperymentalne.
Dominację pierwszego wrażenia zademonstrowali w prostym eksperymencie przeprowadzonym w 1968 roku badacze Jones, Rock, Sharver, Goethals i Ward. Uczestnicy badania obserwowali studenta, który na teście wielokrotnego wyboru rozwiązywał 30 problemów dotyczących związków analogii, na tym samym poziomie trudności. Student zawsze rozwiązywał poprawnie połowę z nich. Różnica polegała na tym, że raz zaczynał bardzo dobrze rozwiązywać pierwsze 15 zadań, po czym następowało stopniowe pogorszenie i rozwiązywał źle większość zadań końcowych. W drugim scenariuszu sytuacja była odwrotna, najpierw rozwiązywał pierwszą część źle, a następnie końcowe zadania bardzo dobrze. Po zakończonej obserwacji poproszono uczestników eksperymentu o ocenę inteligencji studenta i o przypomnienie sobie jak wiele problemów rozwiązał poprawnie. 
Badani zniekształcali dane tak, aby pasowały do ich pierwszego wrażenia. Ci, którzy widzieli jak student rozwiązuje pierwsze zadania poprawnie, uznawali go za bardzo inteligentnego i pamiętali, że rozwiązał poprawnie więcej zadań w teście. Ci zaś, którzy widzieli jak rozwiązuje pierwsze zadania źle uznali go za mało inteligentnego i zapamiętali, że na więcej pytań odpowiedział niepoprawnie. 
U uczestników eksperymentu wystąpił silny efekt pierwszeństwa - to co zobaczyli najpierw zdominowało ich odczucia, prowadząc do pomniejszenia wagi tego, co nastąpiło później.

</doc>
<doc id="108819" url="https://pl.wikipedia.org/wiki?curid=108819" title="Wysław">
Wysław

Wysław - staropolskie imię męskie, złożone z dwóch członów: "Wysze-" skróconego do "Wy-" ("wyższy, ceniony ponad wszystko, stawiany ponad innymi") i "-sław" ("sława"). Może więc oznaczać "ceniący sławę ponad wszystko". Stanowi inną formę imienia Wyszesław, ale mogło pochodzić też od imienia Wojsław.

</doc>
<doc id="108820" url="https://pl.wikipedia.org/wiki?curid=108820" title="Wysława">
Wysława



</doc>
<doc id="108821" url="https://pl.wikipedia.org/wiki?curid=108821" title="Twierdzenie Banacha o kontrakcji">
Twierdzenie Banacha o kontrakcji

Twierdzenie Banacha o kontrakcji (lub o punkcie stałym, nazywane też niekiedy Banacha zasadą kontrakcji) głosi, że dowolna kontrakcja przestrzeni metrycznej zupełnej w siebie ma dokładnie jeden punkt stały; co więcej, jest on granicą ciągu iteracji danej kontrakcji, zaczynającego się w dowolnym punkcie przestrzeni.
Sformułowanie.
Jeśli formula_1 jest przestrzenią metryczną zupełną, zaś formula_2 jest kontrakcją, to:
Szkic dowodu.
Jednoznaczność punktu stałego jest dość oczywista: niech bowiem formula_8 będzie stałą Lipschitza kontrakcji formula_9 a formula_10 formula_11 jej punktami stałymi. Mamy wówczas
co przy formula_13 mniejszym od jedności zachodzi tylko gdy formula_14 co z definicji metryki oznacza, że formula_15 a więc istnieje co najwyżej jeden punkt stały.
Aby wykazać pozostałą część tezy, wybierzmy dowolny punkt formula_16 i oszacujmy odległość formula_17 między wartością formula_18-tej i formula_19-tej iteracji kontrakcji formula_3 dla punktu formula_21 (korzystając przy tym formula_22-krotnie z nierówności trójkąta). Można wykazać, iż ciąg formula_6 jest ciągiem Cauchy’ego, a zatem ma granicę (bo formula_24 jest zupełna). Następnie łatwo już zauważyć, wykorzystując ciągłość funkcji formula_9 że jego granica jest punktem stałym przekształcenia formula_26
Zastosowania.
Twierdzenie Banacha, mimo swej prostoty, ma liczne i ważne zastosowania. Można np. przy jego pomocy wykazać twierdzenie o funkcji odwrotnej, istnienie atraktora układu przekształceń zwężających, czy zbieżności niektórych algorytmów numerycznych (zob. np. metoda Gaussa-Seidla); jest ono też wykorzystywane m.in. w teorii równań całkowych i różniczkowych. Żartobliwym jego zastosowaniem (i ilustracją) jest obserwacja, że "gdy położymy mapę Polski na ziemi gdzieś w Polsce, to dokładnie jeden punkt na mapie pokrywa się z odpowiadającym mu punktem na ziemi".
Uogólnienia.
Stosunkowo łatwo wykazać, że w twierdzeniu Banacha nie można opuścić ani założenia zupełności, ani osłabić warunku kontrakcji, zastępując go warunkiem
Mimo powyższych kontrprzykładów, istnieje szereg twierdzeń, które uogólniają twierdzenie Banacha. Często zastępuje się w nich warunek kontraktywności warunkiem typu
gdzie formula_34 jest funkcją odwzorowującą zbiór formula_35 w siebie, mającą pewne szczególne własności, takie jak ciągłość, monotoniczność i inne.
Twierdzenia odwrotne.
Twierdzenie Bessagi.
Jeśli formula_2 jest taką funkcją określoną na niepustym zbiorze formula_37 że każda jej iteracja ma dokładnie jeden punkt stały, to formula_24 można zmetryzować w sposób zupełny tak, by formula_3 było kontrakcją względem tej metryki (i to o dowolnej, z góry zadanej stałej kontrakcji z przedziału formula_30).
Twierdzenie Meyersa.
Niech formula_1 będzie zupełną przestrzenią metryczną, a formula_2 odwzorowaniem spełniającym następujące warunki:
Wówczas dla dowolnej stałej formula_8 istnieje równoważna z formula_54 metryka zupełna na formula_37 przy której formula_3 jest kontrakcją ze stałą formula_57

</doc>
<doc id="108822" url="https://pl.wikipedia.org/wiki?curid=108822" title="Twierdzenie Banacha o punkcie stałym">
Twierdzenie Banacha o punkcie stałym



</doc>
<doc id="108823" url="https://pl.wikipedia.org/wiki?curid=108823" title="Suliwuj">
Suliwuj

Suliwuj – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-wuj" ("wuj").
Suliwuj imieniny obchodzi 12 grudnia.

</doc>
<doc id="108824" url="https://pl.wikipedia.org/wiki?curid=108824" title="Sędziwuj">
Sędziwuj

Sędziwuj — staropolskie imię męskie, złożone z dwóch członów: "Sędzi-" ("sądzić") i "-wuj" ("wuj"). Do końca XV wieku imię to zanotowano u około 1500 osób, a więc należało ono do najpopularniejszych w Polsce obok Stanisława i Więcesława. Prawdopodobnie jego pomorskim wariantem jest imię Sędowin.
Podobne imiona staropolskie: Sędzimir, Sędzisław itp.
Zobacz też:

</doc>
<doc id="108825" url="https://pl.wikipedia.org/wiki?curid=108825" title="Radowuj">
Radowuj

Radowuj - staropolskie imię męskie, złożone z dwóch członów: "Rado-" ("radosny, zadowolony") i "-wuj" ("wuj"). Można to imię rozumieć jako "ten, który raduje wuja".

</doc>
<doc id="108826" url="https://pl.wikipedia.org/wiki?curid=108826" title="Przedwuj">
Przedwuj

Przedwuj – staropolskie imię męskie, złożone z dwóch członów: "Przed-" i "-wuj" ("wuj"). Imię to może oznaczać "stawiający wyżej wuja (rodzinę ze strony matki)".

</doc>
<doc id="108827" url="https://pl.wikipedia.org/wiki?curid=108827" title="Przybywuj">
Przybywuj

Przybywuj – staropolskie imię męskie, złożone z dwóch członów: "Przyby-" ("przybywać") i "-wuj" ("wuj").

</doc>
<doc id="108828" url="https://pl.wikipedia.org/wiki?curid=108828" title="Naczęwuj">
Naczęwuj

Naczęwuj - staropolskie imię męskie, złożone z dwóch członów: "Naczę-" ("zacząć") i "-wuj" ("wuj"). 

</doc>
<doc id="108829" url="https://pl.wikipedia.org/wiki?curid=108829" title="Nawuj">
Nawuj

Nawuj – staropolskie imię męskie, złożone z dwóch członów: "Na-" i "-wuj" ("wuj"). 

</doc>
<doc id="108831" url="https://pl.wikipedia.org/wiki?curid=108831" title="Małowuj">
Małowuj

Małowuj - staropolskie imię męskie, złożone z dwóch członów: "Mało-" i "-wuj" ("wuj"). 

</doc>
<doc id="108832" url="https://pl.wikipedia.org/wiki?curid=108832" title="Miłowuj">
Miłowuj

Miłowuj – staropolskie imię męskie, złożone z dwóch członów: "Miło-" ("miły") i "-wuj" ("wuj"). 
Miłowuj imieniny obchodzi 20 września.

</doc>
<doc id="108834" url="https://pl.wikipedia.org/wiki?curid=108834" title="Pucz Janajewa">
Pucz Janajewa



</doc>
<doc id="108835" url="https://pl.wikipedia.org/wiki?curid=108835" title="Krzysztof Cugowski">
Krzysztof Cugowski

Krzysztof Piotr Cugowski (ur. 30 maja 1950 w Lublinie) – polski piosenkarz, senator VI kadencji.
Współzałożyciel i wieloletni wokalista rockowego zespołu Budka Suflera. Nagrał z nim dwanaście albumów studyjnych, wśród "Nic nie boli, tak jak życie", którego sprzedaż przekroczyła milion egzemplarzy. Z zespołem koncertował m.in. w Carnegie Hall w Nowym Jorku. Nagrywał także albumy solowe, współpracował z Rayem Wilsonem, Garym Brookerem i Garou. Występował także wspólnie z synami Wojciechem i Piotrem w ramach rodzinnego zespołu Cugowscy.
Życiorys.
Młodość i wykształcenie.
W młodości trenował kulturystykę i boks. Uczył się w Państwowej Szkole Muzycznej w Lublinie. Ukończył naukę w lubelskim I Liceum Ogólnokształcącym im. Stanisława Staszica. Studiował prawo na Wydziale Prawa i Administracji Uniwersytetu Marii Curie-Skłodowskiej w Lublinie, jednakże studiów tych nie ukończył.
Działalność artystyczna.
W 1969 wraz ze znajomymi współtworzył zespół rockowy pod nazwą Prompter’s Box, wkrótce spolszczoną na Budkę Suflera. Grupa ta uległa rozwiązaniu pod koniec 1970, a sam muzyk podjął współpracę z zespołem Romualda Lipki – Stowarzyszenie Cnót Wszelakich. Grupa ta przyjęła później nazwę Budka Suflera. W 1975 piosenkarz znalazł się na drugim miejscu w notowaniu „wokaliści roku” czasopisma „Non Stop”. 1 stycznia 1978 opuścił Budkę Suflera, następnie pracował z wrocławskimi zespołami Spisek, Art Flash i Cross. Do Budki Suflera powrócił w 1984. W drugiej połowie lat 80. koncertował w Stanach Zjednoczonych. Budka Suflera wróciła do kraju w 1992 na nagranie płyty pt. "Cisza", która przyniosła formacji sukces artystyczny i komercyjny, prowadzący do podjęcia decyzji o powrocie na stałe na polski rynek muzyczny. Największy sukces w karierze zespołu osiągnął album pt. "Nic nie boli, tak jak życie", którego sprzedaż przekroczyła milion egzemplarzy. W listopadzie 1999 grupa wystąpiła w Carnegie Hall w Nowym Jorku.
W 2001 wydał solową płytę z coverami polskich i zagranicznych standardów rockowych. W tym samym roku z Lidią Stanisławską wykonał utwór „Już nie ma dzikich plaż”, który ukazał się na jej drugim albumie studyjnym pt. "Inna twarz". W 2005 wziął udział w nagraniu piosenki „Moja mała nostalgia” Grażyny Łobaszewskiej. W 2007 wystąpił jako gość w programie "Jak oni śpiewają", gdzie w duecie z Nataszą Urbańską zaśpiewał przebój „Jest taki samotny dom”. W 2014 wystąpił gościnnie w utworze „Zbyt wiele” producenta muzycznego Rozbójnika Alibaby oraz rapera VNM.
W styczniu 2014 Budka Suflera poinformowała, że z końcem tegoż roku zespół zakończy działalność. Pożegnalny koncert pt. „Memu miastu na do widzenia” odbył się 18 września 2014 w Lublinie. Muzycy zagrali ostatnie duże koncerty w Toruniu 6 grudnia 2014 i w Krakowie 14 grudnia 2014. Ostatnie (nieoficjalne) pożegnanie nastąpiło w ramach występu w Warszawie 31 grudnia 2014. W 2019 Budka Suflera reaktywowała działalność z Robertem Żarczyńskim jako wokalistą. Krzysztof Cugowski odciął się wówczas od zespołu, nie chcąc, by łączono go z tą działalnością. W wywiadzie dla „Super Expressu” wskazał, że grupa ma chroniony w urzędzie patentowym znak i nazwę, do czego doszło w trakcie jego występów w zespole. Początkowo nie wykluczał podjęcia kroków prawnych przeciwko członkom reaktywowanej grupy, którzy według niego bezprawnie użyli nazwy i loga Budki Suflera. Ostatecznie jednak z tych planów zrezygnował.
W 2014 wraz z Piotrem i Wojciechem Cugowskimi stworzył zespół Cugowscy; grupa nagrała dwa albumy: "Zaklęty krąg" i "Ostatni raz", który ukazał się również w formacie filmu DVD z nagraniem pożegnalnego koncertu rodzinnego zespołu z 14 maja 2018 w Lublinie. W 2015 zagrał wspólny koncert ze śpiewaczką operową Aleksandrą Kurzak. W 2017 zaczął koncertować z Zespołem Mistrzów, który utworzyli Jacek Królik (gitara), Robert Kubiszyn (gitara basowa), Tomasz Kałwak (instrumenty klawiszowe) oraz Cezary Konrad (perkusja). W 2020 nagrał z nimi dwupłytowy album zatytułowany "50/70 Moje najważniejsze" – na pierwszej płycie znalazły się utwory solowe i nagrane wcześniej z Budką Suflera, drugą płytę stanowił zapis koncertu, który odbył się w studiu Polskiego Radia Lublin w 2018.
W 2018 wyruszył w trasę koncertową z okazji pięćdziesięciolecia kariery scenicznej, a z Piotrem Cugowskim nagrał piosenkę „Pani ze snów”, która została stworzona na potrzeby serialu TVP1 "Drogi wolności". W 2019 wystąpił w Opolu z recitalem, śpiewając m.in. z Edytą Górniak i Ryszardem Rynkowskim. W 2022 był jurorem jednej z edycji programu "Twoja twarz brzmi znajomo" w Polsacie.
Działalność polityczna.
W 2005 był członkiem Honorowego Komitetu Poparcia Lecha Kaczyńskiego w wyborach prezydenckich. W tym samym roku w wyborach parlamentarnych uzyskał mandat senatora VI kadencji z ramienia Prawa i Sprawiedliwości w okręgu lubelskim. W przedterminowych wyborach parlamentarnych w 2007 nie ubiegał się o reelekcję. W wyborach parlamentarnych w 2015 kandydował do Senatu z własnego komitetu, zajmując 2. miejsce spośród 3 kandydatów (poparły go PSL oraz Prawica Rzeczypospolitej, a Platforma Obywatelska nie wystawiła przeciw niemu kontrkandydata).
Życie prywatne.
Dwukrotnie żonaty. Z małżeństwa z Małgorzatą ma dwóch synów: Piotra i Wojciecha, którzy również zostali muzykami. W połowie lat 90. rozwiódł się z żoną, po czym zawarł związek małżeński z Joanną, z którą ma syna Krzysztofa.

</doc>
<doc id="108836" url="https://pl.wikipedia.org/wiki?curid=108836" title="TUE">
TUE



</doc>
<doc id="108838" url="https://pl.wikipedia.org/wiki?curid=108838" title="Edmonton">
Edmonton

Edmonton – miasto położone w zachodniej Kanadzie, leżące na preriach kanadyjskich, nad rzeką Saskatchewan Północny. Edmonton stało się stolicą kanadyjskiej prowincji Alberta 1 września 1905 r.
Ludność miasta wynosi 730 372 (2006), a w aglomeracji 1 034 945 (2006) mieszkańców. Jest to drugie co do wielkości miasto Alberty po Calgary. Jest jednym z najnowocześniejszych miast zachodniej Kanady. Wraz z Calgary tworzy serce gospodarcze i finansowe bogatej prowincji Alberty. Łącznie miasta te skupiają przeszło 80% populacji całej prowincji, co daje obraz stopnia urbanizacji tych terenów. Ważny ośrodek naukowo-kulturalny (Uniwersytet Alberty, liczne festiwale).
Metropolia.
Aglomerację Edmonton zamieszkuje 1 040 000 osób. Największe miasta metropolii (poza Edmonton) to (liczba ludności według danych z 2006 r.):
Geografia.
Edmonton leży w zachodniej Kanadzie, w północnej części północnoamerykańskich Wielkich Równin. Region ten zwany jest Wyżyną Saskatchewan i ciągnie się od podnóża Gór Skalistych kilkaset kilometrów na wschód. Lekko falisty teren wyżyn pokrywają żyzne czarnoziemy, co zadecydowało o rozwoju tutejszego rolnictwa i ośrodków miejskich. Samo Edmonton leży nad rzeką Saskatchewan Północny. Początkowo zajmowało tereny w dolinie rzeki, po obu jej stronach, by następnie rozrosnąć się na otaczające ją równiny.
Klimat.
Klimat miasta pozostaje pod wpływem gór, które hamują napływ wilgotnych mas powietrza znad Oceanu Spokojnego. W rezultacie cechuje się on znacznym kontynentalizmem, ze średnią sumą opadów (około 600 mm) oraz dużą różnicą temperatur pomiędzy latem a zimą (odpowiednio 20 st. C i -15 st. C).
Historia.
Edmonton zostało założone w roku 1795 jako osada związana z handlem futrami – faktoria handlowa Kompanii Hudsońskiej. Szybszy rozwój osady nastąpił w 2. połowie XIX w., kiedy wokół miasta zaczęło osiedlać się więcej farmerów. Edmonton odegrało szczególnie ważną rolę w czasie gorączki złota w Klondike jako główny punkt zaopatrzeniowy dla poszukiwaczy ciągnących dalej na północ i zachód. W 1892 r. osada zyskała prawa miejskie, a w 1905 r. została oficjalną stolicą prowincji Alberta. W 1901 roku Edmonton liczyło zaledwie 2,5 tys. mieszkańców. Miasto rozrastało się po obu stronach rzeki, a o dynamice wzrostu może świadczyć fakt, że w 1912 r. liczba jego mieszkańców powiększyła się dwukrotnie. W 1913 r. obie części miasta połączył nowy most, co przyczyniło się do napływu osadników (liczba ludności przekroczyła wówczas 50 tys.). Miasto nadal pełniło głównie funkcję usługowe dla okolicznych farmerów oraz kolonistów w całej północno-zachodniej Kanadzie. Dzięki temu nazwano je „Wrotami Północy”.
Wkrótce po II wojnie światowej w pobliżu miasta odkryto złoża ropy naftowej, a samo Edmonton stało się najważniejszym ośrodkiem petrochemicznym Kanady. Szybko powstawały pola nieustannie pracujących kiwonów i dymiące rafinerie. Najszybszy rozwój przypadł na lata 70. XX w., kiedy w wyniku bliskowschodniego kryzysu nafotwego wysokie ceny ropy umożliwiły miejscowym firmom osiągnięcie znacznych zysków. 31 lipca 1987 r. miasto spustoszyło tornado, które zabiło 27 osób.
Dziś Edmonton to ważny węzeł komunikacyjny – kolejowy, drogowy i lotniczy.
Gospodarka.
Gospodarka Edmonton, podobnie jak całej prowincji Alberta, opiera się na dwóch gałęziach gospodarki. Pierwszą jest produkcja rolna, a przede wszystkim uprawa i przetwórstwo zbóż (gł. pszenicy) oraz produkcja mięsna. Drugim filarem miejscowej gospodarki jest rozwijający się od 1947 r. przemysł naftowy. Kilka istniejących w rejonie Edmonton rafinerii połączono rurociągami nie tylko z polami naftowymi Alberty, ale także z innymi ośrodkami wydobywczymi północnej Kanady i Alaski. Przetworzona ropa transportowana jest do dużych centrów przemysłowych na zachodzie i wschodzie kraju. Inne ważne gałęzie przemysłu to produkcja cementu, wyrobów metalowych i skórzanych oraz przemysł maszynowy.
Mimo kryzysu, jaki w ostatnich latach dotyka gospodarkę północnoamerykańską, miasto wciąż notuje wysokie wartości głównych wskaźników ekonomicznych. Wzrost PKB metropolii Edmonton wyniósł w 2003 r. 4,6%, a bezrobocie utrzymywało się na niskim poziomie ok. 5%.
Populacja i język.
Liczba mieszkańców Edmonton wynosi 730 372. Język angielski jest językiem ojczystym dla 71,4%, francuski dla 2,0% mieszkańców (2006).
Demografia.
Średnia gęstość zaludnienia to 1067 osoby/km kw. Mimo ciągłego wzrostu populacji Edmonton ma najmniejszą gęstość zaludnienia spośród wszystkich głównych miast Ameryki Północnej. Wynika to z relatywnie niskich cen gruntu.
Wzrost liczby ludności:
Najważniejsze narodowości:
Podział religijny:
Edmonton jest siedzibą arcybiskupstwa katolickiego (Bazylika Katedralna św. Józefa), Ukraińskiego Kościoła Katolickiego w Albercie, Ukraińskiej Cerkwi Prawosławnej w Kanadzie dla całej zachodniej Kanady oraz biskupstwa anglikańskiego. W Edmonton znajduje się pierwszy meczet w Ameryce Północnej – świątynia Al-Rashid, a także świątynie maronitów i mormonów.
Architektura.
Edmonton zajmuje stosunkowo dużą powierzchnię, zważywszy na liczbę mieszkańców. Dzielnica drapaczy chmur zajmuje mniejszą powierzchnię niż w większości północnoamerykańskich metropolii. Wciąż miasto rozrasta się bardziej na boki niż ku górze. Najwyższe wieżowce to: Commerce, ATB Place były Telus Plaza wieżowiec Bell Tower i CN Tower. Architektura jest bardzo nowoczesna. W miejskim krajobrazie ważnym elementem są rozległe, starannie zaprojektowane parki i inne tereny zieleni miejskiej.
Kultura.
W 2007 r. Edmonton było Kanadyjską Stolicą Kultury. Miasto znane jest z licznych festiwali, organizowanych niemal przez całe lato. Wiele imprez odbywa się w kilku dużych parkach miejskich. Najbardziej znanym jest Northlands Park, goszczący m.in. uczestników dorocznych targów farmerskich, rodeo i dni Klondike, kiedy to miasto jeszcze raz ogarnia XIX-wieczna gorączka złota.
Edmonton ma też liczne obiekty teatralne, w tym wielki kompleks Citadel Theatre z pięcioma oddzielnymi scenami. Najbardziej znaną salą koncertową jest natomiast siedziba miejscowej orkiestry symfonicznej.
Edukacja.
Edmonton ma duże zaplecze naukowe i akademickie. W mieście znajdują się:
Polonia.
Polonia w Edmonton szacowana jest na około 38 000 osób.
Jest ona skupiona wokół ośrodków:

</doc>
<doc id="108839" url="https://pl.wikipedia.org/wiki?curid=108839" title="Winnipeg">
Winnipeg

Winnipeg – miasto w Kanadzie, stolica kanadyjskiej prowincji Manitoba. W 2004 r. liczyło 672 tys. mieszkańców.
Leży u zbiegu rzek Assiniboine i Red River, około 100 km na północ od granicy ze Stanami Zjednoczonymi i około 55 km na południe od jeziora Winnipeg.
Historia.
Francuscy handlarze futrami dotarli do okolic obecnego miasta już w 1738 i założyli faktorię Fort Rouge. Jednak właściwy zalążek miasta to placówka handlowa, którą założył Henry McKenney w 1862. Miasto otrzymało prawa miejskie w 1873. W momencie pierwszego spotkania rady miejskiej w 1874 miasto miało 3700 mieszkańców, mieszkających w drewnianych chatach.
Ogromny rozrost miasta rozpoczął się po ukończeniu Kolei Transkanadyjskiej w 1885.
Napływ wielkiej liczby imigrantów, wysokie ceny zbytu zboża, łatwo dostępny kapitał i ulepszone techniki rolnicze przyczyniły się do tego szybkiego wzrostu. Miasto stało się handlową, administracyjną i finansową stolicą kanadyjskiego Zachodu. W 1911 miasto było czwartym co do wielkości ośrodkiem przemysłowym Kanady.
Ten pomyślny okres zakończył się około 1914, kiedy miasto wpadło w recesję. Duża inflacja i bezrobocie doprowadziło do wybuchu wielkiego strajku generalnego między 15 maja i 25 czerwca 1919. Był to najważniejszy strajk robotników w historii Kanady. Po wielkim krachu w 1929 sytuacja gospodarcza miasta pogorszyła się jeszcze bardziej. Dopiero w okresie II wojny światowej miasto zaczęło wychodzić z chronicznych kłopotów gospodarczych. W latach powojennych miasto wróciło na ścieżkę wolniejszego już wzrostu, ale powoli utraciło swój status jako stolica gospodarcza regionu na rzecz innych ośrodków miejskich na zachodzie Kanady.
Demografia.
Spośród 696 265 mieszkańców, których udało się objąć badaniem, dla 67,8% mieszkańców (471 825) językiem ojczystym jest angielski, dla 3,2% (22 390) francuski, dla 25,8% (179 355) jest nim inny pojedynczy język (w tym najczęstszy, 6,4%, tagalog (filipiński). Polski – 0,7%). Dla 0,4% (2 780) jednocześnie angielski i francuski, a dla 2,7% (18 955) angielski i/lub francuski oraz inny język (2016).
Gospodarka.
W mieście rozwinął się przemysł maszynowy, spożywczy, metalowy, środków transportu, odzieżowy, materiałów budowlanych, chemiczny oraz poligraficzny.
Edukacja.
W Winnipeg działa pięć szkół wyższych:

</doc>
<doc id="108840" url="https://pl.wikipedia.org/wiki?curid=108840" title="Winnipeg (Kanada)">
Winnipeg (Kanada)



</doc>
<doc id="108842" url="https://pl.wikipedia.org/wiki?curid=108842" title="Tasiemka">
Tasiemka



</doc>
<doc id="108849" url="https://pl.wikipedia.org/wiki?curid=108849" title="József Mindszenty">
József Mindszenty

József Mindszenty, właśc. József Pehm (ur. 29 marca 1892 w , zm. 6 maja 1975 w Wiedniu) – węgierski duchowny rzymskokatolicki, kardynał, prymas Węgier w latach 1945–1974, Sługa Boży Kościoła katolickiego.
Młodość.
Pehm urodził się w dunajskoszwabskiej rodzinie właścicieli ośmiohektarowej winnicy. Jego rodzicami byli József Pehm i Borbála Kovács. Miał sześcioro rodzeństwa, spośród którego dwóch bliźniaków zmarło bardzo wcześnie, a jedna z sióstr w wieku ośmiu lat; był najstarszy z rodzeństwa. Pięć klas szkoły gminnej ukończył w Mindszent.
Dzięki pomocy rodziców i wrodzonym zdolnościom ukończył szkołę gminną w Mindszent, jednak, jak pisał we wspomnieniach, nauczył się nieporównanie mniej niż jego rówieśnicy z miasta. Po pierwszej komunii został ministrantem i dzięki pomocy proboszcza został przyjęty do gimnazjum norbertanów w Szombathely. W ciągu pierwszych 2–3 lat gimnazjum nadrobił zaległości i w ostatnich klasach był znakomitym uczniem – maturę zdał jako prymus. Dużo czytał, interesował się historią i literaturą piękną.
W gimnazjum József Pehm poczuł powołanie do stanu kapłańskiego i zaczął się zagłębiać w tajniki wiary. Został prefektem kongregacji młodzieżowej.
Kapłaństwo.
Bezpośrednio po maturze Pehm związał się z Kościołem, wstępując do seminarium duchownego w Szombathely. Wiedza teologiczna zjednała mu sympatię i szacunek nauczycieli. Zwrócił na niego uwagę m.in. biskup sufragan z Szombathely János Mikes, który chciał wysłać kleryka na studia teologiczne do wiedeńskiego Pazmaneum – miejsca kształcenia najwybitniejszych węgierskich teologów. Pehm odmówił, uważając, że jego znajomość teologii jest jeszcze zbyt słaba. Biskup przez kilka lat nie mógł mu wybaczyć tej decyzji.
12 czerwca 1915 József Pehm otrzymał święcenia kapłańskie od biskupa Mikesa. Posługę duchowną zaczął jako wikary przy proboszczu Béli Geiszlingerze w parafii Felsőpáty. Zdobył w tym czasie rozgłos jako autor książki „Édesanya” („Mateczka”), wydanej dwukrotnie w 1916 i cieszącej się popularnością.
1 lutego 1917 ks. József Pehm został nauczycielem w gimnazjum w pobliskim Zalaegerszeg, gdzie później przez długie lata był proboszczem. Tam za namową rodziców, biskupa i znajomych objął redakcję komitatowej (wojewódzkiej) gazety „Vármegyei Újság” i został rajcą miejskim. Później ks. Pehm założył własną gazetę „Zalamegyei Újság”.
Podczas rewolucji na Węgrzech w 1919 stracił dziadka, a sam dostał się do komunistycznej niewoli. Za namową eskortującego go sierżanta uciekł, ale po drodze w Zalalövő znów został uwięziony przez czerwonych żandarmów. 15 maja 1919 wypuszczono go, ale wbrew zakazom komunistycznych władz odprawił mszę i znów go aresztowano. Wolność odzyskał dopiero na początku sierpnia 1919, po upadku rebelii.
W wieku 27 lat ks. József Pehm został proboszczem parafii pw. św. Marii Magdaleny w komitackim mieście Zalaegerszeg, liczącym wówczas 16 tys. mieszkańców. Parafia obejmowała barokową farę z połowy XVIII wieku i mały kościółek w dzielnicy willowej Kertváros (dziś jest tam tablica pamiątkowa ku czci kardynała). Parafia obejmowała również szereg podmiejskich osiedli i wsi: Zalabesnyő, Szenterzsébethegy, Ebergény, Ságod oraz Vorhota. Prócz tego proboszcz Pehm zastępował chorych proboszczów w jednoosobowych parafiach w Kadarkút, Zalaszentgrót, Zalabér, w rodzinnej wsi Zalamindszent, w miejscowości pielgrzymkowej Búcsúszentlászló, w Kisbucsa, Zalaszentmihály, Pacsa i innych.
W 1924 ks. Pehm został mianowany przez biskupa opatem tytularnym klasztoru Pornó, a w 1937 został prałatem papieskim.
Biskup, arcybiskup, kardynał, prymas Węgier.
4 marca 1944 ks. prałat József Pehm został mianowany przez papieża Piusa XII biskupem Veszprém i otrzymał sakrę biskupią. Wtedy przyjął nazwisko Mindszenty („pochodzący z Mindszent”). W tym czasie dużo podróżował i często zmieniał miejsce pobytu. Jak pisał: „sytuacja była tak pogmatwana, że urząd komitacki w Zalaegerszeg musiał mi wystawić paszport”. Do Veszprém przyjechał 29 marca 1944, w dniu swoich 52. urodzin, dziesięć dni po zajęciu Węgier przez III Rzeszę, niemal po kryjomu. Był wówczas poszukiwany przez gestapo z powodu pomocy, której udzielał polskim uchodźcom. Z początku go nie odnaleziono, bo poszukiwano Józsefa Pehma, nie Józsefa Mindszentyego. Jednakże już kilka dni później biskup Mindszenty wraz ze swym sekretarzem ks. László Lékaim został uwięziony przez gestapo w jednym z najsurowszych zakładów karnych na Węgrzech – w więzieniu w Sopronkőhida, skąd został uwolniony dopiero w lipcu 1944 po interwencji regenta Miklósa Horthyego. Biskup i jego sekretarz zostali powtórnie uwięzieni w Sopronkőhida 27 listopada 1944, po przewrocie Szálasiego. Wraz z nim więziono trzech byłych premierów (księcia Maurycego Esterházyego, Miklósa Kállayego i Gézę Lakatosa) oraz wielu parlamentarzystów, sędziów, oficerów, artystów, księży i uczonych.
Po śmierci prymasa Justyniana Serédiego papież Pius XII, 15 września 1945 r., mianował biskupa Mindszentyego arcybiskupem Ostrzyhomia i prymasem Węgier, a 18 lutego 1946 roku abp Mindszenty otrzymał jako jeden z trzydziestu dwóch hierarchów kapelusz kardynalski z tytułem prezbitera Santo Stefano al Monte Celio.
Po przejęciu władzy przez komunistów pod kierownictwem Rákosiego w 1947 i rozpętaniu policyjnego terroru, po pięciogodzinnej rewizji w pałacu prymasowskim, 26 grudnia 1948 prymas Mindszenty został aresztowany przez ÁVH. Na wieść o tym papież Pius XII, 2 stycznia 1949 r., wydał List "Acerrimo Moerore", w którym potępił akt aresztowania prymasa, a biskupów węgierskich prosił o zachowanie wiary i jedności wobec komunistycznych prześladowań. Torturowany Mindszenty stanął 3 lutego 1949 r. przed sądem i po trwającym zaledwie pięć dni procesie pokazowym został skazany za zdradę stanu na dożywotnie więzienie. Zarzucono mu, że sprzeciwiał się wprowadzeniu na Węgrzech republiki i polityce państwa komunistycznego, m.in. nacjonalizacji szkół katolickich, następnie - wspieranie rządów faszystowskich oraz współudział w eksterminacji węgierskich Żydów. 12 lutego 1949 r. Pius XII ekskomunikował wszystkich odpowiedzialnych za uwięzienie i proces prymasa. 20 lutego 1949 r. na wezwanie Piusa XII na placu Świętego Piotra w Rzymie zebrały się dziesiątki tysięcy wiernych w geście poparcia dla uwięzionego prymasa. Po aresztowaniu kardynała archidiecezją przejściowo zarządzał bp dr János Drahos, po którego śmierci 15 czerwca 1950 kapituła ostrzyhomska wybrała zarządcą archidiecezji biskupa Zoltána Meszlényiego.
Prymas Mindszenty został uwolniony podczas rewolucji węgierskiej 30 października 1956 r., a 1 listopada wygłosił przemówienie radiowe, w którym udzielił swojego poparcia powstańcom. Po interwencji radzieckiej, 4 listopada 1956, stłumieniu oporu i zajęciu Węgier przez Armię Radziecką prymas wraz ze swym sekretarzem ks. Egonem Turchánym schronił się w Poselstwie Stanów Zjednoczonych w Budapeszcie, gdzie przebywał przez następne 15 lat po udzieleniu mu azylu przez prezydenta Dwighta Eisenhowera. Amerykanie oddali do dyspozycji Mindszentyego dwa pokoje i mógł on się poruszać jedynie po wyznaczonym terenie. Nie mógł spotykać się z żadną osobą ani rozmawiać z Węgrami zatrudnionymi w ambasadzie. Nawet kontakt ze Stolicą Apostolską mógł się odbywać jedynie za amerykańskim pośrednictwem. Rząd węgierski nie ukrywał, że nadal traktuje prymasa jako wroga, czego wyrazem była straż przy ambasadzie, najpierw wojskowa, a później milicyjna. Mindszenty mógł tylko cztery razy do roku spotykać się ze swoją matką i siostrą. Później odwiedzali go też i inni członkowie rodziny, ale zawsze w tych spotkaniach asystowali pracownicy ambasady. Bez świadków mógł rozmawiać jedynie ze swoim spowiednikiem.
Rząd Jánosa Kádára po 1956 przywrócił system kontroli nad Kościołem. Nominacje kościelne znów miały być zatwierdzane przez urzędy państwowe. Przywrócono stanowiska duchownym skompromitowanym współpracą z reżimem, choć wielu z nich miało nałożone kary kościelne. Reaktywowano organizację księży patriotów, która przyjęła nazwę . Sytuacja nie uległa zmianie nawet wtedy, gdy Pius XII ekskomunikował dwóch jej liderów: i , którzy odmówili złożenia mandatów parlamentarnych i nie chcieli przerwać działalności politycznej. Wiosną 1958 premier Węgier Gyula Kállai publicznie wsparł działania duchownych zaangażowanych w ruch Opus Pacis, wyraził też przekonanie, że biskupi zapewnią jego członkom dostęp do odpowiedzialnych stanowisk kościelnych. Z grona „księży pokoju” wywodzili się wszyscy duchowni, którzy w późniejszym czasie przejęli kierownictwo węgierskich diecezji.
Pomimo tych dramatycznych okoliczności, za pontyfikatu Pawła VI dyplomacja watykańska podjęła rozmowy z władzami węgierskimi, które miały na celu osiągnięcie porozumienia. 15 września 1964 zawarta została ugoda, której sygnatariuszami byli minister József Prantner, dyrektor Urzędu ds. Wyznań, oraz abp Agostino Casaroli. Tekst tego dokumentu nie został nigdy opublikowany. Kard. Mindszenty ocenił to porozumienie bardzo krytycznie. Uważał, że dyplomaci watykańscy wykazali się naiwnością i zostali oszukani przez komunistów.
W 1967 USA przywróciły stosunki dyplomatyczne z Węgierską Republiką Ludową, do Budapesztu przyjechał ambasador Martin J. Hillenbrand. Na wiadomość o tym prymas zapowiedział, że natychmiast opuści ambasadę. Pod wpływem perswazji m.in. Franza Königa zdecydował się pozostać na miejscu. Oceniał jednak, że wszystko zmierza w niewłaściwym kierunku, że jego racje są ignorowane, a on sam czuł się coraz bardziej kłopotliwym gościem. Rozwiązanie tej sytuacji stało się możliwe dopiero po ociepleniu stosunków między Stolicą Apostolską a Związkiem Radzieckim. Prymas Mindszenty twardo odmawiał jakichkolwiek, choćby pozornych ustępstw na rzecz komunistów. Ostatecznie jednak papież Paweł VI interweniował u władz węgierskich, które 27 września 1971 zgodziły się na przejazd prymasa przez Węgry do Rzymu. Towarzyszył mu nuncjusz apostolski w Wiedniu abp Opilio Rossi. Na podwiedeńskim lotnisku Schwechat czekał na nich abp Casaroli. Dopiero później okazało się, że w trakcie poufnych negocjacji dyplomaci watykańscy obiecali rządowi węgierskiemu, że Mindszenty nie będzie się wypowiadał publicznie i nie opublikuje swoich pamiętników. Prymas nic o tym nie wiedział. 23 października 1971 prymas przeniósł się do Wiednia, aby być bliżej ojczyzny. Przed wyjazdem jeszcze koncelebrował mszę z papieżem.
W lutym 1974, Paweł VI, pomimo wcześniejszych zapewnień, pozbawił kardynała urzędu arcybiskupa Ostrzyhomia i tytułu prymasa Węgier. Sam zaś Paweł VI zwykł go nazywać „ofiarą historii”, a nie „ofiarą komunizmu”.
Pozbawiony godności prymasa Węgier, ostatnie lata życia Mindszenty spędził na emigracji w Wiedniu, w , często wyjeżdżając do znanego miejsca pielgrzymek w Mariazell. Tam też został pochowany po śmierci 6 maja 1975 w Wiedniu.
Kardynał József Mindszenty został zrehabilitowany przez rząd węgierski w 1989. W maju 1991 jego szczątki sprowadzono z Mariazell i uroczyście umieszczono w Krypcie Prymasowskiej archikatedry w Ostrzyhomiu.

</doc>
<doc id="108851" url="https://pl.wikipedia.org/wiki?curid=108851" title="Meduza (córka Forkosa)">
Meduza (córka Forkosa)

Meduza (gr. "Médousa", łac. "Medusa") – w mitologii greckiej najmłodsza z trzech Gorgon. Jej postrzeganie zmieniało się z upływem czasu. Niegdyś potwór i stare, przedolimpijskie bóstwo, później ofiara przemiany na skutek wyzwania rzuconego bogini. Córka Forkosa.
Imię.
Zbiorcze miano trzech sióstr "Gorgoes" (później "Gorgones") pochodzi od pierwiastka dźwiękonaśladowczego, obecnego również w wyrazie "gorgos", co po grecku oznacza dziki, straszny, kojarzy się z polskim słowem groza. Zygmunt Kubiak dostrzega tutaj echo strachu, jakim napawały w przeszłości ludzi sytuacje, gdy coś uderzało w ich siedziby.
Znaczenie imienia "Meduza" to Władnąca. Być może wcześniej nosiła imię "Eurymedusa", a więc Szeroko Władnąca, co z czasem uległo skróceniu.
Pochodzenie.
Meduza była najmłodszą z trzech Gorgon, córek Forkosa i Keto, starsze to Steno i Euriale. W odróżnieniu od jej nieśmiertelnych sióstr, Meduzę można było zabić.
Piękna kobieta.
Meduza była początkowo kobietą wyjątkowej urody, szczyciła się zwłaszcza bujnymi włosami, którymi rywalizowała z Ateną. W innej wersji mitu jej wdzięk zwrócił uwagę Posejdona. Do zbliżenia doszło w świątyni Ateny (choć "Teogonia" mówi o „miękkiej łące wśród kwiatów wiosennych”), co było świętokradztwem. Za karę bogini przemieniła dziewczynę w odrażające stworzenie.
Potwór.
Wygląd Meduzy, opisany dokładnie przez Apollodorosa (2, 4, 2), napawał strachem. Była najbardziej przerażającą z Gorgon, które Michał Pietrzykowski uważał za jedne z najstraszniejszych potworów mitologii greckiej. Jej głowę, podobnie jak sióstr, zamiast włosów okalały wijące się węże i wężowe łuski, nieruchome oczy błyszczały. Twarz Meduzy szpeciły grymasy. W ustach Gorgon tkwiły dzicze kły, szyje były pokryte smoczymi łuskami. Ręce miały ze spiżu lub z brązu, skrzydła złote, pozwalające latać. W odróżnieniu od sióstr, spojrzenie Meduzy zamieniało wszystko, co żyło, w kamień, lub, wedle innej wersji mitu, powodował to sam jej widok. Samo zobaczenie jednego tylko loku jej „włosów” sprawiało, iż napierające armie uciekały. Niekiedy też podawano, że wszystkie trzy Gorgony miały tę właściwość. Wstręt i grozę budziły nie tylko wśród zwykłych ludzi, ale nawet u nieśmiertelnych bogów, bez pomocy których nikt nie mógłby ich pokonać. Jedynym, który się nie lękał, był Posejdon, ojciec jej dzieci.
Gorgony zamieszkały na zachodnim skraju świata. Było to miejsce sąsiadujące z ogrodem Hesperyd, królestwem umarłych, ziemią Geriona i leżało jeszcze bardziej na zachód od siedziby Graj, u brzegów nocy, za rzeką Okeanos okrążającą cały świat, gdzie planety i gwiazdy zanurzały się, by się odrodzić. Wedle późniejszych poglądów żyły w Libii. Zadomowiły się w jaskini, wokół niej znajdowały się szczątki śmiałków, którzy tu stracili życie.
Wyprawa Perseusza i śmierć Meduzy.
Na wyprawę przeciwko Meduzie wyruszył heros Perseusz, jeden z najsłynniejszych bohaterów mitologii greckiej. Bywał on gościem króla Polidektesa, władcy Serifos, który chciał posiąść matkę Perseusza – Danae. Młodzieniec stał temu na przeszkodzie, więc król mamił go opowieściami o bohaterskich czynach. Pewnego dnia zaprosił go na ucztę, gdzie wyjawił plany ożenku z Hippodameją z Elidy. Słysząc to, goście obiecali mu bogate dary, tylko Perseusz nie mógł podarować władcy nic kosztownego. Zmuszony, zaoferował królowi, że przywiezie mu głowę Meduzy. Monarcha chętnie na to przystał, oczekując śmierci śmiałka. Istnieje wersja mitu, wedle której Perseusz wyruszył przeciwko Meduzie dla Ateny, z którą Gorgona współzawodniczyła. Wersję taką poświadcza Apollodoros.
Pomocy nieszczęśnikowi udzieliła Atena, dzięki temu dotarł do trzech sióstr i strażniczek Gorgon – Graj, które dzięki wykradzeniu ich wspólnego oka i kła, zmusił do wyjawienia siedziby Gorgon. Heros uzbrojony został w czyniący niewidzialnym hełm Hadesa, wykonany przez cyklopów z psiej skóry oraz skrzydlate sandały, w końcu otrzymał też od Hermesa sierp z adamantu bądź też zakrzywiony nóż, by Meduzę pozbawić głowy.
Perseusz dotarł do Gorgon i ujrzał je śpiące na brzegu oceanu. Do sióstr stanął tyłem, by nie zamienić się w kamień. Spoglądał jedynie w swą tarczę z miedzi, wypolerowaną tak, że widział w niej oblicze potwora. Wedle innej wersji tarczę tę trzymała przed nim sama Atena. Dzięki skrzydlatym sandałom wzbił się w górę, uciął Meduzie głowę i schował do torby, czy też raczej sakwy "kibisis", po czym odleciał. Z szyi Meduzy wydostali się synowie Posejdona, najpierw wyskoczył Pegaz, potem olbrzym Chryzaor trzymający w ręku złoty miecz. Wtedy też obudziły się pozostałe Gorgony, Steno i Euriale, i poczęły ścigać zabójcę, a że dzięki hełmowi Hadesa – „czapce-niewidce” – był on niewidzialny, nie mogły go ujrzeć ani zabić dla pomszczenia siostry.
Śmiertelna głowa.
Perseusz zdążył zaczerpnąć krwi wypływającej z ran zamordowanej. Krew Meduzy była magiczna: płynąca z żył lewej strony ciała była śmiertelną trucizną, z prawej strony miała moc przywracania życia. Ożywiającą siłę krwi Meduzy wykorzystywał później Asklepios wskrzeszając zmarłych.
Syn Zeusa udał się w drogę powrotną. Spotkał na niej Atlasa, tytana dźwigającego sklepienie nieba. Wyczerpany ucieczką przed Gorgonami poprosił o złote jabłko z ogrodu Hesperyd, jednak tytan odmówił. Perseusz, korzystając z głowy Meduzy, zamienił go w kamień, w innej wersji mitu w górę, od której pochodzi nazwa łańcucha górskiego w północnej Afryce. Głowy Gorgony użył ponownie podczas sporu z Fineusem, chcącym poślubić swą bratanicę Andromedę, którą wcześniej Perseusz wybawił od śmierci, pokonując morskiego potwora. Zwolennicy Perseusza wdali się w bójkę z poplecznikami Fineusa, wobec czego heros wyjął z torby głowę Meduzy przeistaczając Fineusa i jego zwolenników w kamienie. Swoim polecił przedtem odwrócić wzrok. Istnieje też inna wersja, w której Fineus został oślepiony, ale zachował życie.
Perseusz wykorzystał głowę Meduzy do zemsty na Polidektesie, który za czasu jego nieobecności prześladował jego matkę, nie chcącej go za męża. Syn Zeusa wkroczył do zamku monarchy i wyciągnął z torby straszną głowę. Polidektes i jego dworzanie zamienili się w kamień. Odtąd przypominali marmurowe posągi. Perseusz, wedle jednej z wersji, po wypełnieniu swej misji oddał Atenie głowę Gorgony, według innej ją zatrzymał i dopiero przed śmiercią oddał bogini. Ona zaś głowę Meduzy umieściła na swej tarczy, by przerażać wrogów i zmuszać ich do ucieczki, a nawet zamieniać w kamień.
Na pamiątkę swego wyczynu Perseusz nadał córce imię Gorgofone (Gorgonobójcza).
Po śmierci.
Gdy Herakles, potomek Perseusza, wstąpił do królestwa umarłych, ukazał się Cień Meduzy, odstraszając wiele innych mar. Heros dobył miecz, ale towarzyszący mu Hermes wyjaśnił, że walka z duchem za pomocą miecza nie ma sensu.
Potomkowie.
Potomków Meduzy prezentuje następujące drzewo genealogiczne:
Interpretacje.
Inaczej Meduzę widzi Diodor z Sycylii, który prezentuje euhemerystyczną interpretację mitu o Meduzie. Gorgony uważa za szczep wojowniczych kobiet, podobnych do Amazonek, mieszkających w okolicy Atlantydy. Jej mieszkańcy wespół z Amazonkami uderzyć mieli na Gorgony i zwyciężyć je, ale nie wytępić. Kolejny atak poprowadził Perseusz, a Herakles doprowadził do ich wymarcia.
W sztuce.
Walka Perseusza z Meduzą należy do scen często przedstawianych w sztuce. Sam moment ucinania głowy przedstawia jedna z metop selinunckich.
Często przedstawiano też samą głowę Meduzy, na przykład na piersiach Ateny. Motyw taki nosi nazwę gorgonejonu. Być może wykorzystywano go jako symbol apotropaiczny, a więc chroniący przez złymi mocami. Gorgonejon zmieniał się z upływem czasu. Początkowo przedstawiał twarz okropną, wykrzywioną, z językiem wysuniętym z ust. Późniejsze przedstawienia ukazują już twarz piękną, choć smutną, otoczoną wijącymi się wężami. Prezentuje ją choćby Meduza Rondanini.
Z kolei na "Tympanonie z Kerkyry", pochodzącym ze , Meduza przedstawiona jest pośród swoich dzieci.

</doc>
<doc id="108852" url="https://pl.wikipedia.org/wiki?curid=108852" title="Maracaibo (jezioro)">
Maracaibo (jezioro)

Maracaibo (hiszp. "Lago de Maracaibo") – akwen w północno-zachodniej Wenezueli.
Ma 14 343 km², powierzchni, położone jest na poziomie morza, jego średnia głębokość wynosi 60 m, natomiast maksymalna to 250 m.
Jezioro Maracaibo stanowi drogę wodną dla statków obsługujących porty w Maracaibo i Cabimas, a które przewożą głównie ropę naftową i produkty jej przetwórstwa. W 1964 doszło tu do katastrofy supertankowca "Esso Maracaibo", który uderzył w most łączący Maracaibo z resztą Wenezueli. Nie doszło wówczas do wycieku ropy.

</doc>
<doc id="108853" url="https://pl.wikipedia.org/wiki?curid=108853" title="Franciszek Niepokólczycki">
Franciszek Niepokólczycki

Franciszek Niepokólczycki, ps. „Teodor”, „Szubert”, „Franek”, „Żejmian”, „Halny” (ur. 27 października 1900 w Żytomierzu, zm. 11 czerwca 1974 w Warszawie) – pułkownik saperów Wojska Polskiego. W czasie II wojny światowej dowódca Związku Odwetu, oficer Związku Walki Zbrojnej i Kedywu Armii Krajowej. Uczestnik powojennego podziemia antykomunistycznego, prezes Zrzeszenia Wolność i Niezawisłość w latach 1945–1946, więzień polityczny okresu stalinowskiego. Kawaler Orderu Orła Białego.
Życiorys.
Syn Antoniego, z zawodu stolarza i Pauliny z domu Sielskiej. Od 1911 uczył się w progimnazjum rosyjskim w rodzinnym mieście, a od 1918 w Gimnazjum Polskiej Macierzy Szkolnej im. Tadeusza Czackiego. Egzamin dojrzałości otrzymał jako ekstern w 1919 III Gimnazjum w Żytomierzu.
Lata dwudziestolecia międzywojennego.
Od listopada 1918 był członkiem Polskiej Organizacji Wojskowej. Służył w Sekcji Technicznej Okręgu Żytomierz, po ukończeniu szkoły oficerskiej Komendy Naczelnej III POW (kwiecień – lipiec 1919) został komendantem Sekcji Technicznej. Od sierpnia 1919 komendant placówki wywiadowczej, a od listopada tego samego roku komendant Okręgu Żytomierz POW. Od stycznia 1920 referent wywiadu Okręgu „D” POW, a od maja oficer wywiadowczy POW w Sztabie Armii na Ukrainie, od czerwca zastępca dowódcy oddziału partyzanckiego przy Dowództwie Frontu Ukraińskiego.
Od lipca 1920 referent Wydziału Wojskowego KN III POW. Od listopada 1920 szef Komisji Likwidacyjnej KN III POW. Od lutego 1922 rozpoczął służbę w Wojsku Polskim, po ukończeniu kursu chorążych i podchorążych w Centralnej Szkole Podoficerów Piechoty Nr 2 w Grudziądzu (w lipcu 1922) został na miesiąc przydzielony do Oddziału II Sztabu Generalnego WP. Od sierpnia 1922 dowodził plutonem w Oddziale Sztabowym Ministerstwa Spraw Wojskowych. W lutym 1923 objął dowództwo nad plutonem 5 pułku piechoty Legionów. W marcu 1923 został przeniesiony z korpusu oficerów piechoty do korpusu oficerów inżynierii i saperów oraz przydzielony do 10 pułku saperów, gdzie był kolejno dowódcą plutonu, od stycznia 1926 referentem mobilizacyjnym pułku, a od grudnia 1927 ponownie dowódcą plutonu. W czasie służby w tej jednostce został przemianowany na oficera zawodowego (listopad 1923).
W styczniu 1929 przeniesiony został do 3 pułku saperów wileńskich, w którym został dowódcą plutonu w szkole podoficerskiej. W październiku 1929 został odkomenderowany do 3 batalionu saperów, od lipca 1930 dowodził tam kompanią szkolną, od października 1930 plutonem w kompanii szkolnej, od października 1931 ponownie kompanią szkolną, a od października 1932 kompanią liniową. Od listopada 1935 wykładowca, a od listopada 1936 referent wyszkoleniowy w Centrum Wyszkolenia Saperów w Modlinie.
W marcu 1939 przydzielony został do sztabu gen. Emila Przedrzymirskiego-Krukowicza, generała do pracy przy Generalnym Inspektoracie Sił Zbrojnych.
II wojna światowa.
W kampanii wrześniowej dowódca 60 batalionu saperów, w składzie Armii „Modlin”, od 4 września był szefem wydziału ogólnego dowództwa saperów tej armii. Od 15 września uczestniczył w obronie Warszawy. 
Po agresji III Rzeszy i ZSRR na Polskę i okupacji terytorium kraju przez agresorów działał w strukturach Polskiego Państwa Podziemnego. Jeszcze podczas obrony stolicy, 27 września 1939 zgłosił na ręce Dowódcy Głównego utworzonej w tym dniu Służby Zwycięstwu Polski, gen. Michała Karaszewicza-Tokarzewskiego, swój akces do organizacji oraz chęć odejścia do niewoli w celu wyciągnięcia stamtąd oficerów-saperów dla tworzącej się konspiracji.
5 października 1939 był organizatorem ostatecznie niezrealizowanego planu zamachu na Adolfa Hitlera podczas „defilady zwycięstwa” Wehrmachtu w Alejach Ujazdowskich. Po zaprzysiężeniu do SZP pełnił początkowo funkcję szefa tzw. Sztabu Dywersji (Referat III c) w Oddziale III Dowództwa Głównego SZP, a od początku 1940 - w Oddz. III K-dy Okupacji Niemieckiej Związku Walki Zbrojnej. Od kwietnia 1940 był kierownikiem nowo utworzonego Związku Odwetu na szczeblu K-dy Okupacji Niemieckiej, a od czerwca 1940 - na szczeblu Komendy Głównej ZWZ. Jednocześnie do 1942 szef Wydziału Saperów w Oddz. III KG ZWZ-AK. W tym okresie podlegało mu zarówno wytwarzanie środków walki, jak i kierowanie walką bieżącą ZWZ (sabotażem przemysłowym i komunikacyjnym czyli tzw. dywersją techniczną oraz akcjami bojowymi, m.in. akcją „Wieniec”). Od jesieni 1942 współorganizator nowego pionu walki bieżącej AK - Kedywu i od stycznia 1943 pod pseudonimem „Teodor”, zastępca Komendanta Kedywu KG AK, płk. Augusta Emila Fieldorfa. 4 września 1943 odszedł z Kedywu obejmując ponownie funkcję szefa Wydziału Saperów Oddziału III (Operacyjno-Wyszkoleniowego) KG AK.
Podczas powstania warszawskiego kierował całością produkcji materiałów wybuchowych, granatów i butelek zapalających. Po upadku powstania był więźniem Oflagu II C Woldenberg, gdzie przebywał do momentu uwolnienia przez oddziały Armii Czerwonej w styczniu 1945.
Okres powojenny.
W lutym 1945 powrócił do kraju. Przebywał w Częstochowie, potem w Warszawie. Kontynuował działalność konspiracyjną. Został mianowany zastępcą płk. Antoniego Sanojcy, komendanta Obszaru Południe (z siedzibą w Krakowie) nowo utworzonej Delegatury Sił Zbrojnych na Kraj. Analogiczną funkcję pełnił również w utworzonym we wrześniu 1945 Zrzeszeniu „WiN”. Po aresztowaniu Antoniego Sanojcy (5 listopada 1945) został prezesem Zarządu Obszaru Południe, a po aresztowaniu płk. Jana Szczurka-Cergowskiego (23 listopada 1945) prezesem Zarządu Głównego Zrzeszenia „WiN”. Sam Franciszek Niepokólczycki został aresztowany 22 października 1946. W procesie toczącym się od 11 sierpnia do 10 września 1947 przed Wojskowym Sądem Rejonowym w Krakowie został skazany na karę śmierci, zamienioną następnie na karę dożywotniego więzienia. Na fali zmian politycznych polskiego października, 22 grudnia 1956 zwolniony z więzienia.
Po wyjściu na wolność nie miał problemów ze znalezieniem pracy, otrzymał ponadto odszkodowanie. Był jednak obiektem obserwacji funkcjonariuszy Służby Bezpieczeństwa. Nie wstąpił do Związku Bojowników o Wolność i Demokrację, uważając go za rodzaj "komunistycznej ekspozytury".
Od 1958 był zastępcą dyrektora zakładu w Stowarzyszeniu Wynalazców Polskich. Od 1961 pracował jako referent w Spółdzielni Pracy „Technomontaż”, a od 1962 był kierownikiem produkcji eksportowej w Spółdzielni Inwalidów i Emerytów Kolejowych.
Pochowany został na cmentarzu rzymskokatolickim w Brwinowie.
Upamiętnienie.
Na podstawie decyzji Ministra Obrony Narodowej Nr 93/MON z dnia 1 lipca 2020 roku, został patronem 16 Tczewskiego Batalionu Saperów w Nisku.

</doc>
<doc id="108856" url="https://pl.wikipedia.org/wiki?curid=108856" title="Jerzy Putrament">
Jerzy Putrament

Jerzy Putrament ps. „Jerzy Pleśkiewicz” (ur. 14 listopada 1910 w Mińsku, zm. 23 czerwca 1986 w Warszawie) – polski pisarz, poeta, publicysta, poseł na Sejm PRL I kadencji i II kadencji z ramienia PZPR, członek egzekutywy POP PZPR przy Zarządzie Głównym Związku Literatów Polskich, członek Związku Akademickiego Młodzież Wszechpolska, Obozu Wielkiej Polski. W latach 1947–1950 ambasador RP we Francji. Budowniczy Polski Ludowej.
Życiorys.
Wychował się w polskiej rodzinie o tradycjach patriotycznych, wyznania prawosławnego.
W 1930 rozpoczął studia na polonistyce na Uniwersytecie Stefana Batorego w Wilnie, ukończył je w 1934. W czasie studiów początkowo był korporantem Filomatii Vilnensis i członkiem Młodzieży Wszechpolskiej oraz wiceprezesem tej organizacji w połowie lat trzydziestych dokonał wolty politycznej, przechodząc na pozycje komunisty-internacjonalisty.
Członek grupy literacko-artystycznej Żagary. Debiut poetycki w 1932. Na przełomie lat 1933/1934 opublikował (pod pseudonimem Jerzy Pleśkiewicz) przekłady utworów Bunina. Opisany w "Zniewolonym umyśle" (Czesław Miłosz) jako "Gamma". W 1937 wraz z kolegami został oskarżony o prowadzenie propagandy komunistycznej na łamach czasopisma „Poprostu”, wskutek czego wydawnictwo zostało zamknięte.
Po wybuchu wojny znalazł się we Lwowie, gdzie działał w kolaboracyjnym Związku Pisarzy. Po prowokacji NKWD i aresztowaniu grupy pisarzy polskich (m.in. Wata, Broniewskiego, Sterna, Peipera, Parnickiego) w styczniu 1940 zaczął organizować serwilistyczny list potępiający aresztowanych. Inicjatywa ta spełzła na niczym, utrącona przez Wandę Wasilewską. Ze wspomnień Michała Borwicza, późniejszego współpracownika paryskiej „Kultury”, można wnioskować, że Putrament wtedy został zwerbowany przez NKWD. W wierszu "Nasza ojczyzna" napisał m.in.: "I" "wie każdy – od starca do dziecka – że najbardziej potężna na świecie jest ojczyzna nasza radziecka, a my wierne jesteśmy jej dzieci""." 17 września 1940 przyjęto go do Związku Radzieckich Pisarzy Ukrainy. Po zaatakowaniu ZSRR przez Niemcy hitlerowskie ewakuował się do Moskwy, gdzie spędził okres aż do wyzwolenia Wilna w lipcu 1944. Współtwórca Związku Patriotów Polskich i 1 Armii Wojska Polskiego, oficer oświatowo-polityczny I Dywizji im. T. Kościuszki. Do Lublina wkroczył w stopniu majora.
W 1944 Putrament został wysłany przez gen. Zygmunta Berlinga do Wilna, by namawiać członków AK do wstępowania do 1 Armii. Wykonywał też inne misje w imieniu Związku Patriotów Polskich.
Po wojnie był w latach 1947–1950 ambasadorem RP w Paryżu. Następnie pracował w Zarządzie Głównym Związku Literatów Polskich (w latach 1950–1953 sekretarz generalny, 1955–1956 oraz 1959–1980 wiceprezes), gdzie w okresie stalinowskim sprawował faktyczną władzę. Działał w Polskim Komitecie Obrońców Pokoju. 22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju.
19 października 1956 roku, w dniu rozpoczęcia obrad VIII Plenum KC PZPR, opublikował w „Trybunie Ludu” artykuł "Sedno sprawy", w którym krytykował stalinowski model socjalizmu i wypowiadał się za utworzeniem samorządnych rad robotniczych. Na artykuł ten gwałtownie i krytycznie zareagował organ KPZR „Prawda” w artykule "Antysocjalistyczne wystąpienia w prasie polskiej".
W latach 1954–1957 i 1963–1973 był prezesem Polskiego Związku Szachowego, a w latach 1955–1968 kierownikiem literackim zespołu filmowego „Start”. W latach pięćdziesiątych związany z „frakcją” puławian.
W latach 1966–1971 był współredaktorem „Miesięcznika Literackiego”, a następnie redaktorem naczelnym ukazującego się w latach 1972–1981 warszawskiego tygodnika literacko-społecznego „Literatura”. W 1969 był członkiem Komisji Nagród Ministerstwa Kultury i Sztuki.
Oprócz krytyczno-propagandowej powieści "Wrzesień" opisującej klęskę 1939 roku, za najgłośniejszy utwór literacki Putramenta uchodzi jego późna powieść światopoglądowa "Bołdyn", zekranizowana w 1982 przez Czesława i Ewę Petelskich.
W latach 1944–1948 członek PPR, a od 1948 – PZPR. Był zastępcą członka (1948–1964) oraz członkiem (1964–1981) Komitetu Centralnego PZPR. W kwietniu 1971 został powołany w skład Komisji Zjazdowej do przygotowania VI Zjazdu PZPR, który odbył się w grudniu 1971. W latach 1952–1961 poseł na Sejm PRL I i II kadencji z ramienia PZPR. W 1981 był członkiem tzw. Komisji Grabskiego powołanej przez Komitet Centralny PZPR w celu ustalenia odpowiedzialności osobistej członków ekipy Edwarda Gierka. Aż do śmierci zasiadał także w Radzie Naczelnej ZBoWiD. W 1983 wybrany w skład Krajowej Rady Towarzystwa Przyjaźni Polsko-Radzieckiej.
Pochowany z honorami wojskowymi 27 czerwca 1986 w Alei Zasłużonych na Cmentarzu Wojskowym na Powązkach w Warszawie (kwatera A31-tuje-10). W pogrzebie wzięli udział przedstawiciele władz PRL: członkowie Biura Politycznego KC PZPR Józef Czyrek i Jan Główczyk, sekretarz KC PZPR Waldemar Świrgoń, wicepremier Zbigniew Gertych, przewodniczący Rady Krajowej PRON Jan Dobraczyński, kierownik Wydziału Kultury KC PZPR Witold Nawrocki, minister kultury i sztuki Kazimierz Żygulski, prezes Związku Literatów Polskich Halina Auderska.
Życie prywatne.
Żonaty z Anastazją (Nataszą) Putrament (1922–1998). Jego syn Konstanty (1949–2006) był operatorem, później dziennikarzem, pisarzem i wydawcą, prezesem agencji PR.

</doc>
<doc id="108860" url="https://pl.wikipedia.org/wiki?curid=108860" title="Roman Romkowski">
Roman Romkowski

Roman Romkowski, właściwie Nasiek (Natan) Grinszpan-Kikiel ( Natan Grünsapau–Kikiel), Grinszpan Menasze.
"Feliks", "Ernest", "Jaszka" (ur. 16 lutego 1907 w Krakowie, zm. 12 lipca 1968 w Warszawie) – polski działacz komunistyczny, z rodziny żydowskiej, generał brygady bezpieczeństwa publicznego PRL, długoletni (1945–1954) wiceminister bezpieczeństwa publicznego. Członek Komitetu Centralnego Polskiej Partii Robotniczej (12 grudnia 1945 – 21 grudnia 1948), członek Komitetu Centralnego Polskiej Zjednoczonej Partii Robotniczej (21 grudnia 1948 – 24 stycznia 1955). Zbrodniarz komunistyczny okresu stalinizmu, skazany w marcu 1957 na 15 lat więzienia, ułaskawiony w 1964.
Życiorys.
Syn Stanisława i Marii z domu Blajwajs.
Od 1916 do 1921 pracował w fabryce skrzyń w Krakowie, następnie do 1923 był terminatorem w zakładzie krawieckim w tym mieście. Od 1923 do 1926 był więziony.
Był członkiem Związku Młodzieży Komunistycznej w Polsce (ZMK)/KZMP od 1923, od 1926 do 1927 był członkiem, a następnie sekretarzem okręgowym KZMP w Krakowie. Od 1927 był członkiem KPP, sprawował w latach 1928–1930 funkcję członka egzekutywy komitetu okręgowego KPP w Krakowie. W 1930 wyjechał do Moskwy jako delegat na V Zjazd KPP, po którym pozostał w ZSRR. Studiował na Uniwersytecie Komunistycznym Mniejszości Narodowych Zachodu w Moskwie do 1934, skończył wieczorową szkołę oficerską i praktyki w 14. Dywizji Strzelców w Monrowie. Od 1933 do 1934 był wykładowcą ekonomii politycznej w „Rabfaku” im. Lenina w Moskwie. Od 1931 był członkiem WKP (b) (potem ponownie od 1941). Wraca do kraju w 1935 przekraczając „zieloną granicę” razem z Władysławem Gomułką. Według jednego źródła, studiował też w Międzynarodowej Szkole Leninowskiej w Moskwie (1934–1935).
W latach 1935–1936 był funkcjonariuszem okręgowym KPP w Zagłębiu, na polskim Górnym Śląsku i w Poznaniu. Został skazany w 1936 na 7 lat więzienia za działalność komunistyczną (przebywał w więzieniu w Rawiczu, gdzie dzielił celę z m.in. Władysławem Gomułką).
W 1939 podczas obrony Warszawy w batalionach robotniczych, następnie przedarł się na teren okupacji sowieckiej do Brześcia, gdzie do 1941 był naczelnikiem wydziału handlu. Następnie pracował w redakcji polskojęzycznego "Sztandaru Wolności" w Mińsku.
Od 1941 w ZSRR walczył w oddziale partyzantki radzieckiej „Brygada im. Stalina” na Białorusi (Baranowicze, Brześć, Pińsk), jako dowódca oddziału, komisarz polityczny i szef wywiadu Brygady.
Od 1944 do 1948 członek PPR – od 12 grudnia 1945 do 21 grudnia 1948 był członkiem KC, następnie PZPR – od 21 grudnia 1948 do 24 stycznia 1955 był członkiem KC. Był delegatem na I i II Zjazd PPR oraz I i II Zjazd PZPR.
Od lipca 1944 oficer w Resorcie BP w stopniu podpułkownika. Następnie, w sierpniu 1944, objął stanowisko dyrektora Departamentu Kontrwywiadu w ówczesnym Resorcie Bezpieczeństwa Publicznego. Sprawował tę funkcję do 6 września 1945. Jednocześnie (od 15 stycznia 1945 do 9 stycznia 1949) wiceminister MBP – pomocnik ministra bezpieczeństwa d.s operacyjnych. Po reorganizacji struktur ministerstwa z 6 września 1945 stanął na czele Departamentu I MBP odpowiedzialnego za kontrwywiad, gdzie pozostał do stycznia 1946.
W 1947 przesłuchiwał w X Pawilonie więzienia mokotowskiego rotmistrza Witolda Pileckiego (na protokołach przesłuchań znajdują się odręczne notatki Romkowskiego). Jeden z przygotowujących proces Władysława Gomułki.
W 1949 został mianowany generałem brygady bezpieczeństwa publicznego. Od tegoż roku był podsekretarzem stanu w MBP. Od 24 lutego 1949 do 1954 był członkiem Komisji Bezpieczeństwa KC PZPR, nadzorującej aparat represji stalinowskich w Polsce.
W 1956 aresztowany i w marcu 1957 skazany na 15 lat więzienia za torturowanie zatrzymanych i kopiowanie metod "beriowszczyzny" w organach bezpieczeństwa, do czego przyczyniły się m.in. zeznania jego współpracownika Bronisława Szymańskiego. W dniu 2 października 1958 Sąd Najwyższy w Warszawie utrzymał w mocy wyrok z 1957. W dniu 26 września 1959, na podstawie zarządzenia personalnego nr 1853, odwołany ze stanowiska wiceministra Bezpieczeństwa Publicznego i wydalony dyscyplinarnie ze służby w organach bezpieczeństwa publicznego z dniem 31 lipca 1955. 23 marca 1960 Rada Państwa pozbawiła go stopnia generała brygady.
Zwolniony w 1964 w wyniku zastosowania przez Radę Państwa prawa łaski. Pochowany na Cmentarzu Wojskowym na Powązkach (kwatera G-9-14).

</doc>
<doc id="108861" url="https://pl.wikipedia.org/wiki?curid=108861" title="Natan Grunsapau-Kikiel">
Natan Grunsapau-Kikiel



</doc>
<doc id="108863" url="https://pl.wikipedia.org/wiki?curid=108863" title="Puno">
Puno

Puno − miasto w Peru założone w 1668 roku, przez wicekróla Pedro Antonio Fernández de Castro jako stolica prowincji Paucarcolla. Obecnie jest stolicą regionu Puno. Położone jest na wysokości 3 830 m n.p.m. Ludność miasta liczy około 133 tys. mieszkańców (głównie Ajmara). Położone nad jeziorem Titicaca, zarazem port nad tym jeziorem. Do miasta prowadzi również linia kolejowa. Silny ośrodek regionalnego folkloru. Baza turystyczna do zwiedzania okolic i jeziora Titicaca. Liczne hotele i restauracje.
Zabytki.
Przy Plaza de Armas znajduje się katedra z okresu kolonialnego (1757) z fasadą w stylu baroku metyskiego. Wnętrze surowe, wyjątkiem jest marmurowy ołtarz bogato zdobiony srebrem. 
Jednym z najstarszych budynków w mieście jest XVII wieczny Casa del Corregidor, w którym organizowane są wystawy, koncerty i inne kulturalne wydarzenia. 
W porcie zacumowany jest parowiec Yavari produkcji brytyjskiej przywieziona tu w częściach i zmontowany w 1862, użytkowany do 1975 roku. Obecnie muzeum żeglugi śródlądowej na jeziorze Tititaca.
W lutym turystów przyciąga tutejsza fiesta karnawałowa.

</doc>
<doc id="108864" url="https://pl.wikipedia.org/wiki?curid=108864" title="Czerwone Wierchy">
Czerwone Wierchy

Czerwone Wierchy () – masyw górski znajdujący się w ciągu głównego grzbietu Tatr Zachodnich. Biegnie nim granica polsko-słowacka. Położony jest nad trzema dolinami walnymi: Cichą, Kościeliską, Doliną Bystrej i ich odnogami: Tomanową, Tomanową Liptowską, Kondratową, Małej Łąki, Miętusią.
Topografia.
Czerwone Wierchy składają się z czterech szczytów. Od zachodu ku wschodowi są to:
Są one rozdzielone trzema przełęczami:
Od Czerwonych Wierchów w północnym kierunku odbiega kilka grani. Są to:
Na południową stronę odbiega od Krzesanicy Rozpadła Grań, natomiast z Ciemniaka na zachód: Wysoki i Tomanowy Grzbiet. Na Ciemniaku grań główna zmienia kierunek na południowy i poprzez Stoły opada do Tomanowej Przełęczy.
Geomorfologia i przyroda.
Budowa Czerwonych Wierchów jest dość zróżnicowana geologicznie. Trzon masywu zbudowany jest ze skał osadowych (wapienie i dolomity środkowego triasu), a wierzchołki przykryte są płaszczem skał krystalicznych (granity i gnejsy). Pod szczytami znajdują się kotły lodowcowe. W masywie Czerwonych Wierchów znajduje się wiele jaskiń, w tym największe w Tatrach:
Nazwa Czerwonych Wierchów pochodzi od czerwono-brązowej barwy ich stoków, jaką nadaje im roślina o nazwie sit skucina, która jesienią, a często już w połowie lata przebarwia się na czerwono. Oprócz niej murawę tworzy boimka dwurzędowa, kosmatka brunatna i inne. W związku z urozmaiconym podłożem geologicznym bardzo różnorodna gatunkowo jest też roślinność Czerwonych Wierchów – rosną tutaj zarówno rośliny wapieniolubne, jak i kwasolubne. Wśród nich jest wiele gatunków roślin rzadkich, występujących w Polsce tylko w Tatrach i to w niewielu miejscach (m.in. przymiotno węgierskie).
Historia.
Po raz pierwszy wysokości szczytów zmierzył barometrycznie w 1838 r. Ludwik Zejszner, on także jako pierwszy opisał ich budowę geologiczną. Bardziej nowoczesne opracowanie tej budowy wykonał później Ferdynand Rabowski. Kompleksowo zbadano i zinwentaryzowano bogatą roślinność w latach 1923–1924. Badanie licznych jaskiń zainicjował w 1912 r. Mariusz Zaruski, schodząc do Jaskini Rozpadłej na głębokość 45 m.
Czerwone Wierchy były dawniej wypasane i to aż pod szczyty, od polskiej strony wchodziły one w skład Hali Mała Łąka, Hali Miętusiej oraz Hali Upłaz.
Turystyka.
Z odsłoniętych na całej długości grzbietów i szczytów Czerwonych Wierchów roztaczają się rozległe widoki. Tereny te są stosunkowo łatwo dostępne i w sezonie letnim nie stwarzają dla turysty problemów technicznych. Już Eugeniusz Janota polecał Czerwone Wierchy jako właściwy cel wycieczek dla osób niedoświadczonych lub słabych fizycznie; według legendy Józef Stolarczyk miał przejechać ich granią na rowerze, co wydaje się zupełnie nieprawdopodobne, ponieważ w owych czasach ten sposób komunikacji był jeszcze prawie nieznany, a grań ta jest jednak stanowczo zbyt stroma i byłoby to skrajnie niebezpieczne. Z punktu widzenia pieszego Czerwone Wierchy są trawiaste, łagodne i zaokrąglone, natomiast poniżej zbocza przeważnie kończą się stromo podciętymi, kilkusetmetrowymi urwiskami, co było przyczyną licznych wypadków wśród turystów. Czerwone Wierchy stanowią zdradliwy teren przede wszystkim zimą oraz przy mgle, gdyż utrata orientacji grozi zabłądzeniem i zwiększa ryzyko wypadku. Szlak prowadzący granią Czerwonych Wierchów ma kolor czerwony i jest pozbawiony trudności, jakkolwiek lekko eksponowany w rejonie Krzesanicy. Na Czerwone Wierchy prowadzi znaczna liczba szlaków dojściowych: dwa z Doliny Kościeliskiej na Ciemniak (czerwony, zielony), jeden z Przysłopu Miętusiego na Małołączniak (niebieski), jeden z Kondrackiej Przełęczy na Kopę Kondracką (żółty; na Kondracką Przełęcz można dojść z Doliny Małej Łąki lub z Doliny Kondratowej), jeden z Doliny Kondratowej na Przełęcz pod Kopą Kondracką (zielony), jeden z Kasprowego Wierchu na Przełęcz pod Kopą Kondracką (czerwony). Większość spośród tych szlaków dojściowych również jest pozbawiona trudności, ale na szlaku niebieskim na Małołączniak konieczna jest prosta wspinaczka w Kobylarzowym Żlebie (miejsce zabezpieczone łańcuchami). Niewielkie trudności zawiera również zielony szlak z Doliny Kościeliskiej (Czerwony Żleb wypełnia dość sypkie, ziemiste podłoże, mimo to przejście nie sprawia trudności). Jest on również zamknięty zimą ze względu na lawiny.

</doc>
<doc id="108869" url="https://pl.wikipedia.org/wiki?curid=108869" title="Michael Owen">
Michael Owen

Michael James Owen (ur. 14 grudnia 1979 w Chester) – angielski piłkarz występujący na pozycji napastnika.
Życiorys.
Karierę rozpoczął w Liverpoolu, gdzie pierwszy mecz rozegrał w 1996 roku. Stał się najmłodszym piłkarzem, który: zdobył koronę króla strzelców ligi (18 goli) i strzelił gola w reprezentacji Anglii (27 maja 1998 przeciw Maroku).
Owen zyskał sławę sportową już jako nastolatek, kiedy podczas MŚ we Francji strzelił bramkę po kapitalnej solowej akcji w meczu 1/8 finału przeciwko Argentynie. W sezonie 1998/99 otrzymał nagrodę Sports Personality of the Year (Sportowa Osobowość Roku). Rok 2001 okazał się przełomowym i jednym z najbardziej udanych w karierze napastnika. Liverpool z Anglikiem w składzie zdobył Puchar UEFA, Superpuchar Europy, Puchar Anglii, Puchar Ligi i Tarczę Dobroczynności. We wszystkich finałowych spotkaniach o te trofea Owen wpisywał się na listę strzelców. UEFA doceniła 22–letniego wówczas gracza, honorując go tytułem Piłkarza Roku w Europie.
Napastnik zajął stałe miejsce w narodowej reprezentacji, zdobywając m.in. hat-tricka w meczu przeciwko Niemcom na stadionie olimpijskim w Monachium – Anglicy wygrali wówczas aż 5:1. Na MŚ w Korei i Japonii strzelił dwie bramki i miał jedną asystę. Anglia pożegnała się z mistrzostwami w ćwierćfinale, gdzie nie sprostała Brazylijczykom, przegrywając 1:2 (gola dla Anglii zdobył właśnie Owen). Podczas kolejnego turnieju (EURO 2004) Owen zdobył jednego gola – w przegranym ćwierćfinałowym spotkaniu z Portugalią. Tuż przed startem sezonu 2004/2005 nieoczekiwanie pojawiły się informacje o przejściu Owena do Realu Madryt. Początkowo sądzono, że są to tylko spekulacje, ale transfer został dokonany w ciągu zaledwie 48 godzin. Suma odstępnego za Anglika wyniosła niecałe 9 mln £ plus pomocnik Realu, Antonio Núñez. Dla Liverpoolu Michael Owen wystąpił łącznie 306 razy we wszystkich rozgrywkach, strzelając 179 bramek.
W premierowym i zarazem ostatnim sezonie w Madrycie Anglik zdobył 16 bramek w 45 spotkaniach. Konkurencję do gry w pierwszym składzie stanowili wówczas Raúl czy Ronaldo, stąd też liczba minut spędzonych na boisku była dla Owena niesatysfakcjonująca. W końcu, po długich negocjacjach z kilkoma klubami (m.in. z Liverpoolem), Michael został zakupiony za 16 milionów funtów przez Newcastle United w lecie 2005 roku. Podczas meczu z Tottenhamem w grudniu 2005, Owen zderzył się z bramkarzem drużyny przeciwnej Paulem Robinsonem i złamał palec u nogi, przez co musiał pauzować przez trzy miesiące. Po okresie intensywnej rehabilitacji zawodnik wrócił na boisko na towarzyski mecz reprezentacji Anglii. Po trzech meczach sparingowych, w których Anglik zdobył jedną bramkę, rozpoczęły się mistrzostwa świata w Niemczech. W ostatnim spotkaniu grupowym napastnik źle stanął i zerwał więzadła krzyżowe w prawym kolanie, przez co rehabilitował się kolejne dziesięć miesięcy. Kariera reprezentacyjna Anglika dobiegła końca w 2008 roku – w barwach drużyny narodowej rozegrał 89 spotkań i zdobył 40 goli.
3 lipca 2009 roku został zawodnikiem Manchesteru United na zasadzie wolnego transferu. 29–letni Anglik podpisał dwuletni kontrakt. Debiutancką bramkę zdobył w tym samym miesiącu, w 85. minucie meczu towarzyskiego przeciwko Malaysian XI. Swoim trafieniem Owen dał zwycięstwo United 3:2. Na „Old Trafford” zawodnik spędził trzy sezony – sięgnął z drużyną po mistrzostwo Anglii, Puchar Ligi, a także Tarczę Wspólnoty. W maju 2011 roku był rezerwowym podczas finału Ligi Mistrzów, przegranego przez Manchester United 1:3 z Barceloną na Wembley.
4 września 2012 roku podpisał roczny kontrakt z klubem angielskiej ekstraklasy Stoke City. 19 marca 2013 roku ogłosił, że zakończy karierę po sezonie 2012/2013. Ostatni mecz rozegrał 19 maja 2013 roku z Southampton.
Życie prywatne.
Owen urodził się w Countess of Chester Hospital w Cheshire. Jest synem Janette i Terry'ego Owen. Ma dwóch starszych braci – Andrew i Terry'ego Juniora, starszą siostrę – Karen oraz młodszą siostrę – Lesley.
W czerwcu 2005 roku Michael poślubił Louise Bonsall; dwa lata po narodzinach ich córki – Gemmy Rose (ur. 1.05.2003). Ich syn – James Michael Owen urodził się 6 lutego 2006 roku, natomiast 29 października 2007 roku urodziła się druga córka – Emily May. 26 lutego 2010 roku na świat przyszła trzecia córka Michaela i Louise – Jessica.

</doc>
<doc id="108873" url="https://pl.wikipedia.org/wiki?curid=108873" title="Jan Kazimierz Umiastowski">
Jan Kazimierz Umiastowski

Jan Kazimierz (von Nandelstädt) Umiastowski herbu Roch III (zm. 1659) – sędzia ziemski brzeskolitewski w latach 1650–1655, podsędek brzeskolitewski w latach 1649–1650, pisarz ziemski brzeskolitewski w latach 1646–1649, regent kancelarii mniejszej litewskiej w latach 1643–1650, cześnik brzeskolitewski w latach 1636–1646, marszałek sejmu nadzwyczajnego w Warszawie w 1655 roku, sekretarz królewski w 1635 roku, deputowany na Trybunał fiskalny w Wilnie (1635).
Poseł na sejm koronacyjny 1633 roku, poseł na sejm 1647 roku. Poseł na sejmy ekstraordynaryjne 1635 i 1642 roku. Jako poseł brzeskolitewski na sejm konwokacyjny 1648 roku był członkiem konfederacji generalnej zawiązanej 31 lipca 1648 roku. W 1648 roku jako poseł na sejm elekcyjny z województwa brzeskolitewskiego i deputat kapturowy Wielkiego Księstwa Litewskiego był elektorem Jana II Kazimierza Wazy z województwa brzeskolitewskiego. W roku 1648 wybrany został na sejmie elekcyjnym Jana Kazimierza – deputatem "ad pacta conventa" i sędzią "compositi judicii", podpisał jego "pacta conventa". Poseł sejmiku wendeńskiego na sejm koronacyjny 1649 roku, poseł sejmiku brzeskolitewskiego na sejm 1654 (II), poseł na sejm 1650, 1652 (I), 1655 roku.
W roku 1654 był sędzią ziemskim oraz podkomorzym brzeskolitewskim. Marszałkiem sejmu Warszawskiego ze strony Litwy został w roku 1655.
Syn Jana, żona Halszka kniaziówna Ogińska, dzieci: syn Jan Fabian, córka Anna (mąż Florian Sapieha).

</doc>
<doc id="108875" url="https://pl.wikipedia.org/wiki?curid=108875" title="Ciemniak">
Ciemniak

Ciemniak (słow. "Temniak", 2096 m n.p.m.) – najdalej na zachód wysunięty szczyt należący do masywu Czerwonych Wierchów w Tatrach Zachodnich. Słowackie źródła podają wysokość 2090 m.
Topografia.
Znajduje się w grani głównej Tatr Zachodnich, pomiędzy niewielką Mułową Przełęczą (2067 m), oddzielającą go od Krzesanicy, a wybitną Tomanową Przełęczą (1686 m). Wierzchołek Ciemniaka to płaska i rozległa kopuła szczytowa, od której odbiegają cztery granie:
Ciemniak wznosi się ponad dolinami: Kościeliską, Tomanową, Tomanową Liptowską, Miętusią i polodowcowym kotłem niewielkiej Doliny Mułowej, do której opadają strome, lecz nieduże urwiska. Nazwa szczytu pochodzi prawdopodobnie od tej właśnie doliny, zwanej dawniej przez pasterzy Doliną Ciemną.
Geologia.
Ciemniak zbudowany jest z dolomitów z przeławiceniami wapieni wieku środkowotriasowego, tylko Twardy Grzbiet w górnej części północno-zachodniej grani przykryty jest twardymi skałami krystalicznymi. W stromym stoku zachodnim (od strony Doliny Kościeliskiej) znajdują się liczne skałki, tzw. Rzędy Tomanowe, poprzedzielane Czerwonymi Żlebkami. Te łączą się poniżej w Czerwony Żleb – jedyne północne odgałęzienie Doliny Tomanowej. W wapiennych skałach Ciemniaka znajdują się liczne jaskinie. Największe z nich to: Jaskinia Miętusia, Jaskinia Lodowa w Ciemniaku, Studnia w Kazalnicy Miętusiej, Szczelina w Ciemniaku, Jaskinia Wysoka za Siedmioma Progami. Pod samym szczytem znajduje się jaskinia Studzienka w Ciemniaku.
Flora.
Już w połowie lata pędy rosnącego na Twardym Grzbiecie situ skuciny zaczynają brunatnieć, nadając szczytowi czerwone zabarwienie. Szczyt porasta bogata flora, występują tu zarówno rośliny podłoża wapiennego, jak i granitowego. Prof. Władysław Szafer tłumaczył to występowaniem tutaj granitowych żwirów powstałych z rozkładu dawnej pokrywy ze skał krystalicznych. Stwierdzono występowanie m.in. tak rzadkich gatunków roślin górskich, jak: naradka tępolistna, szarota Hoppego, bylica skalna, potrostek alpejski, rogownica szerokolistna, skalnica zwisła, głodek kutnerowaty, mietlica alpejska, sybaldia rozesłana, babka górska, turzyca czarna.
Historia.
W XIX wieku Ciemniak nazywany był Czerwonym Wierchem Upłaziańskim. Dawniej cały jego północny grzbiet należał do Hali Upłaz i wypasany był aż pod sam wierzchołek. W XIX wieku w Czerwonym Żlebie i Czerwonych Żlebkach funkcjonowały kopalnie rudy żelaza.
Wejście na szczyt nie przedstawia żadnych trudności technicznych i wchodzono na niego od dawna. Pierwsze wejście zimowe miało miejsce w roku 1908. Ze szczytu Ciemniaka szczególnie dobre widoki na Dolinę Kościeliską i Tatry Zachodnie, widoczne jest też Jezioro Orawskie.

</doc>
<doc id="108876" url="https://pl.wikipedia.org/wiki?curid=108876" title="Wagon restauracyjny">
Wagon restauracyjny

Wagon restauracyjny – rodzaj wagonu kolejowego, który jest wyposażony w sposób umożliwiający przygotowanie, podawanie i spożywanie w nim posiłków przez podróżnych. Pierwsze wagony restauracyjne wprowadzono w 1879 r. Typowy wagon restauracyjny składa się z zajmującej większą część przestrzeni sali jadalnej mającej ok. 40 miejsc konsumenckich oraz kuchni z zapleczem socjalnym dla załogi wagonu. W części restauracyjnej przejście znajduje się pośrodku, a w części kuchennej – z boku wagonu. Stoliki są rozmieszczone po obu stronach przejścia w rzędach, po jednej stronie 2-osobowe, a po drugiej 4-osobowe.
W wagonach restauracyjnych obowiązuje tradycyjna obsługa kelnerska oraz wybór dań z kart menu. Zakres serwowanego asortymentu zależy od standardu wagonu restauracyjnego i kategorii pociągu, do którego jest włączony. Przyjmuje się, że do wyboru powinny być co najmniej trzy przekąski zimne, dwie gorące, kilka rodzajów zup oraz drugich dań na bazie podstawowych rodzajów mięsa, tj. wołowina, wieprzowina i drób. Podawane są także wyroby cukiernicze, napoje zimne i gorące. Dania serwowane są na tradycyjnej zastawie stołowej.
Początkowo wagony restauracyjne były rodzajem dodatku do najważniejszych pociągów, obecnie kursują w wielu pociągach ekspresowych i dalekobieżnych.
W Polsce kursują dwa rodzaje wagonów prowadzących usługi gastronomiczne należących do PKP Intercity i obsługiwanych przez WARS. Wagonów restauracyjnych o dość wysokim standardzie jest tylko kilkanaście. Są one włączane do najważniejszych pociągów międzynarodowych i Ekspres InterCity. Dużo więcej jest samoobsługowych wagonów barowych, o niższym standardzie, mniejszym wyborze potraw z plastikowymi naczyniami i sztućcami.

</doc>
<doc id="108877" url="https://pl.wikipedia.org/wiki?curid=108877" title="AC Milan">
AC Milan



</doc>
<doc id="108878" url="https://pl.wikipedia.org/wiki?curid=108878" title="Nelchael">
Nelchael

Nelchael – upadły anioł należący niegdyś do Chóru Tronów, jeden z 72 aniołów noszących boskie imię "Szemhameforasz". Według innych źródeł, upadły anioł, zajmujący się w piekle nauczaniem astronomii, matematyki i geografii.
W kabale aniołem pokrewnym Nelchaela jest Sit.

</doc>
<doc id="108880" url="https://pl.wikipedia.org/wiki?curid=108880" title="Tynktura (heraldyka)">
Tynktura (heraldyka)

Tynktura – heraldyczny wzór związany z barwą heraldyczną.
W heraldyce od XII wieku stosowano pięć kolorów: niebieski, czerwony, zielony, purpurowy i czarny oraz dwa metale: złoto i srebro. Tynkturami były również futra: gronostaje i popielice (lub wiewiórki).
Od końca średniowiecza dopuszczalne było umieszczanie w herbie barw naturalnych, czyli rzeczywistych kolorów przedmiotów ukazywanych jako godła. Niewielka liczba barw – ograniczona właściwie do podstawowych – wynikała z pierwotnej funkcji herbu. Rycerski znak identyfikacyjny musiał być dobrze czytelny w trudnych warunkach pola bitwy, z odpowiedniej odległości ("reguła dwustu kroków"). Z tego samego powodu nie stosowano w projektowaniu i opisie herbów półtonów, półcieni, barw zgaszonych oraz perspektywy. Półtony były stosowane od czasów gotyku dla uzyskania efektów trójwymiarowości malowanych herbów, był to jednak zabieg czysto artystyczny i zastosowanie w danym herbie kilku odcieni (np. czerwieni) odczytywano domyślnie jako jedną tynkturę czerwoną.
Od końca XVIII w. zaczęto stosować w heraldyce w różnych krajach barwy dodatkowe, niektóre pojawiły się nawet w oficjalnie zatwierdzonych przez urzędy heraldyczne herbach w XX i XXI w. Zastosowanie barw spoza klasycznego kanonu tynktur może wypływać z niedostatecznej wiedzy heraldycznej projektantów nowych herbów, jednak są one niekiedy zatwierdzane przez autorytety heraldyczne, zazwyczaj bardzo ściśle przestrzegające reguł i tradycji, jak np. Naczelny Herold Kanady i College of Arms.
Do nazywania tynktur w heraldyce europejskiej, zwłaszcza brytyjskiej i francuskiej, używa się języka starofrancuskiego.
Dobór barw.
Dobór barw stosowany w herbach – tak szlacheckich jak i np. miejskich – często wykazywał zależność od barw herbu dynastii i państwa: barwami dominującymi w heraldyce polskiej są więc czerwień i srebro, szwedzkiej – niebieski i złoto, niemieckiej zaś – złoto, czerń i czerwień.
Pierwotną – w czasach późniejszych nie tak rygorystycznie przestrzeganą – zasadą heraldyczną było niekładzenie barwy na barwę i metalu na metal (zasada alternacji).
Szrafowanie.
System zastępowania barw heraldycznych znakami graficznymi (m.in. linie poziome, pionowe, ukośne, ich kombinacje) tzw. szrafowanie albo szrafirowanie (z niem. "schraffieren, Schraffuren", ang. "Hatching" – kreskować, kreskowanie). Szrafunki (szrafirunki) odpowiadające barwom i metalom umożliwiały przedstawienie herbów w druku czarno–białym, gliptyce i rzeźbie. Zapełnianie pól tarczy herbowej w miedziorytach i drzeworytach kreskowaniem, stosowali sztycharze już od XVI w. W XVII w. heraldycy w różnych krajach podjęli próby ujęcia stosowanych wzorów w jednorodny system odzwierciedlania barw. Za twórcę jednego z pierwszych systemów szrafowania uważany jest przez część historyków niderlandzki sztycharz Jan Baptist Zangrius (zm. 1606). W XVII i XVIII w. funkcjonowało kilka systemów kodowania kolorów przy pomocy szrafowania. Od XIX w. zasadniczo wszędzie został przyjęty jednolity system wywodzący się z heraldyki francuskiej (Marcus Vulson de la Colombière) i włoskiej (Silvestre de Petrasancta). Niekiedy spotyka się drobne odstępstwa w przedstawianiu późnych kolorów heraldycznych.
Do celów notatek heraldycznych, zwłaszcza podczas heraldycznych wizytacji czynionych przez heroldów w terenie, stosowano inny system oznaczania barw i uproszczonego szkicowania herbów, zwany w języku angielskim . Kolory oznaczano skrótami literowymi (np.: A – Argent, G – Gules, Az – Azure itd.), a powtórzone godła oznaczano kolejnymi cyframi. Istniały narodowe wariacje tego systemu, stosujące różne oznaczenia tynktur. Oznaczanie kolorów herbu skrótami literowymi stosowano także po upowszechnieniu systemu szrafowania w drukach, głównie przeznaczonych do ręcznego kolorowania. Przed wprowadzeniem szrafowania – później sporadycznie – stosowano oznaczanie tynktur przy pomocy symboli astrologicznych i alchemicznych, związanych z symboliką barw.
Symbolika barw.
W heraldyce zachodnioeuropejskiej z barwami herbu wiązano znaczenia symboliczne, do czego w Polsce najwyraźniej przywiązywano mniejsze znaczenie, o czym wydają się świadczyć odmiany tego samego herbu, polegające na swobodnej zmianie barw. Odczytywanie symboliczne barw herbów polskich jest właściwe współczesności – od XIX wieku. 
Okres renesansu.
W okresie późnego średniowiecza i renesansu w Europie zachodniej, popularnym było blazonowanie w oparciu o „planety” (włączając w to Słońce i Księżyc) oraz kamienie szlachetne. Kolory „brudne” blazonowano używając nazw węzłów księżycowych. W tym też okresie zaczęto używać dodatkowych tynktur (np. cielistej i pomarańczowej).

</doc>
<doc id="108881" url="https://pl.wikipedia.org/wiki?curid=108881" title="Oskrzela">
Oskrzela

Oskrzela (łac. "bronchi"; l.poj. "bronchus"), drzewo oskrzelowe to część układu oddechowego, położona pomiędzy tchawicą a oskrzelikami.
Jest to zespół rozgałęziających się rurek, o średnicy większej niż 1 mm, doprowadzających i odprowadzających powietrze do/z płuc.
Ściana oskrzeli wysłana jest błoną śluzową z nabłonkiem wielorzędowym migawkowym umożliwiającym czynne przemieszczanie się śluzu do większych oskrzeli/tchawicy. W stanie równowagi fizjologicznej w ścianie oskrzeli stwierdza się obecność makrofagów, komórek tucznych i limfocytów. Umięśnienie składa się z mięśni gładkich, skurcz tych mięśni to jeden z mechanizmów prowadzących do ataku astmy oskrzelowej. W zależności od wielkości oskrzela, chrząstka pomagająca w utrzymaniu kształtu oskrzela występuje jako pierścienie, małe płytki bądź wysepki.
Drzewo oskrzelowe.
Drzewo oskrzelowe to system dróg doprowadzających powietrze do drzewa oddechowego, w którym następuje wymiana gazowa. Oba drzewa mają razem 23 generacje (podziały rozgałęzień), z czego pierwszych 16 stanowią drzewo oskrzelowe. Pomiędzy generacjami 17-20 pojawiają się już pneumocyty I i II rzędu i zachodzi wymiana gazowa w coraz znaczniejszym stopniu aż do generacji 23 - pęcherzyków płucnych. 
U człowieka na wysokości IV krążka międzykręgowego tchawica dzieli się na 2 oskrzela główne:
Oskrzela płatowe dzielą się na oskrzela segmentowe. Do każdego oskrzela segmentowego jest przypisany segment płucny, 10 w płucu prawym i 8 w płucu lewym. Oskrzela segmentowe dzielą się na podsegmentowe a następnie na oskrzeliki i oskrzeliki końcowe.
Badanie pozwalające na wizualizację oskrzeli to bronchoskopia.

</doc>
<doc id="108882" url="https://pl.wikipedia.org/wiki?curid=108882" title="Wagon sypialny">
Wagon sypialny

Wagon sypialny – wagon kolejowy z miejscami do spania. W przedziałach zamiast miejsc siedzących znajdują się miejsca sypialne, najczęściej od jednego do trzech. Wagony sypialne są włączane do pociągów dalekobieżnych kursujących w porze nocnej.
Wagony sypialne mogą mieć zwykłe przedziały 3- (turystyczny, Touriste), 2- (podwójny, Double) i 1-osobowe (pojedynczy, Single) oraz przedziały LUX (inaczej DeLuxe lub Business) 2- (Double Lux) i 1-osobowe (Single Lux) – przedziały LUX występują zwykle w komunikacji międzynarodowej. Konstrukcyjnie są to te same przedziały, w których konduktor wagonu sypialnego zmienia układ łóżek w zależności od potrzeb. Wyjątkowo mogą istnieć przedziały 4-osobowe (w przypadku części wagonów w komunikacji międzynarodowej przyjeżdżających z krajów byłego ZSRR) – są to wtedy tzw. przedziały T4. W niektórych typach wagonów istnieje możliwość połączenia dwóch sąsiadujących przedziałów.
Obecnie w komunikacji krajowej przedziały 3- i 2-osobowe są zaliczane do klasy 2., a 1-osobowe do 1. W komunikacji międzynarodowej natomiast do klasy pierwszej zaliczane są przedziały LUX i 1-osobowe zwykłe, a do drugiej 4- i 3-osobowe. Natomiast w przypadku przedziałów 2-osobowych zwykłych klasa zależy od państwa (w przypadku Polski, Niemiec, Czech, Węgier, Austrii, Szwajcarii, Słowacji, Słowenii, Chorwacji, Danii, Szwecji, Norwegii i Turcji jest to klasa 2, a w przypadku innych państw europejskich pierwsza).
W każdym przedziale wagonu sypialnego jest co najmniej umywalka z bieżącą ciepłą i zimną wodą, lustrem i szafką na przybory toaletowe.
Przedziały w wersji LUX różnią się od standardowych tym, że znajdują się w nich prysznic, toaleta oraz DVD. Ponadto w każdym wagonie wyodrębniony jest przedział służbowy dla konduktora-stewarda, gdzie znajduje się wyposażenie pozwalające na przygotowywanie prostych posiłków oraz serwowanie przekąsek i napoi.
Wagony sypialne wyposaża się zwykle w ogrzewanie niezależne węglowe lub na olej opałowy, co pozwala na zapewnienie utrzymania optymalnej temperatury w przedziałach również w czasie przełączania wagonu między pociągami.

</doc>
<doc id="108887" url="https://pl.wikipedia.org/wiki?curid=108887" title="Leon Pasternak">
Leon Pasternak

Leon Pasternak (ur. 12 sierpnia 1910 lub 1909 we Lwowie, zm. 14 października 1969 w Warszawie) – polski poeta, satyryk, pochodzenia żydowskiego, pierwszy mąż (1940–1956) aktorki Ryszardy Hanin.
Życiorys.
Członek Komunistycznej Partii Polski. W II RP był kilkakrotnie aresztowany i skazany za zakazaną działalność komunistyczną, m.in. w 1932 skazany przez sąd w Stanisławowie za działalność wywrotową na 7 miesięcy więzienia. Był także dwukrotnie osadzony (decyzją administracyjną) w Berezie Kartuskiej (w 1937 i w 1938) przy czym za drugim razem jego zatrzymanie przedłużano kilkukrotnie: od marca 1938 do września 1939.
Współzałożyciel pisma Lewar. Pisał wiersze, głównie satyryczne do czasopism takich jak „Szpilki” czy „Chochoł”. W początkach roku 1938, w „Chochole” opublikowano jego wiersz „Pieśń o hańbieniu rasy”, który był komentarzem do coraz silniejszego w Polsce antysemityzmu. Wiersz odnosił się do relacji seksualnych podmiotu lirycznego – Żyda z kobietą-Polką, co wzbudziło w prasie narodowej bardzo duże wzburzenie, szczególne z powodu użycia zwrotu „Matka Polka”.
"[...]"
"I myślę sobie Zochnę głaszcząc,"
"piastową córę pieszcząc ninie:"
"Poczynam sobie choć mój praszczur"
"nie rodził mi się w Biskupinie."
"Cóż ja? Żydowin. Cóż? Semita."
"Nie było w rodzie moim Bolka,"
"jakaż wyrośnie z niej kobita,"
"jaka matrona, Matka Polka?"
"Jeśli z nią będę miał potomka,"
"to biada mi, po trzykroć biada!"
"Syn mego Józwy, czy też Romka,"
"zaprze się pewno swego dziada!"
Wydrukowanie tego wiersza stało się przyczyną nagonki prasowej na autora, która spowodowała zamknięcie go w obozie w Berezie Kartuskiej. W marcu 1938 sprawa tego wiersza stała się pretekstem do urządzenia w kilku uczelniach polskich „Dnia bez Żydów”.
Od 1939 roku w ZSRR. Pracownik redakcji „Czerwonego Sztandaru”. 19 listopada 1939 roku podpisał oświadczenie pisarzy polskich witające przyłączenie zachodniej Ukrainy do Ukrainy Radzieckiej. 17 września 1940 roku wstąpił do Związku Radzieckich Pisarzy Ukrainy. W 1940 roku przyczynił się do aresztowania i późniejszej śmierci innego redaktora „Czerwonego Sztandaru” Stanisława Salzmana.
Od 1943 oficer 1 Dywizji Wojska Polskiego. Członek PKWN (1944).
Według Ryszarda Marka Grońskiego „Leon Pasternak był ideowcem do końca, wiernym do ostatniego tchnienia”.
Leon Pasternak tak pisał w "Wierszu noworocznym" na nowy rok 1940, w okupowanym przez Związek Radziecki Lwowie, po agresji Armii Czerwonej na Polskę 17 września 1939 roku:
"„a jednak podejmij kalendarz zdeptany,"
"część kart jego będziesz sławił w pieśniach"
"gdy padła granica, pękły więzień bramy,"
"w ten dzień wyzwolenia: siedemnasty września"”
Autor wierszy i pieśni propagandowych (m.in. „Oka”), dorobił nowe słowa do melodii "My, Pierwsza Brygada":
"My, Pierwsza Dywizja,"
"Wolność i Ojczyzna."
"Baczność! Komendo, dzwoń!"
"Pobudka gra! Na ramię broń!"
Odznaczony m.in. Orderem Sztandaru Pracy I i II klasy, Krzyżem Oficerskim Orderu Odrodzenia Polski (1955), Złotym Krzyżem Zasługi i Medalem 10-lecia Polski Ludowej (1955).
Został pochowany na cmentarzu Wojskowym na Powązkach (kwatera A32-3-24).

</doc>
<doc id="108888" url="https://pl.wikipedia.org/wiki?curid=108888" title="Neuroprzekaźnik">
Neuroprzekaźnik

Neuroprzekaźnik, neurotransmiter, neuromediator – związek chemiczny, którego cząsteczki przenoszą sygnały pomiędzy neuronami (komórkami nerwowymi) poprzez synapsy, a także z komórek nerwowych do mięśniowych lub gruczołowych. Najbardziej rozpowszechnionymi neuroprzekaźnikami są: glutaminian, GABA, acetylocholina, noradrenalina, dopamina i serotonina. 
Działanie neuroprzekaźnika.
Neuroprzekaźnik służy do zamiany sygnału elektrycznego na sygnał chemiczny w synapsie i do przekazywania tego sygnału z jednej komórki (zwanej presynaptyczną) do innej (zwanej postsynaptyczną). W klasycznym przypadku neuroprzekaźnik jest zgromadzony w pęcherzykach synaptycznych znajdujących się w komórce presynaptycznej blisko błony presynaptycznej. W rezultacie depolaryzacji błony presynaptycznej pęcherzyki te przyłączają się do błony presynaptycznej, następuje fuzja ich błony z błoną presynaptyczną i egzocytoza, czyli uwolnienie zawartego w nich neuroprzekaźnika do szczeliny synaptycznej – zamiana sygnału elektrycznego na chemiczny. Na błonie postsynaptycznej występują receptory danego neuroprzekaźnika. Przyłączenie neuroprzekaźnika do błony postsynaptycznej powoduje zmianę jej polaryzacji (tzn. ujemnego potencjału elektrycznego wnętrza komórki postsynaptycznej mierzonego względem przestrzeni zewnątrzkomórkowej). W przypadku synapsy pobudzającej jest to zmiana dodatnia, zwana depolaryzacją. W przypadku synapsy hamującej jest to zmiana ujemna, zwana hyperpolaryzacją. Tak więc następuje tu zamiana sygnału chemicznego na elektryczny. W obu przypadkach ta zmiana polaryzacji jest następnie przenoszona wzdłuż błony komórki postsynaptycznej i w pewnych przypadkach, jeżeli jest wystarczająco silna, może być propagowana wzdłuż aksonu.

</doc>
<doc id="108889" url="https://pl.wikipedia.org/wiki?curid=108889" title="Blondie">
Blondie

Blondie – amerykański zespół rockowy, należący, obok Ramones czy Television, do pionierów punk rocka i będący częścią nowojorskiej, skupionej wokół klubu CBGB, sceny punkrockowej, a później jedną z najpopularniejszych grup reprezentujących gatunek nowej fali w stanie Nowy Jork.
Grupa wykonywała melodyjne piosenki, niekiedy odwołujące się do hard rocka.
Grupa po odniesieniu wielkich sukcesów po obu stronach Atlantyku rozpadła się w 1982 wskutek tarć personalnych. W 1997 została reaktywowana w oryginalnym składzie dla przeprowadzenia trasy koncertowej. Rok później nagrano nowy album.
Piosenka zespołu pt. „Heart of Glass” została umieszczona na liście "500 piosenek, które ukształtowały rock", utworzonej przez Rock and Roll Hall of Fame.
W 2005 roku zespół wystąpił na Festiwalu Jedynki w Sopocie. W tym samym roku grupa została wprowadzona do Rock and Roll Hall of Fame.

</doc>
<doc id="108890" url="https://pl.wikipedia.org/wiki?curid=108890" title="Artur Międzyrzecki">
Artur Międzyrzecki

Artur Adam Międzyrzecki (ur. 6 listopada 1922 w Warszawie, zm. 2 listopada 1996 tamże) – polski poeta, tłumacz literatury francuskiej i anglosaskiej, autor słów piosenek, działacz społeczny i polityczny.
Życiorys.
Był synem Mieczysława Międzyrzeckiego. Ukończył gimnazjum we Lwowie (1939). Młodość spędził w Warszawie. Po wybuchu II wojny znajdował się we Lwowie, skąd został w 1940 roku zesłany przez Sowietów do Kazachstanu. W 1942 roku wstąpił do Armii Polskiej w ZSRR. Następnie jako żołnierz Polskich Sił Zbrojnych na Zachodzie Polskie Siły Zbrojne na Zachodzie odbył cały szlak bojowy 2 Korpusu. W stopniu porucznika walczył m.in. pod Monte Cassino i w bitwie o Bolonię. Debiutował jako poeta w 1943 roku.
Po wojnie, do 1949 r. we Francji (gdzie studiował), następnie powrócił do kraju.
W latach 1956–1958 współredaktor „Nowej Kultury”, 1965–68 „Poezji”. Publikował na łamach tygodnika „Świat”. W latach 1970–1974, razem z żoną, Julią Hartwig, przebywał w USA. Był uczestnikiem protestów przeciwko zmianom w konstytucji Polskiej Rzeczypospolitej Ludowej. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W latach siedemdziesiątych uczestniczył w pracach Centrum Dialogu ("Editions du Dialogue") księży pallotynów w Paryżu (dyrektor ks. Józef Sadzik). 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W latach 80. wspierał Solidarność.
W latach 1991–1996 prezes polskiego PEN Clubu, wiceprezes światowego PEN. Był członkiem Stowarzyszenia Pisarzy Polskich. Autor przekładów utworów Apollinaire’a, Rimbauda, Baudelaire’a, Mandelsztama.
W 1992 r. wydał wraz z żoną Julią Hartwig antologię poezji amerykańskiej.
Jego twórczość zarówno poetycka, jak i prozatorska cieszyła się uznaniem krytyków literackich. Ryszard Przybylski w książce "To jest klasycyzm" zaliczył go w poczet nurtu klasycystycznego w poezji polskiej drugiej połowy XX wieku, obok takich twórców, jak: Zbigniew Herbert, Jarosław Marek Rymkiewicz, Jerzy S. Sito oraz Julia Hartwig. Pisali o nim m.in. Stanisław Barańczak, Leszek Bugajski, Janusz Drzewucki, Stanisław Stabro, Leszek Szaruga.
Pochowany na cmentarzu Powązkowskim w Warszawie (kwatera 3-2-18).

</doc>
<doc id="108892" url="https://pl.wikipedia.org/wiki?curid=108892" title="Archie Bell and the Drells">
Archie Bell and the Drells

Archie Bell and the Drells – afroamerykańska grupa rhythmandbluesowa, szczególnie popularna w końcu lat sześćdziesiątych XX wieku, kiedy to taneczna piosenka "Tighten It Up", zdobył status mega przeboju, sprzedając się w nakładzie ponad trzy miliony egzemplarzy. Choć grupa nigdy nie powtórzyła sukcesu tego singla, pozostała aktywna przez kolejne dziesięć lat, mając na swym koncie kilka innych przebojowa takich jak "I Can't Stop Dancing", "Dancing To Your Music" i "Girl You're Too Young". Choć muzyka grupy zaliczana jest do rytm and bluesa, zauważyć można w niej wyraźne wpływy soulu i funky.

</doc>
<doc id="108893" url="https://pl.wikipedia.org/wiki?curid=108893" title="Jiles Perry Richardson">
Jiles Perry Richardson

Jiles Perry Richardson, Jr., znany jako The Big Bopper (ur. 24 października 1930 w Sabine Pass w stanie Teksas, zm. 3 lutego 1959 w Clear Lake w stanie Iowa) – amerykański muzyk i kompozytor rockowy, jeden z pionierów rock and rolla. Nazywany był też zdrobniale Jape Richardson.
Urodzony w Sabine Pass w Teksasie, w latach 50. rozpoczął pracę w miejscowej rozgłośni radiowej jako prezenter (Disc Jockey). W maju 1957 pobił rekord nieprzerwanego prowadzenia programu przez 5 dni, 2 godziny i 8 minut. W tym czasie przylgnął do niego pseudonim Big Bopper, pod którym miał się stać sławny jako piosenkarz rockandrollowy. Śpiewał czystym i ciepłym barytonem. Największym przebojem Boppera był "Chantilly Lace", który znalazł się na liście "500 piosenek, które ukształtowały rock" utworzonej przez Rock and Roll Hall of Fame. Big Bopper był też uzdolnionym kompozytorem. Był autorem wielkiego przeboju country "Running Bear" i "White Lightning" (ten ostatni wykonywał George Jones).
Richardson zginął 3 lutego 1959 w katastrofie lotniczej, która zabrała także dwóch innych znanych muzyków rockowych Buddy'ego Holly i Ritchie Valensa.

</doc>
<doc id="108894" url="https://pl.wikipedia.org/wiki?curid=108894" title="The Big Bopper">
The Big Bopper



</doc>
<doc id="108897" url="https://pl.wikipedia.org/wiki?curid=108897" title="Wiadukt Millau">
Wiadukt Millau

Wiadukt Millau (, wymowa: ) – wiadukt w ciągu autostrady A75 nad doliną rzeki Tarn w południowej Francji, w pobliżu miasta Millau w Masywie Centralnym.
Historia.
Jest najwyższą tego typu konstrukcją w Europie, z najwyższym filarem o wysokości 341 m. Długość trasy prowadzącej przez wiadukt wynosi 2460 metrów. Projekt powstał w pracowni projektowej Foster and Partners brytyjskiego architekta lorda Normana Fostera. Wiadukt wybudowano w ciągu trzech lat od października 2001 roku kosztem 394 milionów euro (plus 20 mln na punkt poboru opłat przy północnym wjeździe/wyjeździe z wiaduktu). Jak podaje oficjalna strona internetowa, firma Eiffage, która budowała wiadukt, otrzymała koncesję na zarządzanie wiaduktem od rządu Francji przez okres 3 lat budowy i 75 lat po jej zakończeniu. 
Przejazd wiaduktem.
Wiadukt został otwarty 14 grudnia 2004, a dla ruchu udostępniony 16 grudnia 2004. Przejazd mostem jest płatny (według taryfy obowiązującej w 2019 roku należy uiścić opłatę w wysokości 10,80 € w okresie 15.06-15.09 oraz 8,60 € poza sezonem za samochód osobowy. Za przejazd motocyklem opłata jest niezależna od sezonu i wynosi 5,30 €, podobnie jest z samochodami ciężarowymi, których kierowcy muszą zapłacić 37,60 €. Na wiadukcie został zainstalowany specjalny system , który umożliwia automatyczny pobór opłat za przejazd.
Statystyka ruchu.
Według oficjalnych danych firmy zarządzającej tym wiaduktem w 2012 roku przejechało nim 4,7 miliona pojazdów, co stanowi spadek o 1,9% w porównaniu do roku poprzedniego. Rekordowy ruch od czasu otwarcia tej budowli przypadł na dzień 18 sierpnia 2012 roku, kiedy to w ciągu jednej doby wiaduktem przejechało 63 500 pojazdów. 474 000 osób w omawianym roku skorzystało ze specjalnego miejsca przeznaczonego dla turystów, gdzie znajdują się informacje na temat budowli i jej historii.
Eiffage Millau Viaduct Race.
W 2007 roku na wiadukcie odbył się bieg o nazwie Eiffage Millau Viaduct Race. Do trzeciej edycji zaplanowanej na 18 maja 2014 roku zapisało się już 14 500 biegaczy, a w 2016 już 15 000. Po raz piąty 11 000 biegaczy przebiegło 23 km trasę w 2018 roku. 

</doc>
<doc id="108898" url="https://pl.wikipedia.org/wiki?curid=108898" title="Rewolucja Kulturalna">
Rewolucja Kulturalna



</doc>
<doc id="108900" url="https://pl.wikipedia.org/wiki?curid=108900" title="Oskrzele">
Oskrzele



</doc>
<doc id="108902" url="https://pl.wikipedia.org/wiki?curid=108902" title="Międzymorze (geografia)">
Międzymorze (geografia)



</doc>
<doc id="108903" url="https://pl.wikipedia.org/wiki?curid=108903" title="Koń fiński">
Koń fiński

Koń fiński to jedna z ras koni zimnokrwistych.
Ogólnie.
Cechy typowe: Koń stosunkowo lekkiej budowy, mały, o maści najczęściej kasztanowej i bardzo dobrym ruchu w kłusie.
Koń fiński jest uważany za najszybszego konia zimnokrwistego na świecie. W Finlandii używany do wyścigów kłusaków w lekkich dwukółkach, zwanych sulkami. Jest w nich szybki, ujmuje wyglądem i wysokim i energicznym ruchem. Planową hodowlę koni fińskich rozpoczęto w 1907. Początkowo chciano uzyskać ciężkiego konia roboczego, od pewnego czasu zaś ogólnoużytkowego, przydatnego także do jazdy wierzchem. Spokojne usposobienie i chęć do pracy czynią go przydatnym do nauki jazdy konnej dla początkujących. Te wytrzymałe, zdrowe i silne konie mają przyszłość w rekreacji.
Wysokość w kłębie.
około 155-160 cm.
Pokrój.
Muskularny, krępy koń o cechach pokroju pośrednich między typem zimno- a gorącokrwistym. Ma masywną, niezgrabną głowę o żywym wyrazie. Szyję krótką, masywną. Krótki wydatny kłąb przechodzi w długi grzbiet. Kłoda głęboka, zwięzła. Zad mocny, dobrze umięśniony, ścięty. Ogon osadzony nisko. Kończyny solidne, z krótkimi pęcinami i małymi szczotkami pęcinowymi. Duże, zdrowe kopyta. Czasami występują niewielkie wady postawy np. szablastość kończyn (budowa charakterystyczna dla kłusaków). Koń fiński ma wspaniałe predyspozycje do kłusa, ale także dobre cechy wierzchowe. Najczęściej występuje umaszczenie kasztanowate z jasną grzywą i ogonem, rzadko gniade i kare. Grzywa i owłosienie ogona bujne. 
Historia.
Rasa wywodzi się od prymitywnego fińskiego kleppera, który przez długi czas prawie nie ulegał zmianom. Wywierał on także wpływ na konie rosyjskie z sąsiednich terenów. W połowie ubiegłego stulecia rozpoczęto doskonalenie tej rasy, z wyglądu mało atrakcyjnej, ale niesłychanie wydajnej w pracy. Polegało ono na krzyżowaniu z końmi Norfolk Roadster, rosyjskimi końmi zimnokrwistymi oraz z nieistniejącą już rasą karelską (wschodniofińską). W roku 1907 założono księgę stadną. Od roku 1930 selekcję prowadzi się ściśle według cech użytkowych. Prócz cech pociągowych o wartości konia decydują wyniki wyścigów w kłusie w sulkach. Od roku 1971 oprócz koni pociągowych i kłusaków hoduje się także konie wierzchowe. Są one lekkie, wszechstronnie użytkowe, o dużym temperamencie i wytrzymałości.
Istnieją 3 typy tych koni.

</doc>
<doc id="108904" url="https://pl.wikipedia.org/wiki?curid=108904" title="Istm">
Istm



</doc>
<doc id="108905" url="https://pl.wikipedia.org/wiki?curid=108905" title="Istmus">
Istmus



</doc>
<doc id="108907" url="https://pl.wikipedia.org/wiki?curid=108907" title="Morze Arafura">
Morze Arafura

Morze Arafura (, ) – morze przybrzeżne w zachodniej części Oceanu Spokojnego (bywa zaliczane do Oceanu Indyjskiego) między Australią a wyspami: Tanimbar, Kai i Nowa Gwinea. Od wschodu, przez Cieśninę Torresa łączy się z Morzem Koralowym, od zachodu sąsiaduje z morzami Timor, Banda i Seram, od południa z Zatoką Karpentaria. Pływy morskie osiągają do 7,6 m (Nowa Gwinea).
Większą część dna morza stanowi szelf pokryty piaskiem i mułem wapiennym. W części głębinowej (północno-zachodniej) znajduje się obszar aktywny sejsmicznie.
Cieśnina Torresa jest niebezpieczną drogą morską.

</doc>
<doc id="108908" url="https://pl.wikipedia.org/wiki?curid=108908" title="Wilczomlecz nadobny">
Wilczomlecz nadobny

Wilczomlecz nadobny, wilczomlecz piękny, poinsecja nadobna, poinsecja, gwiazda betlejemska ("Euphorbia pulcherrima" Willd. ex Klotzsch) – gatunek krzewu z rodziny wilczomleczowatych ("Euphorbiaceae"). Pochodzi z Meksyku i Gwatemali. Odkryty w latach 20. XIX wieku i przewieziony do Stanów Zjednoczonych, stał się popularną rośliną ozdobną. Spopularyzowany został w połowie XX wieku, gdy wyhodowano odmiany dobrze znoszące warunki panujące w mieszkaniach strefy umiarkowanej. Jest uprawiany w wielu krajach świata, przy czym w krajach międzyzwrotnikowych jako roślina ogrodowa. Pod względem gospodarczym jest najważniejszą rośliną doniczkową na świecie.
Rozmieszczenie geograficzne.
Naturalnie gatunek występuje w pasie o długości około dwóch tysięcy km wzdłuż wybrzeża Pacyfiku w Meksyku i południowej Gwatemali. W północnym Meksyku gatunek rośnie w stanach Durango i Sinaloa, a w części południowej w stanach: Chiapas, Guerrero, Jalisco, Michoacán, Nayarit i Oaxaca. Wiadomo, że już w XVI wieku doszło do rozprzestrzeniania gatunku z udziałem człowieka. Aztekowie przemieścili te rośliny w okolice obecnie istniejącego miasta Meksyk, prawdopodobnie lokalizacją pośrednią w przemieszczaniu była północna część stanu Guerrero. W okolicach tych występują dzikie rośliny, jednak zwiększona częstość występowania roślin w pobliżu skupisk ludności wskazuje, że są one pozostałością ogrodnictwa sprzed wieków. Według tradycji i badań genetycznych kultywary rozpowszechnione w wielu miejscach świata pochodzą od roślin rosnących w północnej i zachodniej części Guerrero.
Gatunek uprawiany jest powszechnie jako roślina ozdobna, w obszarze międzyzwrotnikowym w gruncie. Na niektórych obszarach w Afryce, na Wyspach Kanaryjskich i w Indiach jest to gatunek inwazyjny.
Biologia.
Jest to roślina wieloletnia. Do rozwoju i corocznego kwitnienia wymaga przejścia przez okres spoczynku – jest rośliną dnia krótkiego i do zainicjowania kwitnienia wymaga przez około dwa miesiące przebywania w ciemności przez 8–16 godzin na dobę. W zależności od odmiany, stadium rozwoju i temperatur wymagana długość dnia i nocy dla zainicjowania kwitnienia jest różna. Rośliny tego gatunku rosną szybko, w ciągu jednego sezonu osiągnąć mogą 2-3 m wysokości. Kwitnienie przypada na okres od połowy listopada po styczeń. Owocowanie trwa do kwietnia.
Fizjologia.
Roślina o niskiej tolerancji na chłód. Niektóre z uprawianych odmian ulegają nieodwracalnym uszkodzeniom już przy temperaturze 8 °C utrzymywanej przez 24 dni. Kilkutygodniowy okres fotoperiodu o długiej nocy konieczny jest zarówno do wytworzenia kwiatów, jak i syntezy antocyjanów oraz zaniku chlorofilu w liściach przykwiatowych. Różnica pomiędzy temperaturą dnia i nocy jest czynnikiem decydującym o morfologii rośliny. Wyższa średnia temperatura dnia powoduje wydłużenie międzywęźli poprzez zwiększenie syntezy endogennych giberelin. Znajomość tego zjawiska jest wykorzystywana praktycznie przy kształtowaniu pokroju roślin przeznaczonych na sprzedaż. Spadek temperatury z 24 do 16 °C prowadzi do zmniejszenia wysokości rośliny o 5-25%, w zależności od okresu przebywania w chłodnych warunkach. Zmiana pokroju może także następować w wyniku zakażenia fitoplazmą. W zakażonych roślinach następuje zanik dominacji wierzchołkowej i powstają liczne rozgałęzienia pędu. Również to zjawisko może być wykorzystane w uzyskiwaniu pożądanego przez ogrodników fenotypu.
Cechy fitochemiczne.
O barwie podsadek decydują barwniki należące do antocyjanin. U trzech kultywarów stwierdzono, że za czerwoną barwę podsadek odpowiadają te same barwniki: cyjanidyno-3-glukozyd, cyjanidyno-3-ramnoglukozyd, pelargonidynodyno-3-glukozyd i pelargonidyno-3-ramnoglukozyd.
Podobnie jak inne rośliny z rodziny wilczomleczowatych zawiera znaczne ilości lateksu. U 40% osób z alergią na tę substancję pojawiają się objawy alergii w kontakcie z rośliną. Przejawiają się one zapaleniem skóry i wyjątkowo atakami astmy alergicznej. W roślinie stwierdzono również obecność dwóch alergennych białek wspólnych z innymi gatunkami z rodziny. Pomimo istnienia legendy o toksyczności rośliny większość (92,4%) przypadków spożycia nie wiąże się z zatruciem. W pozostałych przypadkach pojawiały się niewielkie zaburzenia żołądkowo-jelitowe, nudności oraz wymioty. Także doświadczenia na zwierzętach nie potwierdzają informacji o toksyczności rośliny. Przy najwyższej stosowanej dawce (25 g/kg) i czternastodniowym okresie obserwacji nie stwierdzono żadnych objawów toksyczności. Nie zaobserwowano także żadnych zmian podczas sekcji zwłok szczurów wykorzystywanych do badań.
Genetyka.
Liczba chromosomów w komórkach somatycznych "E. pulcherrima" 2n=28. U części kultywarów 2n=56, są one poliploidalne. Nie udało się uzyskać osobników 2n=48 z krzyżowania kultywarów o 28 chromosomach z tymi o 56 chromosomach. Sugeruje się, że podstawowa haploidalna liczba chromosomów – x, może wynosić 7. Do roku 2015 opisano kilka udanych doświadczeń zakończonych uzyskaniem transgenicznych roślin tego gatunku.
Ekologia.
W naturze gatunek rośnie w wilgotnych miejscach w zalesionych wąwozach i dolinach w gorących i zrzucających liście w okresie suchym lasach monsunowych, także w lasach zimozielonych, górskich lasach mglistych z dębami i sosnami, w zaroślach kserotermicznych (matorral). Często na zboczach, przydrożach, nad rzekami i strumieniami, na polanach i skrajach lasów. Występuje na rzędnych sięgających do 2600 m n.p.m. Jest to gatunek odporny na susze. Zapylacze kwiatów nie są znani. Poszczególne, występujące w stanie dzikim populacje liczą zwykle niewiele okazów, najczęściej poniżej 20 roślin.
Nazewnictwo.
Gatunek znany jest m.in. pod nazwą poinsecja nadobna, pochodzącą od nazwiska amerykańskiego męża stanu Joela Robertsa Poinsetta. Został on w 1825 pierwszym ambasadorem Stanów Zjednoczonych w Meksyku. W 1828 roku w pobliżu Taxco de Alarcón znalazł ten gatunek wilczomlecza i jako pierwszy przywiózł go do USA. Nazwę zwyczajową upamiętniającą amerykańskiego dyplomatę i botanika-amatora (ang. "‘poinsettia’") nadał gatunkowi amerykański ogrodnik William H. Prescott. Popularnie często gatunek nazywany jest też gwiazdą betlejemską. Ta nazwa pochodzi od wyglądu – szczytowe podkwiatki wybarwiają się na czerwono i kontrastują z zielonymi liśćmi, z góry wyglądają jak gwiazda. Często nazywany jest też wilczomleczem pięknym, ale ta nazwa jest błędna, ponieważ odnosi się do innej rośliny, także uprawianej jako doniczkowa – "Euphorbia milli", zwanej też koroną cierniową.
Rodzajowa nazwa naukowa ("Euphorbia") upamiętnia greckiego lekarza – Euphorbusa, który w I wieku n.e. leczył władcę Mauretanii – Jubę II m.in. za pomocą soku mlecznego roślin z rodzaju wilczomlecz. Nazwa gatunkowa "pulcherrima" oznacza w łacinie „najpiękniejsza”. Pierwszym botanikiem, który był autorem nazwy i diagnozy gatunkowej był Niemiec – Carl Ludwig Willdenow (1765–1812).
Systematyka.
Gatunek reprezentuje sekcję "Poinsettia" w obrębie podrodzaju "Chamaesyce" wyróżnianego w rodzaju wilczomlecz "Euphorbia". Sekcja obejmuje około 25 gatunków rodzimych dla obu kontynentów amerykańskich. Wyrastając w wątłe drzewko, wilczomlecz nadobny wyróżnia się od innych przedstawicieli sekcji będących półkrzewami i bulwiastymi bylinami. Wszystkie gatunki z tej sekcji wyróżnia okazały, dwuwargowy gruczoł rozwijający się na cyjacjum. Najbliżej spokrewnionym gatunkiem jest "Euphorbia cornastra".
Odmiany uprawne.
Wiele współczesnych odmian bierze swój początek od 'Oak Leaf' wyhodowanej przez panią Enteman w roku 1923 w Jersey City. To z tej odmiany rodzina Ecke w południowej Kalifornii uzyskała kolejne, hodując ten gatunek od lat 20. XX wieku. Nowe odmiany powstają głównie w wyniku mutacji somatycznych (jako sporty wcześniejszych odmian), ponieważ stwierdzono, że osobniki tego gatunku są bardzo wrażliwe na negatywne efekty związane z chowem wsobnym i zapylaniem kwiatów przez pyłek osobników spokrewnionych pod względem genetycznym, nieliczne kultywary hybrydowe są potomkami osobników heterogenetycznych. Do lat 60. XX wieku największe znaczenie miały 'True Red' i 'Early Red', uprawiane na polach na kwiaty cięte. W kolejnych latach większego znaczenia nabrały uprawy szklarniowe nastawione na produkcję roślin doniczkowych. W roku 1963 powstała przełomowa, bo trwała i wytrzymująca warunki domowe odmiana 'Paul Mikkelsen', a w 1964 w Norwegii uzyskano odmianę 'Annette Hegg Red'. W roku 1988 powstała 'Eckespoint Lilo' udoskonalona do 'Eckespoint Freedom', która została wprowadzona do obrotu handlowego w 1992. Ta ostatnia odmiana stanowiła 50% sprzedawanych roślin o czerwonych podsadkach. W 1991 roku opublikowany został artykuł o metodzie rozkrzewiania pędów poinsecji, a tym samym upowszechniono dotychczasowy sekret gospodarstwa Ecke Ranch i zwiększono skuteczność zabiegów hodowlanych różnych producentów, w tym europejskich.
Znanych jest ponad 100 kultywarów tego gatunków różniących się formą wzrostu i barwą powabni. Od form dzikich różnią się intensywniej i różnobarwnie zabarwionymi oraz większymi podsadkami. Osiągają one u kultywarów od 17 do nawet ponad 30 cm długości. Uzyskano cały przekrój odmian różniących się barwami podsadek od klasycznej czerwieni poprzez różne odcienie koloru koralowego, różowego, kremowego po biały. Zabiegi hodowlane zmierzają także do uzyskania roślin karłowych. Uzyskanie tego typu odmian o dużych walorach ozdobnych i dobrze znoszących uprawę w pojemnikach umożliwiło popularyzację gatunku w latach 60. XX wieku. Przykładowe grupy odmian i odmiany: 
Zastosowanie.
Roślina ozdobna.
Jako roślina ozdobna gatunek został introdukowany do Stanów Zjednoczonych w roku 1825 z Meksyku. W postaci rośliny doniczkowej rozpowszechnił się w Ameryce Północnej, Europie, Azji i Australii. W roku 2008 łączna wartość handlowa sprzedanych roślin osiągnęła 155 mln dolarów amerykańskich. W Stanach Zjednoczonych wyprodukowano 50 mln, a w Unii Europejskiej 100 mln sztuk roślin tego gatunku. Według dokumentów historycznych gatunek wprowadził do ogrodnictwa Joel Roberts Poinsett, który jako członek Amerykańskiego Towarzystwa Filozoficznego wyjechał na ekspedycję do Meksyku wraz z grupą naukowców z Filadelfii. Podczas wyprawy pozyskał egzemplarze wilczomlecza nadobnego i wysłał je do Ogrodu Botanicznego Bartrama w Filadelfii. W placówce tej rośliny były uprawiane i eksponowane od roku 1829. Jeden z pracowników ogrodu, Robert Buist wysłał w roku 1834 pierwsze rośliny do Europy. Wilczomlecz nadobny jest rośliną krótkiego dnia, w wielu krajach uprawianą w szklarniach na sezon Bożego Narodzenia, w doniczkach i na kwiaty cięte. Jeszcze do końca lat 50. XX wieku uprawiany był tylko przez nielicznych hobbystów, gdyż w mieszkaniach szybko tracił liście. Dopiero nowe odmiany z gospodarstwa Paula Ecke z Kalifornii pozwoliły na skuteczną uprawę tego gatunku w warunkach mieszkaniowych. Gospodarstwo Paula Jr Ecke z Kalifornii, specjalizujące się w hodowli poinsecji od początków XX wieku, jest głównym producentem tych roślin. Jego udział w produkcji światowej wynosi ok. 50%, a w Stanach Zjednoczonych stanowi 70% rynku. W 2012 roku rodzinna firma została przejęta przez przedsiębiorstwo ogrodnicze Agribio Group z siedzibą w Holandii.
Rośliny uprawiane jako doniczkowe zmusza się do zakwitania zwykle już przy wysokości od 0,3 do 0,6 m, przy czym wysokość roślin ograniczana jest różnymi sposobami, wśród których do najpopularniejszych należy stosowanie substancji chemicznych ograniczających wzrost.
Rośliny doniczkowe kwitnące w okresie zimowym stanowią popularną ozdobę w okresie świąt Bożego Narodzenia, np. jako dekoracja stołu wigilijnego oraz do osłonięcia podstawy choinki świątecznej. Poinsecja jest w wielu krajach drugim obok choinki symbolem świąt Bożego Narodzenia. Poza roślinami uprawianymi w doniczkach poinsecje uprawiane są na kwiat cięty. Wstawione do wazonu zachowują trwałość do 2–3 tygodni. Po transporcie roślin ciętych na sucho, w celu przedłużenia ich trwałości zaleca się przycięcie końców pędów (długości 3–5 cm) i zanurzenie ich w ciepłej wodzie.
W strefie tropikalnej i subtropikalnej gatunek uprawiany jest jako ozdobna roślina ogrodowa. Rośliny dobrze prezentują się sadzone pojedynczo na trawniku oraz w grupach z innymi krzewami i w żywopłotach. Nie powinny być sadzone jednak w miejscach oświetlonych nocą sztucznym światłem (np. w pobliżu latarni ulicznych), ponieważ brak odpowiednio długiej ekspozycji na ciemność zakłóci cykl kwitnienia.
Roślina lecznicza, kosmetyczna i barwierska.
W Meksyku i Gwatemali sok mleczny z tej rośliny używany był jako krem do golenia, w Gwatemali także jako lekarstwo na bóle zębów i środek wymiotny. W kraju tym okłady z liści stosowano do złagodzenia bóli, a z podsadek uzyskiwano też w wiekach XIII do XVI czerwony barwnik.
Odwar z podsadek i kwiatów traktowany jest przez kobiety karmiące jako substancja zwiększająca laktację (zastosowanie takie wzmiankowane jest już w XVI-wiecznym Kodeksie Florentino). Spożywany jest doustnie, ale też tłuczone liście stosowane są w tym samym celu zewnętrznie, nakładane na plecy. Liście są stosowane jako okład oraz w celu wywołania wymiotów i wypróżnienia. Przypisuje się im też działanie aborcyjne. Sok mleczny używany jest do leczenia różnego rodzaju wyprysków i zmian skórnych. Na miejsca swędzące z powodu ukąszeń zwierząt nakłada się tłuczone liście. Odwar z kwiatów stosowany jest przy leczeniu stanów zapalnych gardła i przy kaszlu.
Potwierdzono działanie bakteriobójcze wyciągu z rośliny wytrawianej etanolem na: "Bacillus cereus", "Bacillus megaterium" i "Staphylococcus epidermidis" (brak działania na "Staphylococcus aureus"). Ekstrakt wodny działa słabo przeciw "Micrococcus leisodeikticus".
Uprawa.
Rozmnażanie.
W uprawie poinsecję rozmnaża się za pomocą sadzonek pędowych, wierzchołkowych, zawierających 2–4 węzły (liczą do 15 cm długości). Pozyskuje się je od kwietnia do lipca, przy czym rozmnażanie od czerwca pozwala uzyskać jednopędowe rośliny doniczkowe trafiające do oferty handlowej w okresie przedświątecznym. Przed umieszczeniem w podłożu końce zanurza się w ciepłej wodzie o temperaturze 45 °C, by wyciekł sok, ewentualnie spłukuje się go bieżącą wodą. Usuwa się także blaszkę dolnego liścia. Zaleca się przed sadzeniem potraktować takie sadzonki ukorzeniaczem. Podłoże do ukorzeniania to torf z perlitem. Optymalna temperatura podłoża to 24–27–28 °C. Miejsce ukorzeniania należy przykryć folią. Temperatura powietrza powinna być niższa od temperatury podłoża. Podłoże nie powinno być zbyt mokre, by sadzonki nie gniły. Po około 3 lub 4 tygodniach sadzonki są ukorzenione. Miejsce uprawy młodych roślin należy zraszać, zamgławiać i zacieniać. Początkowo umieszcza się je w małych doniczkach (o średnicy do 8 cm), a następnie sadzi się je do docelowych pojemników.
W uprawie ogrodowej z powodzeniem stosuje się sadzonki zdrewniałe o długości ok. 45 cm. Można je w ciągu paru tygodni skutecznie ukorzenić bez hormonów umieszczając je po prostu w stale wilgotnej, ale nie mokrej glebie.
Choroby i szkodniki.
Znanych jest wiele chorób tego gatunku. Mogą mieć one charakter grzybic, bakterioz, wiroz, a także zaburzeń fizjologicznych. Mogą one wyrządzać znaczne szkody, jeżeli pojawią się w uprawach podczas cyklu produkcyjnego. Niektóre z chorób mają charakter lokalny, występują jedynie na określonych obszarach.
Szara pleśń wywoływana przez workowca gronkowca szrego "Botrytis cinerea" odpowiada za zahamowanie wzrostu, powstawanie brązowych plam na liściach właściwych i przykwiatowych. W zaawansowanym stadium choroby liście opadają i rośliny obumierają. Choroba rozwija się u roślin rosnących w zbyt wilgotnym podłożu, w zbyt niskiej temperaturze lub w nadmiernym zagęszczeniu. Podobne objawy występują na podsadkach przy niedoborze wapnia lub zaburzeniu proporcji pomiędzy jonami K+, Mg2+ i Ca2+ albo w wyniku antagonizmu pomiędzy jonami amonowymi i wapniowymi. Mączniak, będący wynikiem zakażenia "Oidium" sp., może pojawiać się w uprawach szklarniowych, gdy temperatura w dzień przekracza 30 °C. Rozwijające się kolenie grzybów są widoczne na liściach w postaci białego nalotu. Do rozprzestrzenienia się choroby doszło w latach 90. XX wieku głównie na obszarach północnych i środkowo-zachodnich USA. W uprawach zlokalizowanych na Florydzie, Hawajach oraz Ameryce Środkowej grzyb "Sphaceloma poinsettiae" jest odpowiedzialny za parch poinsecji. W wyniku zakażenia na liściach pojawiają się nekrotyczne plamy o średnicy 1–5 mm, z czasem obejmują one całe liście oraz łodygę. Przy stałym zwilżeniu liści i temperaturach 21-29 °C rośliny mogą zostać zaatakowane przez "Alternaria euphorbiicola". Rozwijający się grzyb powoduje obumieranie komórek i powstawanie plam.
Gnicie łodygi oraz korzeni może być wywoływane przez strzępniczka pasożytniczego "Rhizoctonia solani". W zaawansowanym stadium dochodzi do chlorozy liści, martwicy, więdnięcia zrzucania liści, a w końcu do obumierania całej rośliny. Podobne objawy występują przy zakażeniu gatunkami z rodzaju "Pythium". Źródłem zakażenia jest zwykle woda używana do podlewania. Stopniowe obieranie rośliny może także następować na skutek infekcji "Phytophthora nicotianae" var. "parasitica" lub "P. drechsleri". Patogen wnika przez korzenie, szyjkę korzeniową lub łodygę. W zainfekowanej roślinie obumierają liście asymilacyjne, przykwiatowe oraz kwiaty. Guzowatość korzeni i pędu poinsecji powoduje "Agrobacterium tumefaciens". Początkowo białawe, z czasem brązowe guzy pojawiają się u nasady pędu i na korzeniach. Rośliny przestają rosnąć, zrzucają liście i nie zakwitają. "Corynebacterium poinsettiae" wywołuje rak bakteryjny poinsecji. Objawami porażenia są brązowe smugi na pędzie sięgające od nasady do ponad połowy ich wysokości, a na liściach brązowe wodniste plamy. "Thielaviopsis basicola" odpowiada za czarną zgniliznę korzeni i pędu poinsecji. U zainfekowanych roślin korzenie czarnieją, liście więdną (nierzadko nagle), z czasem czernieć od nasady mogą pędy.
Znaczne szkody w uprawach wywołuje wirus mozaiki poinsecji (PnMV – "poinsettia mosaic virus"). Zakażenie wirusem skutkuje zniekształceniem liści oraz zmianami ich zabarwienia. Za deformacje roślin, osłabienie wzrostu i powstawanie chlorotycznych, koncentrycznych plam na liściach odpowiada "Euphorbia ringspot virus", a choroba wywoływana zwana jest plamistością pierścieniową poinsecji. W uprawach szklarniowych w Chinach występuje wirus kędzierzawości liści wilczomlecza (EuLCV – "Euphorbia leaf curl virus"). Jest on przenoszony przez szkodniki, a objawem zakażenia, poza deformacją, jest pogrubione użyłkowanie.
Wszystkie rośliny z objawami chorób bakteryjnych i wirusowych należy niezwłocznie usuwać z uprawy i palić.
Mączlik szklarniowy ("Trialeurodes vaporariorum") należy do najpoważniejszych szkodników w uprawach poinsecji. Powoduje pojawianie się żółtawych plamek na liściach, następnie ich brązowienie i opadanie. Inne szkodniki poinsecji to: przędziorek chmielowiec ("Tetranychus urticae") i przędziorek szklarniowiec ("T. telarius") – objawy ich żerowania są podobne jak u mączlika, ale dodatkowo tworzą delikatną i białawą pajęczynę, wciornastkowate ("Thripidae") – tworzą białawe plamki na liściach, zwykle z czarnymi grudkami kału, wełnowiec cytrusowy ("Planococcus citri") i szklarniowy ("Pseudococcus adonidum"), misecznik mirtowiec ("Coccus hesperidum"), tarcznik cytrynowiec ("Aspidiotus hederae") – w miejscach żerowania odbarwienia, rośliny są osłabione, żółkną i tracą liście. Larwy ziemiórkowatych ("Sciaridae") osłabiają wzrost roślin i powodują gnicie ich u nasady.
Podczas zwalczania chorób i szkodników należy bardzo ostrożnie stosować środki ochrony roślin, ponieważ poinsecja jest gatunkiem bardzo wrażliwym na wiele preparatów.
Obecność w kulturze.
Poinsecja była cenioną rośliną już w okresie przed podbojem hiszpańskim. Rosnące na niższych wysokościach rośliny transportowano do Tenochtitlánu na dwór Montezumy. Przez Azteków gatunek ten zwany był "Cuetlayochitl" albo "Cuetlaxochitl", współcześnie w nahuatl gatunek nosi nazwy: "Custicpascua xochitl", "pascuaxochitl", "pascualxochitl". U Indian roślina była symbolem czystości.
Po konkwiście ozdobne w okresie zimowym rośliny stały się jednym z symboli Bożego Narodzenia. Według legendy stało się to za sprawą małej meksykańskiej dziewczynki imieniem Pepita. Szła ona ze swym kuzynem Pedro w Wigilię do kaplicy bardzo zasmucona, ponieważ nie miała żadnego daru dla narodzonego Jezusa Chrystusa. Pedro pocieszał ją, mówiąc że nawet najmniejszy dar dany z miłością będzie doceniony. Wówczas Pepita zebrała skromny bukiet z kwiatów rosnących na przydrożu. Kiedy złożyła bukiet w kaplicy przed sceną narodzin Jezusa, dokonał się cud – bukiet rozjarzył się brylantową czerwienią kwiatów. Od tego czasu poinsecja w Meksyku stała się znana jako "Flores de Noche Buena" (Kwiaty Świętej Nocy) i odtąd zakwitała w Boże Narodzenie.
W wieku XVII franciszkanie mieszkający w okolicach Taxco zaczęli wykorzystywać poinsecję podczas procesji. Tradycja meksykańska uznaje kwiaty za symbol Gwiazdy Betlejemskiej. W Gwatemali rośliny te używane były do ozdabiania ołtarzy w okresie świątecznym.
W Stanach Zjednoczonych 12 grudnia uznany jest za „Narodowy Dzień Poinsecji” ("National Poinsettia Day") (tego dnia przypada rocznica śmierci Joela Robertsa Poinsetta w 1851). Przypadkowo tego samego dnia w Meksyku poinsecje są zwyczajowo używane jako ozdoba podczas "Día de la Virgen de Guadalupe" – święta z okazji wspomnienia liturgicznego Najświętszej Maryi Panny z Guadalupe.

</doc>
<doc id="108913" url="https://pl.wikipedia.org/wiki?curid=108913" title="Pustelnik">
Pustelnik



</doc>
<doc id="108914" url="https://pl.wikipedia.org/wiki?curid=108914" title="Luís Figo">
Luís Figo

Luís Filipe Madeira Caeiro Figo (wym. []; ur. 4 listopada 1972 w Almadzie) – portugalski piłkarz, który grał na pozycji skrzydłowego. Wicemistrz Europy 2004. Uczestnik mistrzostw świata 2002, 2006, mistrzostw europy 1996 i 2000. W swojej karierze występował m.in. w Sportingu CP, FC Barcelona, Realu Madryt i Interze Mediolan. Uważany jest za jednego z najlepszych piłkarzy swojej generacji, na co wskazują jego osiągnięcia oraz nagrody (między innymi zdobycie Złotej Piłki w 2000 r.).
Życiorys.
Karierę sportową zaczynał w lokalnym klubie Os Pastilhas. Gdy miał 10 lat, trenował w lizbońskim Sportingu CP, jednej z czołowych drużyn ligi portugalskiej. W młodości zdobył z narodową reprezentacją Mistrzostwo Europy U-16 (1989), a dwa lata później Mistrzostwo Świata U-20.
W ostatnim roku gry w Sportingu podpisał kontrakty z dwoma włoskimi klubami: Juventusem i Parmą, za co został ukarany zakazem gry w lidze włoskiej na dwa lata.
FC Barcelona.
W wieku 22 lat został zawodnikiem FC Barcelona, gdzie wkrótce objął funkcję kapitana drużyny. W Barcelonie Figo spędził pięć lat stając się współautorem zdobycia Mistrzostwa Hiszpanii 1998 i 1999 oraz Pucharu Hiszpanii 1997 i 1998, jak i Pucharu Zdobywców Pucharów.
Real Madryt.
W 2000 przeszedł do największego rywala swojego klubu, tj. do Realu Madryt, za 56 milionów dolarów, co uczyniło go wtedy najdroższym zawodnikiem świata. W tym samym sezonie wygrał w plebiscycie pisma "France Football" na najlepszego piłkarza w Europie, a w plebiscycie FIFA ustąpił miejsca tylko Zidane'owi. W znacznym stopniu przyczynił się do sukcesów swojej drużyny w lidze. W swoim pierwszym sezonie w Madrycie, oprócz 9 goli mógł poszczycić się 17 asystami. Następny sezon Figo znów zaczyna z wysokiego pułapu, ale na początku 2002 roku doznał kontuzji, która wyłączyła go ze składu na kilka tygodni. Po powrocie do drużyny reprezentował bardzo spadek formy, co skutkowało częstymi zmianami przez Steve McManaman. Mimo słabej formy zawodnika, Real zagrał w finale Ligi Mistrzów i zwyciężył w nim 2:1 z Bayerem 04 Leverkusen, a zwycięskiego gola strzelił Zinédine Zidane. W 2005 roku opuścił ekipę z Madrytu.
Inter Mediolan.
5 sierpnia 2005 odbyła się oficjalna prezentacja Luísa Figo jako zawodnika Interu Mediolan. Od 2007 miał grać dla zespołu z Arabii Saudyjskiej – Ittihad FC, lecz klub ten nie wywiązał się z kontraktu, wobec czego pozostał w dotychczasowym klubie. 31 maja 2009 zakończył karierę piłkarską, schodząc z boiska w 42. minucie meczu przeciwko Atalancie (mecz zakończył się wynikiem 4:3 dla Interu).
Reprezentacja.
Od 1991 grał także w reprezentacji Portugalii Po mistrzostwach Europy w 2004, na których Portugalia przegrała w finale z Grecją, ogłosił zakończenie reprezentacyjnej kariery. Po kilkumiesięcznej przerwie zdecydował się jednak na powrót do gry w reprezentacji kraju. Wziął udział w rozgrywkach eliminacyjnych do Mistrzostw Świata w 2006 i w samych mistrzostwach. W barwach drużyny narodowej rozegrał łącznie 127 meczów i strzelił 32 gole.
Inna działalność.
W 2009 wystąpił w filmie "Drugie życie".
Jego życiu i karierze poświęcono trzy książki: "Born to win", "Um ano na vida de Luis Figo" i "Classe Figo".
Jest pomysłodawcą i założycielem Fundacji "Luísa Figo", zajmującej się od 2003 promocją sportu wśród dzieci i młodzieży wywodzącej się z biedniejszych warstw społecznych, organizacją meczów charytatywnych, rozgrywek młodzieżowych o Puchar "Luísa Figo", prowadzeniem Akademii "Luísa Figo", itp. Za działalność charytatywną Luís Figo otrzymał szereg wyróżnień i nagród państwowych, został ambasadorem dobrej woli UNICEF.
Życie prywatne.
Jest mężem szwedzkiej modelki Helen Svedin, z którą ma trzy córki: Danielę, Martinę i Stellę.
Wraz ze swoim rodakiem, byłym selekcjonerem reprezentacji Portugalii i byłym trenerem reprezentacji młodzieżowej Carlosem Queirozem, Figo był przez krótki czas współwłaścicielem A1 Team Portugal w A1 Grand Prix w sezonie 2005-06.
Osiągnięcia.
Jako piłkarz zdobył m.in. Puchar Mistrzów, Superpuchar Hiszpanii, Superpuchar Europy, Puchar Interkontynentalny, Złotą Piłkę oraz Tytuł Najlepszego Piłkarza Świata.

</doc>
<doc id="108915" url="https://pl.wikipedia.org/wiki?curid=108915" title="Parti nationaliste du Québec">
Parti nationaliste du Québec

Nacjonalistyczna Partia Quebecu () – nacjonalistyczna, frankofońska partia polityczna działająca w Kanadzie w początkach lat osiemdziesiątych XX wieku. Partia ta nieco mniej radykalna niż jej poprzedniczka Union Populaire, miała podobne cele - osiągnięcie pełnej niezależności Quebecu i odłączenie tej prowincji od Kanady. Partia nigdy nie zdołała uzyskać mandatu parlamentarnego, lecz utorowała drogę do powstania pierwszej silnej partii nacjonalistycznej Blok Quebecu. Partia ta była blisko związana z Partią Quebecu będącą jej federalną filią. Jej założyciel Marcel Leger był jednym z pierwszych aktywistów Partii Quebecu, którzy zdobyli mandat do parlamentu federalnego.

</doc>
<doc id="108916" url="https://pl.wikipedia.org/wiki?curid=108916" title="Partia Quebecka">
Partia Quebecka

Partia Quebecka (fr. "Parti québécois", "PQ") – partia polityczna działająca w prowincji Quebec w Kanadzie. Głównym celem partii jest uzyskanie suwerenności tej prowincji od Kanady. Mimo silnie separatystycznych akcentów partia uważa, że suwerenny Quebec powinien pozostać w pewnego rodzaju unii z Kanadą, zachowując wspólną walutę oraz utrzymać obywatelstwo kanadyjskie dla obywateli Quebecu (lecz już nie odwrotnie). Siostrzaną partią PQ na poziomie federalnym jest Blok Quebecki.
Historia.
Partia powstała w 1968 przez połączenie dwóch innych prowincjonalnych ugrupowań Mouvement Souveraineté-Association i Ralliement national. Choć żadna z tych partii nie mogła poszczycić się wielkimi osiągnięciami ani poparciem, PQ w krótkim czasie stała się jednym z najsilniejszych ugrupowań politycznych w prowincji. Już w 1976 partia zdobyła większość parlamentarną w Quebecu i utworzyła rząd, a jej lider René Lévesque został premierem. Zwycięstwo to spowodowało euforię pośród frankofonów i panikę wśród anglofonów. Wynikiem jej był odpływ anglofońskich przedsiębiorstw i obywateli, głównie do sąsiedniego Ontario.
Większość kierownictwa partii była nauczycielami akademickimi. W związku z takim składem partia obok swego nacjonalistycznego oblicza charakteryzowała się pewnego rodzaju idealizmem, typowym dla środowiska intelektualnego. Jednym z największych dokonań partii było uznanie praw Indian do samostanowienia (jako pierwsza prowincja w Kanadzie). Inną ważną ustawą uchwaloną przez parlament pod kontrolą PQ była słynna karta praw języka francuskiego w Quebecu ustanawiająca język francuski pierwszym językiem urzędowym w prowincji i znacznie ograniczająca język angielski. PQ, zgodnie ze swą misją, doprowadziła do przeprowadzenia referendum na temat odłączenia się prowincji od Kanady w 1980, w którym 60% głosujących opowiedziało się przeciw suwerenności. Mimo tej przegranej partia wygrała wybory w 1981 i rządziła do następnych wyborów w 1985, w których większość zdobyła Partia Liberalna pod przewodnictwem Roberta Bourassa.
Znaczna polaryzacja stanowisk wobec Quebecu doprowadziła do rozpoczęcia negocjacji w sprawie nowelizacji konstytucji, tak by nadać prowincji status specjalny. Gdy zawarte wstępne porozumienia w tych kwestiach – porozumienie w Charlottetown i Meech Lake, nie doszły do skutku, PQ pod kierownictwem dynamicznego Jacques Parizeau wygrała wybory w 1994 i wezwała do przeprowadzenia kolejnego referendum, które odbyło się w 1995. Referendum zostało przegrane przez separatystów marginesem mniej niż jednego procenta. Parizeau wynik referendum skomentował w swej słynnej wypowiedzi, jakoby jego wynik spowodowany był “przez kapitał i głosy etniczne”. Mimo iż jego wypowiedź została odebrana jako niepoprawna politycznie, należało mu przyznać wiele racji. Duże przedsiębiorstwa kanadyjskie groziły wycofaniem swego biznesu z Quebecu po przegranej, a emigranci najnowszej daty byli obok Indian najsilniej prokanadyjską grupą w Quebecu. Po przegranym referendum Parizeau podał się do dymisji.
Po przegranym referendum popularność PQ znacznie spadła, lecz pomimo tego partia wygrała kolejne wybory w 1998. Po czteroletniej kadencji Louciena Bucharda w 2001 kierownictwo partii objął bezbarwny Bernard Landry. Doprowadziło to dalszego osłabienia poparcia dla Partii. W wyborach przeprowadzonych 14 kwietnia 2003 partia utraciła większość parlamentarną na rzecz Partii Liberalnej. Partia ponownie wygrała wybory w 2012 i utworzyła rząd mniejszościowy z Pauline Marois jako premierem. W 2013 Partia Quebecka nasiliła kampanię propagandową na rzecz suwerenności Quebecu. W 2014 Partia przegrała wybory legislacyjne, a Pauline Marois nie weszła do parlamentu prowincji i ustąpiła z przewodzenia Partii. 15 maja 2015 nowym przewodniczącym Partii został Pierre-Karl Péladeau, ur. w 1961, z wykształcenia filozof i prawnik, miliarder, główny udziałowiec grupy medialnej Quebecor. 2 maja 2016 zrezygnował z funkcji szefa partii, z funkcji szefa oficjalnej opozycji i z mandatu deputowanego do parlamentu Quebecu. 7 października 2016 nowym szefem partii został wybrany Jean-François Lisée.

</doc>
<doc id="108917" url="https://pl.wikipedia.org/wiki?curid=108917" title="Ralliement national">
Ralliement national

Ralliement national – partia polityczna działająca w prowincji Quebec w Kanadzie. Jednym z celów partii było uzyskanie suwerenności prowincji Quebec. 
Historia.
Partia powstała poprzez secesję Ralliement créditiste, lewicowej partii związanej z ideą kredytu społecznego. Partia pozostała wierna pryncypiom gospodarczym kredytu, lecz dołączyła do programu treści nacjonalistyczne, sadowiąc się w centrum sceny politycznej, z lekkim odchyleniem w prawo. Pierwszym i jedynym liderem partii był Gilles Gregorie. Partia wystawiła swych kandydatów w prowincjonalnych wyborach w 1966 ze słabym wynikiem. W dwa lata później połączyła się z Mouvement Souveraineté-Association, tworząc Partię Quebecu.

</doc>
<doc id="108919" url="https://pl.wikipedia.org/wiki?curid=108919" title="Rassemblement pour l'Indépendance Nationale">
Rassemblement pour l'Indépendance Nationale

Rassemblement pour l'Indépendance Nationale (RIN) – partia polityczna działająca w prowincji Quebec w Kanadzie. Naczelnym celem partii było uzyskanie suwerenności prowincji Quebec.
Historia.
Partia powstała w czasie tzw. cichej rewolucji, kiedy grupa nacjonalistycznych działaczy frankofońskich skupionych w Alliance Laurentienne, zniechęcona prawicowym charakterem tego ugrupowania, postanowiła stworzyć partię reprezentującą ideały nacjonalistyczne połączone z lewicową ideologią, licząc, że w ten sposób przyciągnięta zostanie tradycyjnie lewicująca młodzież akademicka i intelektualiści. Do założycieli partii należeli Andre D’Allemegne, Jacues Bellemare, Marcel Chaput i Andree Ferretti. Organizacja zawiązała się w 1960, uchwalając manifest nawołujący do działań na rzecz niezależności Quebecu. Partia wystawiła swoich kandydatów w wyborach prowincjonalnych w 1966, zdobywając 5,5% głosów, lecz nie uzyskując nawet jednego mandatu. Większe sukcesy partia odniosła w organizowaniu masowych protestów ulicznych. Do jednego z największych doszło w 1964 w związku z wizytą monarchy Kanady, Elżbiety II, w Quebecu. Podobna masowa demonstracja, zakończona rozruchami, odbyła się w 1968 w czasie obchodów dnia św. Jana Chrzciciela, w związku z obecnością na nich premiera Kanady, Pierre Trudeau. Partia miała także udział w organizowaniu tłumnego przywitania prezydenta Francji Charles’a de Gaulle’a.
W 1968 partia połączyła się z silniejszym ugrupowaniem Mouvement Souveraineté-Association, które z kolei po połączeniu z RIN i Ralliement national, utworzyło silną nacjonalistyczną partię – Partię Quebecu.
Członkowie założyciele.
André d’Allemagne, Jacques Bellemare, Elisabeth Bellemare, Yves Préfontaine, Claude Préfontaine, Suzette Mackay, Jean Depocas, Yvon Thiboutot, Louise Picard, Jacques Desormeaux, Jean-Denis Leclerc, Lucie Gagné, Jean Goulet, Roger Paquet, Marcel Chaput, Bernard Smith, Jacques Paris, Charles Letellier de Saint-Just, Gérald Therrien 
Bibliografia.
André d’Allemagne. Le R.I.N. de 1960 à 1963 : étude d'un groupe de pression au Québec, Montréal : Editions L'Etincelle, 1974, 160 p.

</doc>
<doc id="108920" url="https://pl.wikipedia.org/wiki?curid=108920" title="Alliance Laurentienne">
Alliance Laurentienne

L'Alliance Laurentienne – konserwatywna organizacja socjalistyczna działająca w prowincji Quebec w Kanadzie. Naczelnym celem partii było uzyskanie suwerenności prowincji Quebec. 
Historia.
Alliance było pierwszą współczesną organizacją frankofońską podnoszącą kwestię niezależności Quebecu od Kanady. Powstała w 1957 i została powołana przez Raymonda Barbeau. Organizacja opierała się na katolickiej doktrynie społecznej, poszanowaniu indywidualności i własności prywatnej, lecz jednoznacznie opowiadała się za pełną niezależnością państwową Quebecu, czyli jak ją zwano Republiki Laurentańskiej. Alliance nigdy nie przekształciło się w funkcjonalną partię polityczną, lecz jej powstanie miało dalekosiężne skutki polityczne. Alliance spowodowało rozbudzenie ruchów nacjonalistycznych z których najważniejszymi były Union populaire, Parti nationaliste du Québec Rassemblement pour l'Indépendance Nationale, Ralliement national, Parti Québécois. Choć wiele z nich tak ideologicznie, jak i kadrowo wywodziła się z Alliance Laurentienne, większość z nich odrzuciła katolicko-konserwatywną ideologię na rzecz liberalnej, socjaldemokratycznej lub socjalistycznej.
Manifest Alliance Laurentienne.
Alliance w 1858 wydał bardzo ważny dokument – manifest organizacji. Stał się on podstawą dla wszelkich dalszych roszczeń niepodległościowych w Quebecu.
W pierwszych zdaniach manifestu autorzy określili jego cele jako "rozpowszechnienie idei niezawisłości prowincji Quebec i utworzenie Republiki Laurentańskiej "la République de Laurentie", obejmującej wszystkich francuskojęzycznych mieszkańców Kanady."
W kolejnym akapicie manifest przywoływał pojęcia frankofońskiego patriotyzmu i przywiązania do katolickiej tradycji. W dalszej części autorzy przywoływali przykład losów państw arabskich, które zrzuciły z siebie ciężar obcych wpływów, tworząc szereg państw narodowych. Powoływali się także na odległe idee panslawizmu.
Autorzy, nie bez pewnej dozy racji, twierdzili, iż 5 milionów kanadyjskich frankofonów, nie ma pełnych możliwości kultywowania swego języka, kultury i odmienności narodowej w zdominowanej przez anglosaksońskie i protestanckie społeczeństwo Kanady. Według autorów taka sytuacja mogła doprowadzić jedynie do "les haines, les misères, les guerres et le despotisme" – nienawiści, ubóstwa i despotyzmu. Przeciwnie, "l'harmonie et la paix reviendront dans le monde lorsque chaque nation sera libre": "LIBRE POUR LES PERSONNES, LIBERTÉ POUR LES PEUPLES!" – harmonia i pokój miały zapanować gdy każdy naród osiągnie wolność. Zdanie kończy slogan "wolność dla indywidualizmu, wolność dla ludu". W tych deklaracjach przedstawiciele "narodu laurentańskiego", nie różnili się wiele od XIX-wiecznych nacjonalistów europejskich.
Zdaniem autorów manifestu, w Quebecu zapanuje szczęście i wolność, gdy zostanie powołana Republika. Miała ona przyjąć następujące zasady:

</doc>
<doc id="108921" url="https://pl.wikipedia.org/wiki?curid=108921" title="Jutrowuj">
Jutrowuj

Jutrowuj – staropolskie imię męskie, złożone z dwóch członów, rzeczowników "Jutro-" („świt, ranek, jutro”, psł. „utro”) i "-wuj" („wuj” – brat matki).
Inne podobne imiona, mające pierwszy człon wspólny to Jutrota (wywodzą się z tego imienia nazwy miejscowości: Jutrocice Dolne i Górne) i Jutrowoj. 

</doc>
<doc id="108922" url="https://pl.wikipedia.org/wiki?curid=108922" title="Kannabidiol">
Kannabidiol

Kannabidiol (skrót CBD, od ang. "cannabidiol") – organiczny związek chemiczny z grupy kannabinoidów, występujący w konopiach. W przeciwieństwie do swojego izomeru, tetrahydrokannabinolu (THC), CBD nie ma działania psychoaktywnego, wpływa jednak na przebieg odurzenia wywołanego działaniem THC.
Spośród wszystkich psychoaktywnych substancji zawartych w konopiach siewnych, cztery można wyszczególnić jako dominujące. Są to dwa izomery tetrahydrokannabinolu (Δ8-THC i Δ9-THC), kannabinol (CBN) i właśnie CBD, który jest, obok Δ9-THC, najlepiej przebadany. Jego zawartość w suszu konopnym jest zmienna. Sam kannabidiol nie wpływa na aktywność lokomotoryczną, temperaturę ciała, pamięć, czy sedację u zażywającej go osoby. Wpływa jednak na działanie Δ9-THC, między innymi poprzez ograniczanie lęków wywołanych jego spożyciem. Lek zawierający CBD pod nazwą "Epidiolex" został zatwierdzony w leczeniu zespołu Dravet oraz zespołu Lennoxa-Gastauta przez FDA dla pacjentów w wieku 2 lat lub starszych.
Pacjenci pediatryczni.
CBD przedstawiane jest przez rodziców zrzeszonych w grupach wsparcia jako lek na liczne schorzenia u pacjentów pediatrycznych, co nie znajduje odzwierciedlenia w badaniach. W 2017 większość dostępnej literatury traktowała o epilepsji, jednak nawet i w jej przypadku nie była wystarczająca do jednoznacznej oceny działania CBD. Ówcześnie jednym z najobszerniejszych dostępnych przeglądów był ten opracowany przez Gloss &amp; Viskrey (2012). Spośród 21 dostępnych wówczas badań o zastosowaniu CBD w leczeniu epilepsji jedynie cztery badania miały odpowiednią metodykę. Uwzględniono w nich 48 pacjentów. Dawka 200–300 mg CBD dziennie okazała się bezpieczna, jednakże nie potwierdzono jej skuteczności w rozpatrywanych przypadkach. Przegląd systematyczny American Academy of Neurology z roku 2014, obejmujący 34 badania nad stwardnieniem rozsianym, epilepsją oraz zaburzeniami motoryki, również nie potwierdził deklarowanego leczniczego działania i nie zaprzeczył mu. Według badaczy rodzice pacjentów pediatrycznych mimo braku dowodów decydują się na używanie preparatów CBD ze względu na trzy czynniki: uwagę kreowaną przez Internet oraz media, opisywanie przypadków wyleczonych dzieci oraz przekonanie o wyższości produktów naturalnych nad syntetycznymi.
W retrospektywnej analizie dokumentacji 75 pacjentów w wieku dziecięcym lub nastoletnim dotkniętych epilepsją wskazano na deklarowaną przez nich poprawę (57% z "lekką poprawą" i 33% z redukcją liczby napadów o ponad połowę). Nie wskazano jednak konkretnego dawkowania CBD ani też stosunku CBD do THC w stosowanych produktach. Uniwersytet Stanforda i Uniwersytet Kalifornijski w Los Angeles przeprowadzały za pośrednictwem Facebooka sondę wśród rodziców stosujących CBD u swoich dzieci. Wyniki wskazują na silnie pozytywne nastawienie rodziców względem leczenia CBD, jak i innymi kannabinoidami.
Preparaty zawierające CBD stosowane są również w przypadku zaburzeń behawioralnych i rozwojowych. Większość danych dotyczy jednak innego kannabinoidu – dronabinolu (syntetycznego odpowiednika Δ9-THC). W 2015 ukazał się przegląd badań nad zastosowaniem marihuany w przypadku między innymi ADHD oraz spektrum zaburzeń autystycznych, wskazujący na ogromny niedostatek dowodów naukowych na działanie preparatów kannabinoidów w leczeniu zaburzeń behawioralnych i rozwojowych u dzieci. Na ówczesnym stanie wiedzy zastosowanie medyczne kannabinoidów można było rekomendować jedynie jako lek ostatniej szansy, z zachowaniem świadomości skutków ubocznych długotrwałego ich przyjmowania. Istniały jednak wówczas internetowe grupy wsparcia zrzeszające rodziców stosujących preparaty z konopi u swoich dzieci. Wielu miało cytować literaturę naukową wskazującą na korzyści stosowania preparatów z konopi, jednak w większości dotyczyła ona badań na modelach zwierzęcych.
Badania innych efektów biologicznych.
Wpływ na zaburzenia psychiczne.
Wykazuje właściwości przeciwpsychotyczne i może redukować objawy somatyczne towarzyszące stanom lękowym (pozytywny wynik badania na szczurach). W drugim dziesięcioleciu XXI wieku CBD zyskało zainteresowanie w związku z postulowanym działaniem przeciwlękowym. W 2015 opublikowano przegląd 49 badań przedklinicznych, klinicznych i epidemiologicznych omawiających wspomniane zagadnienie. Autorzy przedstawili potencjalne zastosowanie kannabidiolu w przypadku zaburzeń lękowych powiązanych z różnorodnymi jednostkami. Podkreślili brak niepożądanego anksjogennego działania, wskazali na konieczność dalszych badań. Dodatkowo w modelach zwierzęcych CBD przejawia działanie antyoksydacyjne oraz neuroprotekcyjne. W 2019 na Uniwersytecie Kolorado wykazano, że poziom stanów lękowych zmniejszył się podczas pierwszego miesiąca u 57 pacjentów (79,2%) i nie wzrastał w czasie dalszej obserwacji.
Wpływ na bezsenność.
Wstępnie badania nad marihuaną sugerowały potencjalne zastosowanie CBD w leczeniu bezsenności. Badania kliniczne dały jednak mieszane rezultaty, początkowo notowano wzrost ilości snu i wydłużenie fazy REM, ale w dłuższej perspektywie obserwowano pogorszenie jakości snu, czego przyczyną jest prawdopodobnie współwystępowanie Δ9-THC. Równocześnie pozytywne rezultat uzyskano badając działanie nabilonu u osób dotkniętych zespołem stresu pourazowego, u których lęk stanowił przyczynę problemów ze snem.
Wpływ na nowotwory.
W 2005 badanie nad komórkami glejaka (typ U87) wykazało hamujący wpływ CBD na ich migrację. W 2006 wykazano, że CBD ma wpływ na aktywację enzymu kaspazy oraz apoptozę w komórkach glejaka. W 2011 w badaniach nad komórkami raka piersi stwierdzono, że CBD zwiększało ich apoptozę i autofagię. W innych badaniach wykazano hamujący wpływ kannabidiolu na rozwój nowotworu szyjki macicy.

</doc>
<doc id="108924" url="https://pl.wikipedia.org/wiki?curid=108924" title="Gościwuj">
Gościwuj

Gościwuj – staropolskie imię męskie, złożone z członów "Gości-" ("podejmować kogoś, gościć") i "-wuj" ("wuj"). Może więc oznaczać "ten, który gości wuja", "ten, który zawsze serdecznie przyjmuje krewnych ze strony matki".

</doc>
<doc id="108925" url="https://pl.wikipedia.org/wiki?curid=108925" title="Dalewuj">
Dalewuj



</doc>
<doc id="108926" url="https://pl.wikipedia.org/wiki?curid=108926" title="Dalewuja">
Dalewuja

Dalewuja - staropolskie imię żeńskie, złożone z członów "Dale-" ("daleko", może też "oddalać") i "-wuja" ("wuj"). 

</doc>
<doc id="108927" url="https://pl.wikipedia.org/wiki?curid=108927" title="Domawuj">
Domawuj

Domawuj, Domauj – staropolskie imię męskie, złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-wuj" ("wuj").

</doc>
<doc id="108929" url="https://pl.wikipedia.org/wiki?curid=108929" title="Dzirżywuj">
Dzirżywuj

Dzirżywuj – staropolskie imię męskie, złożone z członów "Dzirży-" ("trzymać") i "-wuj" ("wuj").

</doc>
<doc id="108930" url="https://pl.wikipedia.org/wiki?curid=108930" title="Biezuj">
Biezuj

Biezuj, Biezwuj – staropolskie imię męskie, złożone z członów "Biez-" ("bez") i "-(w)uj" ("wuj"). Może zatem oznaczać "ten, który nie ma wuja".

</doc>
<doc id="108932" url="https://pl.wikipedia.org/wiki?curid=108932" title="Biezwuj">
Biezwuj



</doc>
<doc id="108934" url="https://pl.wikipedia.org/wiki?curid=108934" title="Borzuj">
Borzuj

Borzuj, Borzywuj – staropolskie imię męskie, złożone z członów "Borz(y)-" ("walczyć, zmagać się") i "-(w)uj" ("wuj"). 
Borzuj mogło też być formą tworzoną od imienia Borzywoj.

</doc>
<doc id="108935" url="https://pl.wikipedia.org/wiki?curid=108935" title="Borzywuj">
Borzywuj



</doc>
<doc id="108937" url="https://pl.wikipedia.org/wiki?curid=108937" title="Budziwuj">
Budziwuj

Budziwuj - staropolskie imię męskie, złożone z członów "Budzi-" ("budzić") i "-wuj" ("wuj"). 

</doc>
<doc id="108938" url="https://pl.wikipedia.org/wiki?curid=108938" title="Zbiór typu G-delta">
Zbiór typu G-delta

Definicja.
Podzbiór przestrzeni topologicznej nazywamy zbiorem typu formula_1 (czyt. „zbiorem typu gie delta”), gdy jest on przekrojem przeliczalnej rodziny zbiorów otwartych.
Według nowszej terminologii (zob. Hierarchia zbiorów borelowskich) zbiory typu formula_1 to inaczej zbiory klasy formula_3
Własności.
Jest widoczne wprost z definicji, że przecięcie przeliczalnie wielu zbiorów typu formula_1 jest też zbiorem tego typu; wykazuje się, że jest nim również suma skończenie wielu takich zbiorów.
Dopełnienie zbioru formula_1 jest zbiorem Fσ i na odwrót. Każdy zbiór otwarty jest typu formula_6 a w przestrzeniach metryzowalnych również zbiory domknięte są tego typu.
Przykłady.
Z powyższych przykładów wynika w szczególności, że nie może istnieć funkcja o dziedzinie formula_12 ciągła we wszystkich punktach wymiernych i tylko w nich. (Da się natomiast udowodnić istnienie funkcji określonej na formula_13 której zbiorem punktów ciągłości jest zbiór liczb niewymiernych).

</doc>
<doc id="108939" url="https://pl.wikipedia.org/wiki?curid=108939" title="Fenyloetyloaminy">
Fenyloetyloaminy



</doc>
<doc id="108941" url="https://pl.wikipedia.org/wiki?curid=108941" title="Rynek finansowy">
Rynek finansowy

Rynek finansowy – rynek, na którym zawierane są transakcje kupna i sprzedaży różnych form kapitału pieniężnego, na różne terminy i w oparciu o różne instrumenty finansowe.
Uczestnikami rynku finansowego są z jednej strony podmioty potrzebujące kapitału, kreujące popyt, natomiast z drugiej strony – podmioty dysponujące nadwyżkami finansowymi, tworzące podaż kapitału. Dzięki temu zwiększa się efektywność wykorzystania zasobów w gospodarce. Inwestorzy mają możliwość osiągania pożytków z posiadanych oszczędności i ograniczania ryzyka poprzez dywersyfikację portfela aktywów.
Na współczesnym rynku finansowym istnieje wiele instrumentów finansowych, co m.in. pozwala przedsiębiorcom na zbudowanie optymalnej struktury finansowania, a inwestorom lokować wolne środki przy dowolnym poziomie ryzyka. Jeżeli na rynkach finansowych dochodzi do zawierania transakcji oznacza to, że spotykają się tutaj dwie rynkowe siły - popyt i podaż. Z jednej strony popyt kreują podmioty potrzebujące kapitału, natomiast podaż reprezentują instytucje, które dysponują nadwyżkami finansowymi.
Funkcje rynku finansowego.
Rynek finansowy spełnia następujące funkcje:
Instrumenty rynku finansowego.
Instrument finansowy jest umową, która reguluje wzajemne relacje finansowe pomiędzy stronami, w jakich one pozostają od chwili zawarcia tej umowy. Do instrumentów finansowych zalicza się m.in.:
Segmenty rynku finansowego.
Współczesny rynek finansowy składa się z następujących segmentów: rynek pieniężny, rynek kapitałowy, rynek walutowy, rynek terminowy i rynek depozytowo-kredytowy. Każdy z tych segmentów odgrywa inną rolę w zaspokajaniu potrzeb uczestników rynku finansowego.

</doc>
<doc id="108947" url="https://pl.wikipedia.org/wiki?curid=108947" title="Mercury">
Mercury



</doc>
<doc id="108949" url="https://pl.wikipedia.org/wiki?curid=108949" title="Joe Satriani">
Joe Satriani

Joe „Satch” Satriani (ur. 15 lipca 1956 w Westbury, NY) – amerykański wirtuoz gitary elektrycznej, wokalista oraz kompozytor.
W 2012 roku w plebiscycie "The 100 Greatest Guitarists of All Time" czytelników branżowego magazynu "Guitar World" zajął 5. miejsce.
Życiorys.
Zaczął grać na gitarze w wieku 14 lat, gdy dowiedział się o śmierci Jimiego Hendrixa, którego był fanem. Wcześniej trenował futbol amerykański.
Od 1971 roku, czyli już w wieku piętnastu lat, Satriani był nauczycielem gry na gitarze. Jego uczniami byli m.in. Steve Vai, David Bryson (Counting Crows), Kirk Hammett (Metallica), Alex Skolnick (Testament), Larry LaLonde (Primus), Charlie Hunter oraz wielu innych. W następnych latach grał z muzykami jazzowymi, co znacznie wpłynęło na jego styl. Byli to m.in. Lennie Tristano i Billy Bauer.
W latach 80. Joe Satriani grał koncerty z Mickiem Jaggerem i Alicem Cooperem oraz brał udział w wielu sesjach nagraniowych różnych zespołów. Założył także pierwsze swój zespół The Squares z Jeff Campitelli na perkusji i Andy Miltonem na wokalu i basie.
W latach 90. XX w. na kilka miesięcy zastąpił na koncertach gitarzystę Deep Purple – Ritchiego Blackmore’a.
Pierwszy jego solowy album został wydany w 1986 roku i nosił tytuł "Not of This Earth". Za następne płyty – "Surfing With the Alien", "Dreaming #11", "Flying In A Blue Dream", "The Extremist" – artysta był nominowany do nagrody Grammy.
W 1996 Satriani stworzył formację G3. Oprócz niego udział w projekcie brali Steve Vai, Adrian Legg, Paul Gilbert, Eric Johnson, Yngwie Malmsteen, John Petrucci, Kenny Wayne Shepherd, Robert Fripp i Steve Lukather. Grupa odbywała trasy koncertowe w Stanach Zjednoczonych i Europie.
Od 2009 gitarzysta formacji Chickenfoot wraz z wokalistą Sammym Hagarem (dawniej w Van Halen i Montrose), basistą Michaelem Anthonym (dawniej w Van Halen), perkusistą Chadem Smithem (grającym również w Red Hot Chili Peppers). Zespół nagrał w 2009 roku płytę, która zawiera bardzo mało z klimatów utworów Van Halen, a sporo ze stylu Satrianiego.
Styl gry.
Styl gry Satrianiego cechuje wykorzystanie wszystkich technik gry, w szczególności zaś legato i tappingu. W niektórych utworach zastosowana jest technika tappingu „pianistycznego”, gdzie palce obu rąk uderzają w struny bezpośrednio na gryfie (kostka staje się zbędna), co pozwala na uzyskanie efektów nieosiągalnych przy tradycyjnej grze. Joe Satriani jest autorem licznych „etiud” wykorzystujących tę technikę („Midnight” z płyty "Surfing With the Alien", „Day At The Beach” z "Flying In A Blue Dream").
Gra także tappingowe flażolety oraz często operuje systemem vibrato.
Instrumentarium.
Joe Satriani gra na gitarach marki Ibanez z serii JS oraz wzmacniaczach Peavey JSX. Obie marki produkują specjalne, sygnowane jego nazwiskiem serie produktów. W swojej muzycznej karierze oprócz gitar i wzmacniaczy Satriani używa wielu efektów. Podczas występów estradowych są to w przeważającej mierze efekty firmy Boss, takie jak: Distortion, Delay, Chorus, Flanger i wiele innych.
Równolegle Satriani korzysta z kostek amerykańskiej firmy Fulltone, takich jak: Ultimate Octave czy Deja Vibe. Ulubioną kaczką muzyka jest Dunlop 535q. Połączeniem Octave i możliwości kontroli w czasie rzeczywistym jest fenomenalny efekt – Digitech WhammyTM – którego Satriani użył w utworze „Searching” z płyty „Is There Love In Space?” (2004). Satriani we współpracy z firmą Vox przygotował efekty typu: distortion – Satchurator, delay – Time Machine oraz Big Bad Wah.

</doc>
<doc id="108951" url="https://pl.wikipedia.org/wiki?curid=108951" title="Tangens hiperboliczny">
Tangens hiperboliczny



</doc>
<doc id="108952" url="https://pl.wikipedia.org/wiki?curid=108952" title="Wyspy Królowej Elżbiety">
Wyspy Królowej Elżbiety

Wyspy Królowej Elżbiety – (ang. "Queen Elizabeth Islands", fr. "Îles de la Reine-Élisabeth"); dawniej "Wyspy Parry’ego" lub "Archipelag Parry’ego") – grupa ponad 2100 wysp, stanowiąca północną część Archipelagu Arktycznego, pomiędzy Nunavut i Terytoriami Północno-Zachodnimi Kanady Północnej.
Od grupy południowej oddzielone są ciągiem południkowo ułożonych cieśnin, tworzących Kanał Parry’ego. Począwszy od wschodu są to: Cieśnina Lancastera, Cieśnina Barrowa, Cieśnina Melville’a i Cieśnina McClure’a.
Wyspy o łącznej powierzchni 419 061 km² zostały zaklasyfikowane i nazwane jako grupa po koronacji Elżbiety II na królową Kanady w 1953 r. Większość z nich jest niezamieszkana, stanowią obszar łowiecki Eskimosów. Głównym przemysłem jest wydobycie ropy naftowej.
Odkryte przez Europejczyków w 1616 r. podczas prób wytyczenia Przejścia Północno-Zachodniego.
Wyspy te były znane jako Archipelag Parry’ego ponad 130 lat. Nazwa pochodziła od brytyjskiego odkrywcy Sir Williama Parry’ego, który popłynął tam w 1820 r. na pokładzie . Od zmiany nazwy archipelagu w 1953 roku, termin Wyspy Parry’ego nadal jest używany do określenia południowo-zachodniej części (obok Wyspy Ellesmere’a i Wysp Sverdrupa).
Regionalny podział archipelagu jest więc następujący:

</doc>
<doc id="108954" url="https://pl.wikipedia.org/wiki?curid=108954" title="Immortal">
Immortal

Immortal – norweska grupa muzyczna wykonująca black metal. Powstała w 1990 roku w Bergen z inicjatywy basisty i wokalisty Olve "Abbatha" Eikemo, gitarzysty Haralda "Demonaza" Nævdala oraz perkusisty Gerharda "Armagedda" Herfindala. Do 2010 roku ukazało się osiem albumów studyjnych formacji cieszących się niejednoznacznym przyjęciem ze strony krytyków muzycznych jak i publiczności. Ostatni wydany w 2009 roku album pt. "All Shall Fall", odniósł największy sukces komercyjny w historii działalności Immortal. Wydawnictwo dotarło m.in. do 162. miejsca listy Billboard 200 w Stanach Zjednoczonych. Pomimo sukcesu grupa utrzymuje swe przywiązanie do artystycznego podziemia, odrzucając m.in. nominację do nagrody norweskiego przemysłu muzycznego Spellemannprisen.
Historia.
Zespół powstał w 1990 roku Bergen. Formację utworzyli basista i wokalista Olve "Abbath" Eikemo, gitarzysta Harald "Demonaz" Nævdal oraz perkusista Gerhard "Armagedda" Herfindal. W lipcu 1991 roku w Garnie Slakthuset zespół zarejestrował czteroutworowe demo pt. "Immortal". Nagrania zostały wydane na kasecie magnetofonowej jeszcze tego samego miesiąca. Okładkę wydawnictwa ozdobił rysunek zatytułowany "The Northern Upir's Death", autorstwa Pera Yngve Ohlina znanego pod pseudonimem "Dead", ówczesnego wokalisty prekursorów black metalu - zespołu Mayhem. Nagrania przyniosły zespołowi zainteresowanie ze strony francuskiej wytwórni muzycznej Listenable Records, która podpisała z Immortal kontrakt wydawniczy. Wkrótce potem trio przystąpiło do prac nad minialbumem zatytułowanym "Immortal". Muzycy do współpracy zaprosili inżyniera dźwięku Eirika "Pyttena" Hundvina, który w Sony PLM 2500 Studio nagrał wraz z zespołem trzy utwory. Pierwsze oficjalne wydawnictwo Immortal ukazało się w limitowanym nakładzie na 7" płycie winylowej 1 października 1991 roku.
W kwietniu 1992 roku w Grieghallen Studios zespół rozpoczął nagrania debiutanckiego albumu studyjnego. Muzycy do współpracy ponownie zaprosili Hundvina. Efektem współpracy była płyta pt. "Diabolical Fullmoon Mysticism", która ukazała się 1 lipca 1992 roku. Wydawnictwo na podstawie nowego kontraktu wydała firma Osmose Productions. Wkrótce potem Herfindal został zwolniony z funkcji perkusisty. Tymczasowo funkcję perkusisty objął Jan Atle "Kolgrim" Åserød, który zagrał wraz z Immortal jeden koncert w grudniu 1992 roku. W 1993 duet Eikemo i Nævdal rozpoczął nagrania drugiego albumu. Podczas sesji w Grieghallen Studios, Eikemo zarejestrował także ślady perkusji. 1 października tego samego roku ukazała się płyta "Pure Holocaust". Jeszcze przed premierą do zespołu dołączył perkusista Erik "Grim" Brødreskift, który został uwzględniony we wkładce płyty, pomimo braku udziału w realizacji nagrań. Drugie wydawnictwo Immortal było promowane podczas europejskiej trasy koncertowej Fuck Christ, w której wziął także udział kanadyjski kwintet Blasphemy.
Koncerty w Europie przysporzyły Immortal popularności na scenie muzyki blackmetalowej. Efektem były kolejne koncerty w ramach tournée pod nazwą Sons of Northern Darkness. Immortal towarzyszył szwedzki zespół Marduk, również związany z firmą Osmose Productions. Jeszcze w 1994 roku z zespołu odszedł Brødreskift, który dołączył wkrótce potem do zespołu Rogera "Infernusa" Tiegesa - Gorgoroth. W 1995 roku ponownie jako duet Immortal zrealizował trzeci album pt. "Battles in the North". Wydawnictwo ukazało się 15 maja 1995 roku. Płyta spotkała się ze znaczną krytyką ze względu na niską jakość dźwięku, a także błędy w poligrafii. Efektem było wycofanie ze sprzedaży pierwszego wydania oraz pośpieszna reedycja ze strony wytwórni Osmose Productions. W międzyczasie funkcję perkusisty na krótko objął Jan Axel "Hellhammer" Blomberg znany z występów w grupie Mayhem. Muzyk wystąpił w opublikowanym tego samego roku teledysku do utworu "Grim and Frostbitten Kingdoms". Obraz ukazał się także na dwuutworowej kasecie wideo zatytułowanej "Masters of Nebulah Frost" (1995).
W 1996 roku do zespołu dołączył perkusista Reidar "Horgh" Horghagen. Na przełomie września i listopada tego samego roku w Sigma Recording Studios zespół nagrał czwarty album studyjny. Płyta zatytułowana "Blizzard Beasts" ukazała się 20 marca 1997 roku. Wydawnictwo przyniosło zespołowi pierwszy sukces komercyjny. Nagrania dotarły do 40. miejsca fińskiej listy sprzedaży. Był to ostatni album Immortal z Nævdalem w roli gitarzysty, u którego zdiagnozowano zapalenie ścięgien. Schorzenie będące efektem braku ćwiczeń rozgrzewających uniemożliwiło muzykowi dalszą grę na instrumencie. Pełniący także funkcję autora tekstów Nævdal pozostał jednak w zespole. Funkcję gitarzysty w zespole objął Eikemo, natomiast nowym basistą został Ronny "Ares" Hovland. W 1999 roku grupa przystąpiła do prac nad piątym albumem. W międzyczasie zespół opuścił Hovland, którego obowiązki podczas sesji nagraniowej przejął Eikemo. 7 grudnia 1999 roku ukazała się płyta pt. "At the Heart of Winter". Wydawnictwo zostało zarejestrowane w szwedzkich Abyss Studios we współpracy z inżynierem Peterem Tägtgrenem. Pod koniec roku skład Immortal uzupełnił basista Stian "Iscariah" Smørholm.
27 kwietnia 2000 roku, niespełna pół roku po poprzednim albumie ukazała się płyta "Damned in Black". Materiał zarejestrowany ponownie we współpracy Tägtgrenem, który był także współproducentem. Wydawnictwo dotarło do 94. miejsca listy Media Control Charts w Niemczech. Zespół promował szóstą płytę podczas koncertów w Stanach Zjednoczonych, a także w Meksyku. W międzyczasie nakładem Spikefarm Records ukazała się kompilacja "True Kings of Norway". Na płycie znalazły się kompozycje zespołów Emperor, Arcturus, Ancient, Dimmu Borgir oraz Immortal. Również w 2000 roku Horghagen jako muzyk koncertowy na krótko dołączył do formacji Petera Tägtgrena - Pain. Rok później ukazała się kompilacja "Originators of Northern Darkness - A Tribute to Mayhem" dedykowana twórczości zespołu Mayhem. Na płycie znalazł się utwór "From the Dark Past" w wykonaniu Immortal. W 2002 roku muzycy podpisali kontrakt z wytwórnią muzyczną Nuclear Blast. 5 lutego tego samego roku ukazał się siódmy album Immortal zatytułowany "Sons of Northern Darkness". Na krótko przed premierą z zespołu odszedł Smørholm, którego zastąpił Yngve "Saroth" Liljebäck. W odnowionym składzie zespół wziął udział w objazdowym festiwalu No Mercy Festival. Podczas licznych koncertów w Europie muzycy wystąpili m.in. wraz z grupami Vader, Hypocrisy i Malevolent Creation. Kolejne koncerty Immortal odbyły się w USA. Zespół poprzedzał występy heavymetalowej formacji Manowar.
W 2003 roku firma Nuclear Blast wystosowała oświadczenie, w którym zakomunikowała zawieszenie działalności Immortal. Wkrótce potem informację potwierdzili także członkowie zespołu. Członkowie Immortal skupili się na działalności w innych projektach muzycznych. Jeszcze w 2003 roku ukazała się płyta zespołu Grimfist pt. "Ghouls of Grandeur" w której nagraniach wziął udział Horghagen. Rok później muzyk dołączył także do grupy Hypocrisy. W 2005 roku Eikemo, m.in. wraz z byłym perkusistą Immortal - Gerhardem Herfindalem powołał zespół pod nazwą I. Debiutancki album formacji pt. "Between Two Worlds" ukazał się w 2006 roku nakładem Nuclear Blast. Także w 2006 roku zespół wznowił działalność w odnowionym składzie. Eikemo, Nævdal i Horghagen zaprosili do współpracy Ole Jørgena "Apollyona" Moe, który objął funkcję basisty. Pierwsze koncerty po reaktywacji odbyły się w 2007 roku.
Również w 2007 roku Nævdal powołał zespół pod nazwą Demonaz, w nawiązaniu do własnego pseudonimu. W 2008 roku muzycy Immortal rozpoczęli prace nad kompozycjami z przeznaczeniem na ósmy album. Nagrania rozpoczęły się w kwietniu 2009 roku w Grieghallen Studios oraz Abyss Studios. Podobnie jak w przypadku czterech poprzednich albumów zespół do współpracy zaprosił Petera Tägtgrena. 25 września 2009 roku został wydany ósmy album Immortal pt. "All Shall Fall". Płyta przyniosła grupie największy sukces komercyjny w historii działalności. Nagrania były notowane na listach sprzedaży w ośmiu krajach, w tym w Stanach Zjednoczonych, gdzie dotarły do 162. miejsca listy Billboard 200. 6 sierpnia 2010 roku ukazało się pierwsze wydawnictwo DVD Immortal zatytułowane "The Seventh Day of Blashyrkh". Na płycie znalazł się zapis występu zespołu podczas festiwalu Wacken Open Air w 2007 roku.

</doc>
<doc id="108956" url="https://pl.wikipedia.org/wiki?curid=108956" title="I Sekretarz KC PZPR">
I Sekretarz KC PZPR



</doc>
<doc id="108957" url="https://pl.wikipedia.org/wiki?curid=108957" title="Guillame de l'Hospital">
Guillame de l'Hospital



</doc>
<doc id="108958" url="https://pl.wikipedia.org/wiki?curid=108958" title="Lampa wyładowcza">
Lampa wyładowcza

Lampa wyładowcza – lampa, która świeci przez wyładowania elektryczne w gazie, oparach metali lub ich mieszaninie. Najczęściej stosowane gazy w takich lampach to argon i neon, a metalem najczęściej używanym do tej roli jest rtęć. Bańka lampy wyładowczej może być pokryta luminoforem.
Występuje w kształcie rury lub przypominającym żarówkę, może być z gwintem lub bez. Bywają ze standardowymi gwintami (E27, E40). Lampa może wymagać dodatkowych urządzeń zapłonowych, w zależności od jej rodzaju. Prawie wszystkie źródła wyładowcze wymagają urządzenia ograniczającego prąd wyładowania – statecznika (potocznie „balast”). Najczęściej w tym celu stosuje się dławiki magnetyczne. Coraz powszechniej są one jednak zastępowane przez elektroniczne układy zasilające o lepszych parametrach. Urządzenia stabilizujące i zapłonowe najczęściej montowane są w oprawie.

</doc>
<doc id="108960" url="https://pl.wikipedia.org/wiki?curid=108960" title="Hazarowie">
Hazarowie

Hazarowie () – lud częściowo pochodzenia mongolskiego zamieszkujący Hazaradżat w środkowym Afganistanie. Liczy ok. 5 mln osób (2011) – ok. 18% ludności Afganistanu. Posługują się językiem hazarskim (hazaragi) i językiem dari, należącymi do irańskiej grupy językowej. Wyznają islam (szyici).
Osiedlili się w Afganistanie w XIII wieku, zachowując swoją niezależność do 1892 r. Ich obecnym przywódcą jest Karim Chalili.

</doc>
<doc id="108961" url="https://pl.wikipedia.org/wiki?curid=108961" title="Punkt bazowy">
Punkt bazowy

Punkt bazowy (‱) – jedna setna punktu procentowego.
‱ – znak typograficzny oznaczający punkt bazowy (1/10 000 część – Unicode U+2031 – tzn. liczba poprzedzająca znak jest dzielona przez 10 000).
Podobne znaki to:
W Unikodzie znak punktu bazowego występuje w wersjach:

</doc>
<doc id="108963" url="https://pl.wikipedia.org/wiki?curid=108963" title="Cyssoida Dioklesa">
Cyssoida Dioklesa



</doc>
<doc id="108965" url="https://pl.wikipedia.org/wiki?curid=108965" title="Korneliusz Nepos">
Korneliusz Nepos

Cornelius Nepos (ur. ok. 100 p.n.e. – zm. 24 p.n.e.) – rzymski historyk i biograf.
Data narodzin i śmierci nie jest znana. Przypuszcza się, że Nepos urodził się w latach dziewięćdziesiątych lub osiemdziesiątych I wieku p.n.e. Zmarł natomiast nie wcześniej niż w roku 27 p.n.e. Nie jest znane również imię Neposa.
Bliski przyjaciel Katullusa, Pomponiusza Attyka i Cycerona. Autor jednych z pierwszych znanych biografii, choć to nie on wymyślił ten gatunek literatury. Biografia w tamtych czasach nie była zbyt popularna. Ówcześni historycy zawierali w swoich pracach pewne wątki biograficzne, jednakże biografia sama w sobie uważana była za gatunek podrzędny.
Napisał pełną biografię Cycerona, a także wiele innych krótkich, kilkustronicowych biografii. Jego największe dzieło nosi tytuł „O wybitnych mężach” i zawiera szczegółowe biografie m.in. Miltiadesa, Temistoklesa, Hannibala i Pomponiusza Attyka. Nepos w przedmowie do swojego dzieła pokazuje problemy poruszane w swoich biografiach. To dzieło jako jedyne przetrwało do dzisiejszych czasów, reszta jego prac zaginęła. W swoich pracach Nepos opisywał i porównywał życiorysy sławnych Rzymian i innych wybitnych osób. Pisał bardzo czystą i przystępną łaciną, lecz jego prace zdawały się skupiać bardziej na stylu niż na historycznej dokładności. Wielu zarzucało mu poważne błędy rzeczowe. Mimo to są to praktycznie jedyne antyczne biografie, które przetrwały do dziś, ponadto ukazują wiele nieznanych faktów i często opisują różne zdarzenia krytycznym okiem. Jego dzieła wywarły duży wpływ na późniejszych biografów, np. Plutarcha.
Tytuły prac:
a) "De excellentibus ducibus exterarum gentium" (O wielkich wodzach-obcokrajowcach), 22 zachowane do naszych czasów biografie greckich wodzów;
b) "De Latinis historicis" (O historykach łacińskich), zachowane 2 biografie (Katona Starszego oraz Tytusa Pomponiusza Attyka)

</doc>
<doc id="108966" url="https://pl.wikipedia.org/wiki?curid=108966" title="Ananim">
Ananim

Ananim – pseudonim utworzony przez odwrócenie kolejności liter w nazwisku autora lub artysty, np. Stefan Żeromski posługiwał się m.in. pseudonimem Stefan Iksmoreż, zaś Kurt Wilhelm Marek jest znany jako C. W. Ceram. Miłosz Biedrzycki użył ananimu Norwida jako Diwron i Tadeusza Różewicza jako Cziweżór. Także brytyjski wokalista Christopher Hamill użył ananimu jako swojego pseudonimu Limahl., ukraińska piosenkarka Karolina Myrosławiwna Kujek posługująca się pseudonimem Ani Lorak oraz amerykański pisarz Theodor Seuss Geisel jako Theo LeSieg czy modelka niemiecka Giulia Siegel jako Giulia Legeis.
W fikcji pojawia się on w serii Harry Potter, gdzie litery imion i nazwiska Tom Marvolo Riddle układają się w w zdanie "I am Lord Voldemort".

</doc>
<doc id="108968" url="https://pl.wikipedia.org/wiki?curid=108968" title="Defolianty">
Defolianty

Defolianty (ang. "defoliant" z łac. "de-" 'od-' i "folium" 'liść; karta') – substancje chemiczne, które powodują zrzucanie liści przez rośliny. 
Stosowane w rolnictwie w celu przyspieszenia dojrzewania roślin i ułatwienia zbioru. Zabieg ten ma zastosowanie na nasiennych plantacjach wolno dojrzewających roślin strączkowych, jak łubin, bób, na 1-3 tyg. przed zbiorem. Znajdują także zastosowanie w szkółkarstwie do usuwania liści z podkładek drzew owocowych w celu przyspieszenia przejścia w okres spoczynku. 
Defolianty wykorzystywane są też w celach wojskowych do odsłaniania obiektów w lasach, np. podczas wojny w Wietnamie korzystano z herbicydu o nazwie "Agent Orange" (ang. dosł. "Czynnik Pomarańczowy").

</doc>
<doc id="108971" url="https://pl.wikipedia.org/wiki?curid=108971" title="Maszynista">
Maszynista



</doc>
<doc id="108972" url="https://pl.wikipedia.org/wiki?curid=108972" title="Olga Zajcewa (biathlonistka)">
Olga Zajcewa (biathlonistka)

Olga Aleksiejewna Zajcewa-Augustin (ros. Ольга Алексеевна Зайцева-Аугустин, ur. 16 maja 1978 r. w Moskwie) – biathlonistka rosyjska, trzykrotna medalistka olimpijska i wielokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się w 1996 roku, zdobywając na mistrzostwach świata juniorów w Kontiolahti srebro w sprincie. Podczas mistrzostw świata juniorów w Forni Avoltri rok później zdobyła złoty medal w biegu drużynowym. Ponadto zwyciężyła w biegu drużynowym oraz zajęła trzecie miejsce w biegu indywidualnym na mistrzostwach świata juniorów w Valcartier w 1998 roku.
W Pucharze Świata zadebiutowała 12 lutego 2000 roku w Östersund, zajmując 62. miejsce w sprincie. Pierwsze punkty wywalczyła 10 stycznia 2002 roku w Oberhofie, gdzie zajęła 24. miejsce w tej samej konkurencji. Pierwszy raz na podium zawodów pucharowych stanęła 5 grudnia 2002 roku w Östersund, gdzie wygrała rywalizację w sprincie. W zawodach tych wyprzedziła Francuzkę Sylvie Becaert i swą rodaczkę - Olgę Pylową. W kolejnych startach jeszcze 45 razy stawała na podium, odnosząc przy tym kolejne 12 zwycięstw: 4 w sprincie i biegu pościgowym oraz po 2 w starcie masowym i biegu indywidualnym. Najlepsze wyniki osiągnęła w sezonie 2004/2005, kiedy zajęła czwarte miejsce w klasyfikacji generalnej. W tym samym sezonie wygrała klasyfikację biegu masowego, a w klasyfikacjach sprintu i biegu pościgowego była trzecia. Ponadto w sezonie 2009/2010 ponownie była trzecia w klasyfikacji biegu pościgowego.
Pierwszy medal wśród seniorek zdobyła w 2001 roku, razem z koleżankami zajmując drugie miejsce w sztafecie na mistrzostwach Europy w Haute-Maurienne. Na rozgrywanych cztery lata później mistrzostwach świata w Hochfilzen zdobyła trzy medale. Najpierw była druga w sprincie, rozdzielając Niemkę Uschi Disl i reprezentującą Białoruś Ołenę Zubryłową. W biegu pościgowym uległa jeszcze Chince Liu Xianying i zajęła ostatecznie trzecie miejsce. W sztafecie razem z Olgą Pylową, Anną Bogalij-Titowiec, Swietłaną Iszmuratową wywalczyła złoty medal. Ponadto zdobyła srebro w rozegranej po raz pierwszy sztafecie mieszanej podczas mistrzostw świata w biathlonie sztafet mieszanych w Chanty-Mansyjsku.
Zdobyła również cztery medale na mistrzostwach świata w Pjongczangu w 2009 roku. W sprincie była trzecia, za Niemkami Kati Wilhelm i Simone Hauswald. Trzecia była również w biegu pościgowym, plasując się za Szwedką Heleną Jonsson i Kati Wilhelm. Następnie wraz z koleżankami zdobyła kolejny złoty medal w sztafecie. Ponadto zwyciężyła także w biegu masowym, wyprzedzając Anastasiję Kuźminę ze Słowacji i Helenę Jonsson.
W 2002 roku wystartowała na igrzysk olimpijskich w Salt Lake City, gdzie w swoim jedynym starcie zajęła 37. miejsce w biegu indywidualnym. Na rozgrywanych cztery lata później igrzyskach w Turynie wspólnie z Anną Bogalij-Titowiec, Swietłaną Iszmuratową i Albiną Achatową została mistrzynią olimpijską w sztafecie. Zajęła też między innymi dziewiąte miejsce w sprincie. Kolejne dwa medale zdobyła na igrzyskach olimpijskich w Vancouver w 2010 roku. Rosjanki w składzie: Swietłana Slepcowa, Anna Bogalij-Titowiec, Olga Miedwiedcewa (Pylowa) i Olga Zajcewa ponownie zwyciężyły w sztafecie. Zajcewa zdobyła także srebrny medal w biegu masowym, plasując się między Niemkami: Magdaleną Neuner i Simone Hauswald. Brała też udział w igrzyskach w Soczi w 2014 roku, gdzie została srebrną medalistką w sztafecie, była czwarta w sztafecie mieszanej, a indywidualnie plasowała się poza czołową dziesiątką.
W 2017 roku Międzynarodowy Komitet Olimpijski zdyskwalifikował Zajcewą za stosowanie dopingu podczas ZIO w Soczi, jej wyniki zostały anulowane, a medal odebrany.
W latach 2006-2013 jej mężem był słowacki biathlonista Milan Augustin, para doczekała się syna, Aleksandra (ur. 2007). W 2015 roku urodziła drugiego syna, Stiepana, którego ojcem jest serwisant Piotr Trifonow.

</doc>
<doc id="108977" url="https://pl.wikipedia.org/wiki?curid=108977" title="Pjongjang">
Pjongjang

&lt;mapframe latitude="39.018383" longitude="125.745392" zoom="5" width="234" height="140" align="right"&gt;{
 "type": "FeatureCollection",
 "features": [
 "type": "Feature",
 "properties": {},
 "geometry": {
 "type": "Point",
 "coordinates": [
 125.744019,
 39.015992
 ]
}&lt;/mapframe&gt;
Pjongjang, dawniej w formie Phenian (, "P'yǒngyang", hancha: 平壤) – stolica i największe miasto Korei Północnej, położone w zachodniej części kraju, na nizinie nadmorskiej, na wysokości około 85 m n.p.m., nad rzeką Taedong-gang, około 50 km od jej ujścia do Morza Żółtego, główny ośrodek gospodarczy i naukowo-kulturowy kraju.
Miasto znajduje się w odległości około 180 kilometrów od Koreańskiej Strefy Zdemilitaryzowanej, stanowiącej granicę z Koreą Południową.
Toponimia.
Nazwa "Pjongjang" w języku koreańskim oznacza dosłownie „równinę”. Jedną z historycznych nazw miasta jest "Ryugyŏng" (; hancha: 柳京), czyli „Wierzbowa stolica”, nawiązująca do rosnących niegdyś w okolicach licznych lasów wierzbowych (nawet dzisiaj w mieście można spotkać mnóstwo wierzb). Istnieje wiele obiektów mających w nazwie wyraz „Ryugyŏng”, z których najbardziej znanym jest hotel Ryugyŏng. Inne historyczne nazwy miasta to "Kisong", "Hwangsong", "Rakrang", "Sŏgyong", "Sodo", "Hogyong", "Changan" i "Heijō" (podczas japońskich rządów w Korei). Na początku XX wieku Pjongjang znany był misjonarzom jako „Jerozolima Wschodu”, z powodu swojego statusu ośrodka chrześcijaństwa, głównie protestantyzmu.
Po śmierci Kim Ir Sena w 1994 niektórzy członkowie partii Kim Dzong Ila proponowali zmianę nazwy miasta z Pjongjangu na „Miasto Kim Ir Sena” (). Inni sugerowali, by Seul nazwać „Miastem Kim Ir Sena”, a Pjongjangowi nadać nazwę „Miasta Kim Dzong Ila”, ale żadna z tych propozycji nie została zrealizowana.
Polska nazwa miasta.
Polska nazwa miasta stosowana była początkowo w różnych zapisach nawiązujących do nazwy koreańskiej: "Piongyang", "Pjongjang", "Piengjang", "Piongjang". Po II wojnie światowej wprowadzono nazwę Phenian – egzonim zapożyczony z rosyjskiego Пхеньян (przyjęty w postaci Phenian na skutek błędnej transkrypcji). W związku z tym, że nazwa ta była często błędnie wymawiana jako [fenian], oraz mając na uwadze istniejącą w krajach Europy Środkowej tendencję odchodzenia od nazw pochodzenia rosyjskiego dla tego miasta, Komisja Standaryzacji Nazw Geograficznych poza Granicami Rzeczypospolitej Polskiej 21 listopada 2006 postanowiła przyjąć jako polski egzonim nazwę "Pjongjang", zaproponowaną przez orientalistów i nawiązującą do wymowy nazwy koreańskiej oraz nazw stosowanych w Polsce przed wojną. Tę formę stosuje obecnie Ministerstwo Spraw Zagranicznych i polska ambasada w KRLD. Nazwę Phenian orientaliści uznali za błędną.
Geografia.
Pjongjang położony jest w zachodniej części Korei Północnej nad rzeką Taedong-gang, około 50 km od jej ujścia do Morza Żółtego (a ściślej Zatoki Zachodniokoreańskiej). Miasto leży na równinie ograniczonej od północnego wschodu wzgórzami, gdzie wydobywany jest węgiel i złoto.
Klimat.
Miasto znajduje się w strefie wilgotnego klimatu kontynentalnego ("dwa" według klasyfikacji klimatów Köppena) z relatywnie ciepłym latem i mroźną zimą oraz dobrze wyodrębnionymi czterema porami roku.
Podział administracyjny.
Pjongjang podzielony jest na 18 dzielnic („Kuyŏk”; ) i 4 powiaty („Kun”; ).
Historia.
Początki.
Jedno z najstarszych miast Korei. Według legendy, założyciel pierwszego królestwa Korei Gojoseon – Tangun (2333 p.n.e.), ustanowił stolicę w "Asadal", które według niektórych historyków leżało w miejscu, gdzie w 1222 p.n.e. założono Pjongjang. Pierwsze wzmianki o Pjongjangu pochodzą z roku 108 p.n.e., kiedy to w jego pobliżu powstała chińska komanderia Lelang, a samo miasto zostało ufortyfikowane.
Goguryeo.
W 247 roku wokół miasta wzniesiono mur obronny. W 313 roku Lelang został podbity przez królestwo Goguryeo, a Chińczycy opuścili tereny Korei. W IV wieku w mieście wzniesiono wiele budowli, m.in. ok. 300 roku pałac Anhak, świątynię Kwangbop sa (392) i pawilon Pubyok (393). W 427 roku Pjongjang stał się stolicą królestwa Goguryeo. W 552 roku miasto ponownie umocniono. W latach 598–668 Chińczycy podejmowali kilka prób inwazji Korei, z których ostatnia w roku 668 zakończyła się sukcesem i zajęciem Pjongjangu, który częściowo opustoszał.
W 918 roku, dynastia Koryŏ ustanowiła w Pjongjangu swoją „stolicę zachodnią”, a miasto ponownie rozkwitło. W 1011 roku Pjongjang zajęli przejściowo Chińczycy, a w 1018 roku wojska Liao. W 1135 roku Myo Cheong poprowadził powstanie z zamiarem założenia w Pjongjangu niepodległego państwa, które jednak zakończyło się klęską.
XVI–XVII wiek.
W latach 1592–1593 przejściowo zajęty przez Japończyków w trakcie inwazji japońskiej. Od XVII wieku centrum polityczne i kulturalne północno-zachodniej Korei. W roku 1627 zdobyty po raz kolejny i spalony przez Mandżurów, którzy zaatakowali ponownie w 1637 roku. W 1700 roku miasto strawił wielki pożar. Na początku XVIII wieku miasto zostało odbudowane.
XIX w. i okupacja japońska (1910–1945).
W czasie wojny chińsko-japońskiej w latach 1894–1895 Pjongjang został poważnie zniszczony. Po działaniach wojennych miasto zdziesiątkowała cholera.
Podczas okupacji japońskiej (1910–1945), miasto zostało odbudowane i stało się ważnym ośrodkiem przemysłowym. Zajęty w 1945 roku przez Armię Czerwoną. W 1948 roku został proklamowany „tymczasową stolicą” Korei.
Wojna koreańska.
W trakcie wojny koreańskiej (1950–1953) miasto przechodziło z rąk do rąk, ostateczna interwencja Chińskich Ochotników Ludowych zadecydowała o zachowaniu Pjongjangu jako stolicy Korei Północnej. Miasto było wielokrotnie bombardowane przez wojska Stanów Zjednoczonych. Poważne zniszczenia zabudowy w połączeniu z czynnikami politycznymi zaowocowały planem Kim Ir Sena o odbudowie Pjongjangu jako modelowego miasta socjalistycznego.
Odbudowa i rozwój miasta w latach 70. i 80. XX w..
Miasto odbudowano na podstawie projektu miasta-ogrodu, z ponad 200 miejscami zieleni, drogami obsadzonymi drzewami i nadrzecznymi bulwarami. W 1954 roku powstał plac Kim Ir Sena, została otwarta Galeria Sztuki Koreańskiej i stadion Moranbong. W 1955 roku z lotniska w Pjongjangu wystartowały pierwsze samoloty Air Koryo. W 1959 roku powstały m.in. Centralny Ogród Zoologiczny i Centralny Ogród Botaniczny. W 1961 roku został odsłonięty Pomnik Ch’ŏllima.
W latach 70. i 80. XX w. wzniesiono nowoczesny Pjongjang – wielkie osiedla bloków mieszkalnych, monumentalne gmachy, m.in. Muzeum Rewolucji Koreańskiej czy Dom Nauki Partii, i monumentalne pomniki, w tym pomnik Kim Ir Sena. W 1973 roku otwarto pierwszą linię metra – linię Ch’ŏllima, a w 1974 roku Pałac Kultury. W 1982 roku oddano do użytku Wieżę Idei Dżucze. Boom budowlany zakończył się pod koniec lat 80. XX w. wraz z zatrzymaniem finansowania z ZSRR.
Stan obecny.
Miasto Pjongjang wyróżnia modelowe śródmieście. Poza typowymi charakterystycznymi elementami propagandowymi znajdują się tam: największy łuk triumfalny na świecie, Mauzoleum Kim Ir Sena, Muzeum Rewolucji Koreańskiej, a tuż przed nim olbrzymi pomnik Kim Ir Sena, modelowy port lotniczy w Sunanie, dworzec kolejowy, Uniwersytet im. Kim Ir Sena, hotel Ryugyŏng (nieukończony hotel w kształcie piramidy), Wieża Idei Dżucze (charakterystyczny symbol ideologii KRLD). U podnóży tej 170-metrowej wieży znajduje się 30-metrowy pomnik trzech ludzi z symbolami idei Dżucze – sierpem (rolnictwo), młotem (przemysł), piórem (sfera intelektualna) – a po przeciwnej stronie znajduje się plac Kim Ir Sena, miejsce wszystkich świąt i wielkich defilad wojskowych. Tuż obok znajduje się Ludowa Biblioteka Narodowa. Nieopodal stoi pałac dzieci Man'gyŏngdae (wielki dom kultury), na sztucznej wyspie na rzece Taedong-gang widnieje imponujący stadion, na którym odbywają się masowe przedstawienia. Według władz koreańskich trybuny tego stadionu mogą pomieścić 150 tysięcy widzów. Niedaleko znajduje się Stadion im. Kim Ir Sena.
Gospodarka.
Pjongjang jest głównym ośrodkiem gospodarczym kraju, z dobrze rozwiniętym przemysłem (maszynowym, środków transportu, chemicznym i petrochemicznym, włókienniczym, materiałów budowlanych, porcelanowym i spożywczym).
Znajduje się tu największa w Korei przędzalnia bawełny, rafineria, do której ropa dostarczana jest z pobliskiego portu Namp’o, elektrownia cieplna i jądrowa. W pobliskim Kangsŏ wydobywana jest ruda żelaza i funkcjonuje huta żelaza.
Transport.
Stanowi węzeł komunikacyjny z połączeniami kolejowymi i drogowymi z Chinami i Rosją. Miasto ma port lotniczy Sunan i linie metra o łącznej długości 32 km.
Edukacja i nauka.
W Pjongjangu funkcjonuje, założona w 1952 roku, Akademia Nauk oraz kilka szkół wyższych z uniwersytetem im. Kim Ir Sena na czele.
Kultura.
Pjongjang był stolicą historycznej Korei przez prawie 3000 lat. Z tego okresu zachowało się wiele budowli, m.in. pozostałości pałacu Anhak i fortecy Taesong, fortecy Jangan (bramy Taedong i Pothong) oraz świątynie.
W 2000 roku zabytki Pjongjangu zostały wpisane na północnokoreańską listę informacyjną UNESCO – listę obiektów, które Korea Północna zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="108978" url="https://pl.wikipedia.org/wiki?curid=108978" title="Franciszek Ignacy Narocki">
Franciszek Ignacy Narocki

Franciszek Ignacy Narocki (ur. w Witkach pod Wilnem, zm. pod koniec 1809 lub 6 stycznia 1816 w Warszawie) – konfederat barski, sybirak, znany z długowieczności.
Życiorys.
Według posiadanej przez siebie metryki chrztu miał urodzić się w 1690 jako syn Józefa i Anny. W młodości podobno służył w wojsku. Odziedziczył po rodzicach niedużą gospodarkę, po utracie której utrzymywał się z dzierżaw majątków kościelnych.
Po zawiązaniu konfederacji barskiej w Sochaczewie 14 lutego 1769 został pisarzem przy marszałku konfederackim Felicjanie Franciszku Stępowskim. Pod dowództwem regimentarza Jana Bachowskiego brał udział w rekrutacji i ściąganiu podatków. Po klęsce oddziału Stępowskiego pod Sochaczewem (12 sierpnia 1769) wraz z Bachowskim przeszedł do konfederacji ziemi warszawskiej, gdzie miał dosłużyć się stopnia pułkownika (należy zauważyć, że wymagałoby to bezpośredniego udziału w walkach partyzanckich, dosiadania konia i wykonywania innych czynności żołnierskich przez człowieka niemal 80-letniego).
22 kwietnia 1772 dostał się do niewoli pod Kętami, po przegranej potyczce z podjazdem rotmistrza Czewnina (z dywizji Suworowa). W raporcie rosyjskim z bitwy był wspomniany pod nazwiskiem „Nargocki”. W czerwcu 1772 trafił do obozu przejściowego na warszawskiej Pradze, następnie do obozów w Połonnem i Kijowie, skąd został zesłany do Kazania i Tobolska.
Wrócił do Polski na początku 1774, po ukazie amnestyjnym Katarzyny II z 10 września (22 września według kalendarza gregoriańskiego) 1773. Po rozbiorach osiadł w Warszawie. Władze pruskie przyznały mu rentę starczą w wysokości 228 złotych polskich rocznie. Ubierał się tradycyjnie, nosił polski kontusz i szablę.
W 1807 zyskał sławę dzięki audiencji u Napoleona. Narocki, jako swoisty fenomen długowieczności i reprezentant polskich tradycji narodowych, został przedstawiony cesarzowi 28 stycznia 1807 przez szambelana księcia Aleksandra Sapiehę. Narocki przekazał Napoleonowi prośbę o zapomogę, w której powołał się na swój podeszły wiek (117 lat) i uzyskał pozytywną odpowiedź – cesarz przyznał mu dożywotnią pensję w wysokości 100 luidorów (około 3600 złotych polskich) rocznie. Audiencję Narockiego uwiecznili malarze francuscy Jean-Charles Tardieu i Horace Vernet.
Zgodnie z późniejszą tradycją, do późnego wieku zachował sprawność fizyczną. Według aktu zgonu z 1816 dożył 125 lat. Został pochowany w katakumbach cmentarza Powązkowskiego w Warszawie.

</doc>
<doc id="108979" url="https://pl.wikipedia.org/wiki?curid=108979" title="Valencia CF">
Valencia CF

Valencia Club de Fútbol (wym. [] lub []) znany również jako Valencia CF lub Valencia – hiszpański klub piłkarski z siedzibą w Walencji założony 18 marca 1919 roku, występujący w Primera División od sezonu 1931/1932 do dziś (z wyjątkiem sezonu 1986/1987). Należy do najbardziej utytułowanych drużyn hiszpańskich: 6-krotny mistrz kraju, 8-krotny zdobywca Pucharu Króla i jednokrotny trymufator Superpucharu Hiszpanii. Osiągał także sukcesy w europejskich pucharach: w 1962, 1963 oraz 2004 wygrał Puchar UEFA, a w 1980 – Puchar Zdobywców Pucharów. W tabeli wszech czasów ligi hiszpańskiej Valencia zajmuje 4. miejsce za Realem Madryt, FC Barceloną i Atlético Madryt.
Historia.
Początki.
Klub został założony przez grupę mieszkańców Walencji 18 marca 1919 r. w barze Torino. Głównymi inicjatorami jego utworzenia byli Gonzalo Medina Pernas i Octavio Augusto Milego. Pierwszym prezesem Valencia Club Football został Octavio Augusto Milego. Jako barwy klubowe obrano czarny i biały, choć w latach 1924–1996 za barwy hiszpańskiego klubu uznawano tylko kolor biały. Pierwszy mecz "Los Ches" rozegrali z lokalnym rywalem Gimnastico de Castellon (porażka 0:1). 20 maja 1923 r. do użytku oddany został obecny stadion klubowy – Estadio Mestalla, mogący wówczas pomieścić 19 tys. widzów.
Pierwsze sukcesy.
„Złoty wiek” w historii klubu zaczął się w 1940 r. dzięki prezesowi klubu – Luisowi Casanovie, który sprowadził czołowych zawodników. W tym czasie drużyna zdobyła trzy mistrzostwa ligi i dwa krajowe puchary. W drużynie grali wówczas m.in.: Epi, Amadeo, Asensi i Gorostiza.
Lata 50. i Antonio Puchades.
Lata 50. w historii klubu łączą się nierozerwalnie z ikoną drużyny "Los Ches", Antonio Puchades. W tym czasie zarząd podjął decyzję o rozbudowie i modernizacji Estadio Mestalla. 10 lipca 1950 roku rozpoczęto prace pod kierownictwem architekta D. Savior Pasquala oraz odpowiadającego za wykonanie D. Chose Tormo. Mestalla stał się wtedy obiektem, który mógł pomieścić 45 000 widzów. Mimo że Valencia w owym czasie posiadała drużynę składającą się z wyróżniających graczy, z Puchadesem na czele, wyniki w sezonie 50/51 nie były zadowalające dla kibiców. "Valencianistas" grali bardzo nieregularnie, zaskakując swoich kibiców porażkami ze słabymi drużynami. Louis Casanova chciał odejść z klubu, jednak pod presją współpracowników, zawodników i mieszkańców miasta został do 1959 roku.
Puchar Miast Targowych.
2 lipca 1961 r. po tragicznej śmierci Brazylijczyka Waltera, który zginął w wypadku samochodowym, na prezydenta klubu został wybrany Julio Miguel. W Pucharze Miast Targowych Valencia zdobyła puchar pokonując 6:2 w finale Barcelonę. Miguel zaczął sprowadzać nowych graczy, m.in. brazylijskiego bramkostrzelnego napastnika, Waldo Machado. Strzelecką parę wraz z Waldo stworzył Vicente Guillot, którego kariera przebiegała podobnie. Razem strzelili wiele bramek, a Waldo jest do tej pory najlepszym strzelcem "Los Ches".
Era Di Stéfano.
Alfredo Di Stéfano przybył do klubu w kwietniu 1970 r., zastępując parę trenerską Enrique Boque i Savior Artigas. Di Stéfano stworzył solidną drużynę z dobrze poukładaną obroną z takim nazwiskami jak Sol, Anibal, Jesus Martinez, Anton, Abelardo. W środku pola grali Pepe i Claramunt, w ataku Forment, Valdez, Sergio i Pellicer. W sezonie 1970/71 "Los Ches" i Valencia pod wodzą Di Stéfano zdobyła tytuł mistrza ligi. Obserwatorzy i recenzenci byli zgodni, że głównym autorem tego sukcesu był Abelardo, który przykuwał uwagę Hiszpanów swoją grą.
Czas finałów.
W 1992 r. kierownictwu na czele z prezesem Arturo Tuzonem Gilem udaje się wyjść z kryzysu finansowego i doprowadzają klub do dawnej świetności. Zatrudniono holenderskiego szkoleniowca Guuss Hiddinka. Holender nie doprowadził jednak VCF do tytułu i klub zajął dwa razy z rzędu 4 miejsce w lidze. W sezonie 1993/94 do drużyny przybył ceniony zawodnik, Predrag Mijatovic. Valencia jednak nadal nie uzyskiwała wyników, a z posadą musieli się kolejno pożegnać Paco Real, Héctor Núñez i Jose Manuel Rielo.
W kolejnym sezonie 1994/95, z Mijatovicem i Gaizką Mendietą w składzie, Valencia zajęła 10. miejsce w lidze. Do drużyny dołączali tacy piłkarze jak Ilie, Vlaovic, Claudio Lopez, Romario; nie wiązało to się jednak z sukcesami. W sezonie 1998/99 Valencia tryumfowała w Pucharze Hiszpanii pokonując w dwumeczu Barcelonę. W 1999 r. trenerem klubu zostaje argentyński trener Hector Raul Cuper, który w pierwszym swym sezonie zdobywa z "Valencianistas" Superpuchar Hiszpanii i doprowadza drużynę do finału Ligi Mistrzów. Valencia przegrała w finale z Realem Madryt 0:3. Rok później w walce o Puchar Ligi Mistrzów "Los Ches" ulegli Bayernowi Monachium w serii rzutów karnych. Po tym wydarzeniu z klubu odeszli trener Raul Cuper i zawodnik Gaizka Mendieta.
Mistrzostwo Hiszpanii 2002.
Nowy trener Rafael Benítez stworzył silną drużynę i 5 maja 2002 roku na stadionie La Rosaleda, Valencia pokonała Malagę 2:0 i została mistrzem ligi. Zwycięski skład tworzyli: Angloma, Ayala, Carboni, Curro Torres, Djukic, Fabio Aurelio, Garrido, Marchena, Navarro, Pellegrino, Aimar, Albelda, Angulo, Baraja, De los Santos, Jandro, Kily Gonzalez, Rufete, Serban, Vicente, Carew, Ilie, Juan Sanchez, Mista i Salva.
Dublet 2004.
W 2004 r. pod wodzą Rafaela Beníteza klub zdobył Mistrzostwo Ligi i Puchar UEFA, pokonując w meczu finałowym na stadionie w Göteborgu Olympique Marsylia. Rafael Benítez ostatecznie odszedł z klubu przed wygaśnięciem kontraktu, obejmując angielski klub Liverpool F.C. Jego następcą został Włoch Claudio Ranieri.
Lata (2007–2017).
Ostatnim trofeum po jakie sięgnęła Valencia był Puchar Króla sezonu 2007/2008. Valencia wyeliminowała kolejno Real Unión Irún, Real Betis, Atlético Madryt i w półfinale zmierzyła się Barceloną. Po remisie 1:1 w pierwszym meczu w rewanżu rozgrywanym na Mestalla „Nietoperze” zwyciężyli 3:2.
Finał rozegrano 16 kwietnia 2008 na Estadio Vicente Calderón. Blanquinegros wygrali 3:1. W pierwszych 10 minutach meczu bramki zdobyli Alexis i Juan Mata, a na siedem minut przed końcem trzecie trafienie dołożył Fernando Morientes i kibice zgromadzeni na trybunach madryckiego obiektu mogli rozpocząć świętowanie zdobycia 7. pucharu w historii.
W latach 2010–2012 Valencia pod wodzą Unaia Emery’ego trzykrotnie z rzędu zdobyła trzecie miejsce w Primera División. W sezonie 2015/2016 zespół zajął 11 miejsce w tabeli. W kolejnym sezonie zespół prowadzony przez trzech trenerów (Pako Ayestaran, Cesare Prandelli oraz dwukrotnie przez Voro) uzyskał 12 miejsce w lidze. Był to najgorszy wynik od sezonu 1987/1988 kiedy to drużyna zajęła 13 miejsce w tabeli.
W 2012 oraz 2014 r. Valencia dwukrotnie dotarła do półfinału Ligi Europy UEFA.
W maju 2014 r. nowym właścicielem Valencii został singapurski miliarder Peter Lim, który wykupił 70 procent udziałów klubu. W ciągu trzech lat (2014–2017) zarządzania klubem przez Lima Valencia zmieniała trenera aż siedmiokrotnie (Nuno Espirito Santo, Gary Neville, Pako Ayestaran, Voro, Cesare Prandelli, Voro, Marcelino).
Era Marcelino.
11 maja 2017 r. ogłoszono, że nowym trenerem Valencii zostanie Marcelino García Toral.
Sezon 2017/2018.
W letnim okienku transferowym do "Nietoperzy" dołączyli: Simone Zaza, Francis Coquelin, Gabriel Paulista, Neto, Andreas Pereira, Jeison Murillo, Geoffrey Kondogbia, Luciano Vietto i Gonçalo Guedes. Z klubem pożegnali się: Mathew Ryan, Álvaro Negredo, Nani, Enzo Pérez, Pablo Piatti, João Cancelo, Yoel Rodríguez, Diego Alves, Robert Ibáñez, Aymen Abdennour i Zakaria Bakkali.
W inaugurującym meczu Ligi hiszpańskiej Valencia pokonała u siebie Las Palmas po bramce Simone Zazy. W następnych 3 kolejkach zespół Marcelino zremisował 2-2 z Realem Madryt, 0-0 z Atlético Madryt oraz 1-1 z Levante UD. Od 5 do 12 kolejki Primera División Valencia wygrała wszystkie spotkania, znakomitą passę przerwał mecz z FC Barceloną zremisowany 1-1. W Pucharze Króla "Nietoperze" dotarli do półfinału, gdzie lepszy okazał się zespół Barcelony (0-3 w dwumeczu). Ostatecznie Valencia zakończyła zmagania ligowe na 4 miejscu 3 punkty za Realem Madryt z dorobkiem 73 punktów, tym samym awansując do Ligi Mistrzów.
Sezon 2018/2019.
Podczas letniego okna transferowego wykupiono: Geoffreya Kondogbię, Gonçalo Guedesa i Jeisona Murillo. Zawodnicy ci byli wypożyczeni do Valencii w poprzednim sezonie. Ponadto zespół wzmocnił Kévin Gameiro, Mouctar Diakhaby i Daniel Wass. Wypożyczono także Michy’ego Batshuayi’a Denisa Cherysheva. Juventus wykupił João Cancelo, Nemanja Maksimović wzmocnił Getafe CF i Martín Montoya dołączył do Brighton. Na wypożyczenie do Torino FC udał się Simone Zaza. Klub opuścił też Zakaria Bakkali i Nani.
Zespół Valencii źle rozpoczął sezon ligowy. W pierwszym meczu La Ligi "Nietoperze" zremisowali z Atlético Madryt 1-1. Lecz w następnej kolejce z Espanyolem zawodnicy Marcelino przegrali 0-2. W następnych 4 meczach wszystkie zakończyły się remisem i po 6 kolejce Valencia zajmowała 16 miejsce. Pierwsze zwycięstwo nastąpiło w kolejnym spotkaniu z Realem Sociedad (1-0 po golu Kévina Gameiro).
W Lidze Mistrzów Valencia grała w grupie H z Juventusem, Manchesterem United i BSC Young Boys. W pierwszym spotkaniu na Estadio Mestalla lepsza okazała się drużyna prowadzona przez Massimiliano Allegriego. Valencia przegrała 0-2. A zmagania w grupie zakończyła na 3 miejscu z dorobkiem 8 punktów tym samym awansując do 1/16 finału Ligi Europy. W La Liga zespół Marcelino od pierwszego zwycięstwa w lidze zremisowała następne 3 mecze z rzędu i przegrała z Gironą 0-1. W Pucharze Króla Valencia pokonywała kolejno CD Ebro (3-1 w dwumeczu), Sporting Gijón (4-2 w dwumeczu), Getafe CF (3-2 w dwumeczu) i Real Betis (3-2 w dwumeczu) zapewniając sobie udział w finale.
W 1/16 finału Ligi Europy "Nietoperze" pokonali Celtic F.C. 0-2 na wyjeździe i 1-0 w siebie. Następnie wygrali dwumecz z FK Krasnodar (3-2 w dwumeczu). W ćwierćfinale Valencia zwyciężyła z Villarrealem 1-3 na wyjeździe i 2-0 u siebie. Zmagania zakończyli w półfinale ulegając Arsenalowi 3-1 w Londynie i 2-4 na Estadio Mestalla.
Końcówka sezonu ligowego w wykonaniu "Els Taronges" była o wiele lepsza w ich wykonaniu. Ostatnie 10 meczów przyniosło 7 zwycięstw i 3 porażki. Zdobywając 61 punktów Valencia zajęła 4 miejsce wyprzedzając piąte Getafe o 2 punkty.
25 maja w finale Copa Del Rey zespół "Nietoperzy" zwyciężył z FC Barceloną wygrywając 2-1 po bramkach Kévina Gameiro i Rodrigo, dla "Blaugrany" gola zdobył Lionel Messi. Był to pierwszy puchar wygrany przez Valencię od 2008 roku kiedy także wywalczyli Puchar Króla.
Sezon 2019/2020.
Pierwszym ruchem transferowym Valencii było sprowadzenie holenderskiego bramkarza Jaspera Cillessena z FC Barcelony. Z kolei drużynę "Blaugrany" wzmocnił Neto. Kupiono także Denisa Cherysheva, Manu Vallejo oraz Jorge Saenza. Za darmo do drużyny dołączył Jason. Simone Zaza został wykupiony przez Torino FC. Levante UD kupiło Rúbena Vezo. Na wypożyczenie do PSV Eindhoven udał się Toni Lato.
Stadiony.
Estadio Mestalla
20 maja 1923 r. odbył się mecz pomiędzy Valencią i miejscowym rywalem Levante UD. Wydarzenie to wpisało się do historii jako pierwszy mecz rozegrany na stadionie Mestalla. Jednak rzeczywiście pierwszym miejscem gdzie drużyna z Valencii zaczęła grać w piłkę była zarośnięta początkowo trawą łąka o nazwie Algiros z której w 1919 r. postanowiono stworzyć miejsce rozgrywek. Cztery lata później dokładnie 500 metrów od Algiros wzniesiono stadion o nazwie Mestalla. Stadion na początku istnienia mógł pomieścić 17 000 widzów, z czasem uległ on przebudowie i modernizacji. Gdy mecze mogło oglądać 22 000 widzów stwierdzono, że wreszcie wielki klub doczekał się wielkiego obiektu. W październiku 1957 r. w mieście nastąpiła powódź, która zniszczyła dużą część stadionu, który jednak już rok później wrócił do użytkowania. Dodatkowo zamontowano sztuczne oświetlenie.
W 1969 r. nazwa stadionu została zmieniona na Luis Casanowa Stadio, która obowiązywała do 1994 roku, kiedy to Stadion Mestalla odzyskał swoją tradycyjną nazwę. W roku 1982 stadion doczekał się wielkiej promocji jaką z pewnością były Mistrzostwa Świata 1982, w których to stadion był jedną z aren tego turnieju.
Hymn klubu.
¡Amunt València!
És un equip de
primera
nostre València Club de Futbol
que lluita per a defendre
en totes bandes nostres colors
En el Camp de l’Algirós
ja començàrem a demostrar
que era una bona manera
per a València representar
Amunt València, Visca el València,
és el millor
Amunt València, Visca el València
del nostre cor
Units com sempre
els valencianistes et seguirem
en cada estadi per a què triomfes
t’animarem
En la capital del Túria
és el València qui vist de blanc
i defén la camiseta
ple de coratge per a guanyar
En Mestalla continuarem
sempre esforçant-se
per a triomfar
i les glòries arribaren
i en competència continuaran
Amunt València, Visca el València,
és el millor
Amunt València, Visca el València,
del nostre cor.
Units com sempre
els valencianistes et seguirem,
en cada estadi perquè triomfes
t’animarem
Sponsorzy.
Od 2019 roku głównym sponsorem Valencii jest firma bukmacherska Bwin, której logo znajduje się na koszulkach piłkarzy. Inni oficjalni sponsorzy Valencii to niemiecka firma odzieżowa Puma, producent bezalkoholowych napojów gazowanych Coca-Cola, firma motoryzacyjna Alfa Romeo, nadawca telewizyjny BeIN Sport czy producent gier EA Sports.
Rekordy.
Królowie strzelców ligi hiszpańskiej w barwach Valencii.
Koronę króla strzelców zdobyło 4 zawodników, a w sumie nagroda była przyznawana graczowi Valencii 6 razy:
Zdobywcy Trofeo Zamora.
Nagrodę zdobyło 6 zawodników, a łącznie gracze Valencii sięgali po nie 9 razy.

</doc>
<doc id="108980" url="https://pl.wikipedia.org/wiki?curid=108980" title="Bitwa pod Austerlitz">
Bitwa pod Austerlitz

Bitwa pod Austerlitz, zwana także bitwą trzech cesarzy, rzadziej bitwą pod Brnem – jedna z najważniejszych bitew wojen napoleońskich i decydująca bitwa wojny z III koalicją antyfrancuską, stoczona 2 grudnia 1805 na zachód od Sławkowa (niem. Austerlitz) w Cesarstwie Austrii (obecnych Czechach), między francuską Wielką Armią, a połączonymi siłami wojsk: austriackich oraz rosyjskich.
Tło konfliktu.
Po fiasku planów inwazji na Anglię, Napoleon Bonaparte skierował swoją Wielką Armię przeciwko wojskom III koalicji antyfrancuskiej (Rosja, Wielka Brytania, Austria, Szwecja i Królestwo Neapolu). Najpierw w dniach 16–19 października 1805 w bitwie pod Ulm pokonał wojska austriackiego generała Macka, które broniły północnego podejścia do Wiednia. Stolica Austrii została zajęta, a wojska napoleońskie skierowały się na północny wschód, by zmierzyć się z połączonymi w Ołomuńcu wojskami austriacko-rosyjskimi. 16 listopada 1805 nieopodal austriackiego Hollabrunnu doszło do bitwy pod Schöngrabern, lecz decydujący bój miał zostać stoczony pod Austerlitz (dziś Sławkowie) na Morawach, około 16 km na wschód od centrum Brna.
Pole bitwy.
Północna część pola bitwy była zdominowana przez 210-metrowe wzgórze Santon i 286-metrowe wzgórze Żurań, oba flankujące ważną drogę Ołomuniec–Brno, biegnącą ze wschodu na zachód. Na zachód od tych wzgórz leżała wieś Bielovice, a pomiędzy nimi - na południe - płynął potok Bosenicki, łączący się nieco dalej z potokiem Goldbach, przepływającym przez wsie: Kobelnice, Sokolnice i Telnice. W samym środku tego terenu rozciągało się niskie (11–13 m), rozległe Wzgórze Prackie o łagodnych stokach. Jeden z adiutantów odnotował, że cesarz - stojąc na szczycie Żurania - parokrotnie powtarzał swym marszałkom: "„Panowie, przyjrzyjcie się uważnie temu miejscu, to jutrzejsze pole bitwy; będziecie się na nim potykać”".
Przebieg bitwy.
Stosunek sił przed bitwą był niekorzystny dla Francuzów: 71,5 tys. żołnierzy wobec 92 tys. żołnierzy połączonej armii austriacko-rosyjskiej, dowodzonej przez Kutuzowa. Bitwa rozpoczęła się 2 grudnia 1805 około godziny 7.00 rano, atakiem sił austriacko-rosyjskich na prawe, rozmyślnie osłabione przez Napoleona skrzydło francuskie, zajmujące pozycje w pobliżu wsi Telnice i Sokolnice. Idący pospiesznym marszem od strony Wiednia w kierunku tego odcinka frontu marszałek Louis Davout miał do dyspozycji 9 tys. żołnierzy przeciw 27 tys. przeciwnika, mimo to utrzymał pozycję i powstrzymał ataki. Kutuzow, chcąc rozbić centrum Francuzów, rzucił do walki dalsze korpusy, które przez położone w centrum Wzgórza Prackie atakowały w kierunku linii francuskich, jednak ze względu na utrzymującą się w dolinach mgłę nie mogły dostrzec wojsk francuskich.
Wykorzystując związanie wielkich sił nieprzyjaciela przez Davouta, około 9.00 Napoleon rzucił do ataku na Wzgórza Prackie dwie dywizje korpusu Soulta, które po dwugodzinnej walce zmusiły przeciwnika do pośpiesznego odwrotu, odcinając jego kolumny walczące z francuskim prawym skrzydłem. Zgrupowanie austriacko-rosyjskie zostało przecięte na pół i car Aleksander I, chcąc ratować sytuację, polecił Kutuzowowi rzucić do walki najlepsze oddziały: gwardyjski pułk Preobrażeński i Siemionowski oraz kawalerię pod dowództwem księcia Konstantego Pawłowicza Romanowa. Kawaleria rosyjska z impetem uderzyła na Francuzów, roznosząc dwa pułki piechoty, lecz Napoleon zażegnał niebezpieczeństwo, wysyłając przeciwko Rosjanom szwadrony mameluków gwardii cesarskiej i strzelców konnych pod dowództwem swego adiutanta, generała Rappa, który dając rozkaz do ataku, krzyknął: "„Wiele pięknych pań zapłacze jutro w Petersburgu!”". Kontrszarża francuska zdziesiątkowała i zmusiła do panicznego odwrotu jazdę rosyjską, która zostawiła za sobą ponad 500 zabitych i 200 jeńców, a wśród nich księcia Repnina. Odcięte od swojego centrum lewe skrzydło sprzymierzonych całkowicie rozsypało się.
Wojska sprzymierzonych zaczęły w panice uciekać z pola bitwy we wszystkich możliwych kierunkach. Większość sił rosyjskich pokonanych przez francuskie prawe skrzydło wycofywała się w kierunku na Wiedeń przez pokryte lodem stawy. Pod ogniem francuskiej artylerii lód załamał się, pociągając pod wodę ludzi i działa. Nie wiadomo dokładnie, ile dział i ludzi Rosjanie stracili w tym miejscu, według różnych źródeł od 38 do 100 dział i od 200 do 2 tys. żołnierzy. W związku z tym, że Napoleon pominął ten incydent w swym biuletynie, niższe liczby mogą być bliższe prawdy.
Cesarz nie mógł dobić zmieszanego przeciwnika zwyczajowym pościgiem lekkiej jazdy, ponieważ była ona wyczerpana walką, nie było to zresztą potrzebne. Pierwsze słowa rozkazu wydanego po bitwie przez Napoleona brzmiały: „Żołnierze, jestem z was zadowolony...” (franc. "Soldats, je suis content de vous...").
Rezultaty.
Armia austriacko-rosyjska odnotowała około 16 tys. zabitych i rannych oraz 11,5 tys. wziętych do niewoli, stracono 176 armat. Napoleon, przy stracie około 9 tys. zabitych, rannych i wziętych do niewoli, triumfował, a jego zwycięstwo historycy wojskowości określili jako "drugie, po Kannach Hannibala, arcydzieło taktyczne w historii wojen".
4 grudnia 1805 cesarz austriacki Franciszek II Habsburg poprosił o rozejm. Podpisany 26 grudnia 1805 traktat pokojowy w Preszburgu (obecnie Bratysława) zakończył wojnę z trzecią koalicją antyfrancuską, a politycznym jego skutkiem był późniejszy rozpad Świętego Cesarstwa Rzymskiego.
Określenie "bitwa trzech cesarzy" nie jest do końca prawidłowe, ponieważ na polu bitwy był tylko Napoleon Bonaparte i car Aleksander I.

</doc>
<doc id="108982" url="https://pl.wikipedia.org/wiki?curid=108982" title="Północna Grupa Wojsk">
Północna Grupa Wojsk

Północna Grupa Wojsk (spotykane skróty: PGW, PGW AR, PGWAR; ros. Северная группа войск, СГВ) – związek operacyjny, skadrowana armia Armii Radzieckiej stacjonująca na terytorium Polski w latach 1945–1993.
Historia.
29 maja 1945 dyrektywami Głównej Kwatery Naczelnego Dowództwa Sił Zbrojnych ZSRR („Stawki”) dotychczasowe fronty zostały przeformowane na:
Północna Grupa Wojsk – utworzona dyrektywą Nr 11097 z 10 czerwca 1945 formowana była na bazie jednostek 2 Frontu Białoruskiego – 43, 52 i 65 Armii oraz 4 Armii Lotniczej. Zgodnie z dyrektywą Sztab Główny Grupy dyslokowany miał być w Łodzi, czasowo w rejonie Bydgoszczy. Później sztab Główny Grupy był dyslokowany w Legnicy do 1984 i od 1990 – do czasu wycofania wojsk, tj. do 17 września 1993. W okresie 1984 – 1991 w Legnicy było dyslokowane Naczelne Dowództwo Wojsk Kierunku Zachodniego.
Granice PGW pokrywały się z granicami Polski, oficjalnie potwierdzonymi dopiero 2 miesiące później na konferencji w Poczdamie (lipiec – sierpień 1945), gdzie sojusznicy oficjalnie zaakceptowali powojenny ład w Europie, z wyjątkiem rejonu Szczecina, gdzie stacjonowały oddziały Grupy Wojsk Okupacyjnych w Niemczech, oraz duńskiego Bornholmu, gdzie pozostawał jeden korpus podległy PGW. Dyrektywa nakazywała przegrupowanie wojsk na 20 lipca 1945. Siedzibą dowództwa PGW została Legnica (w czasie wojny poniosła niewielkie straty i 9 lutego 1945 została zajęta z małymi zniszczeniami. Przed wojną była drugim po Wrocławiu miastem na Dolnym Śląsku, miała dużą liczbę koszar, wybudowane lotnisko, duży szpital, była też ważnym węzłem drogowym i kolejowym). W siedzibie dowództwa grupy w Legnicy znajdowało się największe skupisko wojsk radzieckich w Polsce, zajmujące ok. 1/3 miasta. Wydawano własną rosyjskojęzyczną gazetę "Знамя Победы" (wymowa: "Znamia Pobiedy" - pol. "Sztandar Zwycięstwa"). Przy dowództwie PGW na stałe urzędowali polscy pełnomocnicy/delegaci (faktycznie łącznicy).
W latach 1945–1947 żołnierze PGW wspólnie z saperami polskimi rozminowali 11 tys. km dróg, 2,5 tys. km linii kolejowych, 778 mostów, 102 zakłady przemysłowe i inne obiekty, brali udział w wyremontowaniu odcinków linii kolejowych Inowrocław – Poznań, Poznań – Leszno, Poznań – Oborniki Wlkp. Odbudowywali mosty we Wrocławiu, Poznaniu, Sieradzu, Kostrzynie. Pomagali w akcjach powodziowych i przeciwlodowych. W 1973 radzieccy saperzy wybudowali most na rzece Bóbr w Lesznie Górnym.
Na wypadek wybuchu wojny na bazie PGW rozwijano armię, która po uzupełnieniu miała stanowić II rzut strategiczny ZSZ Układu Warszawskiego. Obecność PGW miała też oddziaływać na życie polityczne PRL. Była instrumentem, za pomocą którego władze radzieckie mogły wywierać nacisk na władze Polski, o czym świadczył m.in. marsz jednostek PGW na Warszawę w październiku 1956, czy liczne ćwiczenia wojskowe w czasie poprzedzającym wprowadzenie stanu wojennego w 1981.
PGW uczestniczyła w ćwiczeniach Układu Warszawskiego – w 1963 w ćwiczeniu Kwadrat, w 1965 – Szturm Październikowy, w 1969 – Odra Nysa 1969, w 1970 – Braterstwo Broni, w 1976 – Tarcza. W 1968 grupa uczestniczyła w interwencji w Czechosłowacji.
Status prawny PGW.
Do 1955 status prawny wojsk radzieckich w Polsce nie był uregulowany. Istniała Delegatura Polska przy dowództwie PGW w Legnicy, lecz sprowadzała się ona do roli łącznika. Po raz pierwszy prawne aspekty pobytu PGW zostały ujęte w uchwale o utworzeniu Zjednoczonego Dowództwa Sił Zbrojnych państw-stron Układu Warszawskiego podpisanej w Warszawie 15 maja 1955. W dokumencie tym określono, że rozmieszczenie Zjednoczonych Sił Zbrojnych na obszarach państw-stron Układu dokonywane będzie odpowiednio do potrzeb obrony wzajemnej, na mocy porozumień między tymi państwami.
Realizując cele polityczno-strategiczne Układu Warszawskiego gwarantujące wówczas zabezpieczenie nowego ładu w powojennej Europie, przy położeniu geostrategicznym Polski, obydwa państwa podpisały 18 listopada 1956 w Moskwie wspólną deklarację stwierdzającą, że strony będą się konsultować w sprawach pobytu radzieckich jednostek wojskowych na terytorium Polski, a w szczególności ich liczebności i składu oraz wypracowania zasad traktujących o wzajemnym poszanowaniu równości i suwerenności.
17 grudnia 1956 podpisano w Warszawie Umowę między Rządem Polskiej Rzeczypospolitej Ludowej a Rządem Związku Socjalistycznych Republik Radzieckich o statusie prawnym wojsk radzieckich czasowo stacjonowanych w Polsce (), sankcjonującą 12-letnią obecność tych wojsk i regulujący na obecny dzień i do dnia ich wycofania aspekty prawne ich pobytu. Zgodnie z treścią tej umowy zawarto później w latach 1956–1979 9 obustronnych aktów prawnych regulujących aspekty prawne czasowego stacjonowania wojsk radzieckich w Polsce. Władze polskie wydały 16 wewnętrznych aktów wykonawczych związanych z pobytem wojsk. 20 lipca 1957 został powołany pierwszy pełnomocnik rządu PRL ds. pobytu wojsk radzieckich w Polsce. Był nim gen. bryg. Leszek Krzemień.
Po 1956 zostało podpisane porozumienie międzyrządowe, które przewidywało powołanie przedsiębiorstwa handlu zagranicznego, mającego zadanie kompleksowego zaopatrzenia wojsk radzieckich. Przedsiębiorstwo – PHZ „Marko” powołano w 1958 i istniało ono jeszcze po wycofaniu wojsk z Polski.
23 października 1957 zostało podpisane Porozumienie między rządem PRL a rządem ZSRR o liczebności, rozmieszczeniu i trybie dokonywania ruchów wojsk radzieckich stacjonujących w Polsce. Porozumienie podpisali: ze strony polskiej gen. Janusz Zarzycki – wiceminister Obrony Narodowej, ze strony ZSRR marsz. Rodion Malinowski – Minister Obrony ZSRR. Porozumienie określało stan osobowy wojsk radzieckich na 62-66 tys. żołnierzy, w tym w wojskach lądowych 40 tys., w lotnictwie 17 tys. i w marynarce wojennej 7 tys. Zobowiązywało dowódcę PGW do przekazywania informacji raz na 6 miesięcy o zmianach w składzie wojsk PGW (do 1992 nie przekazano żadnej tego rodzaju informacji). Porozumienie zawierało mapę dróg, po których jednostki mogły przemieszczać się pomiędzy garnizonami i poligonami.
W 1956 została powołana i rozpoczęła pracę polsko-radziecka Komisja Mieszana. Zajęła się ona roszczeniami obywateli, którzy ponieśli uszczerbek w mieniu i na zdrowiu na skutek pobytu wojsk radzieckich w Polsce (do 1993 rozpatrzono ok. 7 tys. spraw, w tym 550 z tytułu śmierci 615 obywateli polskich – 249 żołnierze zastrzelili z broni palnej, w tym 69 na tle rabunkowym, 250 zginęło w spowodowanych przez żołnierzy wypadkach komunikacyjnych, 50 zginęło podczas działań wojennych. Imienne listy sporządzono w 1994).
Skład jednostek PGW.
W 1945 w skład PGW wchodziły:
Razem PGW liczyła: siedem armii ogólnowojskowych, armię lotniczą, cztery korpusy pancerne (od lipca 1945 przekształcone w dywizje pancerne), korpus piechoty, korpus kawalerii, dziesięć dywizji artylerii – tj. około 300 tys. żołnierzy.
W 1946 PGW składała się już tylko z pięciu dywizji, w tym jednej pancernej, jednej zmechanizowanej i trzech piechoty. Od 1960 liczbę dywizji zredukowano do dwóch. Były to dwie dywizje pancerne (20.i 38.) stacjonujące w Świętoszowie i Bornem Sulinowie. W 1984 jedną z dywizji przeformowano na dywizję zmechanizowaną.
Na dzień 1 stycznia 1989 stan PGW przedstawiał się następująco (oficjalne dane radzieckie):
W 1990 w skład PGW wchodziły:
Obiekty użytkowane przez PGW.
W związku z zadaniami aprowizacyjnymi PGW i oficjalnym wystąpieniem przedstawicieli Grupy rząd polski zgodził się na wydzielenie Grupie 100 tys. ha gruntów dla potrzeb Armii Czerwonej. 8 października 1945 odbyło się spotkanie z marsz. K. Rokossowskim dotyczące ww. dzierżawy. Przedłożono projekt umowy odnośnie do pozostawienia PGW, przy zdawaniu majątków, 564 majątków o łącznym obszarze 112 tys. ha. Pozostawienie tego areału według oświadczeń radzieckich starczało na 6 miesięcy aprowizacji wojsk radzieckich w Polsce.
W 1958 dokonano pierwszej inwentaryzacji obiektów w zajmowanych przez Rosjan garnizonach PGW. Znajdowały się one w 77 garnizonach i zajmowały wówczas 838 kompleksów, 8 tys. ha gruntów z 4437 obiektami będącymi własnością polskiego Skarbu Państwa i 454 wybudowanymi za środki ZSRR. Strona radziecka wyremontowała od początku stacjonowania 230 obiektów. Grupa dysponowała 61,9 tys. ha poligonów i lasów. Inwentaryzacja w obiektach specjalnych była prowadzona w trybie jednostronnym przez stronę radziecką. Do 1 stycznia 1958 wojska radzieckie nie płaciły za budynki, tereny leśne i rolne, poligony, place ćwiczeń, lotniska. Na podstawie porozumienia z 18 czerwca 1958 ustalono, że czynsz dzierżawny będzie naliczany według stawek stosowanych dla Wojska Polskiego. Ponieważ remonty bieżące i kapitalne dzierżawionych obiektów miały być prowadzone przez stronę radziecka, rząd PRL zgodził się też na zmniejszenie czynszu o połowę.
Inwentaryzacja wykazała, że w tym czasie PGW stacjonowała w następujących garnizonach: Legnica, Miłogostowice, Chojna 2, Bolesławiec, Brochocin, Chocianów, Chojnów, Duninów, Jawor, Krzywa, Lubin, Raszówka, Strzegom, Trzebień, Świętoszów, Jankowa Żagańska, Nowa Sól, Przemków, Strachów, Szprotawa, Żagań, Wrocław, Brzeg, Karczmarka, Lądek Zdrój, Oława, Świdnica, Borne Sulinowo, Białogard, Czarnowo, Krągi, Sypniewo, Szczecinek, Świnoujście, Bagicz, poligon Wicko, Rozewie, Szczecin, Chojna 1 lotnisko, Kęszyca (obecnie Kęszyca Leśna), Kluczewo, Łowicz, Stargard, Toruń, Zgorzelec, Czaple pow. Żary, Gubin, Słońsk pow. Sulęcin, Chwalęcice Górne pow. Gorzów, Wieprzyce pow. Gorzów, Skwierzyna, Ścinawa, Zaborowo pow. Leszno, Namyślin pow. Chojna, Leszno, Czerwonak pow. Poznań, Kostrzyn, Września, Konin, Chojny pow. Koło, Kutno, Błonie – Ożarów, Ożarów, Warszawa, Mińsk Maz., Komorowo k. Ostrowi Maz., Zambrów, Białystok, Sokółka, Siedlce, Międzyrzec Podlaski, Jarogniewice woj. poznańskie, Pniewy pow. Szamotuły, Wólka Dobryńska (pow. Biała Podlaska).
Aby mieć wpływ na remonty obiektów dzierżawionych, a także prawidłowe wykorzystanie czynszów dzierżawnych minister Gospodarki Komunalnej powołał w 1965 pełnomocnika ds. obiektów dzierżawionych. Pełnomocnik nie spełnił swojego zadania, gdyż w praktyce zapewniał jedynie wykonawców robót i potrzebne materiały budowlane. Jednostki 50% funduszu remontowego przeznaczały na inwestycje, za które w latach dziewięćdziesiątych domagały się należności finansowych.
W 1973 dokonano powtórnej inwentaryzacji posiadania PGW. Tak jak i pierwsza była prowadzona przez wspólne polsko-radzieckie komisje, jednak na 10–15% obiektów specjalnych polscy inwentaryzatorzy nie zostali wpuszczeni, a wykazy zostały sporządzone jednostronnie.
7 sierpnia 1975 był podpisany Protokół w sprawie trybu rozliczeń między rządem PRL i rządem ZSRR z tytułu płatności związanych z pobytem wojsk radzieckich w Polsce.
W 1989 r. infrastruktura PGW obejmowała następujące obiekty: kompleksy – 382, budynki dzierżawione – 3597, budynki i obiekty wybudowane – 3423, lotniska – 13 w tym 8 z drogami startowymi betonowymi (Kluczewo, Krzywa, Chojna, Szprotawa, Brzeg, Żagań, Bagicz, Legnica), 5 z drogami startowymi trawiastymi (Dębica, Oława, Brochocin, Namysłów, Wschowa), w tym jedno z nich w budowie – Wschowa, poligon lotniczy (Przemków Płn.) i 5 poligonów lądowych (Borne Sulinowo – 17 745 ha, Świętoszów – 15 821 ha, Trzebień – Przemkow Płd., Dobrowo, Świnoujście). Grupa zajmowała obszar 70579,6893 ha, w tym 563 ha gruntów ornych, 5 tys. ha łąk i pastwisk, 35 tys. ha nieużytków, 63 ha wód lądowych, 1500 ha innych terenów, 23 bocznice kolejowe o łącznej długości torów 64 205 m (Brzeg Lotnisko, Wrocław Zach., Wrocław Pracze, Wrocław Różanka, Oława, Krzywa, Nowa Wieś Legnicka, Legnica Cukrownia, Legnica Elewator, Raszówka, Legnica magazyn 212, Trzebień-Karczmarka, Duninów, Toruń, Żagan Stara Kopernia, Jankowa Żagańska, Szprotawa, Kęszyca Kursko, Chojna, Kluczewo, Kluczewo Warnica, Szczecinek, Borne Sulinowo, Bagicz), 11 nabrzeży portowych o długości 1785 m w tym umocnionych 1550 m, basenów portowych 118 108 m², magazynów portowych 7707 m² – wszystko w Świnoujściu.
Wycofanie jednostek PGW z Polski.
7 września 1990 rząd T. Mazowieckiego zwrócił się do rządu ZSRR z notą o zawarcie układu o wycofaniu wojsk radzieckich z Polski. Ówczesny I sekretarz KPZR Michaił Gorbaczow obiecał to wcześniej, lecz bez rezultatu. Władze Polski nie zgadzały się na wycofanie wojsk radzieckich z b. NRD przez polskie terytorium, bez wcześniejszego porozumienia o wycofaniu wojsk z Polski.
11 grudnia 1990 rozpoczęły się oficjalne rozmowy między rządem RP a rządem ZSRR o wycofaniu wojsk radzieckich z Polski w Moskwie. Stronie polskiej przewodniczył sekretarz stanu w MSZ prof. Jerzy Makarczuk, stronie radzieckiej Ambasador ZSRR w Warszawie Walentin Koptielcew.
Liczebność wojsk PGW w lutym 1991 wynosiła ok. 53 tys. żołnierzy, 7 tys. pracowników cywilnych, rodzin ok. 40 tys. Na jej uzbrojeniu znajdowało się: 20 wyrzutni rakiet operacyjno-taktycznych, 598 czołgów, 23 mosty towarzyszące, 952 transportery opancerzone i 390 dział i moździerzy, 202 samoloty, w tym 81 nosicieli broni jądrowej i 85 śmigłowców bojowych (dane z konferencji prasowej gen. Dubynina).
8 kwietnia 1991 rozpoczęło się oficjalne wycofywanie z Polski Północnej Grupy Wojsk Armii Radzieckiej. Z Bornego Sulinowa wyjechało transportem kolejowym 12 wyrzutni operacyjno-taktycznych z Brygady Rakiet Operacyjno-Taktycznych. Na pożegnaniu wystąpił gen. Wiktor Dubynin i oświadczył, że PGW miało na terenie Polski broń jądrową.
27 października 1991 parafowano traktat o wycofaniu Sił Zbrojnych ZSRR z terytorium Rzeczypospolitej Polskiej. Oddziały bojowe miały opuścić Polskę do 15 listopada 1992, a ostatni kontyngent miał opuścić Polskę w IV kwartale 1993. Mimo braku podpisanych traktatów międzyrządowych, wycofanie wojsk było realizowane przez stronę radziecką.
W latach 1989–1991 z terytorium Polski wycofano: 23 432 żołnierzy, 370 czołgów, 23 mosty towarzyszące czołgowe, 266 transporterów opancerzonych, 20 wyrzutni operacyjno-taktycznych, 331 dział i moździerzy, 77 środków obrony przeciwlotniczej, 10 632 samochody, 37 samolotów transportowych i 39 bojowych, śmigłowców 76 w tym bojowych 46, środków zabezpieczenia 219 873 ton, w tym amunicji i materiałów wybuchowych 55 009 ton.
W 1991 wyjechało z Polski: 69 transportów operacyjnych (transporty z uzbrojeniem) na 1956 wagonach, 982 transporty zaopatrzenia na 5224 wagonach. Transportami tymi wycofano (według danych polskich) ok. 4400 żołnierzy, 3000 pracowników i rodzin, ponad 300 czołgów, ok. 350 dział i moździerzy, 58 tys. ton środków mat.-technicznych.
Na 1 stycznia 1992 stan wojsk PGW wynosił:
W dniach 13–15 kwietnia 1992 odbyła się XV i ostatnia tura rozmów delegacji rządów RP i Federacji Rosyjskiej na temat wycofania wojsk.
22 maja 1992 rząd Jana Olszewskiego podpisał pakiet porozumień dotyczących wycofania Sił Zbrojnych Federacji Rosyjskiej z Polski:
16 czerwca 1992 dowództwo PGW przekazało stronie Polskiej pierwszy harmonogram wycofania wojsk, techniki bojowej i zaopatrzenia na 1992. Do tej pory wycofanie szło zgodnie z planami własnymi strony radzieckiej.
28 października 1992 w Świnoujściu nastąpiło wycofanie ostatniej jednostki bojowej z terytorium Polski. Port opuściły ostatnie kutry 24 Brygady Kutrów Torpedowych Floty Bałtyckiej. Strona rosyjska przekazała mapę dyslokacji wojsk Federacji Rosyjskiej pozostających na terytorium Polski w 1993.
Na 1993 miało pozostać w Polsce (oficjalna informacja PGW):
29 października 1992 pełnomocnik Rady Ministrów ds. pobytu i wycofania wojsk FR gen. Zdzisław Ostrowski złożył w Urzędzie Rady Ministrów ówczesnej Prezes RM Hannie Suchockiej oficjalny meldunek o wycofaniu z Polski ostatniej jednostki bojowej Federacji Rosyjskiej.
W 1992 wycofano: 31 407 żołnierzy, 220 czołgów, 762 transportery opancerzone, 153 działa i moździerze, 126 środków obrony przeciwlotniczej, 11 013 samochodów, 184 samoloty, 66 śmigłowców, 163 315 ton środków materiałowo-technicznych, w tym 38 832 tony amunicji.
Na 1 stycznia 1993 pozostało: 4214 żołnierzy w tym 1055 oficerów, 792 chorążych i 2367 podoficerów i szeregowych, 1160 pracowników cywilnych, 4037 członków rodzin, 1496 samochodów, 4 samoloty, 2 śmigłowce, 102 inne środki techniczne, 61 256 ton środków zabezpieczenia, w tym 60 ton amunicji i materiałów wybuchowych, 1 lotnisko – Legnica. Wojska pozostawały w 19 garnizonach – Bukowiec, Kęszyca, Chocianów, Lubin, Legnica, Raszówka, Zbąszynek, Poznań, Sokołowo, Wrocław, Brzeg, Kutno, Nowosolna, Warszawa, Warszawa-Rembertów, Czarna Tarnowska, Wólka Kałuska, Siedlce, Czeremcha.
Koordynatorem wycofania Wojsk Radzieckich z Polski był, organizacyjnie podporządkowany szefowi Urzędu Rady Ministrów, pełnomocnik Rządu ds. pobytu SZ Związku Socjalistycznych Republik Radzieckich w Polsce (później SZ Federacji Rosyjskiej w Polsce) gen. bryg. Zdzisław Ostrowski.
Organem wykonawczym było Biuro Pełnomocnika Rządu Do Spraw Pobytu Wojsk Radzieckich (później Wojsk Federacji Rosyjskiej) w Polsce.
Biuro miało swoją siedzibę w Warszawie na ul. Żurawiej 2 (obecnie gmach Uniwersytetu Warszawskiego), później na ul. Litewskiej 2, a w końcowym etapie wycofania na ul. F. Chopina (obecnie siedziba sądu).
Biurem kierował płk dypl. Jerzy Lotkowski – dyrektor Biura.
Biuro miało 3 wydziały: Wydział Organizacyjno-operacyjny, Wydział Kwaterunkowo-budowlany, Wydział Prawno-odszkodowawczy i Sekretariat pełnomocnika Rządu z obsługą.
Wydziałami kierowali:
W sprawie przejęcia mienia na rzecz Ministerstwa Obrony Narodowej oraz tranzytu wojsk rosyjskich działał Pełnomocnik Ministerstwa Obrony Narodowej ds. wycofania i tranzytu wojsk Federacji Rosyjskiej. W składzie komórki MON współpracowali z Biurem Pełnomocnika Rządu oficerowie: gen. dyw. Stanisław Fryń (1990-91) oraz gen. bryg. Włodzimierz Kwaczeniuk (1991-94).
Na podstawie aktów międzyrządowych normujących wycofanie wojsk podpisano w 1992 i 1993 nw. dokumenty:
Wiosną 1993 z resztek Północnej Grupy Wojsk została utworzona Grupa Operacyjna Ministerstwa Obrony Federacji Rosyjskiej w Rzeczypospolitej Polskiej.
Ostatnia, opuszczająca stałe miejsce dyslokacji, była jednostka łączności z Rembertowa i sztab Północnej Grupy Wojsk. Trzy Przedstawicielstwa Komunikacji Wojskowej SZ FR 17 września 1993 przeszły na Misje Wojskowe FR. Wycofanie PGW z Polski zakończono 17 września 1993. 17 września w Belwederze ówczesny prezydent RP Lech Wałęsa przyjął i pożegnał grupę generałów, oficerów, żołnierzy i pracowników cywilnych PGW opuszczających terytorium Polski. 18 września 1993 o godz. 5:35 pociąg relacji Legnica – Brześć wyruszył z dworca Warszawa Wschodnia z grupą 24 żołnierzy, aby o godz. 9:20 przekroczyć granicę Polski w Terespolu.
W Polsce pozostała 30 osobowa Misja Wojskowa FR nadzorująca tranzyt Zachodniej Grupy Wojsk (dawniej zwaną Grupą Wojsk Radzieckich w Niemczech) z terytorium RFN. Misja miała swoje siedziby w: Warszawie, Zbąszynku i Czeremsze. Misję rozwiązano w 1994 r.
Broń jądrowa w Polsce.
Oprócz broni konwencjonalnej PGW AR posiadała na terytorium Polski składy z amunicją nuklearną, w postaci głowic do rakiet i bomb lotniczych.
Trzy składy: w Templewie koło Trzemeszna (przy drodze Trzemeszno – Wielowieś), Podborsku koło Białogardu, w Brzeźnicy koło Bornego Sulinowa zawierały ładunki przewidziane do przekazania wytypowanym pododdziałom Wojska Polskiego na wypadek wojny z państwami zachodnimi. W tych składach było łącznie 178 ładunków o różnej mocy i przeznaczeniu. Na terenie lotnisk w Bagiczu, Szprotawie, Chojnie i prawdopodobnie w innych miejscach (Pstrąże-Strachów, pomiędzy Trzebieniem a Świętoszowem; w części wojskowej zachowały się charakterystyczne schrony) znajdowały się kolejne składy amunicji specjalnej na potrzeby samej PGW. Szacunkowa liczba ładunków jądrowych jest oceniana na około 300 szt. Oficjalne władze radzieckie i PRL zaprzeczały jej istnieniu na terytorium kraju, a tajemnica była utrzymywana jeszcze przez wiele lat po wycofaniu wojsk rosyjskich z Polski.
Broń jądrowa została wycofana z terytorium Polski jeszcze przed rozpoczęciem procesu wycofywania Armii Radzieckiej.
Dowódcy PGW.
Pełnomocnik Rady Ministrów RP:
Delegaci Komitetu Ekonomicznego Rady Ministrów
Pełnomocnicy Rządu Polskiej Rzeczypospolitej Ludowej (Rzeczypospolitej Polskiej) ds. pobytu wojsk radzieckich (Federacji Rosyjskiej) w Polsce:

</doc>
<doc id="108985" url="https://pl.wikipedia.org/wiki?curid=108985" title="Flip">
Flip



</doc>
<doc id="108987" url="https://pl.wikipedia.org/wiki?curid=108987" title="Stanisław Górny">
Stanisław Górny

Stanisław Górny – wieś w Polsce, położona w województwie małopolskim, w powiecie wadowickim, w gminie Wadowice, na Pogórzu Wielickim (położona na wysokości 280–350 m n.p.m.), przy drodze lokalnej Kalwaria Zebrzydowska – Stanisław – Wadowice na północ od Kalwarii Zebrzydowskiej.
W latach 1975–1998 miejscowość administracyjnie należała do województwa bielskiego.
Jest jedną z dwóch wsi o tej samej nazwie różniącej się przymiotnikiem. Liczba mieszkańców wynosi 1017 osób.
Siedziba rzymskokatolickiej parafii Niepokalanego Serca Najświętszej Maryi Panny w Stanisławiu Górnym.

</doc>
<doc id="108988" url="https://pl.wikipedia.org/wiki?curid=108988" title="Gorzeń Górny">
Gorzeń Górny

Gorzeń Górny – wieś w Polsce administracyjnie należąca do województwa małopolskiego, powiatu wadowickiego i gminy Wadowice.
Jest położona na lewym brzegu rzeki Skawy, na skraju Beskidu Małego, u podnóża Iłowca (477 m n.p.m.), stanowiącego najwyżej położony punkt wsi.
Graniczy z miejscowościami: Ponikiew, Jaroszowice, Zawadka i Gorzeń Dolny.
Przez sołectwo Gorzeń Górny przebiega odcinek drogi krajowej nr 28 (Zator – Medyka). Od tej drogi odgałęziają się drogi powiatowe nr 04-250 Gorzeń Górny – Koziniec oraz nr 04-251 Gorzeń Górny – Ponikiew.
Obszar Gorzenia Górnego obejmuje 202 ha. Przeważają użytki rolne (55% powierzchni). Lasy i grunty leśne stanowią 36% powierzchni miejscowości.
Gorzeń Górny zamieszkują 282 osoby (2008).
Historia.
Pierwsza wzmianka o wsi pochodzi z 1419 roku, choć jej teren był zamieszkały już w czasach prehistorycznych, o czym świadczą pozostałości grodziska na wzgórzu Grapa, pochodzącego być może z okresu kultury łużyckiej. W XVI wieku Gorzeń Górny stanowił własność Gorzeńskich herbu Topór, a w XVII wieku księdza Głogurskiego i Biberstein-Starowieyskich. W 1725 r. Franciszek Starowieyski sprzedał go Skorupkom-Padlewskim. Od 1792 roku był własnością Jakuba Littmana Hupperta, który wybudował tu klasycystyczny dworek. Od wnuków Hupperta kupiła go Eleonora Czerniczkowa, która z kolei w 1883 roku sprzedała go profesorowi gimnazjum w Wadowicach Tytusowi Zegadłowiczowi. Po nim odziedziczył go syn Emil Zegadłowicz, który rozsławił wioskę zarówno za sprawą własnej twórczości literackiej, jak i założonej w Gorzeniu Górnym grupy artystycznej „Czartak”. Do dworku Zegadłowiczów przyjeżdżało wówczas (lata 20. i 30. XX wieku) wielu artystów, publicystów i uczestników polskiego życia publicznego, aby dyskutować, tworzyć i wypoczywać. W latach 1975–1998 miejscowość administracyjnie należała do województwa bielskiego.

</doc>
<doc id="108989" url="https://pl.wikipedia.org/wiki?curid=108989" title="Gorzeń Dolny">
Gorzeń Dolny

Gorzeń Dolny – wieś w Polsce administracyjnie należąca do województwa małopolskiego, powiatu wadowickiego i gminy Wadowice. Położona na lewym brzegu rzeki Skawy, na skraju Beskidu Małego, u podnóża Goryczkowca (375 m n.p.m.), stanowiącego najwyżej położony punkt wsi. Graniczy z miejscowościami: Zawadka, Jaroszowice, Gorzeń Górny i Wadowice. Przez wieś przebiega odcinek drogi krajowej nr 28 (Zator – Medyka). Obszar wsi obejmuje 156 ha. Przeważają użytki rolne (56% powierzchni). Gorzeń Dolny zamieszkuje 471 osób (2008).
Urodził się tu i spędził większą część życia rzeźbiarz ludowy Jędrzej Wowro.
Historia.
Pierwsza wzmianka o wsi pochodzi z 1419 roku. W 1578 roku był własnością Andrzeja Łagiewnickiego herbu Grzymała. W 1656 roku stanowił własność Wierzbowskich, z końcem XVII wieku Aleksandra Wojciechowskiego, a później rodziny Szembeków. W 1751 roku Natalia Morsztyn z domu Szembek sprzedaje go rodzinie Biberstein-Starowieyskich. W 1813 roku Gorzeń Dolny wraz z wadowickim folwarkiem „Mikołaj” nabywają Malczewski, Fischer i Stanowski. Od końca XIX wieku do 1945 roku należy do Krobickich herbu Strzemię. W 1956 roku powołano do życia w Gorzeniu Dolnym Ochotniczą Straż Pożarną. W latach 1975–1998 miejscowość administracyjnie należała do województwa bielskiego.

</doc>
<doc id="108990" url="https://pl.wikipedia.org/wiki?curid=108990" title="Stanisław Dolny">
Stanisław Dolny

Stanisław Dolny – wieś w Polsce, położona w województwie małopolskim, w powiecie wadowickim, w gminie Kalwaria Zebrzydowska, na Pogórzu Wielickim (położona na wysokości 280–350 m n.p.m.), przy drodze lokalnej Kalwaria Zebrzydowska – Stanisław – Wadowice na północ od Kalwarii.
W latach 1975–1998 miejscowość administracyjnie należała do województwa bielskiego.
Siedziba rzymskokatolickiej parafii św. Stanisława Biskupa Męczennika w Stanisławiu Dolnym.
Sport.
W miejscowości działają 2 kluby sportowe:

</doc>
<doc id="108991" url="https://pl.wikipedia.org/wiki?curid=108991" title="Zagórze (powiat wadowicki)">
Zagórze (powiat wadowicki)

Zagórze – wieś w Polsce, położona w województwie małopolskim, w powiecie wadowickim, w gminie Mucharz, na lewym brzegu rzeki Skawy i w obrębie jej przełomu, na wysokości 290–320 m n.p.m., w pobliżu drogi Sucha Beskidzka – Wadowice.
W latach 1975–1998 wieś należała administracyjnie do województwa bielskiego.
Historia.
Miejscowość powstała najwcześniej w połowie XIV wieku, kiedy zakładaniem wsi na prawie niemieckim w lasach nadanych mu w 1333 w okolicy Zembrzyc przez księcia oświęcimskiego Jana Scholastyka zajmował się Żegota z Bieńkowic. Po raz pierwszy wzmiankowana w 1389, kiedy podległa była parafii w Mucharzu.
Najpierw była ona przysiółkiem Mucharza, później Łękawicy.

</doc>
<doc id="108992" url="https://pl.wikipedia.org/wiki?curid=108992" title="Prawo okresowości Mendelejewa">
Prawo okresowości Mendelejewa

Prawo okresowości pierwiastków chemicznych zostało sformułowane przez Dymitra Mendelejewa w roku 1869. Stwierdził on, że: 
Nie zawarł jednak w swoim prawie określenia długości tych okresów. Swoje założenia Mendelejew opierał na prawie triad J. W. Doebereinera i prawie oktaw A. R. Newlandsa. Odkrycie Mendelejewa było punktem zwrotnym w rozwoju chemii, dając możliwość przewidywania właściwości nieodkrytych jeszcze pierwiastków. Prawo okresowości było podstawą zbudowania układu okresowego pierwiastków. 
Dzisiaj prawo okresowości brzmi: 
Prawo okresowości jest podstawą konstrukcji układu okresowego. W czasach Mendelejewa nie było logicznego uzasadnienia tego prawa. Dopiero po odkryciu struktury atomu nabrało ono fizycznego znaczenia. Współcześnie wiadomo, że numer okresu odpowiada numerowi powłoki walencyjnej atomu. Liczba pierwiastków w jednym okresie wynika z liczby orbitali na powłoce walencyjnej, z których każdy może być wypełniony maksymalnie dwoma elektronami. Orbitale te są zapełniane według następującego schematu:
Przy czym zapełnianie orbitali ze wzrostem liczby elektronów nie zawsze odbywa się dokładnie w podanej wyżej kolejności. Ze względu na bliskość niektórych poziomów energetycznych, w przypadku części metali przejściowych dochodzi do tzw. promocji elektronowej.

</doc>
<doc id="108994" url="https://pl.wikipedia.org/wiki?curid=108994" title="Prawo triad">
Prawo triad

Prawo triad pierwiastków chemicznych zostało sformułowane przez J. W. Doebereinera. Zauważył on, że 
Prawo Doebereinera posłużyło Mendelejewowi do sformułowania prawa okresowości.

</doc>
<doc id="108995" url="https://pl.wikipedia.org/wiki?curid=108995" title="Prot (imię)">
Prot (imię)

Prot – imię męskie pochodzenia greckiego. Powstało poprzez użycie w charakterze imienia gr. liczebnika "prōtos", 'pierwszy' lub skrócenie takich dwuczłonowych imion greckich, jak Protagoras, Protarchos, Protonikos, Protogenes. Znaczeniowo odpowiada mu łacińskie imię Primus. 
Imię to nosił rzeźbiarz Protos z Rodos z II w. p.n.e.
Prot imieniny obchodzi: 11 września i 25 października.
Znane osoby noszące imię Prot:

</doc>
<doc id="108996" url="https://pl.wikipedia.org/wiki?curid=108996" title="Prawo oktaw">
Prawo oktaw

Prawo oktaw pierwiastków chemicznych zostało sformułowane przez Johna Alexandera Reina Newlandsa. Zauważył on, że:
Odkrycie Newlandsa przyczyniło się do sformułowania prawa okresowości Mendelejewa.

</doc>
<doc id="108998" url="https://pl.wikipedia.org/wiki?curid=108998" title="National Advisory Committee for Aeronautics">
National Advisory Committee for Aeronautics

NACA ("ang." "National Advisory Committee for Aeronautics") – amerykański komitet doradczy do spraw aeronautyki powołany 3 marca 1915 roku w celu prowadzenia, wspierania i promowania prac badawczych z dziedziny aeronautyki. Z dniem 1 października 1958 roku komitet ten został rozwiązany, a jego struktury stały się częścią nowo utworzonej NASA.

</doc>
<doc id="109000" url="https://pl.wikipedia.org/wiki?curid=109000" title="Prawo Okresowości Mendelejewa">
Prawo Okresowości Mendelejewa



</doc>
<doc id="109002" url="https://pl.wikipedia.org/wiki?curid=109002" title="Eligiusz Lasota">
Eligiusz Lasota

Eligiusz Lasota (ur. 15 kwietnia 1929 w Tomaszowie Mazowieckim, zm. 19 września 2001) – polski dziennikarz, redaktor naczelny tygodnika „Po prostu” w latach 1953–1957, poseł na Sejm PRL II kadencji z ramienia PZPR.
Życiorys.
W 1957 został objęty zakazem pracy dziennikarskiej oraz usunięty z PZPR za prowadzenie „grupowej walki z partią” na łamach „Po prostu”. Po powrocie do dziennikarstwa pracował m.in. w „Głosie Pracy”, podziemnych „Fundamentach” oraz Polskim Radiu. W latach 1957–1961 pełnił mandat poselski na Sejm PRL. W latach 70. był uczestnikiem Konwersatorium „Doświadczenie i Przyszłość”.
Po wprowadzeniu stanu wojennego działał w zdelegalizowanym Stowarzyszeniu Dziennikarzy Polskich, ogłaszał artykuły w pismach drugiego obiegu. Po upadku komunizmu został zastępcą redaktora naczelnego reaktywowanego tygodnika „Po prostu”.
W ostatnich latach przed śmiercią pracował w Kancelarii Senatu, jako główny doradca do spraw międzynarodowych. Do ostatniej chwili był redaktorem naczelnym Zeszytów „Polska w Europie”.
13 września 2001 został odznaczony przez prezydenta Aleksandra Kwaśniewskiego Krzyżem Oficerskim Orderu Odrodzenia Polski „za wybitne zasługi w pracy dziennikarskiej i za osiągnięcia w działalności publicznej”.
Pochowany na cmentarzu Powązki Wojskowe w Warszawie (kwatera E-1-14).

</doc>
<doc id="109003" url="https://pl.wikipedia.org/wiki?curid=109003" title="Prawo okresowości">
Prawo okresowości



</doc>
<doc id="109005" url="https://pl.wikipedia.org/wiki?curid=109005" title="Lucjan Szenwald">
Lucjan Szenwald

Lucjan Szenwald (ur. 13 marca 1909 w Warszawie, zm. 22 sierpnia 1944 pod Kurowem) – polski poeta, żołnierz, działacz komunistyczny.
Życiorys.
Urodził się w rodzinie inteligenckiej, przesiąkniętej kultem sztuki. Uczęszczał do I Gimnazjum w Warszawie przy ul. Żurawiej 49. Debiutował w 1925 roku w Skamandrze wierszami „Infekcja” i „Garnek”. Wcześniej młody poeta publikował w szkolnych czasopismach. Zamieszczał tam swoje wiersze, przekłady i artykuły. Już jako uczeń gimnazjum wykazywał lingwistyczne zainteresowania: w wieku szkolnym podjął się tłumaczenia Williama Szekspira, Percy Bysshe Shelleya, Włodzimierza Majakowskiego.
Po zdaniu matury w 1926 roku, Szenwald rozpoczął studia na Filologii Klasycznej pod kierunkiem prof. Tadeusza Zielińskiego, któremu później poświęcił jeden ze swoich wierszy „Ku czci filologa”. W czasie studiów poznał późniejszych członków grupy Kwadryga, którą później współtworzył od 1927 roku: Stanisława Ryszarda Dobrowolskiego, Mieczysława Bibrowskiego, Stefana Flukowskiego, Władysława Sebyłę, Stanisława Ciesielczuka, Włodzimierza Słobodnika, Konstantego Ildefonsa Gałczyńskiego i Aleksandra Maliszewskiego. W drugim numerze czasopisma wydawaną przez tę grupę, o tym samym tytule, Szenwald opublikował artykuł programowy całej grupy „O śmierci”. Po upadku pisma w 1931 roku Szenwald nawiązał współpracę z lewicą komunistyczną. W 1932 wstąpił do KPP. Dwa lata później zaczyna publikować agitacyjne wiersze, zostaje redaktorem Na Przełaj. Teksty podpisuje pseudonimami: Adam Greczan, Max i Marian Wohl. W 1935 roku powstaje jego najobszerniejszy utwór Scena przy strumieniu.
Następny okres w życiu poety przypada na lata 1937–1939 i wiąże się z twórczością dramaturgiczną: „Krzysztof Kolumb na morzu Sargassowym”, „Ptaki i gady”; pierwszy utwór był emitowany jako słuchowisko. Ogromna część utworów z tego okresu nie zachowała się.
Po wybuchu II wojny światowej udał się do Kowla, a następnie w grudniu 1939 wyjechał do Lwowa, gdzie znalazł pracę w polskiej redakcji radia dziecięcego. We Lwowie pisał zaginiony później dramat o Jarosławie Dąbrowskim, poemat o Mikołaju Koperniku, tłumaczył też utwory Michaiła Tyczyny, Maksyma Rylskiego i Aleksandra Puszkina, które również się nie zachowały. W tym okresie poeta złożył podanie z prośbą o przyjęcie do Wszechzwiązkowej Komunistycznej Partii (bolszewików). W czerwcu brał udział w manewrach oddziału Armii Czerwonej. Do 1943 przebywał na Syberii, gdzie powstał jego wiersz "Pożegnanie Syberii". Od 1943 prowadził kroniki 1 Dywizji Piechoty im. T. Kościuszki. Był uczestnikiem bitwy pod Lenino z 12-13 października 1943. Poetyckim upamiętnieniem udziału w tej bitwie jest "Ballada o pierwszym batalionie", napisana w tym samym miesiącu i dotycząca 1 pułku piechoty (w jej tekście dwie zwrotki poświęcił dowódcy batalionu, poległemu wówczas mjr. Bronisławowi Lachowiczowi).
W 1944 roku po awansie do stopnia kapitana Szenwald dostał rozkaz podjęcia pracy w szkole Oficerów Polityczno-Wychowawczych. W tym samym roku zmarł w wyniku obrażeń odniesionych w wypadku pod Kurowem 22 sierpnia 1944 roku. Został pochowany w Alei Zasłużonych na cmentarzu Wojskowym na Powązkach (kwatera A28-tuje-3).
Twórczość.
W poematach i wierszach nawiązywał do tradycji klasycznej i romantycznej; dokonywał także przekładów z literatury angielskiej i rosyjskiej. Autor (m.in.) tekstu powszechnie znanej do dziś piosenki „Niech żyje wojna”, śpiewanej po wojnie przez Stanisława Grzesiuka, a później przez Macieja Maleńczuka oraz wiersza z frontu „Ballada o pierwszym batalionie”. Utwór "Niech żyje wojna " znalazł się także na płycie Luksus, śpiewany przez Muńka Staszczyka z zespołu muzycznego Szwagierkolaska.

</doc>
<doc id="109007" url="https://pl.wikipedia.org/wiki?curid=109007" title="Plebiscyt Piłki Nożnej">
Plebiscyt Piłki Nożnej

Plebiscyt Piłki Nożnej – coroczny plebiscyt organizowany od 1973 przez tygodnik "Piłka Nożna". Początkowo przeprowadzano go w trzech kategoriach: Piłkarz Roku, Trener Roku i Odkrycie Roku. W 2001 pojawiła się kategoria Drużyna Roku. W 2004 dodano Ligowca Roku. W 2006 przyznano dwie dodatkowe nagrody – z okazji jubileuszu tygodnika wybrano najlepszych zawodników i trenera pięćdziesięciolecia. W 2007 wprowadzono Powrót Roku oraz Człowieka Roku, który rok później został przemianowany na Osobowość Roku. W edycji 2008 dodano kategorię Pierwszoligowiec Roku. W 2016 zdecydowano się uhonorowywać zawodniczki, wprowadzając Piłkarkę Roku – w tym samym rozdaniu pojawiła się również kategoria Piłkarz/Osobowość Roku w Social Mediach (we współpracy z Wirtualną Polską).

</doc>
<doc id="109008" url="https://pl.wikipedia.org/wiki?curid=109008" title="Zlatan Ibrahimović">
Zlatan Ibrahimović

Zlatan Ibrahimović (wym. []; ur. 3 października 1981 w Malmö) – szwedzki piłkarz pochodzenia bośniackiego i chorwackiego, występujący na pozycji napastnika we włoskim klubie AC Milan oraz w reprezentacji Szwecji. 
Od 2001 występuje w reprezentacji Szwecji. Jest jej rekordzistą pod względem liczby występów i bramek. Uczestnik Mistrzostw Świata 2002, 2006, Mistrzostw Europy 2004, 2008, 2012 i 2016.
Kariera klubowa.
Ibrahimović jest wychowankiem klubu Malmö FF, w którym debiutował w szwedzkiej ekstraklasie w 1999. W 2001, za 10,8 mln euro przeszedł do Ajaxu Amsterdam, z którym dwukrotnie zdobył mistrzostwo Holandii, a także Puchar Holandii i Superpuchar Holandii.
Od 31 sierpnia 2004 grał w Serie A w Juventusie, który zapłacił za jego transfer 19 mln euro. W debiutanckim sezonie był najlepszym piłkarzem Juventusu, w 2004 w rankingu FIFA został wybrany ósmym piłkarzem na świecie. Sezon 2005/2006 był już znacznie mniej udany dla Ibrahimovicia niż poprzedni. Grał wprawdzie bardzo dobrze, jednak strzelił „tylko” 14 bramek. Mimo to ówczesny trener Juventusu, Fabio Capello, wciąż stawiał na niego, często kosztem Alessandro Del Piero, podstawowego zawodnika Juventusu. Kiedy Juventus został zdegradowany do Serie B (włoska druga liga) Ibrahimović poinformował, że jest gotowy do podjęcia kroków prawnych w celu zabezpieczenia swojej przyszłości, której nie wiązał z Serie B. Decyzja piłkarza była sprzeczna ze stanowiskiem władz Juventusu – ówczesny pierwszy trener Didier Deschamps poinformował piłkarzy o braku możliwości zerwania kontraktu z klubem. W negocjacjach pomiędzy Zlatanem Ibrahimoviciem a klubem wziął udział jego menadżer Mino Raiola, który stanowisko piłkarza opublikował w mediach. Dodatkowo Raiola zagroził działaniami prawnymi w celu wyciągnięcia Ibrahimovicia z umowy.
10 sierpnia 2006 przeszedł z Juventusu do Interu Mediolan za kwotę ok. 32 mln euro podpisując czteroletni kontrakt. W swoim debiucie dla "Nerazzurri" zagrał przeciwko AS Roma, grając pełne 90 minut w spotkaniu Superpucharu Włoch. Pierwszego gola zdobył w spotkaniu Serie A (2006/2007) w spotkaniu z Florentiną w 61 minucie. Trzy razy z rzędu zdobył z tą drużyną mistrzostwo Włoch, w sezonach 2006/2007, 2007/2008 i 2008/2009, a także dwa Superpuchary Włoch. W ostatnim z nich strzelając 25 goli Szwed został królem strzelców Serie A. 27 lipca 2009 podpisał kontrakt z FC Barceloną, a Inter otrzymał za niego 45 mln euro oraz Samuela Eto’o.
28 sierpnia 2010 AC Milan poinformował, że Ibrahimović zostanie wypożyczony na sezon 2010/2011 do tego klubu z przymusem wykupu za 24 miliony euro. Transfer został spowodowany sytuacją wewnętrzną w katalońskim klubie, która nie pozwalała stronom na ustaloną współpracę. Po przejściu testów medycznych zawodnik 29 sierpnia podpisał kontrakt. W sezonie 2011/2012 został królem strzelców Serie A z 28 bramkami.
W lipcu 2012 Zlatan Ibrahimović podpisał kontrakt z Paris Saint-Germain, które zapłaciło za szwedzkiego napastnika 23 mln euro. Od tego czasu Ibrahimović zarabiał 13 mln euro rocznie, stając się dzięki temu najlepiej zarabiającym piłkarzem we Francji. Swojego pierwszego gola w barwach drużyny z Paryża zdobył w 64. minucie, a potem 90. minucie z rzutu karnego w ligowym spotkaniu z FC Lorient (2:2). W swoich występach strzelił od 1 grudnia 2012 113 bramek w 122 meczach. Podczas gry w Paris Saint-Germain stał się także pierwszym piłkarzem w historii Ligi Mistrzów, który zdobył gole dla sześciu różnych drużyn w tej serii rozgrywek. W trakcie czterech sezonów dla drużyny z Paryża rozegrał łącznie 180 spotkań, w których strzelił 156 goli. Wraz z planowanym odejściem z francuskiego zespołu poinformował także o zakończeniu kariery reprezentacyjnej.
W czerwcu 2016 Zlatan Ibrahimović był łączony z zespołem Manchester United, który był prowadzony przez José Mourinho. 1 lipca 2016 został zaproszony do ośrodka szkoleniowego drużyny Manchesteru United, znajdującego się w Carrington, na testy medyczne. Tego samego dnia został przedstawiony oficjalnie jako zawodnik Manchesteru United. Oficjalnie w klubie zadebiutował 7 sierpnia 2016 w wygranym 2:1 meczu o Tarczę Wspólnoty przeciwko Leicester City. Szwed rozegrał wówczas całe spotkanie, strzelił bramkę na 2:1, wygrywając pierwsze trofeum w nowym klubie. 14 sierpnia 2016, podczas wygranego 3:1 meczu z Bournemouth zadebiutował w Premier League, zdobywając jednocześnie swojego pierwszego gola. W ćwierćfinałowym meczu Ligi Europy z Anderlechtem Bruksela doznał kontuzji, która wyeliminowała go z rozgrywek do końca sezonu. Pomimo nieobecności zdobył w sezonie z Manchesterem United puchar Ligi Europy, po wygranym finale z Ajaxem Amsterdam.
W maju 2017 niemiecki "Der Spigel" wraz z autorami książki "“Football Leaks: The Dirty Business of Football”" opublikowali materiał, w którym poinformowali, że Zlatan Ibrahimović jest najlepiej zarabiającym piłkarzem w historii Premier League. Pomimo przejścia zawodnika na zasadzie wolnego transferu Manchester United rocznie płacił zawodnikowi ponad 19 milionów funtów rocznie za grę, a także otrzymał dodatek wynoszący około 3 milionów funtów za strzelone bramki w sezonie. 
W czerwcu 2017 strona rozgrywek Premier League poinformowała, że Zlatan Ibrahimović został wykreślony z listy płac Manchesteru United, co oznaczało, że klub nie zamierza przedłużać kontraktu z zawodnikiem. Brytyjska prasa zastrzegła jednak, że klub będzie wspomagać Ibrahimovicia w rekonwalescencji po kontuzji, której doznał podczas ćwierćfinałowego meczu Ligi Europy UEFA. 24 sierpnia 2017 Manchester United poinformowało o podpisaniu nowego kontraktu z Zlatanem Ibrahimoviciem. Po podpisaniu nowego kontraktu Ibrahimović zmienił numer na koszulce – z numeru 9 na numer 10, który w poprzednim sezonie należał do Wayne’a Rooneya. Nowy kontrakt był znacznie niższy od poprzedniego, który był przedmiotem kontrowersji po publikacji "Der Spiegel" oraz Football Leaks. Powrót do drużyny Manchesteru United nastąpił podczas spotkania z Newcastle United, zastępując Anthony’ego Martiala w 77 minucie spotkania. W meczu przeciwko FC Basel Ibrahimović stał się pierwszym zawodnikiem, który reprezentował siedem zespołów w Lidze Mistrzów UEFA. W marcu 2018 w brytyjskiej prasie pojawiły się doniesienia o tym, że Zlatan Ibrahimović łączony jest z drużynami rozgrywającymi swoje mecze w Major League Soccer, w tym samym miesiącu Manchester United poinformował za pośrednictwem swojej strony o rozwiązaniu umowy za porozumieniem stron.23 marca 2018 został oficjalnie zaprezentowany jako zawodnik Los Angeles Galaxy, oficjalna informacja pojawiła się po raz pierwszy za pośrednictwem dziennika Los Angeles Times, w którym to zawodnik wykupił całostronicową reklamę przedstawiającą jego zdjęcie w koszulce nowego zespołu. Zadebiutował 31 marca 2018 w meczu derbowym przeciwko Los Angeles FC, gdzie strzelił dwa gole. W następnym sezonie został mianowany kapitanem drużyny, a także został szwedzkim piłkarzem z największą liczbą bramek w historii, pobijając rekord 515 bramek Gunnara Nordahla. 13 listopada 2019 Ibrahimović za pośrednictwem swojego konta na Twitterze poinformował o powrocie do klubu A.C. Milan.
27 grudnia 2019 transfer Ibrahimovicia został oficjalnie potwierdzony przez A.C. Milan. Zawodnik podpisał kontrakt do końca sezonu Serie A (2019/2020) z opcją przedłużenia o kolejny rok. Według włoskiej prasy kontrakt zawodnika wyniesie włoski klub 3,5 miliona euro plus dodatkowe bonusy. Po raz pierwszy na boisku pojawił się 6 stycznia 2020 w meczu przeciwko Sampdorii zastępując Krzysztofa Piątka w 55 minucie spotkania. 10 lutego 2020 został najstarszym strzelcem gola w historii derbów Mediolanu.
Kariera reprezentacyjna.
W reprezentacji debiutował 31 stycznia 2001 w Växjö w meczu z reprezentacją Wysp Owczych. Dotychczas uczestniczył w mistrzostwach świata w 2002 i 2006 oraz w mistrzostwach Europy w 2004, 2008, 2012 i 2016. Z dniem 9 listopada 2009 podjął decyzję o tymczasowym zawieszeniu reprezentacyjnej kariery do czasu eliminacji mistrzostw Europy, spowodowanej brakiem awansu reprezentacji Szwecji na mistrzostwa świata w 2010. 15 lipca 2010 postanowił wrócić do reprezentacji. Reprezentował Szwecję na mistrzostwach Europy w piłce nożnej w 2012. Tam został wybrany do drużyny mistrzostw Euro 2012 jako jedyny napastnik, który nie awansował z fazy grupowej. 4 lata później na Euro 2016 piłkarz po odpadnięciu jego reprezentacji w fazie grupowej postanowił zakończyć karierę reprezentacyjną. W marcu 2021 zostało ogłoszone, że Ibrahimović zostanie powołany na najbliższe mecze reprezentacji i na swoje piąte Euro , jednak dwa miesiące później odwołano tę decyzję z powodu kontuzji zawodnika.
Statystyki.
Klubowe.
"Aktualne na dzień 22 maja 2022."
1 Wliczając Puchar Szwecji, Puchar Holandii, Superpuchar Holandii, Puchar Włoch, Superpuchar Włoch, Puchar Hiszpanii, Superpuchar Hiszpanii, Puchar Francji, Puchar Ligi Francuskiej, Superpuchar Francji, Puchar Anglii, Puchar Ligi Angielskiej, Tarcza Wspólnoty, Superpuchar UEFA i Klubowe mistrzostwa świata.
Życie prywatne.
Ibrahimović jest potomkiem bośniackich emigrantów, którzy osiedlili się w Szwecji. Jego ojciec – Šefik (ur. 23 sierpnia 1951) pochodzi z Bośni i Hercegowiny, matka – Jurka (ur. 16 kwietnia 1951) z Chorwacji. Ma trójkę rodzeństwa: siostrę Sanelę (ur. 7 lipca 1979), oraz braci Sapka (ur. 30 kwietnia 1973) i Aleksandra (ur. 10 lipca 1986).
W wieku 17 lat zdobył czarny pas w taekwondo w klubie Enighet Malmö Taekwondo. Mówi w języku szwedzkim, angielskim, włoskim, serbsko-chorwackim i słabo po niderlandzku
Jest związany z Heleną Seger (uznana modelka w Elle i była dyrektor linii lotniczych), ma z nią dwóch synów: Maksymiliana (ur. 22 września 2006) i Vincenta (ur. 6 marca 2008)
W listopadzie 2011 ukazała się autobiografia piłkarza pt. "Ja, Ibra" (oryg. „Jag är Zlatan”), która wzbudziła wiele kontrowersji, a szczególnie zamieszczone w niej wyznania Ibrahimovicia dotyczące jego pobytu w Barcelonie i konfliktu ze szkoleniowcem katalońskiej drużyny – Pepem Guardiolą.
Jest myśliwym, posiada szwedzką licencję od 2010.
Osiągnięcia.
Reprezentacja Szwecji:
AFC Ajax:
Juventus F.C.:
Inter Mediolan:
FC Barcelona:
AC Milan:
Paris Saint-Germain:
Manchester United:
Nagrody indywidualne:

</doc>
<doc id="109009" url="https://pl.wikipedia.org/wiki?curid=109009" title="Marian Orzechowski">
Marian Orzechowski

Marian Odon Orzechowski (ur. 24 października 1931 w Radomiu, zm. 29 czerwca 2020 we Wrocławiu) – polski polityk, historyk, politolog i nauczyciel akademicki, profesor, rektor Uniwersytetu Wrocławskiego (1972–1975) i Akademii Nauk Społecznych przy KC PZPR (1984–1986), zastępca członka i następnie członek Biura Politycznego KC PZPR (1983–1990), minister spraw zagranicznych w latach 1985–1988, poseł na Sejm X kadencji.
Życiorys.
Syn Tomasza i Wacławy. W 1950 został absolwentem Liceum Ogólnokształcącego nr III we Wrocławiu. W 1955 ukończył studia na Uniwersytecie w Leningradzie, po czym został pracownikiem naukowym Uniwersytetu Wrocławskiego. Doktoryzował się w 1961 na Wydziale Filozoficzno-Historycznym UWr. Publikował w tym czasie i w latach następnych prace m.in. związane z historią Śląska ("Z dziejów polskiej ludności autochtonicznej na Dolnym Śląsku 1945–1949", „Śląski Kwartalnik Historyczny Sobótka”, 1957; "Z dziejów ruchu akademickiego i walki o wytworzenie inteligencji polskiej na Śląsku Opolskim w latach 1922–1939", „Studia i Materiały z Dziejów Śląska” nr 4, 1962, s. 268–366) oraz z działalnością Wojciecha Korfantego na Śląsku ("O Wojciechu Korfantym", „Śląski Kwartalnik Historyczny Sobótka”, 1960; "Napieralski i Korfanty", „Zaranie Śląskie” nr 3, 1959; "Działalność polityczna Wojciecha Korfantego w latach I wojny światowej", „Zaranie Śląskie” nr 4, 1963; "Wojciech Korfanty: biografia polityczna", Zakład Narodowy im. Ossolińskich, Wrocław 1975). W 1964 habilitował się, w 1971 uzyskał tytuł profesora nadzwyczajnego, a w 1977 tytuł profesora zwyczajnego nauk politycznych.
W latach 1969–1972 był dyrektorem Instytutu Nauk Politycznych, a następnie w latach 1972–1975 był rektorem Uniwersytetu Wrocławskiego, oraz od 1984 do 1986 rektorem Akademii Nauk Społecznych przy Komitecie Centralnym PZPR. Był długoletnim członkiem komitetu redakcyjnego kwartalnika KC PZPR „Z Pola Walki”. W latach 80. był także członkiem rady redakcyjnej organu teoretycznego i politycznego KC PZPR „Nowe Drogi”.
W 1947 wstąpił do Organizacji Młodzieży Towarzystwa Uniwersytetu Robotniczego, a wraz z nią do Związku Młodzieży Polskiej, do którego należał do rozwiązania. W 1952 przyjęty do Polskiej Zjednoczonej Partii Robotniczej. Był członkiem i sekretarzem władz uczelnianych PZPR. Działał także w zespołach i komisjach Komitetu Wojewódzkiego PZPR we Wrocławiu. Od 1981 w centralnych władzach PZPR: w latach 1981–1983 i 1988–1989 pełnił funkcję sekretarza KC, od 1983 do 1986 był zastępcą członka, a w latach 1986–1990 członkiem Biura Politycznego KC PZPR. Był także przewodniczącym Komisji Międzynarodowej KC PZPR. W 1982 powołany w skład prezydium Tymczasowej Rady Krajowej Patriotycznego Ruchu Odrodzenia Narodowego, był jej sekretarzem generalnym, a następnie pełnił tę samą funkcję w Radzie Krajowej PRON. W 1981 został członkiem komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. W październiku 1981 powołany przez plenum Komitetu Centralnego PZPR w skład zespołu dla przygotowania naukowej syntezy dziejów polskiego ruchu robotniczego.
W latach 1985–1988 zajmował stanowisko ministra spraw zagranicznych w rządzie Zbigniewa Messnera.
W okresie 1976–1979 był członkiem Centralnej Komisji Kwalifikacyjnej dla Kadr Naukowych działającej przy prezesie Rady Ministrów. Od 1977 był członkiem Komitetu Nauk Politycznych Polskiej Akademii Nauk. W 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR – PPS – powstania PZPR. W 1989 był członkiem BP PZPR i KC PZPR odpowiedzialnym za oświatę.
W 1989 został posłem na Sejm kontraktowy z okręgu koszalińskiego, zasiadał w Komisji Konstytucyjnej oraz Komisji Spraw Zagranicznych. W latach 1989–1990 był ostatnim w historii przewodniczącym Klubu Poselskiego PZPR.
Po 1989 wykładał m.in. w Społecznej Wyższej Szkole Przedsiębiorczości i Zarządzania w Łodzi (był też kierownikiem Katedry Międzynarodowych Stosunków Politycznych i Dyplomacji na tej uczelni), Wyższej Mazowieckiej Szkole Humanistyczno-Pedagogicznej w Łowiczu, Wyższej Szkole Finansów i Zarządzania w Warszawie. Wypromował ponad 30 doktorów.
7 lipca 2020 został pochowany na Cmentarzu Grabiszyńskim we Wrocławiu.
Odznaczenia i wyróżnienia.
Odznaczony m.in. Krzyżem Komandorskim (1984) i Kawalerskim Orderu Odrodzenia Polski oraz Medalem Komisji Edukacji Narodowej. W 1985 otrzymał medal jubileuszowy „Czterdziestolecia zwycięstwa w Wielkiej Wojnie Ojczyźnianej 1941–1945”.

</doc>
<doc id="109010" url="https://pl.wikipedia.org/wiki?curid=109010" title="Feliksa">
Feliksa

Feliksa - (łac. "felix" - łaskawy, szczęśliwy) imię żeńskie pochodzenia łacińskiego. Jest żeńskim odpowiednikiem imienia Feliks. 
Inna forma: Felicja 
Feliksa imieniny obchodzi 23 sierpnia.
Znane osoby noszące to imię: 

</doc>
<doc id="109012" url="https://pl.wikipedia.org/wiki?curid=109012" title="Izaura">
Izaura

Izaura – imię żeńskie pochodzenia łacińskiego. Wywodzi się od słowa oznaczającego osobę pochodzącą z Izaurii (region Azji Mniejszej). Popularne w państwach hiszpańsko- i portugalskojęzycznych. Do języka polskiego przedostało się za pośrednictwem popularnego w latach 80. XX w. brazylijskiego serialu telewizyjnego "Niewolnica Isaura". Patronem tego imienia jest św. Izaur diakon, męczennik, wspominany razem ze świętymi Feliksem, Innocentym, Jeremiaszem i Peregrynem. 
Izaura imieniny obchodzi 17 czerwca.

</doc>
<doc id="109018" url="https://pl.wikipedia.org/wiki?curid=109018" title="Traseologia">
Traseologia

Traseologia – technika śledcza zajmująca się w przypadku przestępstwa ustalaniem osoby, pojazdu (identyfikacja pośrednia) lub zwierzęcia na podstawie śladów przemieszczania się pozostawionych na miejscu zdarzenia.
Ślad obuwia w zależności od rodzaju podłoża:
Podobnie ślady opon samochodowych zabezpieczone na miejscu zdarzenia posiadają cechy grupowe (np. szerokość bieżnika, obwód opony, wzór bieżnika) oraz niepowtarzalne cechy charakterystyczne powstałe w wyniku eksploatacji, które są podstawą identyfikacji opony w taki sam sposób jak w przypadku obuwia.
W przeszłości traseologia obejmowała także ujawnianie, zabezpieczanie oraz badania śladów kopyt końskich, płóz sań oraz kół obręczowych, kiedy jeszcze wykorzystywano je do dokonywania przestępstw, np. kradzieży drewna z lasu. Obecnie tego typu ślady spotyka się bardzo rzadko.

</doc>
<doc id="109020" url="https://pl.wikipedia.org/wiki?curid=109020" title="Beniamin Goldberg">
Beniamin Goldberg



</doc>
<doc id="109021" url="https://pl.wikipedia.org/wiki?curid=109021" title="Shadowrun">
Shadowrun

Shadowrun, właściwie Shadowrun Role Playing Game – system RPG.
Shadowrun to świat przyszłości, mariaż cyberpunka i fantasy. Powstał w 1989 roku. Wydała go nieistnejąca już firma FASA. Autorami pierwszej edycji byli: Robert N. Charette, Paul Hume oraz Tom Dowd. Przez wiele lat ukazało się pięć edycji tego systemu, a także wiele podręczników dodatkowych, figurki produkowane przez Ral Partha, książki, których akcja toczyła się w świecie gry, oraz gra karciana. Ukazały się również dwie gry na konsole Sega Mega Drive i Super Nintendo (SNES). W 2013 ukazała się najnowsza, piąta edycja systemu.
Kilka lat temu Fasa sprzedała Swój dział FASA Interactive firmie Microsoft. Od tego momentu MS posiada wszystkie prawa do używania słowa Shadowrun w grach komputerowych.
25 stycznia 2005, FASA zaprzestała funkcjonowania. Shadowrun wraz z Battletechem został przekazany firmie Wizkids, której założycielem jest Jordan Weisman – jeden z (dwóch) założycieli FASA. W chwili obecnej Shadowruna wydaje na licencji Wizkids niemiecka firma Fanpro, jednak duża część twórców systemu pozostała niezmieniona.
Shadowrun to RPG, gdzie mieszają się elementy cyberpunk i fantasy, których akcja toczy się w latach 2050, 2060 lub 2070 (zależnie od edycji), kiedy magia "powróciła", a technologia objawia swoje cuda i koszmary dzięki cyberprzestrzeni – wszechobecnej sieci komputerowej, oraz inżynierii genetycznej, oraz specyficznemu połączeniu człowieka i maszyny ("cyberwszczepy").
Licencja.
Shadowrun został stworzony i rozwijany przez firmę FASA Corporation od roku 1989 do 2001, kiedy FASA zamknęła działalność, a prawa do gry sprzedano firmie WizKids, która udzieliła licencji na papierową wersję Shadowrun RPG niemieckiemu wydawcy Fantasy Productions (zwanemu również jako FanPro, odpowiedzialnemu też za niemiecką wersję gry), od kiedy FanPro przestało wydawać, prawa do Shadowrun RPG posiada Catalyst Game Labs. WizKids zajęło się, bez powodzenia, produkowaniem kolekcjonerskiej gry figurkowej (action figure) w świecie gry zwanej .
Shadowrun RPG doczekał się już Czwartej Edycji, która mocno zmieniła mechanikę gry oraz jej świat. Czwarta Edycja została ogłoszona na konwencie GenCon w sierpniu 2005.
Zaś w 2013 roku wydana została Edycja Piąta systemu.
Gra fabularna Shadowrun, dodatki do niej, oraz Kolekcjonerska Gra Karciana wygrały Origins Awards.
Gry komputerowe na Super Nintendo, Sega Genesis, oraz, jedynie w Japonii na Sega Mega-CD to seria różnych gier, chociaż akcja każdej z nich toczyła się w świecie gry Shadowrun. W różnym stopniu, ale pozostały wierne oryginalnej, papierowej wersji gry, chociaż we wszystkich widać silny wpływ Japończyków. Microsoft ogłosił grę FPP na konsolę Xbox 360 w czerwcu 2005. Ten taktyczny FPS będzie jedną z pierwszych gier, gdzie walczyć ze sobą będą gracze używający konsoli i komputerów PC z systemem Vista. Microsoft zamknął FASA Studios, a prawa nabyła firma Smith &amp; Tinker, założona przez Jordan 'Zapper' Weisman, osobę, która w 1989 stworzyła markę Shadowrun.
Świat gry.
Rasy.
W grze Shadowrun można grać ludźmi, orkami, trollami, elfami oraz krasnoludami, oraz niektórymi podgatunkami (zwanymi metawariantami), takimi jak gnomy, giganty, minotaury, które wyewoluowały z ludzi, dzięki fenomenowi zwanemu Niewyjaśnionym Fenomenem Genetycznym (Unexplained Genetic Expression), w skrócie "UGE". Rasy nieludzkie zwane są "metaludźmi".
Poza tym, wirus znany jako HMHVV (Human Meta-Human Vampiric Virus) z różnymi mutacjami, znany jest z tego, że zmienia inteligentne istoty w bandersnatch, banshee, dzoo-noo-qua, gobliny, ghoule, nosferatu, wampiry, wendigo, dzikich fomorian oraz w inne potworne dziwadła, które nie są już istotami ludzkimi.
Historia.
Pojawienie się magii, wybuch plagi VITAS (Virally Induced Toxic Allergy Syndrome), Krach Komputerowy z 2029 (spowodowany złożonym i niemal niepowstrzymanym wirusem komputerowym zwanym "The Crash Entity"), Euro-Wojny, podczas których kraje Europy Zachodniej walczyły z inwazją neokomunistycznej Rosji i inwazją islamistów, jak 800 lat temu, oraz rewolty szczepów amerykańskich Indian, chińskich prowincji itd. osłabiły role państw. Nowymi potęgami stały się międzynarodowe spółki, zwane megakorporacjami. Patrz chronologia.
Korporacje.
Stoją ponad prawem, odpowiadają jedynie przed „Sądem Korporacji”, złożonym z członków 10 największych korporacji na świecie:
Te megakorporacje, i wiele mniejszych firm, walczą pomiędzy sobą nie tylko podczas zebrań zarządu spółki, albo poprzez trefne interesy, ale również używają przemocy, porwań pracowników konkurencji lub eliminują czołowych pracowników konkurencji. 
Jednym słowem – sabotaż przemysłowy został doprowadzony na skalę zimnej wojny.
Ponieważ żadna korporacja nie chce zostać obwiniona o takie metody „walki z konkurencją”, wykorzystuje się do tego osoby nie powiązane z daną firmą – "shadowrunnerów". Osoby bez tożsamości, funkcjonujących poza systemem, w którym każdy obywatel jest naznaczony SIN-em (System Identification Number), będącym cyfrowym odpowiednikiem naszego PESEL. Shadowrunnerzy to wyrzutki wychowane na ulicy, lub pozbawieni złudzeń byli pracownicy korporacji / rządu / wojska, którzy porzucili technokratycznego społeczeństwa, by zyskać wolność. Wybrali, lub życie ich zmusiło do zejścia w cień, rzucany przez gigantyczne wieżowce megakorporacji. Zazwyczaj gracze w grze Shadowrun RPG grają właśnie kimś takim.
W 2070 (Czwarta Edycja) megakorporacjami pozostają: "Ares", "Aztechnology", "Mitsuhama", "Renraku", "Saeder-Krupp", "Shiawase", i "Wuxing". Dodatkowo trzy nowe spółki trafiły na szczyt:
Technologia.
Mimo Krachu, który zniszczył wiele danych, postęp technologiczny posuwa się w niesamowitym tempie. Pojawiają się cyberwszepy – implanty cybernetyczne oraz biowszepy – implanty stworzone dzięki inżynierii genetycznej. 
Matryca.
Bezpośredni interfejs neuralny (Direct neural interface) umożliwia ludziom bezpośredni dostęp do komputerów i matrycy, globalnej sieci komputerowej odbudowanej po Krachu. Dostęp do Matrycy jest możliwy dla „deckerów” – osób wyposażonych w cyberdecki, które z wyglądu przypominają przenośne komputery. Urządzenia te podłącza się bezpośrednio do mózgu poprzez złącze danych, zazwyczaj umieszczone za uchem. „Deck” może być wtedy podłączony do gniazdka, które podłączone jest do Matrycy. Shadowrun powstał wcześniej niż film Matrix, i wydaje się oczywiste, że bracia Wachowscy byli co najmniej zainspirowani Shadowrunem, opartym na klasycznej, cyberpunkowej wizji Williama Gibsona.
W Czwartej edycji gry Shadowrun znacznie zmieniono zasady dotyczące Matrycy. Najbardziej widoczną zmianą jest zmiana nazwy „decker” na „hacker”, i to, że dostęp do Matrycy jest bezprzewodowy.
Chronologia.
Dokładna chronologia jest dostępna na Shadowrun Timeline.
Mechanika gry.
Mechanika gry Shadowrun jest oparta na sześciościennych kostkach.
Gra jest oparta raczej na umiejętnościach, niż na systemie klas / profesji, ale w podstawowym podręczniku dostępne są archetypy, które mają dać graczom i Mistrzowi gry pojęcie o możliwościach systemu.
Wszystkie czynności podejmowane w grze, od użycia umiejętności, by wykonać atak podczas walki, mają określony „poziom trudności”, który odzwierciedla skomplikowanie danej akcji, i jest modyfikowany poprzez różne czynniki. Poziom trudności zmienia się między innymi wraz z ograniczoną widocznością, warunkami pogodowymi, kondycją postaci, użyciem narzędzi i tak dalej.
Po określeniu poziomu trudności, postać rzuca kośćmi. Im większy dany współczynnik lub umiejętność, tym większą ilością kości rzuca gracz. Sukces osiąga się wtedy, gdy choć na jednej z kości wynik będzie większy lub równy poziomowi trudności. Im więcej kości przekroczy poziom trudności, tym lepiej postać wykonała daną czynność. Np. Postać z wysoką umiejętnością walki wręcz nie dość, że ma większą szansę, niż postać słabiej walcząca, że uda się jej atak, to prawdopodobieństwo, że zada wysokie obrażenia jest większe. Choć w grze używa się kości sześciościennych, to poziom trudności może przekraczać 6. W takim wypadku rzuca się ponownie kością lub kośćmi, na których wyrzucono sześć (np. by zakończyć sukcesem czynność, która ma poziom trudności 9, trzeba rzucić 6, a tą samą kością rzucić co najmniej 3). Dla jeszcze wyższych poziomów trudności czynność się powtarza (poziom trudności 14 wymaga rzucenia kością najpierw 6, później 6, a później co najmniej 2. 6+6+2=14). 
Niektórzy narzekają, że różne typy postaci w grze Shadowrun są od siebie zbyt oddalone. Wojownicy są beznadziejni w posługiwaniu się komputerami, deckerzy (eksperci od komputerów) nie poradzą sobie w spotkaniu z magami, magowie beznadziejnie prowadzą. Każda specjalizacja wydaje się być tak od siebie odległa od innych, że napisanie przygody, w której będą uczestniczyć wszystkie postaci w drużynie wydaje się niemożliwe.
Jednak archetypy to nie są klasy postaci – gracz może „zmieszać” je ze sobą. Ograniczenia nie wynikają z systemu, ale z dążenia graczy, do stworzenia postaci – specjalistów wysokiej klasy. Ponieważ zasoby do stworzenia postaci są ograniczone, gracz musi określić, czy chce się specjalizować w jednym aspekcie gry (magia, komputery, walka itd.), czy znać się na wszystkim po trochu. System tworzenia postaci porównuje się do tego z gry fabularnej GURPS.
System „kontaktów” umożliwia (za opłatą), graczom łatwy dostęp do umiejętności, których sami nie posiadają. Ciekawe jest to, że w przeciwieństwie do innych gier fabularnych, by wykonać daną czynność, można użyć różnych umiejętności.
Wiele osób narzekało, że system implantów cybernetycznych w grze Shadowrun nie ma sensu. Sztywne zasady ograniczyły użycie implantów, i gracze, jeśli mają możliwość, wolą biowszepy lub magię. Problem polega na tym, że implanty cybernetyczne, a szczególnie cybernetyczne cyberimplanty kończyn, są jedną z wizytówek świata cyberpunk. Na szczęście, po zmianie zasad w trzeciej edycji, gdzie zwiększono możliwości implantów, problem został rozwiązany. Z czasem udało się zbalansować magię i osiągnięcia technologii. Ilość cyberimplantów / biowszepów ogranicza Esencja, efektem czego są dwie strategie rozwoju postaci: opartej na cyberimplantach, na zasadzie „silny od początku, ale niewiele bardziej z czasem”, lub wolniejszej alternatywie, opartej na rozwoju magii, która z czasem może stać bardzo potężna.
Często pada opinia, że system gry Shadowrun-a, oparty na kościach sześciościennych miał duży wpływ na rozwój przez firmę White Wolf's jej systemu Storyteller.
Karma.
W trakcie gry, dobrzy gracze są nagradzani punktami Karmy. Punkty te są zazwyczaj dodawane do 
Dobrej Karmy, która może zostać użyta, by rozwinąć atrybut lub umiejętność. Rozwój umiejętności, która jest już wysoko rozwinięta, kosztuje więcej Dobrej Karmy, niż rozwijanie umiejętności słabo znanych, co zachęca postaci specjalistów by stały się bardziej wszechstronne poprzez wydawanie Dobrej Karmy na słabsze współczynniki. Ten sposób rozwoju poprzez zakup wydaje się bardziej realistyczny, niż oparty na poziomach (tak jak w Dungeons &amp; Dragons), chociaż niektórzy fani gier fabularnych się z tym nie zgadzają. Karma czyni graczy także potężniejszymi od bohaterów niezależnych, ponieważ za każde 10 punktów Dobrej Karmy, dodaje się jeden do Puli Karmy. Pula Karma umożliwia graczom powtórny rzut, lub „kupienie” dodatkowych kości w określonych sytuacjach.
Shadowrun w Polsce.
Pod koniec lat dziewięćdziesiątych wydawnictwo ISA nabyło prawa do wydawania Shadowrun w Polsce. Wydano podręcznik podstawowy do drugiej edycji, a także kilka podręczników dodatkowych: Grimoire, Katalog Ulicznego Samuraja, Kompan: Poza Cieniami, oraz serię przygód w książce Misje. ISA wydała ponadto tzw. "Trylogię Mocy" (serię książek opisujących przygody Sama Vernera w świecie SR), oraz polską wersję gry karcianej Shadowrun.
Obecnie polskie tłumaczenie drugiej edycji podręcznika z powodu zaprzestania sprzedaży dostępne jest całkowicie legalnie. Plik RTF w którym znajduje się tłumaczenie planuje się w niedługiej przyszłości zastąpić plikiem PDF.
Nawiązania.
Shadowrun zyskał prequel w postaci gry Earthdawn (wydany w 1993), Shadowrun to „Szósty Świat”, Earthdawn jest „Czwartym Światem”, a dzisiejsza Ziemia jest końcem okresu zwanego "Piątym Światem". Nie jest to konieczne do gry, ale umożliwia wprowadzanie nawiązań pomiędzy systemami. Oba systemy tworzyli ci sami ludzie w FASA Corp.
Shadowrun jest silnie oparty na prozie Williama Gibsona (szczególnie powieści "Neuromancer"), choć w mniejszym stopniu niż gra fabularna Cyberpunk 2020. Gibson oświadczył w swoim blogu, że nie lubi Shadowruna, ale nie wyjaśnił publicznie, poza obecnością fantastycznych istot w grze, z jakiego powodu.
W 1996 powstała manga Shadowrun autorstwa Saiki Kazumy (ukazała się jedynie w Japonii)
Publikacje.
Książki, które ukazały się po polsku zostały zaznaczone wytłuszczonym tekstem.

</doc>
<doc id="109022" url="https://pl.wikipedia.org/wiki?curid=109022" title="Atak na Tarent">
Atak na Tarent

Atak na Tarent (operacja "Judgement") – atak brytyjskich samolotów torpedowych na bazę włoskiej marynarki wojennej w Tarencie, w czasie II wojny światowej. Był częścią większej operacji Royal Navy, mającej na celu odzyskanie przez Wielką Brytanię lokalnej przewagi w basenie Morza Śródziemnego. W wyniku nalotu włoska Regia Marina utraciła jeden pancernik, uszkodzeniom uległy dwa inne oraz krążownik ciężki i niszczyciel. Był to pierwszy w historii udany atak samolotów torpedowych startujących z lotniskowca na okręty stacjonujące w dobrze chronionej bazie.
Planowanie ataku.
Koncepcja zaskakującego ataku lotniczego na pozostające w bazie okręty włoskie powstała w połowie lat 30. XX wieku, a skonkretyzowana w 1938 roku. W jej opracowywaniu brał udział ówczesny komandor Arthur L. Lyster, który w czasie I wojny światowej miał okazję dobrze poznać port w Tarencie, stacjonując tam z pancernikiem HMS „Queen Elizabeth” (ówcześnie Wielka Brytania i Włochy były sojusznikami w ramach trójporozumienia).
Po wybuchu II wojny światowej Morze Śródziemne pozostawało początkowo poza obszarem głównych działań. Sytuacja zmieniła się diametralnie po wystąpieniu Włoch po stronie III Rzeszy i klęsce Francji. Dowódca Floty Śródziemnomorskiej, admirał Andrew Cunningham, był zwolennikiem taktyki nastawionej na ofensywę i wyeliminowanie z walki włoskich ciężkich okrętów. Zdawał on sobie sprawę z możliwości zadania decydującego uderzenia przy pomocy lotnictwa pokładowego, ale w tej fazie wojny nie dysponował wystarczającymi siłami. Jedyny podległy mu lotniskowiec, HMS „Eagle” był już przestarzały, zbyt wolny i przenosił za mało samolotów. Dopiero na początku września 1940 roku wzmocnienie bazującej w Aleksandrii floty zespołem kontradmirała Lystera (lotniskowiec HMS „Illustrious”, pancernik HMS „Valiant” i krążowniki przeciwlotnicze HMS „Coventry” i HMS „Calcutta”) umożliwiło podjęcie na nowo planów uderzenia.
We wrześniu i pierwszych dniach października 1940 roku sztab Floty Śródziemnomorskiej dopracował plan operacji "Judgement". Według jego założeń w nocnym nalocie miały wziąć udział samoloty torpedowe Fairey Swordfish ze zmniejszoną do dwóch osób załogą i zainstalowanymi dodatkowymi zbiornikami paliwa. Samoloty miały startować w dwóch grupach po 15 maszyn, część z nich powinna być uzbrojona w bomby i flary dla oświetlenia celów i odwrócenia uwagi obrońców. Termin przeprowadzenia operacji wyznaczono na noc pełni księżyca 21 października 1940 roku. Był to jednocześnie dzień 135. rocznicy bitwy pod Trafalgarem.
Plan ten został zniweczony przez pożar, który wybuchł w hangarze HMS „Illustrious” 18 października. Jego następstwem było zniszczenie dwóch i uszkodzenie pięciu dalszych samolotów. Wobec tego nowy termin ataku ustalono na noc z 11 na 12 listopada i połączono z wielokierunkowymi działaniami innych zespołów Royal Navy, których celem miało być przeprowadzenie konwoju z zaopatrzeniem na Maltę, zasilenie garnizonu brytyjskiego na Krecie oraz wzmocnienie floty w Aleksandrii. Całość otrzymała kryptonim MB-8. Kolejne korekty do planu wprowadziła awaria systemu tankowania samolotów na HMS „Eagle” wskutek bliskich wybuchów włoskich bomb podczas wcześniejszej akcji bojowej (inne źródła mówią o uszkodzeniu siłowni lotniskowca), która uniemożliwiła jego wykorzystanie operacyjne. W tej sytuacji admirał Lyster postanowił przeprowadzić atak mniejszymi siłami i na HMS „Illustrious” zaokrętowano część maszyn z drugiego okrętu. Wychodząc w morze 6 listopada 1940 roku HMS „Illustrious” miał na pokładzie 24 samoloty Fairey Swordfish, 12 myśliwców Fairey Fulmar i 4 Gloster Sea Gladiator.
Włoskie środki obrony portu w Tarencie.
Dla rozpoznania ilości i rozmieszczenia artylerii przeciwlotniczej i innych środków obrony włoskiej bazy zaangażowano lotnictwo rozpoznawcze startujące z Malty. Samoloty Martin Maryland z 431. Eskadry Rozpoznawczej doskonale wykonały swoje zadanie, fotografując obszar portu, wraz ze znajdującymi się tam okrętami, rozpoznając rozmieszczenie stanowisk artylerii przeciwlotniczej i balonów zaporowych.
W bazie w Tarencie stacjonowało pięć (dzień przed atakiem przybył szósty) włoskich pancerników: „Conte di Cavour”, „Giulio Cesare”, „Andrea Doria”, „Caio Duilio”, „Littorio” i „Vittorio Veneto”, siedem krążowników ciężkich, dwa krążowniki lekkie, 28 niszczycieli, 16 okrętów podwodnych i liczne mniejsze jednostki. Chronione były przez 21 ciężkich i 84 lekkie działa przeciwlotnicze oraz 109 karabinów maszynowych, 90 balonów zaporowych, sieci przeciwtorpedowe, reflektory przeciwlotnicze i aparaturę nasłuchową.
Jednak Brytyjczycy, dzięki rozpoznaniu lotniczemu poznali też słabe punkty włoskiej obrony. Możliwe było podejście do portu od strony lądu, ponieważ tamten obszar nie był chroniony balonami zaporowymi i słabiej obsadzony artylerią przeciwlotniczą. Włoskie okręty nie zmieniały miejsc postoju, a odległości pomiędzy nimi były tak małe, że utrudniały prowadzenie skutecznego ognia przeciwlotniczego do nisko lecących samolotów. Admirał Lyster uznał wobec tego, że wykonanie planu jest trudne, ale nie niemożliwe, chociaż liczył się z dużymi stratami wśród załóg samolotów.
Operacje Floty Śródziemnomorskiej.
4 listopada 1940 roku z baz w Aleksandrii i Port Said wyszły konwoje z zaopatrzeniem na Maltę (MW-3) i do zatoki Suda na Krecie (AN-6). Ich bezpośrednią osłonę stanowiły krążowniki przeciwlotnicze HMS „Calcutta” i HMS „Coventry” oraz cztery niszczyciele. Po dopłynięciu konwoju na Kretę całość sił ochraniała pięć transportowców kierujących się na Maltę.
Następnego dnia Aleksandrię opuściły krążowniki HMS „Ajax” i HMAS „Sydney”, wioząc na pokładach żołnierzy dla powstającej w zatoce Suda bazy brytyjskiej. Po ich wyokrętowaniu w miejscu przeznaczenia obydwa okręty dołączyły do sił głównych admirała Cunninghama. Te ostatnie wyszły z Aleksandrii 6 listopada i składały się z pancerników HMS „Warspite”, HMS „Valiant”, HMS „Malaya” i HMS „Ramillies”, lotniskowca HMS „Illustrious”, trzech krążowników (potem dołączyły jeszcze dwa płynące z Krety) i 13 niszczycieli.
Równocześnie z Gibraltaru wypłynęła w ramach osobnej operacji "Coat" całość Force H admirała Jamesa Somerville, ochraniająca zespół okrętów podążający na wschód, do Aleksandrii celem wzmocnienia Floty Śródziemnomorskiej. Były to pancernik HMS „Barham”, dwa krążowniki i trzy niszczyciele. W drodze, 9 listopada, samoloty z lotniskowca HMS „Ark Royal” zbombardowały Cagliari na Sardynii, po czym siły główne zawróciły do Gibraltaru a wydzielony zespół połączył się w okolicy Malty z flotą admirała Cunninghama.
W dniach 9 i 10 listopada trzy samoloty Fairey Swordfish z HMS „Illustrious” zostały zniszczone przez zanieczyszczone paliwo, znajdujące się w jednym ze zbiorników lotniskowca i grupa lotnicza, wytypowana do nalotu, zmniejszyła się do 21 maszyn. 11 listopada wieczorem HMS „Illustrious” w eskorcie krążowników HMS „Berwick”, HMS „York”, HMS „Gloucester” i HMS „Glasgow” oraz niszczycieli HMS „Hasty”, HMS „Hyperion”, HMS „Havock”" i HMS „Ilex” znalazł się na wyznaczonej pozycji około 40 mil morskich na zachód od wyspy Kefalinia, w odległości 170 mil morskich od Tarentu. Pozostała część floty admirała Cunninghama zapewniała daleką osłonę lotniskowca, z wyjątkiem krążowników HMS „Ajax”, HMAS „Sydney” i HMS „Orion”, które, osłaniane przez dwa niszczyciele, wyruszyły w stronę cieśniny Otranto celem zaatakowania włoskiej żeglugi na tym akwenie.
Atak na Tarent.
Pierwsza fala 12 maszyn, prowadzona przez dowódcę 815 dywizjonu FAA, komandora podporucznika Kennetha Williamsona, wystartowała z pokładu lotniskowca przed godziną 21.00. Sześć samolotów było uzbrojonych w torpedy, wyposażone w specjalne drewniane stabilizatory dla uniknięcia uderzenia w dno po zrzucie, pozostałe miały bomby i flary. Nalot rozpoczął się około godziny 23.00 zrzuceniem flar oświetlających bazę przez dwa samoloty. Jako pierwszy torpedę zrzucił, w kierunku pancernika „Conte di Cavour”, prowadzący atak komandor Williamson. Jego maszyna została zestrzelona przez artylerzystów niszczyciela „Fulmine” (obaj lotnicy dostali się do niewoli), ale torpeda eksplodowała pod dnem okrętu, który osiadł na płyciźnie, tracąc 17 zabitych członków załogi. Dwie inne torpedy z samolotów pierwszej fali trafiły i poważnie uszkodziły pancernik „Littorio”.
Druga fala, dowodzona przez komandora podporucznika J.W. Hala, dotarła nad port około północy. Składało się na nią jedynie osiem maszyn, dziewiąta na skutek awarii musiała zawrócić na lotniskowiec. Dowódca zaatakował „Littorio”, trafiając celnie po raz trzeci, inna torpeda uszkodziła „Caio Duilio”. Jeden z samolotów biorących udział w nalocie został zestrzelony, a obaj lotnicy: pilot por. Gerard Bayly i nawigator por. Henry Slaughter zginęli. Bomby zrzucone przez jeden z samolotów trafiły krążownik „Trento” i niszczyciel „Libeccio”, przebijając kadłuby i wybuchając w wodzie. Obydwa okręty odniosły jedynie nieznaczne uszkodzenia.
Powrót samolotów, z wyjątkiem dwóch zestrzelonych, odbył się bezpiecznie pomiędzy godziną 1.00 a 2.50 i zespół wyruszył w drogę powrotną do Aleksandrii. Początkowo planowano powtórzenia ataku kolejnej nocy, ale na przeszkodzie stanęły złe warunki pogodowe. Krążowniki wysłane w kierunku cieśniny Otranto napotkały na swej drodze włoski konwój, złożony z czterech transportowców w eskorcie krążownika pomocniczego „Ramb III” i torpedowca „Fabrizi”. W krótkim pojedynku artyleryjskim okręty osłony zostały uszkodzone i zmuszone do ucieczki, zaś wszystkie transportowce zatopione.
Straty Regia Marina.
W wyniku ataku włoska marynarka wojenna straciła już do końca działań wojennych pancernik „Conte di Cavour”. Uszkodzony okręt osiadł na dnie basenu portowego i został w 1941 roku podniesiony i przeholowany do Triestu, ale nigdy nie został naprawiony. Po kapitulacji Włoch został przejęty przez Niemców i ostatecznie zatopiony 15 lutego 1945 roku w trakcie nalotu samolotów amerykańskich. „Littorio” i „Caio Duilio” zostały wyłączone ze służby na odpowiednio cztery i osiem miesięcy. Obydwa odniosły również straty w załogach: na „Littorio” poległo 32 marynarzy, na „Caio Duilio” trzech. Ponadto Włosi stracili wodnosamoloty na zbombardowanym kotwicowisku, niewielkie zniszczenia odniosły również bombardowane zbiorniki paliwa i doki. Część bomb wybuchło poza obszarem portu, przynosząc straty także wśród ludności cywilnej.
Skutki ataku.
Nalot na Tarent przyniósł czasową zmianę układu sił na Morzu Śródziemnym. Przewaga, którą uzyskała Royal Navy, umożliwiła admirałowi Cunninghamowi zaplanowanie kolejnych operacji przeciwko flocie włoskiej oraz przeprowadzenie na Maltę i do Aleksandrii kilku ważnych konwojów z zaopatrzeniem. Atak udowodnił słabość włoskiej obrony, co spowodowało podjęcie przez dowództwo Regia Marina decyzji o wycofaniu ciężkich okrętów dalej od terenu działań, do Neapolu i Mesyny.
Atak ten, jako pierwszy skuteczny atak lotniczy na okręty znajdujące się w dobrze chronionej bazie odbił się szerokim echem w świecie. Z doświadczeń brytyjskich skorzystali przede wszystkim Japończycy, przeprowadzając w rok później atak na Pearl Harbor.

</doc>
<doc id="109025" url="https://pl.wikipedia.org/wiki?curid=109025" title="Jerzy Borejsza (publicysta)">
Jerzy Borejsza (publicysta)

Jerzy Borejsza, właściwie Beniamin Goldberg (ur. 14 lipca 1905 w Warszawie, zm. 19 stycznia 1952 tamże) – polski publicysta, propagandysta, działacz komunistyczny, polityczny i kulturalny, wydawca, narodowości żydowskiej; brat Józefa Różańskiego i ojciec Jerzego Wojciecha Borejszy.
Rodzina.
Historia rodziny Goldbergów rozpoczyna się w XIX wieku w Kosowie Poleskim, gdzie mieszkał Aron Goldberg, poeta piszący w języku aramejskim. W rodzinie posługiwano się również drugim nazwiskiem – Borejsza – które wykorzystywano pierwotnie do tego, aby chronić synów przed branką do carskiej armii. Później nazwisko Borejsza przybierali ci, którzy zajmowali się w rodzinie pisaniem. Aron (Adam) ożeniony był z Fejgą (Anną), z którą miał pięciu synów: Beniamina, Israela, Abrahama, Lejba i Menachema oraz córkę Sarę (zmarła w dzieciństwie).
Beniamin i Israel wyemigrowali do Stanów Zjednoczonych Ameryki. Lejb, zawodowy tłumacz literatury, przez Szwajcarię dotarł do Moskwy podczas rewolucji październikowej, wiążąc się z ruchem komunistycznym, zostając tzw. zawodowym rewolucjonistą. W okresie II wojny światowej działał w Antyfaszystowskim Komitecie Żydowskim, a pod koniec lat 40. XX wieku został w ramach tzw. czystki antysyjonistycznej skazany w procesie przeciwko członkom Komitetu i zesłany do obozu pracy. Zmarł w 1956, wkrótce po uwolnieniu. Abraham z kolei zamieszkiwał najpierw w Petersburgu, gdzie związał się ze stronnictwem kadetów, aby po pogromach w Rosji przenieść się do Warszawy. Był redaktorem wydawanego w latach 1908–1939 żydowskiego dziennika, w języku jidysz, "Hajnt" i działaczem syjonistycznym, m.in. sekretarzem Ogólnej Organizacji Syjonistycznej. Po jego śmierci w październiku 1933 dziesiątki tysięcy Żydów warszawskich zawiesiło swą pracę na czas trwania pogrzebu. Najmłodszy z synów Arona Goldberga, Menachem, początkowo mieszkający w Warszawie, po jakimś czasie zdecydował się na wyjazd do Stanów Zjednoczonych. Jego utwory literackie, pisane w jidysz, zyskały olbrzymią popularność, a on sam należy dziś do klasyków poezji żydowskiej.
Jeszcze przed I wojną światową Abraham Goldberg związał się z pochodzącą z bogatej rodziny żydowskiej Anną Różańską – rzeźbiarką, która jako jedna z pierwszych kobiet w Polsce posiadała prawo jazdy. Ze związku tego urodziło się troje dzieci: córka Judyta (Jula) oraz synowie: Beniamin (Nioma) i Józef, znani później jako Jerzy Borejsza i Józef Różański, zbrodniarz komunistyczny. W 1909 Goldbergowie rozeszli się – dwoje starszych dzieci zamieszkało z ojcem, a Józef z matką (do 1914).
W 1914 bracia Goldbergowie rozpoczęli naukę w żydowskim gimnazjum "Chinuch", w którym nauczanie kończyło się maturą hebrajską, a później polską. Naukę kończyli już w niepodległej Polsce, ale maturę zdobył tylko młodszy brat Józef. Beniamin miesiąc przed maturą (1924) uciekł z domu i wyjechał do Niemiec. Został złapany na granicy z walizką pełną nielegalnych gazetek, aresztowany i skazany na pół roku więzienia. To właśnie w gimnazjum Beniamin zetknął się na poważnie ze światem idei rewolucyjnych – anarchistycznych i komunistycznych.
Działalność.
Beniamin Goldberg w 1918 wstąpił w szeregi "Haszomer Hacair" ("Młody Skaut") – jedynej zarejestrowanej żydowskiej organizacji skautowej. Po dwóch latach wystąpił z organizacji. W 1924 zapisał się do Wolnego Harcerstwa – lewicowego odłamu ZHP, do którego przywódców należał m.in. Adam Ciołkosz. Na III zjeździe Wolnego Harcerstwa w sierpniu 1924 był sekretarzem zjazdu, na którym przemianowano organizację w Związek Pionierów. Na obrady wkroczyła policja, a Beniamin został aresztowany. Organem prasowym związku stało się pismo „Pionier”, w którego redagowaniu uczestniczył również Goldberg.
Po aresztowaniu ojciec wysłał Beniamina do Francji. Pretekstem była konieczność podreperowania zdrowia. W rzeczywistości chodziło o odciągnięcie młodego umysłu od polityki i coraz silniejszych związków z anarchosyndykalizmem. Zamierzenia te nie przyniosły skutku, bowiem w Tuluzie, w której studiował budownictwo, Beniamin związał się jeszcze bardziej z anarchistami. To wówczas zrodziła się jego fascynacja Hiszpanią, którą kilkakrotnie odwiedza. Spotykał na swej drodze m.in. legendę hiszpańskiego anarchizmu Buenaventurę Durrutiego oraz wodza katalońskiego ruchu wyzwoleńczego Francisco Macię.
Po przenosinach do Paryża, gdzie studiował iberystykę na Sorbonie, stał się jedną z głównych postaci anarchistycznego podziemia. W 1925 został członkiem Międzynarodowego Biura Anarchistycznego, działał i pisał pod pseudonimem "Ranko Maxime". Miał stały kontakt z Anarchistyczną Federacją Polski, która od 1923 w Paryżu organizowała bazę techniczno wydawniczą i dla której redagował wydawane od marca 1925 pismo „Najmita”. Pismo przemycane do Polski, za którego rozpowszechnianie groziło od czerwca 1925 do 6 lat więzienia, m.in. za propagowanie przemocy przeciw polskiemu państwu. W Paryżu publikował w "Dzieło Truda", piśmie platformistycznym, gdzie reprezentuje wizje zorganizowanego bolszewickiego anarchizmu. W 10. rocznicę rewolucji w nr 1 z 1927 roku publikuje artykuł, w którym kładzie nacisk na ideową metamorfozę, jaką powinni przejść zachodni anarchiści, by osiągnąć skuteczność bolszewików. Idee Ranka skrytykowano, antyplatformiści – jak np. Voline – twierdzili, że anarchizm to indywidualizm; demaskując kierunek platformizmu, ich rzeczywistą, skierowaną w anarchizm treść. Pod koniec paryskiego pobytu doszło jednak do rozejścia się z anarchistami. Echa fascynacji i rozrachunku z anarchizmem znajdą się w książce opublikowanej w 1937 pod nazwiskiem Jerzy Borejsza pt. "Hiszpania 1873–1936".
Po powrocie do kraju w 1927 został powołany do Wojska Polskiego, po półtora roku ukończył służbę w stopniu starszego strzelca i w 1929 wstąpił do Komunistycznej Partii Polski (KPP), zajmując się agitacją i propagandą, za co był z przerwami więziony w latach 1933–1935. Publikował w prasie komunistycznej pod pseudonimami S. Bereza, K. Wunin, Jan Górski.
W 1935 po tym, jak Komintern zalecił wdrażanie w życie pomysłu tzw. frontu ludowego, zaczął publikować, już pod nazwiskiem Jerzy Boreisza, w legalnie ukazującej się prasie, m.in. „Wiadomościach Literackich”, „Skamandrze”, „Sygnałach” i „Czarno na Białem”. Kiedy w 1938 Prezydium Komitetu Wykonawczego Międzynarodówki Komunistycznej podjęło uchwałę o rozwiązaniu KPP, Borejsza zaangażował się w zakładanie Klubów Demokratycznych.
Po wybuchu II wojny światowej w 1939 i kampanii wrześniowej przedostał się do Lwowa, wcielonego do ZSRR, gdzie był od listopada 1939 do lutego 1940 dyrektorem Ossolineum, a później redaktorem polskich podręczników szkolnych w Wydawnictwie Mniejszości Narodowych USRR. 19 listopada 1939 podpisał oświadczenie pisarzy polskich, witające przyłączenie Zachodniej Ukrainy do Ukrainy Radzieckiej. Był pomysłodawcą i inicjatorem lwowskich obchodów 85. rocznicy śmierci Adama Mickiewicza. 19 września 1940 został uroczyście przyjęty do Związku Radzieckich Pisarzy Ukrainy. Jak wynika zarówno ze wspomnień Wandy Wasilewskiej, jak i Aleksandra Wata, cieszył się on w tym okresie pełnym zaufaniem władz radzieckich, choć w dokumentach radzieckich z tamtego okresu jego postawa jest oceniana raczej krytycznie. Pisze się o nim jako o "Żydzie zabiegającym o sprawy polskie". Po wybuchu wojny niemiecko-radzieckiej w latach 1942–1943 walczył jako ochotnik w Armii Czerwonej. W 1943 został przeniesiony wbrew własnej woli do pracy w Moskwie, gdzie współorganizował Związek Patriotów Polskich. W jego ramach redagował tygodnik „Wolna Polska” (1943–1944). Publikował również w piśmie ZPP „Nowe Widnokręgi”. W 1 Armii Wojska Polskiego dosłużył się stopnia majora.
Od 1944 należał do Polskiej Partii Robotniczej, z ramienia której w latach 1945–1947 był posłem do Krajowej Rady Narodowej. W 1948 był delegatem na Zjazd Zjednoczeniowy, na którym powstała Polska Zjednoczona Partia Robotnicza. Był w niej zastępcą kierownika Wydziału Propagandy Komitetu Centralnego (do 1949) i zastępcą członka KC (do 1950).
Zorganizował i redagował naczelny organ PKWN, jakim była gazeta codzienna „Rzeczpospolita”. Założył w 1944 tygodnik „Odrodzenie”, którego prowadzenie powierzył Karolowi Kurylukowi. To na jego łamach w styczniu 1945 Borejsza opublikował swój programowy artykuł "Rewolucja łagodna", w którym składał polskiej inteligencji ofertę współpracy przy budowaniu powojennego życia kulturalnego. Wokół „Odrodzenia” udało się zgromadzić znanych później debiutantów: Julię Hartwig, Annę Kamieńską, Jacka Bocheńskiego i Zygmunta Kałużyńskiego. Na jego łamach publikowali również autorzy o uznanych już wówczas nazwiskach. W 1948, na fali zmian w polityce kulturalnej, Borejsza przejął redagowanie „Odrodzenia” i kierował nim do 1950, a więc do momentu, w którym doszło do połączenia tego pisma z „Kuźnicą” i utworzenia „Nowej Kultury”. Sygnatariusz apelu sztokholmskiego w 1950.
Borejsza powołał do życia Spółdzielnię Wydawniczą „Czytelnik”, której był pierwszym prezesem w latach 1944–1948. Był to w tamtych latach potężny koncern kulturalno-oświatowy, mający ambicję jak najszerszego udostępnienia słowa drukowanego społeczeństwu. Dzięki wpływom i pomysłowości Borejszy i jego zespołu możliwe było zrealizowanie licznych akcji kulturalnych, m.in. "Autorzy wśród swoich czytelników", "Akcja planowego czytania" czy "Zespoły Żywego Słowa". Z jego inicjatywy podjęto budowę Domu Słowa Polskiego. Sukces "Czytelnika" i jego liczebność (ok. 100 tys. członków) sprawił, że traktowano go niekiedy niczym "czwartą partię w Polsce". Uchwała nr 52 Sekretariatu KC PPR, wydana w październiku 1947, zarzucała środowisku „Czytelnika” i samemu Borejszy m.in. „wzrost niekontrolowanej inicjatywy prywatnej na odcinku wydawniczym” oraz pojawienie się pozycji będących wyrazem „wojującego katolicyzmu”. Było to równoznaczne z utratą przez Borejszę dotychczasowej pozycji, mimo partyjnych awansów i orderu Polonia Restituta. Od tego czasu Borejsza zaczął starać się uchronić spółdzielnię przed parcelacją, do której ostatecznie doszło już po jego nagłym odwołaniu z funkcji prezesa w październiku 1948.
Był inicjatorem i sekretarzem generalnym Światowego Kongresu Intelektualistów w Obronie Pokoju, który odbył się we Wrocławiu w dniach 25–28 sierpnia 1948. Borejszy zależało na podkreśleniu w ten sposób polskości dolnośląskiej stolicy i żywotności polskiej kultury, która oparła się wojennym zniszczeniom. Na jego zaproszenie do Polski przyjechali intelektualiści z całego świata, m.in. Pablo Picasso, Paul Éluard, Max Frisch, Ilja Erenburg. Swój list do uczestników kongresu skierował Albert Einstein. Atmosferę spotkania określiło w największym stopniu wystąpienie delegata radzieckiego Aleksandra Fadiejewa, w którym atakował on twórców zachodniej kultury, m.in. Jeana-Paula Sartre’a i Thomasa Stearnsa Eliota. Po wrocławskim kongresie Borejsza był źle widziany w Moskwie, a na arenie krajowej polityki odsuwano go stopniowo na plan dalszy.
Od 1946 Borejsza był wiceprzewodniczącym Towarzystwa Przyjaciół Ossolineum, a w latach 1950–1951 kuratorem tej placówki i pełnomocnikiem rządu do jej spraw.
1 stycznia 1949 uległ ciężkiemu wypadkowi samochodowemu. Na skutek doznanego wówczas wstrząsu mózgu i choroby (rak żołądka) nie był już, mimo młodego wieku, człowiekiem w pełni sprawnym. W ostatnich latach podjął się wraz z Wandą Jakubowską stworzenia biograficznego filmu o generale Karolu Świerczewskim. Drogi twórców rozeszły się jednak w trakcie prac nad scenariuszem "Żołnierza Zwycięstwa" i Jakubowska kończyła film samodzielnie.
Borejsza pochowany jest w Alei Zasłużonych na Cmentarzu Wojskowym na Powązkach w Warszawie (kwatera 28A-tuje-1).
Czesław Miłosz poświęcił mu odrębne hasło w swoim "Abecadle", gdzie napisał:

</doc>
<doc id="109027" url="https://pl.wikipedia.org/wiki?curid=109027" title="Mechanoskopia">
Mechanoskopia

Mechanoskopia (gr. "mechané" ‘maszyna’ + "skopeín" ‘patrzeć’) – technika śledcza badająca ślad pozostawiony przez narzędzie użyte przez sprawcę przestępstwa. Każde narzędzie pozostawia na podłożu, z którym się zetknęło, swój niepowtarzalny ślad będący odwzorowaniem wszelkich nierówności, jakie na sobie posiada, powstałych w procesie produkcji lub czynności przystosowujących narzędzie do dokonania przestępstwa. W przypadku gdy podłoże jest twardsze, to ślady mogą powstawać na samym narzędziu.
Mechanoskopia ustala również przyczyny uszkodzeń części urządzeń, wyjaśnia przyczyny pożarów instalacji elektrycznej, jak również zajmuje się ujawnianiem dawnych, usuniętych znaków na elementach metalowych (np. na tabliczkach znamionowych pojazdów).
Do identyfikacji przedmiotu wykorzystuje się zaawansowane techniki mikroskopowe:
Mechanoskopia wykorzystuje również różne zjawiska fizyczne i chemiczne (np. fluorescencyjna analiza rentgenowska), charakterystyczne dla wybranych materiałów z jakich zbudowany jest przedmiot. Na przykład bardzo częstą metodą identyfikacji szkła jest badanie jego współczynnika załamania (refrakcji). Taki współczynnik może być określony nawet dla małej próbki o średnicy nie większej niż średnica ludzkiego włosa.
Medycyna sądowa wyróżnia dwa rodzaje identyfikacji narzędzia: grupową i indywidualną. Każda z nich pozwala określić inne cechy narzędzia:
Ślady badane w mechanoskopii ze względu na mechanizm ich powstawania:

</doc>
<doc id="109038" url="https://pl.wikipedia.org/wiki?curid=109038" title="Rabat (Maroko)">
Rabat (Maroko)

Rabat (, "Ar-Ribāṭ"; marok. arab. "ṛ-Ṛbaṭ") – stolica Maroka, miasto położone w zachodniej części kraju, nad Oceanem Atlantyckim, przy ujściu rzeki Bu Rakrak, siedziba administracyjna regionu Rabat-Sala-Al-Kunajtira. W 2014 roku liczyło ok. 574 tys. mieszkańców.
Duży ośrodek przemysłowy (chemiczny, metalowy, spożywczy, skórzany, odzieżowy) i rzemieślniczy (dywany, biżuteria, ceramika). Rabat jest także ważnym centrum turystyki.
W mieście znajduje się ważny port morski i węzeł komunikacyjny z międzynarodowym portem lotniczym.
Istnieje tu także system tramwajowy.
Historia.
Założone w roku 1150 przez kalifa Abd al-Mumina z dynastii Almohadów, w pobliżu wcześniejszej rzymskiej osady "Sala Colonia". Było to ufortyfikowane obozowisko dla wypadów wojennych na Półwysep Iberyjski. Od początku XVII wieku osiedlanie się muzułmanów wypędzanych przez chrześcijańskich władców z terenów Półwyspu Iberyjskiego. Przez stulecia centrum piractwa w zachodniej części Morza Śródziemnego. W roku 1911 okupacja francuska. Od 1912 roku miasto stało się stolicą Maroka, kolonii francuskiej. Po uzyskaniu niepodległości w 1956 roku Rabat został stolicą niepodległego państwa.
W 2012 r. Rabat został wpisany na listę światowego dziedzictwa UNESCO.
Zabytki i turystyka.
Pozostałości budowli rzymskich (mury obronne, forum, termy, resztki budowli publicznych).
Centrum kultury islamu: Uniwersytet im. Muhammada V, konserwatorium, instytut języka arabskiego, biblioteka narodowa, liczne muzea.

</doc>
<doc id="109039" url="https://pl.wikipedia.org/wiki?curid=109039" title="Promocja">
Promocja



</doc>
<doc id="109045" url="https://pl.wikipedia.org/wiki?curid=109045" title="Historia Poznania 966–1034">
Historia Poznania 966–1034

W 966 roku, wraz z chrztem Mieszka I, rozpoczyna się pisana historia Polski. Poznań jest jednym z miejsc, które należy brać pod uwagę jako miejsce tego wydarzenia. 
Po połowie X wieku (szósta/siódma dekada X w.) nastąpiła całkowita przebudowa grodu na Ostrowie Tumskim. Wówczas to wzniesiono dwuczłonowy gród oraz najprawdopodobniej częściowo otwarte obwałowania w południowej części Ostrowa. Rozbudowa ta była związana z równoczesnym wzniesieniem najstarszego budynku sakralnego. W ósmej i dziewiątej dekadzie X wieku dokonano rozbudowy grodu na północy przez dostawienie dodatkowego wału oraz poszerzono dotychczasowe wały od strony zewnętrznej w celu ich stabilizacji. Budynek baptyserium na Ostrowie Tumskim musiał powstać nie wcześniej niż w szóstej, a zapewne został wzniesiony w siódmej dekadzie X wieku. Ostatnie badania archeologiczne dowodzą istnienia w Poznaniu palatium, które jest największym znanym świeckim, murowanym budynkiem owych czasów w państwie Polan. Przy nim znajdowała się najprawdopodobniej rotunda, zwana kaplicą Dąbrówki. Dziś fundamenty obu tych budowli znajdują się pod Kościołem NMP. W 968 roku Polska otrzymała również biskupa misyjnego. Był nim Jordan, który przybył do kraju Mieszka I wraz z orszakiem Dobrawy. Jako biskup misyjny nie miał formalnie swojej stolicy, jednak w rzeczywistości musiał posiadać swój kościół katedralny i siedzibę. Tytuł biskupa misyjnego sprawiał, że Jordan i jego bezpośredni następcy nie podlegali władzy żadnego z metropolitów, lecz bezpośrednio papieżowi. Badania archeologiczne oraz przekaz Thietmara wskazują, że ową siedzibą stał się Poznań, a głównym kościołem w państwie stała się katedra św. Piotra na Ostrowie Tumskim. O wysokiej pozycji poznańskiego biskupstwa najlepiej świadczy utrzymanie przez pewien czas niezależności tego ośrodka władzy kościelnej, pomimo ustanowienia w 1000 roku metropolii w Gnieźnie. W poznańskiej katedrze pochowano również pierwszego historycznego władcę Mieszka I. Siła ośrodka była tak duża, że po śmierci Bolesława Chrobrego Mieszko II również złożył go w katedrze. Ostatnim z pochowanych tu władców był Przemysł II 1296 roku.
Poznań podawany też jest jako miejsce spotkania orszaku Ottona III zmierzającego do grobu św. Wojciecha z dworem księcia Bolesława, a także jego pożegnania. Dobre stosunki z Cesarstwem skończyły się jednak wraz ze śmiercią Ottona. W 1005 roku gród odparł oblężenie króla niemieckiego Henryka II. Z tego też roku pochodzi pierwsza historyczna wzmianka, jako o grodzie, w kronice Thietmara. Okres świetności kończy się ze śmiercią księcia Mieszka II w 1034 roku.

</doc>
<doc id="109047" url="https://pl.wikipedia.org/wiki?curid=109047" title="Historia Poznania 1034–1253">
Historia Poznania 1034–1253

Po śmierci Mieszka II w 1034 władzę przejął jego syn Kazimierz, nazwany później Odnowicielem. Młody książę został około 1037 zmuszony do ucieczki z kraju przez bunt wzniecony przez dworskich urzędników – cześnika i komesa. Gród najprawdopodobniej oparł się powstaniu związanemu z tzw. reakcją pogaństwa, jednak zniszczyło ono podstawy administracji państwowej. Poznań został natomiast spalony przez łupieską wyprawę czeskiego księcia Brzetysława I. Gród został wówczas na krótko opuszczony, a w katedrze, jak napisał później Gall Anonim, dzikie zwierzęta założyły leża. Po powrocie, który najprawdopodobniej nastąpił pod koniec 1039 roku, Kazimierz opanował najpierw Wielkopolskę i Małopolskę, a następnie Mazowsze i Śląsk. Przystąpił również do odbudowy grodu. Powstały nowe wały oparte na kamiennej ławie, które stanowiły, z pewnymi modyfikacjami, podstawę fortyfikacji grodu, aż do lokacji miasta w 1253 roku. Odbudowano katedrę i odnowiono biskupstwo. Co prawda Poznań i pozostałe grody Wielkopolski straciły na politycznym znaczeniu na rzecz Krakowa (tłumaczy się to wzrostem znaczenia kontaktów z Czechami, Węgrami i Rusią, a osłabieniem ich z Cesarstwem), lecz gród nadal pozostawał ważnym ośrodkiem gospodarczym. Mimo przeniesienia ośrodka władzy do Krakowa, Poznań nadal pełnił szczególną rolę jako nekropolia władców. Szczególnie silnie rozwijało się podgrodzie na Zagórzu, które otrzymało niezależne obwałowania. Stało się ono ośrodkiem handlu (kontakty z Niemcami, Czechami, Rusią i pośrednio z całą Europą i Arabią).
W początku XII wieku na prawym brzegu powstała osada targowa – Śródka. Miejsce jej założenia idealnie się do tego celu nadawało – u zbiegu szlaków z Gdańska i Gniezna, na otwartym terenie z miejscem na duży plac targowy. Jeszcze przed 1231 rokiem ufundowano w niej kościół parafialny pw. św. Małgorzaty. Śródka najprawdopodobniej przejęła funkcje targowe zarówno od Zagórza jak i prastarej osady zwanej później Komandorią (nazwa Śródka pochodzi od "środy" – dnia w którym odbywał się targ). W starszej osadzie pozostała natomiast komora celna, a około 1170 Radwan – biskup poznański ufundował kościół św. Michała Archanioła ze szpitalem, podarowane w 1187 roku joannitom, którzy zmienili patrona na Jana Chrzciciela i założyli tu swoją komandorię (stąd nazwa osady). Również na lewym brzegu powstały osady. Pierwsza, należąca do kapituły poznańskiej, przy kościele św. Marcina, leżąca przy szlaku na Lubusz i Głogów (być może pochodziła jeszcze sprzed XII wieku). Kolejna osada powstała przy kościele św. Wojciecha, który miał być, według przekazów ustnych, ufundowany w miejscu wygłoszenia kazania przez św. Wojciecha. Zajmowała ona wzgórze między dolinami Bogdanki i Wierzbaka górujące nad szlakiem do Szczecina i Santoka. Właścicielem tej osady był książę. Największa lewobrzeżna osada, należąca do biskupa, leżała wokół nieistniejącego już kościoła św. Gotarda (zbudowanego w XII w.). Powstała ona w XI wieku, u zbiegu wszystkich szlaków na lewym brzegu. Szybko zyskała ona olbrzymie znaczenie, przejmując wiele funkcji od zatłoczonego podgrodzia i już w XIII wieku nie określano jej jako wsi, lecz jako "locus" – miejsce, co świadczy o wysokiej urbanizacji. W 1244 kościół św. Gotarda przejęli dominikanie w zamian za kościół św. Wojciecha.

</doc>
<doc id="109048" url="https://pl.wikipedia.org/wiki?curid=109048" title="Historia Poznania 1253–1320">
Historia Poznania 1253–1320

W roku 1253 książę Przemysł I lokował na prawie magdeburskim, w pobliżu osady przy kościele św. Gotarda, nowe miasto. Osadę tę uzyskał książę w 1244 od biskupa poznańskiego w zamian za osadę przy kościele św. Wojciecha. Lokowanie miasta powierzył Tomaszowi z Gubina.. Na dokumencie (znanym tylko z odpisów) za nadawców prawa podaje się zarówno księcia Przemysła I i jego brata Bolesława Pobożnego.
Pierwsze fortyfikacje powstały już w 1253, a w 1300 roku miasto w pełni było otoczone murem obronnym. Obszar wewnątrz fortyfikacji miał długość nieco ponad 530 m, a szerokość nieco ponad 350 m i zorientowany był wzdłuż osi NE-SW. Do miasta wiodły cztery niesymetrycznie położone bramy: Wrocławska, Wodna, Wielka i Wroniecka, oraz kilka furt, z których najsławniejsze były Ciemna Bramka, Furta Zamkowa i Furta Dominikańska. Wraz z miastem i fortyfikacjami powstał na południowo-zachodnim skraju miasta, na górze nazywanej dziś górą Przemysła, poznański zamek – nowa siedziba władców Wielkopolski, którzy przenieśli się tu z Ostrowa Tumskiego, a od 1295 również siedziba króla Polski. Osie symetrii przecinały się w miejscu, gdzie stanął pręgierz (nazywany niekiedy "mediastinus"). Prawdopodobnie stanął on w miejscu znaku mierniczego, względem którego wytyczono ulice i parcele. Najważniejszym obszarem nowo wytyczonego miasta był kwadratowy rynek o powierzchni 2 ha, co stanowiło około 10% powierzchni Poznania. Na tym placu powstały instytucje kluczowe dla mieszkańców: ratusz i waga, a także pełnił on funkcję placu targowego.
Regularny układ uliczek załamywał się nieco w północno-wschodniej części miasta, gdzie istniały zabudowania przedlokacyjnej osady wokół kościoła św. Gotarda (na zachodzie której ukształtowała się miejska gmina żydowska) oraz na południu, gdzie powstał kolejny symbol miejskiej niezależności – kościół farny. Przy kościele została erygowana pierwsza szkoła (poza katedralną), a także powstał najstarszy cmentarz miejski.
Z treści dokumentu wnioskuje się, że akt lokacyjny był jedynie dopełnieniem całego, starannie zaplanowanego procesu (jest prawdopodobne, że szczegółowe plany powstały już w 1252). Dał on nową jakość miastu, nadając mu samorząd i autonomię sądowniczą (szerszą niż później otrzymały niektóre inne miasta, np. Kraków). Był to początek integracji średniowiecznej konurbacji w jeden organizm miejski.
Zawarte w akcie lokacyjnym przywileje były w krótkim czasie jeszcze poszerzone. Już w 1253 Przemysł I nadał stałą wolność od opłat i ceł w oktawie św. Dominika, a jego syn, Przemysł II w 1280 zrzekł się wszelkich praw do opłat z kramów i jatek, a w 1283 nadał miastu pełną wolność celną w całym państwie Przemysła. W 1274 roku miasto zostało spalone przez Brandenburczyków, którzy najechali na Wielkopolskę.
Po królobójstwie w Rogoźnie w 1296 Poznań znalazł się pod panowaniem Władysława Łokietka, który w tym okresie potwierdził przywilej lokacyjny, rozszerzając go o nowe przywileje oraz nadania ziemskie dla miasta, w tym część Górczyna (mimo to mieszczanie poparli ostatecznie kandydaturę Wacława II). Przyczyną takiego posunięcia były prawdopodobnie bardzo silne więzy ekonomiczne z proczeskim Śląskiem. Po wymarciu w 1306 roku Przemyślidów z tego samego powodu poparcie uzyskał Henryk III Głogowczyk. W roku 1309 wójt Przemko oddał miasto Henrykowi głogowskiemu. Śląski Piast sprawował rządy silnej ręki, co szybko zraziło do niego rycerstwo Wielkopolski. Po śmierci Głogowczyka w 1309 roku rycerstwo Wielkopolskie wystąpiło w 1314 roku zbrojnie przeciwko jego synom, którzy opierali się na poparciu miast, w tym Poznania. Opór przeciwko rycerstwu zorganizował w Poznaniu wójt Przemko, jednak w 1314 Poznań został zdobyty i w tym samym roku wszedł w skład państwa Łokietka, którego koronacja w 1320 zakończyła rozbicie dzielnicowe.

</doc>
<doc id="109049" url="https://pl.wikipedia.org/wiki?curid=109049" title="Historia Poznania 1320–1500">
Historia Poznania 1320–1500

Początek panowania Łokietka jako króla Polski nie był okresem pomyślnym dla Poznania. Miasto zostało zdegradowane z ośrodka pretendującego do miana stolicy kraju do siedziby władz wojewódzkich. Ograniczyło to w dużym stopniu aparat urzędniczy, który dotychczas stanowił podstawę rozwoju. Wówczas dominującym ekonomicznie ośrodkiem w Wielkopolsce był Kalisz, który leżał na szlaku ze Śląska przez Toruń do Gdańska. Wiadomo jednak, że ukończono budowę fortyfikacji, dzięki którym miasto przetrwało oblężenie wojsk Jana Luksemburczyka w 1331 roku. Dopiero wstąpienie na tron Jagiełły zapoczątkowało okres świetności. Wzrosło wówczas znaczenie szlaku handlowego z Rusi i Litwy biegnącego przez Mazowsze i Poznań na zachód Europy. Jagiełło przerwał również okres, w którym miastu nie nadawano kolejnych przywilejów. W 1368 zezwolił na budowę murowanych sukiennic i kramów, w 1388 potwierdził nadanie Jeżyc i Winiar, zaś rok później (1389) potwierdził wszystkie poprzednie przywileje. Bardzo ważnym przywilejem było prawo składu z 1394. W 1409 zwolnił poznaniaków od podwodów na terenie całego kraju, a w 1410 zezwolił miastu na bicie własnej monety. Ostatnim przywilejem nadanym przez Jagiełłę w 1422 było zwolnienie poznańskich kupców z opłat targowych w całym państwie. Również następca Jagiełły, Władysław III Warneńczyk, nie skąpił przywilejów, z których najważniejszym było prawo używania czerwonego królewskiego wosku przez Poznań. Rolę miasta jako ośrodka ponadregionalnego podkreślały częste wizyty Kazimierza IV Jagiellończyka i rok spędzony na poznańskim zamku przez Jana I Olbrachta.
29 maja 1493 wielki mistrz Johann von Tieffen złożył tu hołd lenny królowi Janowi I Olbrachtowi.
U schyłku XIV i w XV wieku Poznań stał wśród takich ośrodków jak Toruń i Lwów, które ustępowały jedynie Gdańskowi i Krakowowi czy pobliskiemu, ale ciążącemu już zdecydowanie ku Czechom Wrocławiowi. Poznań szybkością rozwoju ustępował jedynie Lublinowi. O szczególnej pozycji miasta najlepiej świadczy fakt, że jedynie Kraków i Poznań były miastami-sygnatariuszami wszystkich pokojów z Krzyżakami, począwszy od 1335 po 1466. Wzmacniają się rzemiosła. W połowie XV w. Poznań posiada 20 cechów.
Lokacja miasta rozpoczęła proces scalania konurbacji w jeden organizm. W skład Poznania wchodziło wówczas lewobrzeżne miasto z 17 nadanymi mu wsiami, których odległość od rynku nie przekraczała 8 km. Tworzyły one z miastem jeden organizm podległy staroście. Ponadto w bezpośrednim sąsiedztwie murów miejskich powstały osady służebne: Garbary (garbarze), Czapniki (producenci czapek, Stelmachy (producenci wozów) czy Rybaki (rybacy), oraz osady związane z instytucjami o charakterze charytatywnym, którymi zazwyczaj były prowadzone przez Kościół szpitale. Stopniowo miejscowości te łączyły się w zwarte przedmieścia. I tak na południowy wschód od murów, w zakolu zachodniego ramienia Warty i Strugi Karmelitańskiej, powstały Piaski, obejmujące dawne Rybaki i Czapniki, a także Gąskę (osada o identycznej nazwie leżała przy Bramie Wronieckiej). W Piaskach powstały w krótkim czasie po sobie cmentarz miejski, kościół pw. Wszystkich Świętych (znajdował się on w sąsiedztwie dzisiejszej świątyni pod tym wezwaniem) wraz z hospicjum dla podróżnych oraz klasztor i kościół bernardynów, zaś na południowym obrzeżu osady powstał klasztor karmelitów trzewiczkowych.
Zachodni brzeg strugi karmelitańskiej zajmowały osiedla położone wzdłuż drogi biegnącej od Bramy Wrocławskiej na południe. Licząc od murów miejskich były to: Stelmachy i Półwieś. Na zachód od tej ostatniej leżały Nowe Ogrody będące własnością mieszczan, a na południowy zachód stara osada wokół kościoła św. Marcina. Z tej osady odchodziła na zachód droga ku Bukowi, przy której leżała osada Glinki sąsiadująca z miejską cegielnią oraz wapiennik i leżący bardziej na północ Kundorf. Na południu zaś, przy drodze na Wrocław leżała wieś Wierzbięcice przemianowana później na Wildę.
Przy północnej części murów miejskich, u wylotu Bramy Wronieckiej, znajdowała się kolejna osada o nazwie Gąska, która otaczała najstarszy miejski szpital św. Ducha ufundowany jeszcze w momencie lokacji przez biskupa Boguchwała II. Na północ od niej leżała należąca do kapituły poznańskiej osada wokół kościoła św. Wojciecha. Wszystkie te miejscowości z czasem zlały się w tzw. Przedmieście Wronieckie. Całość lewobrzeżnej konurbacji dopełniał wieniec wsi należących do miasta, a mających przeważnie formę ulicówek. 
Poznań prawobrzeżny należał zasadniczo do Kościoła. Największe znaczenie miały Ostrów Tumski, którego książę zrzekł się prawdopodobnie jeszcze w XIII wieku oraz Śródka, którą Przemysł II nadał biskupstwu zastrzegając zakaz organizowania w niej targów i jarmarków oraz handlu suknem, co miało chronić kupców z książęcego miasta na lewym brzegu Warty. Na zachód od Ostrowa Tumskiego znajdowała się wyspa, przez którą wiódł stały most przez rzekę, na której znajdowała się osada zwana Groblą Kapitularną (później Chwaliszewem) z należącym do kapituły laskiem – Czartorią. Na wschodzie leżała osada przy należącym do joannitów kościele św. Jana oraz łącząca się z nią biskupia wieś – Główna. 
Ostrów Tumski uzyskał prawa miejskie już w XIV wieku (dokument z 1335 nazywa jego mieszkańców "cives de Insula"), a w 1425 biskup Andrzej Łaskarz uzyskał od Jagiełły potwierdzenie praw miejskich dla Śródki z prawem organizowania targów i jarmarków (prawdopodobnie interwencja władz lewobrzeżnego Poznania sprawiła, że utrzymano zakaz handlu suknem farbowanym). W 1444 wyruszając pod Warnę Władysław III nadał prawa miejskie Chwaliszewu, co uczyniło z liczącej około 100 mieszkańców osady najmniejsze miasto w Polsce, a także odnowił prawa miejskie Ostrowa Tumskiego. W 1475 Kazimierz IV Jagiellończyk nadał miastom i osadom biskupim prawo handlu solą. W tym samym okresie szybko rozwijające się Chwaliszewo objęło tereny od Ostrowa Tumskiego po zabudowaną już wówczas Czartorię. Jedyną osadą bezpośrednio związaną z miastem lewobrzeżnym (poza leżącymi w większej odległości pięcioma wsiami nadanymi jeszcze w 1253) położonym na wschód od głównego nurtu Warty była znajdująca się naprzeciw Bramy Wodnej osada Nowa Grobla.
Ostatecznie w XV wieku ustalił się podział na samorządowy Poznań i leżące na prawym brzegu osady kościelne. Ta dwuwładza na terenie konurbacji, stanowiącej z punktu widzenia ekonomicznego jeden organizm, doprowadzała do częstych konfliktów między mieszkańcami poszczególnych osad. W wiekach późniejszych były one pogłębiane ze względu na powstawanie na terenach nadanych niegdyś miastu własności szlacheckich, które wyłączano spod władzy miasta, tworząc tzw. jurydyki, na co nakładał się ogólnokrajowy konflikt między szlachtą a mieszczaństwem. 
Miasto wewnątrz murów było wówczas gęsto zabudowane, z przewagą konstrukcji drewnianych. Jedynie górujące budynki służące społeczności, takie jak ratusz czy fara, były murowane. Tendencję do zmiany zabudowy drewnianej na ceglaną wywołały najprawdopodobniej dwa czynniki: chęć do podwyższenia zabudowy, oraz liczne pożary (większe miały miejsce w 1386, 1447, 1450 (niepotwierdzony), 1459 i 1464). W latach 1431-1433 (lub 1443) wzmocniono również fortyfikacje. Powstała wówczas druga linia murów, a stare fortyfikacje wzmocniono 35 basztami i wysoką, obserwacyjną wieżą zwaną Zegarową (od umieszczonego na niej chronometru), Biała lub Czerwoną. Inną zmorą ówczesnego miasta były liczne epidemie, które w Poznaniu miały miejsce dość często (np. w drugiej połowie XV wieku były to lata 1451, 1452, 1464, 1467, 1468, 1480-1483, 1495 i 1496), co w dość znaczny sposób obniżało przyrost ludności.
Początek rozwoju poznańskiej gminy żydowskiej to połowa XIII wieku. Pierwsza wzmianka źródłowa o Żydach pochodzi jednak dopiero z 1367, istniała tu już wówczas pierwsza synagoga, w obrębie murów miejskich. Żydzi wielkopolscy jako pierwsi na ziemiach polskich cieszyli się uprzywilejowaną pozycją wyrażoną w statucie kaliskim księcia kaliskiego Bolesława Pobożnego z 1264. Dzielnica żydowska wyrosła w północno-wschodniej części średniowiecznego Poznania - główne jej ulice to Żydowska (przed XV w. Tkacka), Szewska i Wroniecka. Był to kwartał o bardzo zwartej zabudowie - wysokość kamienic żydowskich dochodziła do 6 pięter.
W czasie wojny trzynastoletniej Poznań wystawił w 1458 roku 60 pieszych na odsiecz oblężonej polskiej załogi Zamku w Malborku.

</doc>
<doc id="109050" url="https://pl.wikipedia.org/wiki?curid=109050" title="Wincenty Pstrowski">
Wincenty Pstrowski

Wincenty Pstrowski (ur. 28 maja 1904 w Desznie, zm. 18 kwietnia 1948 w Krakowie) – polski górnik (rębacz dołowy). W PRL uznany za wzór przodownika pracy. Budowniczy Polski Ludowej.
Życiorys.
Ojciec Kazimierz był wyrobnikiem folwarcznym, a matka Zofia zajmowała się gospodarstwem domowym. Od 1928 do 1934 pracował w kopalni węgla kamiennego Mortimer, potem w biedaszybach. W 1937 wyjechał do Belgii. Powrócił do Polski w 1946. Był związany z ruchem lewicowym. W okresie emigracji zarobkowej wstąpił do Komunistycznej Partii Belgii, a po powrocie do kraju w szeregi komunistycznej PPR.
Gdy pracował jako rębacz w kopalni węgla kamiennego Jadwiga, 27 lipca 1947 wystosował list otwarty do górników, wzywający do współzawodnictwa pracy i przekraczania norm, w którym pisał m.in.:
Następnie wezwał do współzawodnictwa innych górników. Wierzył, że w ten sposób zostanie przyspieszona odbudowa zniszczonej Polski. Do historii przeszło jego hasło: "Kto wyrobi więcej ode mnie?", znane dzisiaj również pod zniekształconą formą "Kto wyrąbie więcej niż ja?".
Ogłoszony został przez propagandę pierwszym polskim przodownikiem pracy. W wersji oficjalnej zmarł na białaczkę, a według innych relacji przyczyną zgonu mogło być usunięcie trzech zębów i następnie zbyt szybki powrót do pracy, co zaowocowało zakażeniem krwi. Po jego śmierci popularne stały się w Polsce powiedzonka "Gdy chcesz trafić na Sąd Boski, pracuj tak jak Wicek Pstrowski" oraz "Wincenty Pstrowski, górnik ubogi, przekroczył normę, wyciągnął nogi". 
Pochowany został 21 kwietnia 1948 na cmentarzu parafii św. Anny w Zabrzu.
Odznaczenia.
2 lipca 1947 otrzymał Brązowy Krzyż Zasługi. Postanowieniem prezydenta Bolesława Bieruta z 20 listopada 1947 roku został odznaczony Krzyżem Kawalerskim Orderu Odrodzenia Polski "za ofiarną i wydajną pracę w Przemyśle Hutniczym l Węglowym". 22 lipca 1949 pośmiertnie nadano mu również Order Budowniczych Polski Ludowej (w gronie pierwszych wyróżnionych).
Upamiętnienie.
Na cześć inicjatora ruchu współzawodnictwa pracy kopalnię Jadwiga, w której pracował przemianowano na kopalnię im. Pstrowskiego. Jego imię nosił również statek towarowy z serii tzw. rudowęglowców oraz w latach 1954-1990 jedno z sanatoriów w Rabce-Zdroju, a do 1990 roku jedno z osiedli w Żorach (obecnie os. Korfantego) i w Przemyślu (obecnie os. Glazera). 1 grudnia 1951 imię Wincentego Pstrowskiego nadano Politechnice Śląskiej w Gliwicach (odebrano je ustawą Sejmu w październiku 2006 roku).
Nazwiskiem Pstrowskiego nazwano również w wielu miejscowościach ulice (m.in. w Jawiszowicach, Krakowie, Kołobrzegu, Lądku-Zdroju, Kudowie-Zdroju, Lublinie, Łęcznej, Przemyślu, Olsztynie, Ostrołęce, Starachowicach, Sopocie i Warszawie) i place (m.in. w Tychach, Wałbrzychu), jednak po 1990 roku ich nazwy zostały zmienione. Nazwa ulic Wincentego Pstrowskiego została wytypowana do zmian jako wypełniająca, zdaniem IPN, normę art. 1 "Ustawy z dnia 1 kwietnia 2016 r. o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej."
Pomnik Wincentego Pstrowskiego znajdował się w Zabrzu (autor: Marian Konieczny). W 2018 roku zabrzańscy radni zdecydowali, iż podlegający dekomunizacji pomnik Wincentego Pstrowskiego w Zabrzu zostanie przebudowany na pomnik upamiętniający Brać Górniczą, a działkę, na której się znajduje, obejmie tamtejsze Muzeum Górnictwa Węglowego.
Do 2001 roku imię W. Pstrowskiego nosiła Szkoła Podstawowa nr 3 w Jastrzębiu Zdroju. Imię Wincentego Pstrowskiego nosiła również Szkoła Sportowa nr 4 w Mysłowicach (obecnie jest to Zespół Szkół Sportowych imienia Olimpijczyków Śląskich – imię szkoły zmienione w 1997 roku).
W 1977 roku Stefan Szlachtycz zrealizował telewizyjny film fabularny o Pstrowskim "Kto da więcej co ja" (w roli głównej wystąpił Jan Bógdoł). O okolicznościach jego realizacji opowiada sztuka "Prezent dla towarzysza Edwarda G." (rok produkcji 2008, reżyseria: Janusz Dymek) wyemitowana w Teatrze TV.
W okresie PRL została ustanowiona Odznaka im. Wincentego Pstrowskiego.

</doc>
<doc id="109052" url="https://pl.wikipedia.org/wiki?curid=109052" title="Janusz Minkiewicz">
Janusz Minkiewicz

Janusz Minkiewicz (ur. 25 czerwca 1914 w Petersburgu, zm. 29 maja 1981 w Warszawie) – polski pisarz, satyryk.
Życiorys.
Absolwent Uniwersytetu Warszawskiego (studiował filozofię). W latach 1940–1941 kierował wileńskim teatrem satyrycznym. Był kontynuatorem poezji Skamandrytów. Po przenosinach do Warszawy współpracował z okupacyjnymi teatrami jawnymi. W duecie ze Stefanem Strausem, pod pseudonimem „Struś i Kieliszek” pisał teksty do rewii i operetek, m.in. "Moczymy nogi, czyli porwanie pupilek", wystawione w Teatrze Małych Form w grudniu w 1943.
Wydał m.in. zbiory wierszy "Nic świętego" (1939), "Kazania i skargi" (1946), "Pigułki" (1951), "Sonety warszawskie i pierwsze wiersze" (1956), "Wiersze wybrane 1944-1954" (1954). Był ponadto autorem humoresek, felietonów satyrycznych, szopek politycznych (wraz ze Świętopełkiem Karpińskim), polskiego libretta do operetki "Piękna Helena" Offenbacha, utworów dla dzieci (zbiór wierszy "Lenin w Poroninie", 1951; "Ikar i spółka", 1949; "Miś z parasolem", 1946 i inne). Współpracował z „Przekrojem”, „Szpilkami”, „Cyrulikiem Warszawskim”. Zajmował się przekładami, głównie literatury rosyjskiej. Jest autorem wiersza "Lenin w Poroninie" mylnie przypisywanego Julianowi Tuwimowi.
W 1955 roku otrzymał Nagrodę Państwową II stopnia oraz Medal 10-lecia Polski Ludowej.
Pochowany na cmentarzu Powązki Wojskowe w Warszawie (kwatera C37-3-8).

</doc>
<doc id="109059" url="https://pl.wikipedia.org/wiki?curid=109059" title="Stanisław Popławski">
Stanisław Popławski

Stanisław Popławski, ros. Станислав Гилярович Поплавский (ur. w Wendyczanach, zm. 10 sierpnia 1973 w Moskwie) – polski i radziecki wojskowy i polityk, generał armii Armii Radzieckiej i Wojska Polskiego (ludowego), dowódca Wojsk Lądowych (1947–1950), wiceminister obrony narodowej (1949–1956), członek Komitetu Centralnego PZPR (1949–1956), poseł na Sejm Ustawodawczy i na Sejm PRL I kadencji, członek Komisji Wojskowej Biura Politycznego KC PZPR nadzorującej Wojsko Polskie od maja 1949. Uhonorowany wieloma odznaczeniami.
Życiorys.
Dzieciństwo i młodość.
Urodził się 22 kwietnia 1902 w Wendyczanach pod Mohylowem, w rodzinie polskiego chłopa, syn Hilarego i Poliny z Kostienieckich. W lutym 1920 został wcielony do Armii Czerwonej. Uczestnik wojny domowej w Rosji. Do 1923 pełnił służbę jako szeregowy, następnie do 1927 w stopniu podoficerskim był szefem kompanii w 297 Pułku Strzeleckim.
Dwudziestolecie międzywojenne.
W latach 1927–1930 był słuchaczem w Charkowie. W 1930 wstąpił do WKP(b). W latach 1930–1931 dowodził plutonem w 137 Pułku Strzeleckim. W latach 1931–1933 dowodził plutonem, a następnie od 1933 do 1935 kompanią w Szkole Czerwonych Starszyn.
W latach 1935–1938 był słuchaczem Akademii Wojskowej im. Michaiła Frunzego. W latach 1938–1939 był wykładowcą taktyki na tej uczelni. W lutym 1939 na skutek donosu został usunięty z akademii oraz z armii i skierowany na stanowisko dyrektora w zaniedbanym sowchozie „Kultura” w obwodzie tulskim, prowadzącym hodowlę trzody chlewnej. Przed napaścią Niemiec na ZSRR został ponownie powołany do armii, obejmując funkcję szefa Oddziału Operacyjnego Sztabu 162 Dywizji Strzeleckiej.
II wojna światowa.
Podczas wojny niemiecko-radzieckiej walczył w składzie: Frontu Zachodniego, Frontu Kalinińskiego, 1. i 3. Frontu Białoruskiego. Brał udział w walkach pod Moskwą, nad Bałtykiem, o Berlin, operacjach: nadbałtyckiej, wschodniopruskiej, wiślano-odrzańskiej i berlińskiej. W okresie lipiec – wrzesień 1941 dowodził 720 Pułkiem Strzeleckim, po czym od października 1941 do stycznia 1942 kierował Sztabem 363 Dywizji Strzeleckiej. Do maja 1943 dowodził kolejno: 184., 256. i 220. Dywizją Strzelecką. Na stopień generała majora mianowany 14 lutego 1943. Następnie od czerwca 1943 do września 1944 dowodził 45 Korpusem Piechoty w 5. Armii.
We wrześniu 1944 został skierowany do Wojska Polskiego w stopniu generała majora. Od 26 września do 19 grudnia 1944 dowodził 2 Armią WP, a następnie do 10 września 1945 1 Armią WP w walkach o wyzwolenie Warszawy, na Wale Pomorskim, nad Bałtykiem, Odrą i Łabą oraz o Berlin. Czterokrotnie ranny i trzykrotnie kontuzjowany.
Okres powojenny.
Po zakończeniu działań wojennych, do 22 listopada 1947 pełnił funkcję dowódcy Śląskiego Okręgu Wojskowego. Mianowany na stopień generała pułkownika Armii Radzieckiej 11 lipca 1946 roku. Był przewodniczącym Wojewódzkiego Komitetu Bezpieczeństwa we Wrocławiu. W latach 1947–1950 dowódca Wojsk Lądowych WP, Głównego Inspektora Wyszkolenia Bojowego (do 20 listopada 1956). 2 kwietnia 1949 powierzono mu dodatkowo stanowisko II wiceministra obrony narodowej, które sprawował do 24 grudnia 1949 roku. Po reorganizacji ministerstwa został wiceministrem obrony narodowej. 12 sierpnia 1955 mianowany generałem Armii Radzieckiej.
W czerwcu 1956 dowodził oddziałami wojska tłumiącymi wystąpienia robotnicze w Poznaniu.
W latach 1947–1956 poseł na Sejm Ustawodawczy z ramienia Stronnictwa Ludowego, później Polskiej Zjednoczonej Partii Robotniczej, następnie poseł na Sejm PRL I kadencji. W latach 1949–1956 członek Komitetu Centralnego PZPR, a w latach 1953–1956 prezes Naczelnej Rady Łowieckiej Polskiego Związku Łowieckiego. W latach 1950-1957 prezes CWKS Legia Warszawa.
20 listopada 1956 powrócił do ZSRR. W grudniu 1956 powierzono mu funkcję I zastępcy Głównego Inspektora Szkolenia Armii Radzieckiej. Od kwietnia 1958 był doradcą w grupie generałów inspektorów ministerstwa obrony ZSRR. W 1963 przeszedł w stan spoczynku.
Żonaty z Mają z Terpiłowskich (1911–1991), miał córkę Izabelę (zam. Rożkowa, 1931–2011).
Autor wspomnień pt. "Towarzysze frontowych dróg", Warszawa wyd. 1964, 1966, 1970, 1973, 1983; "Товарищи в борьбе", Moskwa 1963, 1974; "Kampfgefährten", Berlin 1980. Wspomnienia te nosiły w wersji roboczej tytuł: "Na ziemi przodków" ("За землю предков"), lecz cenzura nakazała go zmienić.
Zmarł 10 sierpnia 1973 w Moskwie, gdzie został pochowany na Cmentarzu Nowodziewiczym. W jego pogrzebie wzięła udział delegacja polska z ministrem obrony narodowej gen. broni Wojciechem Jaruzelskim i wiceministrem ds. kombatantów Stanisławem Kujdą.
Upamiętnienie.
W latach 1974–1989 generał armii Stanisław Popławski był patronem Centrum Doskonalenia Oficerów w Rembertowie.
W 1973 został patronem Szkoły Podstawowej nr 3 w Żorach, w latach 1980-89 Zbiorczej Szkoły Gminnej w Żaganiu, a 12 października 1983 Szkoły Podstawowej nr 42 w Sosnowcu (pozostając nim do początku lat 90.).
W latach 1946–1950 był patronem Domu Dziecka im. Stanisława Popławskiego w Woskowicach Małych, otwartego przez namysłowski oddział Robotniczego Towarzystwa Przyjaciół Dzieci. Placówka funkcjonowała od 23 czerwca 1946 do 1 września 1950, a na jej otwarciu obecny był patron, ówczesny przewodniczący Wojewódzkiego Komitetu Bezpieczeństwa we Wrocławiu.
28 czerwca 1974 w Stoczni im. Lenina w Gdańsku został wodowany półpojemnikowiec typu B-438. Jednostka otrzymała imię MS „Generał Stanisław Popławski”. Matką chrzestną była żona generała – Maja Popławska. W marcu 1998 statek został złomowany.
W 1976 został wybity medal upamiętniający Stanisława Popławskiego, wydany przez Mennicę Państwową, a zaprojektowany przez Józefa Misztelę.
Kontrowersje wokół „podwójnej tożsamości”.
W 1985 dr Roman Korab-Żebryk, były zastępca dowódcy 1 Wileńskiej Brygady Armii Krajowej, historyk amator spisujący dzieje swojej formacji, opublikował w książce "Operacja Wileńska AK" (Wyd. PWN, Warszawa 1985, s. 43–44) informację, że dowódca 45 Korpusu Strzeleckiego 3 Armii 3 Frontu Białoruskiego Armii Czerwonej, biorącego udział w walkach o Wilno w lipcu 1944, gen. mjr Siergiej Fiodorowicz Gorochow, wkrótce potem znalazł się w Wojsku Polskim i pod zmienionym nazwiskiem – właśnie jako Stanisław Popławski – mianowany został dowódcą 2 Armii WP.
Rewelacja ta została przez ówczesnych historyków specjalizujących się w dziejach polskich formacji zbrojnych na Wschodzie przyjęta z dużym niedowierzaniem; byłby to bowiem jedyny w historii przypadek całkowitej zmiany tożsamości radzieckiego oficera oddelegowanego do Wojska Polskiego, w dodatku na tak wysokim szczeblu. Jako pierwszy podjął się jej sprawdzenia płk doc. dr hab. Tadeusz Sawicki z Wojskowego Instytutu Historycznego, który wyniki swoich poszukiwań, m.in. w w Moskwie, opublikował w „Wojskowym Przeglądzie Historycznym” (nr 2/1986 i "W sprawie uwag Romana Koraba-Żebryka" nr 2/1987, s. 221–224).
Według jego ustaleń, poczynionych na podstawie badań zachowanych z czasów wojny archiwaliów, Stanisław Popławski i Siergiej Fiodorowicz Gorochow to dwie różne osoby – w połowie 1944 dwaj kolejni dowódcy 45 Korpusu Strzeleckiego. Pomieszanie ich biografii ze sobą przez dra Korab-Żebryka było rezultatem nieścisłości oraz pomyłek chronologicznych i faktograficznych w przywoływanych przez niego źródłach, jakimi były literatura wspomnieniowa oraz powojenne opracowania popularnonaukowo-propagandowe; wtórnych, obarczonych subiektywizmem, rzadko w owych czasach weryfikowanych czy choćby opatrywanych przypisami na podstawie zasobów archiwalnych, gwoli sprawiedliwości mało dostępnych. Przyczynił się do tego z pewnością i sam Stanisław Popławski, datując w swoich wspomnieniach rozstanie z 45 Korpusem Strzeleckim właśnie na wrzesień 1944 roku. Z dokumentów archiwalnych wynika, że w rzeczywistości przejął dowodzenie 2 Armią WP 25 września tegoż roku, według jego własnych wspomnień wcześniej był na krótkim urlopie, a procedura oddelegowania do Wojska Polskiego, obejmująca liczne szkolenia, instruktaże i rozmowy, zajmowała kilka tygodni – musiał zatem być odwołany z 45 Korpusu Strzeleckiego odpowiednio wcześniej.
Kolejne poszukiwania przeprowadził w ostatnich latach prof. Andrzej Werblan, odnajdując w oficjalnych dokumentach wojskowych oraz w publikowanych latach wojny wydawnictwach liczne wzmianki o generale Stanisławie Popławskim z okresu przed 1944 (czyli z czasów, gdy Popławski miał być wciąż jeszcze Gorochowem; m.in. dekret Rady Komisarzy Ludowych z 14 lutego 1943 o nadaniu stopnia generała majora „Popławskiemu Stanisławowi Hilarowiczowi”, opublikowany w prasie codziennej), a także wzmianki o generale Siergieju Fiodorowiczu Gorochowie z końca 1944, początku 1945 i czasów późniejszych (czyli z okresu, gdy miał on już funkcjonować jako Stanisław Popławski). Należy przypomnieć, że sam Stanisław Popławski podkreślał swoje polskie pochodzenie, nie godząc się na zmianę w dokumentach urzędowych "otczestwa" z „Hilarowicz” na „Iłłarionowicz”.
Gen. mjr Siergiej Fiodorowicz Gorochow, mianowany na ten stopień dekretem Rady Komisarzy Ludowych z dnia 7 grudnia 1942 za udział w bitwie pod Stalingradem, z pochodzenia Ukrainiec, po krótkim dowodzeniu 45 Korpusem objął dowództwo 40 korpusu w składzie 19 Armii 2 Frontu Białoruskiego, na czele którego w marcu 1945 zdobywał Gdynię. Wkrótce po wojnie prawdopodobnie przeniesiony w tym stopniu w stan spoczynku, w latach 50. XX w. i później publikował w radzieckiej prasie wojskowo-historycznej liczne artykuły wspomnieniowe sygnowane „gen. mjr S.F. Gorochow”. Zmarł w 1974 roku.
Dr Korab-Żebryk, broniąc tezy o podwójnej tożsamości gen. Stanisława Popławskiego, wysunął w 1987 przypuszczenie, że dowodzący w marcu 1945 40 korpusem w walkach o Gdynię generał był zupełnie innym Siergiejem Fiodorowiczem Gorochowem, jednak na potwierdzenie tej tezy nie przytoczył żadnych dowodów. Dokumenty z lat wojny wymieniają – oprócz Siergieja Fiodorowicza – tylko jednego generała o tym nazwisku: gen. por. Piotra Iwanowicza Gorochowa, członka Rady Wojennej 53 Armii Frontu Zabajkalskiego.
Niewątpliwie dokładniejsze poszukiwania w poradzieckich archiwach wojskowych pozwoliłyby ostatecznie rozstrzygnąć kwestię rzekomej zmiany tożsamości przez generała Stanisława Popławskiego. Niemniej jednak już na podstawie analizy znanych w chwili obecnej dokumentów archiwalnych z lat wojny można uznać za udowodnione, że na długo przed wrześniem 1944 w Armii Czerwonej służyło dwóch generałów: Stanisław Popławski s. Hilarego i Siergiej Gorochow s. Fiodora, którzy w 1944 kolejno dowodzili tym samym związkiem taktycznym – a zatem, że owa zmiana tożsamości nie miała w rzeczywistości miejsca i była skutkiem pomyłki historyka. Niemniej jednak teza o „podwójnej tożsamości” generała Stanisława Popławskiego okazała się bardzo atrakcyjna propagandowo. Podchwycona przez środowiska prawicowe, szeroko rozpropagowana po 1989, aczkolwiek z reguły podawana jako fakt pewny z pominięciem jakichkolwiek źródeł i dowodów, żyje własnym życiem, będąc obecna nie tylko w wielu publikacjach o charakterze propagandowym lub popularnym, ale nawet w opracowaniach naukowych (np. w "Kronice Polski" z 2000 pod red. Andrzeja Nowaka).

</doc>
<doc id="109060" url="https://pl.wikipedia.org/wiki?curid=109060" title="Duff Gibson">
Duff Gibson

Duff Gibson (ur. 11 sierpnia 1966 w Vaughan) – kanadyjski skeletonista, mistrz olimpijski oraz dwukrotny medalista mistrzostw świata.
Kariera.
Pierwszy sukces w karierze osiągnął 17 stycznia 2002 roku w Sankt Moritz, kiedy zajął trzecie miejsce w zawodach Pucharu Świata. W zawodach tych wyprzedzili go jedynie Chris Soule z USA i Gregor Stähli ze Szwajcarii. W klasyfikacji generalnej sezonu 2001/2002 zajął ostatecznie szóste miejsce. Dwa lata później Gibson trzykrotnie plasował się w najlepszej trójce zawodów pucharowych, jednak nie odniósł zwycięstwa. Mimo to zajął drugie miejsce w klasyfikacji generalnej, ulegając tylko Kristanowi Bromleyowi z Wielkiej Brytanii. W 2004 roku wystąpił także na mistrzostwach świata w Königssee, gdzie zdobył złoty medal. Podczas rozgrywanych rok później mistrzostw świata w Calgary Kanadyjczyk był trzeci, plasując się za swym rodakiem, Jeffem Painem i Gregorem Stählim. Trzecie miejsce zajął również w klasyfikacji generalnej sezonu 2004/2005.
W 2002 roku zajął dziesiąte miejsce na igrzyskach olimpijskich w Salt Lake City. Na rozgrywanych cztery lata później igrzyskach w Turynie sięgnął po tytuł mistrza olimpijskiego. Wyprzedził tam Paina i Stähliego, zdobywając pierwszy w historii złoty medal olimpijski dla Kanady w tym sporcie. Po tym zwycięstwie ogłosił zakończenie kariery sportowej.

</doc>
<doc id="109062" url="https://pl.wikipedia.org/wiki?curid=109062" title="Biblioteka standardowa">
Biblioteka standardowa

Biblioteka standardowa – biblioteka zawierająca podstawowe funkcje, dostarczana wraz z kompilatorem lub interpreterem danego języka programowania. Dla niektórych języków, np. ANSI C, istnieje formalna specyfikacja zawartości i działania biblioteki standardowej.

</doc>
<doc id="109066" url="https://pl.wikipedia.org/wiki?curid=109066" title="Cray Research">
Cray Research

Cray Research – firma komputerowa założona w 1972 r. przez Seymoura Craya, znana z produkcji superkomputerów.
Opis.
Pierwszą znaną maszyną był komputer wektorowy Cray-1 powstały w 1976 r. W 1989 wydzieliła Cray Computer Corporation, oddzielając linię maszyn Cray-3 od innych produktów, sama zaś połączyła się w lutym 1996 z Silicon Graphics (SGI).
SGI wydzieliła w sierpniu 1999 odrębną Cray Research Business Unit. 2 marca 2000 jednostka została sprzedana firmie Tera Corporation, która 4 kwietnia zmieniła nazwę na Cray Inc., z siedzibą w Seattle, stan Washington.

</doc>
<doc id="109067" url="https://pl.wikipedia.org/wiki?curid=109067" title="Cray Computer Corporation">
Cray Computer Corporation

Cray Computer Corporation – firma wydzielona w 1989 roku z Cray Research, która zajęła się rozwojem i próbą sprzedaży superkomputerów Cray-3 oraz projektowaniem kolejnych generacji maszyn, w tym Cray-4, który nie został nigdy do końca zbudowany. Wskutek trudności finansowych i technologicznych, nie odnosząc sukcesu komercyjnego (wyprodukowano tylko jeden egzemplarz Cray-3), firma zakończyła działalność 24 marca 1995 roku.

</doc>
<doc id="109068" url="https://pl.wikipedia.org/wiki?curid=109068" title="Haunting the Chapel">
Haunting the Chapel

Haunting the Chapel – pierwszy minialbum amerykańskiej grupy muzycznej Slayer. Został wydany 4 sierpnia 1984 roku przez wytwórnię płytową Metal Blade Records, producentem był Brian Slagel.
Płyta została nagrana w rok po debiucie "Show No Mercy" i znalazły się na niej trzy nowe utwory oraz jeden wcześniej nieopublikowany, "Aggressive Perfector". Slayer tematycznie zagrał bardzo podobną muzykę do "Show No Mercy", czyli szybki brutalny thrash metal z tekstami o piekle i śmierci, ale "Haunting the Chapel" zapowiadał świeżość i drobne zmiany w ich muzyce, które zostaną rozwinięte już rok później na "Hell Awaits".

</doc>
<doc id="109069" url="https://pl.wikipedia.org/wiki?curid=109069" title="TOP500">
TOP500

TOP500 – strona internetowa przedstawiająca listę 500 superkomputerów uzyskujących najlepsze wyniki w teście LINPACK. Lista jest aktualizowana dwa razy w ciągu roku i prezentowana na dwóch konferencjach naukowych: w czerwcu na ISC High Performance i w listopadzie na ACM/IEEE Supercomputing Conference.
Na stronie umieszczane są również historyczne listy od 1993 roku, wraz ze statystykami pokazującymi min. położenie geograficzne prezentowanych superkomputerów, ich producentów, używane technologie, architekturę i przeznaczenie. Na podstawie danych historycznych pokazany jest też ogólny trend, pokazujący podwajanie się wyników superkomputerów średnio co 14 miesięcy, zgodnie z prawem Moore'a. Rekordzista rankingów 51-53 (lata 2018 i '19), amerykański Summit, uzyskał wynik ponad 2 miliony razy większy niż rekordzista z 1993 roku, CM-5.

</doc>
<doc id="109070" url="https://pl.wikipedia.org/wiki?curid=109070" title="François Le Clerc du Tremblay">
François Le Clerc du Tremblay

François Joseph Le Clerc du Tremblay OFM Cap., znany jako Ojciec Józef (Père Joseph, ur. 4 listopada 1577 w Paryżu, zm. 18 grudnia 1638 w Rueil) – francuski duchowny, kapucyn, bliski doradca kardynała Richelieu, poeta, autor dziełek religijnych.
Życiorys.
W roku 1597 brał udział w specjalnym poselstwie do Londynu. Odgrywał znaczącą rolę w polityce europejskiej w dobie wojny trzydziestoletniej jako doradca i negocjator z ramienia kardynała Richelieu. Ze względu na kolor habitu zakonnego nadano mu przydomek szarej eminencji, stosowany następnie wobec postaci działających w najważniejszych sprawach, których rola pozostaje jednak niedostrzegalna dla szerokiej opinii. Był jednym z twórców siatki szpiegowskiej Richelieu w Europie oraz realizatorem i współtwórcą jego polityki zagranicznej; przewidywany na następcę kardynała na stanowisku pierwszego ministra Francji, ostatecznie zmarł kilka lat przed Richelieu. Nie doczekał się także nominacji kardynalskiej od papieża Urbana VIII, zablokowanej przez mocarstwa europejskie – Austrię i Hiszpanię.
Był zwolennikiem zaplanowanej krucjaty przeciwko Turkom. Angażował się w zakładanie ośrodków dla nawróconych z protestantyzmu. Jako wróg protestantyzmu dążył do przeciwstawienia sobie sił luterańskich i dworu austriackiego. Miał wpływ na rozwój misji kapucyńskich w Grecji, Egipcie, Abisynii i Maroku i Azji Mniejszej. Przyczynił się do reformy benedyktynów w Fontevraud i powstania kongregacji żeńskiej sióstr Naszej Pani z Kalwarii, dla których tworzył dziełka religijne.

</doc>
<doc id="109071" url="https://pl.wikipedia.org/wiki?curid=109071" title="LINPACK">
LINPACK

LINPACK – biblioteka oprogramowania napisana w Fortranie w latach 70. dla numerycznego rozwiązywania problemów algebry liniowej. Jej autorami są Jack Dongarra, Jim Bunch, Cleve Moler i Pete Stewart. Jej następcą jest biblioteka LAPACK, przystosowana lepiej do architektur współczesnych komputerów. LINPACK wykorzystuje zestaw bibliotek BLAS do wykonywania podstawowych operacji na wektorach i macierzach.
Jedną z najbardziej czasochłonnych podprocedur biblioteki BLAS, którą wykorzystuje LINPACK, jest SAXPY. W zasadzie jest to operacja mnożenia wektora przez skalar i dodawania do innego wektora. Takie operacje mogą być wykonywane szczególnie szybko przez procesory wektorowe w komputerach o architekturze masywnie równoległej.
Najważniejsze problemy, które rozwiązuje LINPACK, to liniowe układy równań oraz liniowe zagadnienia najmniejszych kwadratów. Pakiet jest przystosowany do różnych specjalnych typów układów z macierzami ogólnego typu, pasmowymi, symetrycznymi nieokreślonymi, symetrycznymi dodatnio określonymi, trójdiagonalnymi. Nie zaimplementowano natomiast metod dla macierzy rzadkich ogólnego typu. Ponadto pakiet oblicza rozkład QR oraz SVD dla macierzy prostokątnych i stosuje je w zagadnieniach najmniejszych kwadratów. LINPACK bazuje na algorytmach zorientownych kolumnowo.
Benchmark LINPACK, wprowadzony przez Dongarrę, jest testem wzorcowym opartym na bibliotece LINPACK. Mierzy on szybkość rozwiązywania gęstego układu równań liniowych, jako abstrakcji standardowych problemów spotykanych w problemach inżynieryjnych i naukowych. Benchmark ten jest używany do porównywania szybkości działania komputerów, wyrażonej w liczbie wykonywanych operacji zmiennoprzecinkowych na sekundę (FLOPS). Jest podstawą rankingu superkomputerów TOP500 – listy najszybszych superkomputerów świata.

</doc>
<doc id="109072" url="https://pl.wikipedia.org/wiki?curid=109072" title="Wolni Ciut Ludzie">
Wolni Ciut Ludzie

Wolni Ciut Ludzie (ang. "The Wee Free Men") – humorystyczna powieść fantasy Terry’ego Pratchetta, wydana w 2003 r. Polskie wydanie ukazało się w styczniu 2005, w tłumaczeniu Doroty Malinowskiej-Grupińskiej (jako "Wolni Ciutludzie"), z pominięciem oryginalnej chronologii cyklu (po "Wiedźmikołaju" zamiast po "Straży nocnej"). W listopadzie 2010 ukazało się nowe wydanie powieści, w tłumaczeniu Piotra W. Cholewy. Jest to trzydziesta część cyklu "Świat Dysku" i druga książka z tej serii skierowana do młodszych czytelników.
Powieść ta jest pierwszą częścią podcyklu o Tiffany Obolałej (w oryginale: Tiffany Aching, w tłumaczeniu Doroty Malinowskiej-Grupińskiej: Akwila Dokuczliwa), małej czarownicy, która próbuje uratować swojego brata Wentwortha ze szponów Królowej (nie wolno wyjawić jej imienia, gdyż zjawia się ona jak na zawołanie, a tego byś nie chciał).

</doc>
<doc id="109073" url="https://pl.wikipedia.org/wiki?curid=109073" title="Kazimierz Pużak">
Kazimierz Pużak

Kazimierz Pużak, ps. "Bazyli", "Seret" (ur. 26 sierpnia 1883 w Tarnopolu, zm. 30 kwietnia 1950 w Rawiczu) – polski działacz socjalistyczny pochodzenia ukraińskiego, poseł na Sejm Ustawodawczy oraz I, II i III kadencji w II RP. W czasie II wojny światowej organizator i sekretarz generalny PPS-WRN, komendant główny Gwardii Ludowej WRN, członek Głównej Rady Politycznej, przewodniczący podziemnego parlamentu Rady Jedności Narodowej. Aresztowany 27 marca 1945 przez NKWD i sądzony w czerwcu 1945 w pokazowym procesie szesnastu. Aresztowany ponownie przez UB w 1947 i skazany w procesie pokazowym działaczy PPS-WRN w listopadzie 1948 na dziesięć lat więzienia. Zmarł w więzieniu w Rawiczu. Pośmiertnie odznaczony Orderem Orła Białego.
Życiorys.
Urodził się w rodzinie robotniczej. Syn Wojciecha, murarza i Marceli z domu Hrycyn, z pochodzenia Ukraińców. Uczęszczał do wyższego gimnazjum w Tarnopolu. W gimnazjum 1899 założył tajną, radykalną organizację patriotyczną, przyłączoną w 1901 do „Promienistych”. W 1904 we Lwowie wstąpił do PPS, zajmował się m.in. przemytem „bibuły” do zaboru rosyjskiego. W 1905 zdał egzamin maturalny. Rozpoczął studia na Wydziale Prawa i Umiejętności Politycznych Uniwersytetu Lwowskiego, lecz porzucił je dla pracy politycznej. W czasie wojny 1905 współzakładał rewolucyjno-wojskową organizację „Mierosławczycy”, przyłączoną następnie do „Nieprzejednanych”. Rok potem w 1906 był współtwórcą, obok Józefa Piłsudskiego, PPS – Frakcji Rewolucyjnej. Był kierownikiem Wydziału Organizacyjnego w Łodzi, na zjeździe partii w Wiedniu w marcu 1907 prawdopodobnie był delegatem z Warszawy. Na II zjeździe PPS-Frakcji Rewolucyjnej w sierpniu 1909 w Wiedniu wybrany członkiem Wydziału Agitacyjno-Organizacyjnego, działając pod pseudonimami „Popielec” i „Siciński”.
Wraz z Henrykiem Minkiewiczem wykonał w 1909 w Rzymie egzekucję na policyjnym prowokatorze Edmundzie Tarantowiczu. 3 kwietnia 1911 aresztowany w Łodzi. 8 maja 1913 skazany przez Warszawską Izbę Sądową w Piotrkowie Trybunalskim na osiem lat katorgi i zesłanie na Syberię. Karę więzienia odbywał w Warszawie, Piotrogrodzie oraz od 1915 w twierdzy w Szlisselburgu. W więzieniach spędził w sumie 6 lat. Po wyjściu na wolność w wyniku amnestii po obaleniu caratu brał udział w rewolucji w Rosji (1917). Wchodził w skład Tymczasowego Centralnego Komitetu Wykonawczego PPS w Rosji. Był redaktorem pisma „Głos Robotnika i Żołnierza”, członkiem Rady Polskich Organizacji Rewolucyjno-Demokratycznych przy Komisariacie do Spraw Polskich, członkiem zarządu Komisji Likwidacyjnej do Spraw Królestwa Polskiego. Według niektórych źródeł jego interwencja przyczyniła się do uwolnienia Bolesława Wieniawy-Długoszowskiego z więzienia Czeka (według innych źródeł spowodował to Leon Berenson).
W 1918 powrócił do ojczyzny i polskiego życia politycznego. W rządzie Moraczewskiego został sekretarzem stanu w Ministerstwie Poczt i Telegrafów. Od 1919 był członkiem Rady Naczelnej PPS.
Domagał się zakończenia wojny z RFSRR, jednak podczas agresji Armii Czerwonej na Polskę latem 1920 poparł udział PPS w Rządzie Obrony Narodowej pod prezesurą Wincentego Witosa. Objął funkcję wiceprzewodniczącego Wydziału Wojskowego partii, a następnie wiceprzewodniczącego Robotniczego Komitetu Obrony Warszawy. W 1921 wspólnie z Tomaszem Arciszewskim organizował pomoc dla III powstania śląskiego, werbując bojowców z Pogotowia Bojowego PPS.
Od 1921 do września 1939 był sekretarzem generalnym Centralnego Komitetu Wykonawczego PPS. W latach 1919–1935 posłem na Sejm RP z Zagłębia Dąbrowskiego i okręgu częstochowskiego. W wyborach parlamentarnych w 1919 został wybrany w okręgu wyborczym nr 29 (Sosnowiec). Pełnił funkcję sekretarza Sejmu Ustawodawczego. Pracował wówczas w pięciu komisjach: administracji, demobilizacyjnej, likwidacyjnej, prawniczej, regulaminowej i nietykalności poselskiej, oraz w dwóch specjalnych komisjach: był sekretarzem komisji do badania więzień i obozów koncentracyjnych, oraz członkiem komisji dla reorganizacji urzędów państwowych. W wyborach parlamentarnych w 1922 uzyskał mandat z listy nr 2 (PPS) w okręgu wyborczym nr 17 (Częstochowa). W Sejmie I kadencji był członkiem komisji prawniczej. W wyborach parlamentarnych w 1928 został ponownie wybrany z listy nr 2 (PPS) w okręgu wyborczym nr 17 (Częstochowa). W Sejmie II kadencji był członkiem dwóch komisji: prawniczej oraz regulaminowej i nietykalności poselskiej. 31 stycznia 1930 został wybrany wicemarszałkiem Sejmu, jednak po wyborze nie przyjął funkcji. 6 września 1930 został członkiem Państwowej Komisji Wyborczej z ramienia PPS przed wyborami parlamentarnymi w 1930. W wyborach parlamentarnych w 1930 zdobył mandat z listy nr 7 (Centrolew) w okręgu wyborczym nr 17 (Częstochowa). Od 1934 kierował formacją milicyjną PPS „Akcją Socjalistyczną”. W lutym 1939 wszedł do Naczelnego Komitetu Pożyczki Obrony Przeciwlotniczej.
W październiku 1939 współuczestniczył w powołaniu konspiracyjnego PPS-WRN – kontynuacji PPS w warunkach okupacji. W konspiracji działał pod pseudonimami: „Bazyli”, „Grzegorz”, „Seret”, „Kazimierz Bazylewski”, „Kazimierz Buczak”. W latach 1940–1941 i 1943–1944 był reprezentantem PPS-WRN w Politycznym Komitecie Porozumiewawczym (w 1941 opuścił Komitet w proteście przeciwko układowi Sikorski-Majski, jego miejsce zajął Adam Próchnik – przedstawiciel Polskich Socjalistów z kraju). Dowodził Organizacją Wojskową Pogotowia Powstańczego Socjalistów OW PPS. Od stycznia 1944 był przewodniczącym Rady Jedności Narodowej – substytutu parlamentu Polskiego Państwa Podziemnego. W czerwcu 1944 odmówił przyjęcia godności następcy Prezydenta RP, proponując na swoje miejsce Tomasza Arciszewskiego. Uczestniczył w powstaniu warszawskim. Opuścił Warszawę wraz z ludnością cywilną.
Po upadku powstania ukrywał się m.in. w Piotrkowie Trybunalskim. 27 marca 1945 został aresztowany w Pruszkowie wraz z innymi przywódcami Polskiego Państwa Podziemnego przez NKWD po przybyciu na rozmowy z rzekomym przedstawicielem władz ZSRR w sprawie realizacji postanowień konferencji jałtańskiej o utworzeniu rządu tymczasowego dla Polski. Po wywiezieniu do Moskwy i osadzeniu w więzieniu NKWD na Łubiance, skazany w pokazowym procesie szesnastu przeprowadzonym w czerwcu 1945 na 1,5 roku więzienia.
Amnestionowany po czterech miesiącach powrócił do kraju, nie zgodził się na wymuszaną przez UB emigrację. Ponownie aresztowany w 1947. Proces przywódców PPS-WRN rozpoczął się 5 listopada 1948 przed Wojskowym Sądem Rejonowym w Warszawie (innymi oskarżonymi byli Józef Dzięgielewski, Ludwik Cohn, Tadeusz Szturm de Sztrem, Feliks Misiorowski, Wiktor Krawczyk; przewodniczącym składu sędziowskiego był ppłk Władysław Stasica, sędzią wojskowym kpt. Roman Różański i ławnikiem mjr Napoleon Czesnak, oskarżycielami zostali prokuratorzy wojskowi płk Stanisław Zarakowski i płk Oskar Karliner, zaś funkcję obrońcy K. Pużaka pełnił mec. Marian Niedzielski). Wbrew powszechnemu przekonaniu, Kazimierz Pużak nie powiedział do sędziów WSR "Jestem rzymskim katolikiem narodowości polskiej. Więcej nic nie mam panom do powiedzenia". Jest to fikcja literacka Marii Dąbrowskiej. Został skazany na 10 lat więzienia.
Zmarł w więzieniu w Rawiczu 30 kwietnia 1950 w wyniku pęknięcia aorty po zepchnięciu go ze schodów. Umierał kilka dni, nie otrzymawszy opieki medycznej. Został pochowany potajemnie na cmentarzu Powązkowskim (kwatera 188-3-31).
Przed powtórnym aresztowaniem w 1947 Pużak napisał pamiętnik z okresu wojny. Pomimo starań UB nie odnalazł tekstu. Został on ukryty w domu, przy al. 3 Maja 2 w Warszawie. W 1974 żona Jadwiga (zm. 11 listopada 1975) zdecydowała się przekazać pamiętniki na Zachód. Pamiętniki przepisała i przekazała do Instytutu Literackiego w Paryżu Adela Purtalowa, wdowa po Antonim Purtalu. Został on wydany przez Instytut, w ramach serii Zeszytów Historycznych nr 41, w roku 1977. Pamiętniki przedrukowano w „drugim obiegu”, w: 1981 (Warszawa Wydawnictwo „Krąg”) i w 1987 (Wydawnictwo CIS Lublin). Oficjalnie wyszło jedynie jedno wydanie – z zaznaczonymi ingerencjami cenzury – w 1989 wydane w Gdańsku przez, Towarzystwo. Wydawnicze „Graf”.
Upamiętnienie.
Do 1990 Kazimierz Pużak pojawiał się wyłącznie jako patron różnych działań opozycyjnych. Wydawnictwo Społeczne KOS wydawało publikacje w ramach „Biblioteki im. K.Pużaka”. W czerwcu 1988 powstała „Fundacja im. Kazimierza Pużaka” (Jan Józef Lipski, Konstanty Gebert, Jerzy Holzer).
Tablica pamiątkowa na domu przy ul. Byczyńskiej 1 na terenie Kolonii Praussa w Warszawie, w którym mieszkał.
Uchwałą nr 30 Prezydium Sejmu z dnia 30 marca 1995 imieniem Kazimierza Pużaka nazwano salę kolumnową, będącą w początku lat dziewięćdziesiątych miejscem posiedzeń Senatu.
Ulice imienia Pużaka znajdują się w miastach: Białystok, Częstochowa, Kraków, Krosno, Mława, Opole, Poznań, Rawicz, Warszawa.

</doc>
<doc id="109074" url="https://pl.wikipedia.org/wiki?curid=109074" title="Przecław Słota">
Przecław Słota

Przecław Słota z Gosławic herbu Jelita (ur. ok. 1375, zm. 1419) – szlachcic z ziemi łęczyckiej, burgrabia i podstarości poznański w latach 1398–1400.
Swą karierę zawdzięczał ścisłym związkom z dworem Tomka z Węgleszyna, podczaszego krakowskiego i starosty generalnego Wielkopolski.
O chlebowym stole.
Przypisuje mu się autorstwo pierwszego świeckiego i zarazem pierwszego podpisanego przydomkiem lub nazwiskiem twórcy dzieła w języku polskim, wiersza "O chlebowym stole" (znanego też pod tytułem "O zachowaniu się przy stole", ok. 1400).
Najstarsza znana kopia utworu została sporządzona około roku 1415. Utwór liczy 114 wersów, z których połowa to ośmiozgłoskowce. Tematycznie wiąże się z kulturą dworsko-rycerską; jest literackim świadectwem przejmowania przez polskie dwory możnowładcze obyczajowości feudalnej Zachodu. Wiersz zawiera wskazówki co do kultury biesiadnej oraz głosi cześć kobiety.

</doc>
<doc id="109075" url="https://pl.wikipedia.org/wiki?curid=109075" title="Wolni ciutludzie">
Wolni ciutludzie



</doc>
<doc id="109076" url="https://pl.wikipedia.org/wiki?curid=109076" title="Cray Inc.">
Cray Inc.

Cray, Inc. – amerykańska przedsiębiorstwo komputerowe z siedzibą w Seattle, Stan Washington, opracowująca i produkująca superkomputery. Powstała w marcu 2000 r. z połączenia Tera Computer i Cray Research.
Główną linią produktów są maszyny Cray X1 o mieszanej architekturze superkomputerów wektorowych i równoległych. W maju 2004 r. Cray został jednym z partnerów Departamentu Energii USA w projekcie budowy maszyny o mocy obliczeniowej 50 TFLOPS przeznaczonej dla Oak Ridge National Laboratory (dla porównania, polski system CLUSTERIX ma moc 4,5 teraflopsa). Do tej chwili najszybszymi maszynami dysponowały japońska Nippon Electric Corporation, NEC (Earth Simulator – 35 teraflopsów) i IBM (prototypowy komputer Blue Gene, 36 teraflopsów).
4 października 2004 r. wprowadził linię superkomputerów Cray XD1, zbudowanych na procesorach AMD Opteron, sterowanych systemem operacyjnym Linux, których teoretyczna maksymalna moc obliczeniowa dochodziła do 41,5 teraflopsa.
Współbuduje komputer ponad dwueksaflopsowy "El Capitan", planowane ukończenie w 2023 roku.
W 2019 roku przedsiębiorstwo przejęte przez HPE.

</doc>
<doc id="109078" url="https://pl.wikipedia.org/wiki?curid=109078" title="FrontPage Express">
FrontPage Express

FrontPage Express – prosty edytor stron internetowych dostarczany przez Microsoft razem z przeglądarką internetową Internet Explorer v. 4. Firma zaniechała już rozwijania tego produktu.
FrontPage Express był programem określanym jako uproszczona wersja profesjonalnego edytora Microsoft FrontPage - funkcjonalnie był zbliżony do popularnego edytora Kompozytor stron w pakiecie Mozilla, choć generował znacznie gorszy pod względem poprawności kod. Pracował w trybie graficznym, pozwalając tworzyć bardzo proste konstrukcyjnie dokumenty HTML - nadawał się więc raczej do tworzenia nieskomplikowanych wizytówek sieciowych niż rozbudowanych, wielostronicowych witryn, był też dobrym edytorem do ćwiczenia technik webmasterskich.

</doc>
<doc id="109080" url="https://pl.wikipedia.org/wiki?curid=109080" title="Polkeyb">
Polkeyb

Polkeyb – nakładka klawiaturowa dla systemu Windows, opracowana przez dziennikarza i programistę Andrzeja Górbiela.
Nakładka dawała możliwość wpisywania polskich znaków za pomocą dowolnie wybranego klawisza Alt i pozwalała zdefiniować własne strony kodowe znaków, co w połowie lat 90. umożliwiało pisanie dokumentów HTML bezpośrednio w międzynarodowych standardach (zwłaszcza ISO 8859-2), a nie tylko w domyślnej stronie kodowej Windows-1250. Edytory HTML nie obsługiwały wtedy stron kodowych. Polkeyb był również elementem pakietu czcionek Zecer dla Windows.
Nakładka działała w systemach Windows 3.1, Windows 95 i Windows 98, a także Windows Millenium, choć w tym ostatnim systemie wykazywała niekiedy błąd. 

</doc>
<doc id="109081" url="https://pl.wikipedia.org/wiki?curid=109081" title="Powiat zielonogórski">
Powiat zielonogórski

Powiat zielonogórski – powiat w Polsce (województwo lubuskie), utworzony 10 sierpnia 1998 w ramach reformy administracyjnej i formalnie funkcjonujący od 1 stycznia 1999. Jego siedzibą jest miasto Zielona Góra, które jednak nie leży w granicach administracyjnych powiatu zielonogórskiego, lecz stanowi samodzielne miasto na prawach powiatu. Od 1 stycznia 1999 do 31 grudnia 2014 w skład powiatu zielonogórskiego wchodziła również nieistniejąca już gmina wiejska Zielona Góra.
Od 1 stycznia 2015 w skład powiatu wchodzą:
Położenie i warunki geograficzne.
Powiat zielonogórski położony jest w następujących regionach fizycznogeograficznych: Dolina Środkowej Odry, Kotlina Kargowska, Wysoczyzna Czerwieńska, Wał Zielonogórski i Obniżenie Nowosolskie. Na obszarze pomiędzy Czerwieńskiem, a Nowogrodem Bobrzańskim rozciąga się wschodnia część Borów Zielonogórskich.
Powiat zielonogórski sąsiaduje z powiatami: świebodzińskim, nowosolskim, żagańskim, żarskim i krośnieńskim.
Od 1 stycznia 1999 do 31 grudnia 2014 powiat zajmował powierzchnię 1570,20 km², zaś od 1 stycznia 2015 wynosi ona 1349,75 km² (na skutek wyłączenia gminy wiejskiej Zielona Góra).
Historia.
Od 6 lipca 1950 do 31 maja 1975 gminy współczesnego powiatu zielonogórskiego podzielone były pomiędzy "stary" powiat zielonogórski (z gminą Kolsko), powiat sulechowski i powiat lubski (fragment gminy Nowogród Bobrzański). Miasto Zielona Góra nigdy nie wchodziło w skład powiatu zielonogórskiego, tworząc w latach 1950–1975 powiat grodzki, a od 1 stycznia 1999 – miasto na prawach powiatu. 1 stycznia 2015 z terenu powiatu zielonogórskiego wyłączono gminę wiejską Zielona Góra, która tego dnia weszła w skład miasta Zielona Góra.
Demografia.
Według danych z 31 grudnia 2019 roku powiat zamieszkiwało 75 559 osób. Natomiast według danych z 30 czerwca 2020 roku powiat zamieszkiwało 75 646 osób.

</doc>
<doc id="109082" url="https://pl.wikipedia.org/wiki?curid=109082" title="Corel VideoStudio">
Corel VideoStudio

Corel VideoStudio – wideoedytor firmy Ulead Systems przeznaczony dla rynku domowego, należący do czołówki oprogramowania w swojej klasie i konkurujący z takimi aplikacjami, jak PowerDirector Pro (Cyberlink) czy Pinnacle Studio (Pinnacle Systems).
Przy starcie programu pojawia się możliwość uruchomienia VideoStudio Editor (właściwy edytor wideo) lub VideoStudio Movie Wizard (narzędzie authoringowe).
"VideoStudio Editor" jest przykładem stopniowego ujednolicania technik stosowanych przez producentów wideoedytorów, standardu narzędzi, które są sukcesywnie wprowadzane do użytku, np. format 16:9 dla kina domowego, automatycznie generowany podkład muzyczny (licencjonowana technika SmartSound), obsługa plików audio, funkcja przyspieszania i spowalniania klipów wideo, obsługa formatu MPEG-4 część 2 (konieczne jest oddzielne zainstalowanie kodeka), wsadowe przetwarzanie plików wideo, które ułatwia i przyspiesza przygotowanie materiałów źródłowych, pełnoekranowy podgląd podczas przechwytywania wideo, bezpośrednie przechwytywanie do formatu DivX. Sukcesywnie rozszerzana jest paleta dostępnych przejść, filtrów audio i wideo czy efektów specjalnych, jak animacje tytułów. Systematycznie poprawiana jest ergonomia pracy, istotna dla domowego użytkownika – przykładowo program automatycznie wyświetla zestaw narzędzi odpowiadający klikniętemu elementowi projektu. Najnowsze wersje programu wprowadzają takie funkcje jak: obsługa standardu HTML5, importowanie grafik wielowarstwowych, większa liczba ścieżek multimedialnych, czy lepsze wykorzystanie zasobów komputera.
"VideoStudio Movie Wizard" to uproszczona wersja DVD MovieFactory, kreator do generowania samodzielnych plików filmowych oraz tworzenia płyt CD/DVD (a także folderów DVD na dysku twardym). Edytor menu daje możliwość wybrania rozmaitych wersji obramowań, przycisków i układu miniatur tytułów – choć nie ma możliwości wyboru skryptu czcionki, nie ma kłopotów z polskimi literami. Movie Wizard działa zarówno jako uruchamiana oddzielnie aplikacja, jak i z poziomu Editora, w ostatnim etapie tworzenia filmu.

</doc>
<doc id="109083" url="https://pl.wikipedia.org/wiki?curid=109083" title="Zenon Kliszko">
Zenon Kliszko

Zenon Kliszko, ps. „Zenon”, „Zenek” (ur. 8 grudnia 1908 w Łodzi, zm. 4 września 1989 w Warszawie) – polski prawnik i polityk, działacz komunistyczny, oficer AL i uczestnik powstania warszawskiego, najbliższy współpracownik Władysława Gomułki, członek Biura Politycznego KC PZPR (1959–1970), poseł do Krajowej Rady Narodowej, na Sejm Ustawodawczy oraz na Sejm PRL II, III, IV i V kadencji, w latach 1957–1971 wicemarszałek Sejmu II, III, IV i V kadencji. Budowniczy Polski Ludowej.
Życiorys.
Syn Franciszka i Antoniny. Ukończył studia na Wydziale Prawa i Administracji Uniwersytetu Warszawskiego. W 1925 wstąpił do Związku Młodzieży Komunistycznej w Polsce. Od 1931 do 1938 był członkiem Komunistycznej Partii Polski. Za publikacje w jej nielegalnym piśmie został w 1933 aresztowany przez policję. Zwolniono go ze względu na opinię psychiatry o jego ograniczonej poczytalności. Od 1942 działał w Polskiej Partii Robotniczej, był też żołnierzem Gwardii Ludowej. Pełnił funkcję kierownika Centralnej Techniki PPR (odpowiedzialnego za drukarnie). Brał udział w powstaniu warszawskim jako podporucznik Armii Ludowej. Po jego upadku opuścił stolicę wraz z ludnością cywilną. Od sierpnia 1944 do września 1948 zasiadał w Komitecie Centralnym PPR, od kwietnia 1945 także w jego sekretariacie. Od października 1944 był jednocześnie kierownikiem Wydziału Personalnego KC. Od 20 maja 1945 do rozwiązania partii był w niej przewodniczącym Centralnej Komisji Kontroli Partyjnej. Od września do grudnia 1948 był zastępcą członka KC. Następnie, od 15 grudnia 1948, działał w Polskiej Zjednoczonej Partii Robotniczej, gdzie do listopada 1949 także był zastępcą członka Komitetu Centralnego.
Był posłem do Krajowej Rady Narodowej, na Sejm Ustawodawczy oraz na Sejm PRL II, III, IV i V kadencji. Pełnił funkcję przewodniczącego klubu poselskiego PPR w Sejmie Ustawodawczym. Od września 1948 do listopada 1949 podsekretarz stanu w Ministerstwie Sprawiedliwości. 13 listopada 1949 uchwałą III Plenum KC PZPR "za brak czujności wobec wroga klasowego wykluczony z KC PZPR i pozbawiony prawa sprawowania funkcji we władzach partyjnych". Od 1949 pracował w wydawnictwie „Książka i Wiedza”. W 1951 wszystkie jego utwory zostały wycofane z polskich bibliotek oraz objęte cenzurą. Od stycznia 1953 do maja 1956 był pozbawiony praw członka PZPR, w latach 1953–1954 był więziony. W okresie 1954–1956 pracował jako redaktor w Państwowym Wydawnictwie Naukowym.
W październiku 1956 został członkiem KC PZPR. Od listopada tego samego roku do 1957 kierował Wydziałem Organizacyjnym KC. W latach 1957–1970 sprawował funkcję sekretarza KC, a od 1959 do 1970 członka Biura Politycznego KC. W latach 1956–1957 ponownie pełnił również funkcję podsekretarza stanu w Ministerstwie Sprawiedliwości. Od 1963 do 1970 przewodniczył Komisji Ideologicznej KC PZPR. Był wicemarszałkiem Sejmu II, III, IV i V kadencji oraz przewodniczącym klubu poselskiego PZPR (kadencje II–IV). W Sejmie Ustawodawczym przewodniczył Komisji Nadzwyczajnej do Zbadania Sprawy Ucieczki Posła Mikołajczyka i Towarzyszy, a w II kadencji Komisji Mandatowo-Regulaminowej. W latach 1958–1971 członek prezydium Ogólnopolskiego Komitetu Frontu Jedności Narodu. Był najbliższym współpracownikiem Władysława Gomułki, nieoficjalnie nazywano go drugą osobą w państwie. Pod jego wpływem i namową, Władysław Gomułka podjął decyzję o zdjęciu "Dziadów" ze sceny Teatru Narodowego w Warszawie. W czerwcu 1968 wszedł w skład Komitetu Honorowego obchodów 500. rocznicy urodzin Mikołaja Kopernika.
W grudniu 1970 współodpowiedzialny za akcję pacyfikacyjną w Gdańsku i Gdyni, w następstwie czego 20 grudnia tego samego roku został zwolniony z obowiązków członka Biura Politycznego i Sekretariatu KC. 7 lutego 1971 usunięty ze składu KC PZPR, następnie z władz PZPR i władz państwowych.
Mieszkał w Warszawie. Jego żoną była Anna Joanna z domu Kaczanowska (1909–2006). Został pochowany na Cmentarzu Wojskowym na Powązkach w Warszawie (kwatera A29-półkole 2-4).

</doc>
<doc id="109084" url="https://pl.wikipedia.org/wiki?curid=109084" title="Ulead Systems">
Ulead Systems

Ulead Systems – tajwańskie przedsiębiorstwo informatyczne założone 5 sierpnia 1989. Zajmuje się produkcją oprogramowanie do obsługi multimediów, zarówno dla rynku domowego (kosztujące zwykle kilkadziesiąt USD), jak i profesjonalnego (kilkaset USD).
Oprogramowanie firmy można podzielić na:
Programy są też łączone w zestawy – największym z nich jest przeznaczony dla rynku półprofesjonalnego i profesjonalnego Ulead StudioQuartet, pełny zestaw do tworzenia wideo i authoringu płyt, odpowiednik Adobe Video Collection.

</doc>
<doc id="109085" url="https://pl.wikipedia.org/wiki?curid=109085" title="Ulead Burn.Now">
Ulead Burn.Now

Ulead Burn.Now – komercyjny program firmy Ulead Systems do wypalania i reedycji płyt CD i DVD, przeznaczony dla rynku domowego.
Zawiera narzędzia do tworzenia płyt z danymi, z mp3 oraz płyt audio, ponownego edytowania nagranych płyt, kopiowania z płyty na płytę (lub z folderu DVD-video) oraz kasowania lub formatowania płyt. Do tworzenia płyt z nagraniami mp3 konieczne jest dokupienie osobnego kodeka mp3. Program obsługuje formaty dźwiękowe mp3, wav i mpa, może też ripować nagrania z płyt CD-Audio.

</doc>
<doc id="109086" url="https://pl.wikipedia.org/wiki?curid=109086" title="Organizacja">
Organizacja

Organizacja (od gr. "organon", łac. "organum" – wyspecjalizowana część pełniąca jakąś funkcję w całości) – wieloznaczne i interdyscyplinarne pojęcie z zakresu nauk o zarządzaniu, socjologii, psychologii.
Definicja i znaczenie.
Nauki o zarządzaniu.
W naukach o zarządzaniu, a przede wszystkim w ich subdyscyplinie nauk o organizacji, najczęściej przyjmuje się trzy znaczenia pojęcia "organizacja", a mianowicie:
Nauki humanistyczne i społeczne.
W naukach społecznych (socjologia, psychologia) organizacja to celowa grupa społeczna, która funkcjonuje według pewnych reguł i zasad, współpracująca ze sobą – by osiągnąć określony cel. Istotą organizacji jest świadomość zasad, reguł, misji, celów oraz synergia (dopasowanie, wspomaganie działań innych).
Według Kotarbińskiego organizacja to "takie współdziałanie części, które przyczynia się do powodzenia całości."
Klasyczna organizacja typu biurokratycznego.
Na początku XX wieku pojawiła się forma organizacji biurokratycznej (M.Weber).
Misja, wizja i cele organizacji.
Misją organizacji jest powód jej istnienia, wyróżniający ją od wszystkich innych. Misję można opisać w kategoriach wyrobów i rynków, usług i klientów. Misję organizacji przekłada się na zadania, które musi wykonać organizacja, by zrealizować cel. Definiowanie misji organizacji jest głównym krokiem w formułowaniu celów.
Wizja organizacji to ogólny lub szczegółowy obraz przyszłości organizacji, uwzględniający zwykle maksymalnie pięć elementów:
Cele organizacji wyznaczają jej główny kierunek działania, z uwzględnieniem roli organizacji (miejsce w społeczeństwie, ogólnie określona działalność, którą może wykonywać wśród innych organizacji tego typu), misję (patrz wyżej) i zadania. Formułowanie celów organizacji jest etapem w procesie planowania strategicznego.
Pojęcie celu jest związane z pojęciem strategii. Czasem organizacja ustanawia cele przed opracowaniem strategii służącej ich osiąganiu, a czasem cele są ustalane ze względu na istniejącą już strategię. Otoczenie wpływa na strategię (i vice versa), ta z kolei wpływa na cele (a one na strategię), a cele wpływają na działania (a działania na cele).

</doc>
<doc id="109088" url="https://pl.wikipedia.org/wiki?curid=109088" title="FOLDOC">
FOLDOC



</doc>
<doc id="109089" url="https://pl.wikipedia.org/wiki?curid=109089" title="Free On-line Dictionary of Computing">
Free On-line Dictionary of Computing

Free On-line Dictionary of Computing (FOLDOC) – słownik terminologii komputerowej dostępny online jako baza do przeszukiwania. Został zainicjowany w 1985 r. przez Denisa Howe'a i jest hostowany przez Imperial College w Londynie. 
Słownik zawiera ok. 14 tys. pojęć (grudzień 2004) o łącznej objętości ponad 5 MB danych. Jest także udostępniany przez serwery lustrzane, na bazie GNU Free Documentation License, wersja 1.1 i wszystkie późniejsze, publikowane przez Free Software Foundation.

</doc>
<doc id="109090" url="https://pl.wikipedia.org/wiki?curid=109090" title="Stanisław Tatar">
Stanisław Tatar

Stanisław Tatar ps. „Erazm”, „Tabor”, „Turski”, „Warta” (ur. 3 października 1896 w Biórkowie Wielkim, zm. 16 grudnia 1980 w Warszawie) – generał brygady Polskich Sił Zbrojnych i ludowego Wojska Polskiego, od 1947 do 1949 tajny (prawdopodobnie nieformalny) współpracownik wywiadu wojskowego "Polski ludowej".
Życiorys.
Dzieciństwo i młodość.
Urodził się 3 października 1896 w Biórkowie Wielkim, w powiecie miechowskim, jako syn Wojciecha Tatara nauczyciela szkoły powszechnej oraz Marii z Grzybowskich. W 1915 r. ukończył obecne VIII Liceum Ogólnokształcące w Warszawie im. Władysława IV. Świadectwo maturalne otrzymał z medalem. Podjął studia na Wydziale Matematycznym Uniwersytetu Warszawskiego. Latem 1915 ewakuowany wraz z uczelnią do Rostowa nad Donem.
Służba w carskiej armii.
Jako poddany rosyjski otrzymał powołanie do Armii Imperium Rosyjskiego. W okresie od grudnia 1915 r. do czerwca 1916 r. studiował w Oficerskiej Szkole Artylerii w Odessie i otrzymał patent oficerski z rąk cara Mikołaja II. W 1917 przeniesiony jako podporucznik do I Korpusu Polskiego gen. Józefa Dowbor-Muśnickiego, formowanego w Rosji po rewolucji lutowej i obaleniu caratu. Od listopada 1917 do maja 1918 dowodził samodzielnym dywizjonem artylerii ciężkiej we wspomnianym korpusie. Wiosna 1918 otrzymał awans na porucznika. Po rozwiązaniu Korpusu przez Niemców i demobilizacji wrócił do Kongresówki, gdzie w listopadzie 1918 brał udział w rozbrajaniu Niemców.
Służba w Wojsku Polskim.
W czasie wojny polsko-bolszewickiej dowodził baterią. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 233. lokatą w korpusie oficerów artylerii. Jego oddziałem macierzystym był wówczas 8 pułk artylerii polowej w Płocku. W tym samym roku dowodził grupą manewrową artylerii w Doświadczalnym Centrum Wyszkolenia Armii w Rembertowie. Od października 1923 roku, po ukończeniu kursu dowódców, dowódca 2 baterii podchorążych w Oficerskiej Szkole Artylerii w Toruniu. 1 grudnia 1924 roku awansował na majora ze starszeństwem z dniem 15 sierpnia 1924 roku i 91. lokatą w korpusie oficerów artylerii. Od marca 1927 dowódca 1 dywizjonu 17 Pulku Artylerii Ciężkiej w Gnieźnie (sic!).
Od 20 grudnia 1929 roku, uczestnik X Kursu Wyższej Szkoły Wojennej w Warszawie. Po ukończeniu pierwszego roku skierowany na studia w Wyższej Szkole Wojennej w Paryżu (franc. ""). 14 grudnia 1931 roku awansował na podpułkownika ze starszeństwem z dniem 1 stycznia 1932 roku i 7. lokatą w korpusie oficerów artylerii. Po ukończeniu studiów jako oficer dyplomowany od 1 listopada 1932 roku przydzielony do Oddziału III (operacyjnego) Sztabu Głównego w Warszawie. Od 28 września 1933 wykładowca, następnie kierownik katedry taktyki artylerii Wyższej Szkoły Wojennej. Od 14 lutego 1938 roku dowódca 3 pułku artylerii lekkiej Legionów w Zamościu. Awansowany na stopień pułkownika ze starszeństwem od 19 marca 1939 roku i 8. lokatą w korpusie oficerów artylerii.
Od sierpnia 1939, także w początkowym okresie kampanii wrześniowej dowódca artylerii dywizyjnej 3 Dywizji Piechoty Legionów, m.in. uczestnik walk pod Tomaszowem. 17 września 1939 rozwiązał resztki dywizji, wraz z dwójką oficerów aresztowany na granicy, osadzony w szpitalu, z którego po kilku dniach zbiegł. Ukrywał się w nadleśnictwie Lipa obok Zaklikowa, później w leśniczówce Flisy ordynacji hrabiego Jana Zamoyskiego. Tam zajmował się handlem drzewem, podając się za inżyniera z Warszawy o nazwisku Talar.
Działalność konspiracyjna i służba w PSZ.
Od stycznia 1940 organizator oraz szef Oddziału II (operacyjnego) Komendy Głównej Związku Walki Zbrojnej. Od 1941 szef Oddziału III a KG ZWZ, wraz z ppłk dypl. Jerzym Kirchmayerem przygotowywał plany operacyjne powstania powszechnego. 1 października 1943 awansowany na stopień generała brygady. W drugiej połowie 1943 przygotowywał plany operacyjne akcji "Burza". W listopadzie 1943 napisał do dowódcy AK gen. Tadeusza Komorowskiego memorandum, w którym postulował zmianę orientacji Polski z prozachodniej na prosowiecką oraz m.in. oddanie ZSRR połowy terytorium II R.P., w tym Kresów. W reakcji na to memorandum dowódca Armii Krajowej gen. Komorowski oraz szef sztabu KG AK gen. Pełczyński udzielili Tatarowi ostrej reprymendy za chęć kolaboracji z wrogiem.
Dowództwo Armii Krajowej zdecydowało, że Tatar nie może pozostawać w KG AK wobec spodziewanego wkroczenia Armii Czerwonej na przedwojenne terytorium Polski. Zdecydowano o wysłaniu go do Sztabu Naczelnego Wodza w Londynie w celu przedstawienia stanu przygotowań do powstania powszechnego. Odleciał do Wielkiej Brytanii w nocy 15/16 kwietnia 1944 w operacji lotniczej brytyjskiego SOE, kryptonim Most (brytyjski kryptonim Wildhorn II), po starcie z polowego lotniska "Bąk" (N51°11′ E22°22′), w okolicach miejscowości Matczyn, 35 km od Lublina, samolotem Dakota FD-919 „I” z brytyjską załogą 267 Dywizjonu RAF, współpilotowanym przez Bolesława Koprowskiego z polskiej 1586 Eskadry Specjalnego Przeznaczenia. Samolot wylądował na lotnisku w Brindisi (Włochy), skąd Tatar miał być przerzucony do Londynu.
Po przylocie Tatar rozmawiał z mjr dypl. Janem Jaźwińskim, dowódcą Głównej Bazy Przerzutowej w Latiano nieopodal Brindisi oficerem wywiadu z Oddziału VI (Specjalnego) Sztabu Naczelnego Wodza, odpowiedzialnym za organizację zrzutów cichociemnych oraz zaopatrzenia dla Armii Krajowej: "Gen. Tatar oznajmił, że przybywa w charakterze pełnomocnika dowódcy AK wraz z dwoma oficerami, którzy pracować będą w O.Sp. jako eksperci znający możliwości przyjęcia zrzutów lotniczych w Kraju."
"Zaproponowałem: Chciałbym zapoznać pana generała z możliwościami Bazy Jutrzenka [Główna Baza Przerzutowa], która obecnie i w najbliższych miesiącach jest jedynym źródłem przerzutu do AK."
"Gen. Tatar odpowiedział: Nie jestem zainteresowany ani Bazą Jutrzenka, ani też możliwościami przerzutu lotniczego w ogóle. Przybywam z misją. (...) W ciągu następnej półtorej godz. Tatar wygłosił tyradę zarzutów w stosunku do polityki rządu RP przed wojną oraz rządu RP na emigracji. (…) Wyszedłem zmęczony tą sowiecką propagandą wyrażoną przez pełnomocnika dowódcy AK". Jak relacjonował kpt. dypl. Jan Podoski, po przylocie także kpt. Harold Perkins, szef polskiej sekcji Special Operations Executive – "rozmawiał dwukrotnie z Tatarem. Ja tłumaczyłem. Perkins powiedział mnie: Wystarczą te dwa razy. Tatar damned fool [głupi jak but – tłum. Kajetan Bieniecki] nie ma pojęcia o roli A.K., albo usiłuje zniszczyć A.K. w oczach Aliantów albo, na co wskazują dane z wywiadu brytyjskiego, kontaktuje się ze znanym nam agentem ambasady sowieckiej".
25 kwietnia 1944 Tatar wraz z wicepremierem Stanisławem Mikołajczykiem oraz Zygmuntem Berezowskim uczestniczył w spotkaniu z premierem Wielkiej Brytanii Winstonem Churchillem. Podczas spotkania ""sytuację AK referował Tatar. Rozpoczął referat opisem plutonu samodzielnego AK określając ilość tych plutonów na 6500. Robiło to wrażenie, że tak zwana Armia Krajowa jest niezorganizowanym zlepkiem małych, lokalnych grupek ludzi. Churchill słuchał tego referatu kilka minut, wstał i wychodząc powiedział Mikołajczykowi: Podobną relację o AK słyszałem już w Moskwie"." W rozmowie z mjr dypl. Janem Jaźwińskim, oficer SOE płk. Henry McLeod Threfall skomentował – ""Wiem, że w Moskwie Sowiety uparcie powtarzali, że nie ma co liczyć się z AK, gdyż jest to tylko luźne nie zorganizowane zbiorowisko drobnych band leśnych. Niezgodne to jest z opinią SOE wielokrotnie sprawdzaną. Jest to niewątpliwie dobrze i całkowicie zorganizowana siła zdolna do walki. Potwierdza tę opinię sprawne przyjęcie lotów zrzutowych na całym terenie, do którego sięgamy z Włoch""."
W maju 1944 przyjął propozycję szefa Sztabu Naczelnego Wodza gen. Kopańskiego, został jego zastępcą do spraw krajowych, podlegał mu Oddział VI (Specjalny). Towarzyszył premierowi Stanisławowi Mikołajczykowi w czerwcu 1944 w podróży do Waszyngtonu. Po powrocie doprowadził do zmian personalnych, m.in. 26 czerwca 1944 utworzył dowództwo "Elba" we Włoszech, podporządkowując mu włoskie placówki Oddziału VI: Główną Bazę Przerzutową (bazę nr 10) w Latiano, ośrodek szkoleniowy cichociemnych (bazę nr 10) w Ostuni oraz placówkę "Capri" w Bari. Na początku lipca 1944 z jego rekomendacji szefem Oddziału VI został ppłk dypl. Marian Utnik. Andrzej Pomian vel Bohdan Sałaciński "– „Tatar był człowiekiem brutalnym i prymitywnym. (…) Przez ponad pół roku razem jadaliśmy codziennie śniadanie. Wyłuszczał mi wtedy swoje poglądy. Uważał, że Związek Sowiecki stanie się niebawem na wszystkich ziemiach polskich decydującym czynnikiem siły. Tak samo i ja oceniałem, na tym jednak kończyły się podobieństwa. Tatar był bowiem zdania, że w tych warunkach Polska powinna wejść w układy z Moskwą, poczynić na jej rzecz ustępstwa i zmienić orientację z prozachodniej na prosowiecką.” " 
Według historyka Zbigniewa S. Siemaszko Tatar jest odpowiedzialny za taką wersję planu Akcji "Burza", który nakazywał dowódcom oddziałów Armii Krajowej ujawnianie się wobec oddziałów Armii Czerwonej, co skutkowało aresztowaniami, rozstrzeliwaniem oraz zsyłką do łagrów żołnierzy AK. Według ustaleń historyków, Tatar ingerował także w depesze radiowe pomiędzy Naczelnym Wodzem a dowódcą Armii Krajowej, m.in. inspirując wybuch Powstania Warszawskiego. Usiłował także opóźnić przylot do Polski cichociemnego Jana Nowaka-Jeziorańskiego, wysłanego przez Naczelnego Wodza do KG AK z rozkazem niewszczynania Powstania. 
Historyk Stanisław Salmonowicz – "„najnowsze badania naukowe grzebią obraz generała Tatara jako realisty; w istocie był u boku S. Mikołajczyka głównym protagonistą idei powstania, dla niej wstrzymał bezprawnie depeszę Naczelnego Wodza wzywającego do ostrożności, a po klęsce sprytnie tuszował swoją rolę inspiratora”""."
Okres powojenny.
Od stycznia 1945 w porozumieniu z Mikołajczykiem oraz gen. Kopańskim kierował centralą konspiracyjną „Hel” oraz fundacją (funduszem) „Drawa” do których przeniesiono większość aktywów po likwidacji Oddziału VI, w tym znaczne środki finansowe (ok. 6.451 tys. USD) pozostałe z dotacji prezydenta USA Roosevelta na wsparcie konspiracji w Polsce. Fundusz funkcjonował także w części jako przykrywkowe "Polskie Stowarzyszenie Samopomocy" (Polish Self-Help Association), do którego wciągnięto płk Edwarda Maliszewskiego (powrócił do Polski) oraz Franciszka Prochaskę (wyemigrował do Paryża); obaj sądzili, – jak wynika z protokołu przesłuchania Tatara z 11 listopada 1949, że utworzono je w celu zabezpieczenia pieniędzy Cichociemnych oraz kurierów. Pieniędzmi dysponowali: Tatar, Marian Utnik, Stanislaw Nowicki, Utnik wylansował dla nich nazwę „Komitet Trzech”. Obie struktury były podporządkowane Tatarowi, pozostałe osoby z kierownictwa były od niego zależne.Zbigniew S. Siemaszko – "„tajna organizacja montowana przez Tatara i jego głównych pomocników Nowickiego i Utnika była oparta na fałszerstwie. Polegało ono na tym, iz na zewnątrz występowali oni jako niepodległościowcy, działający zgodnie z legalnymi władzami znajdującymi się na emigracji, natomiast w rzeczywistości byli zdecydowanymi zwolennikami uległości, którą wprowadzał Mikołajczyk”""."
W dyspozycji Tatara znajdowało się także złoto Funduszu Obrony Narodowej, przekazane mu przez gen. Mariana Kukiela. Jak relacjonował Tatar – "„Złoty FON był przechowywany w jedenastu artyleryjskich skrzyniach, które zostały zaplombowane po komisyjnym przebadaniu, posegregowaniu i sporządzeniu dokładnych wykazów, dla każdej skrzyni osobny wykaz z wyszczególnieniem ścisłem wagi każdego przedmiotu. Łączna waga wszystkich złotych przedmiotów wynosiła 350 kg.”" Gen. Kukiel rozporządzeniem z 10 lutego 1945, także pismem z 23 kwietnia 1945 do Tatara, zdecydował, że „złoty FON” ma zostać przeznaczony „na wydatki wojskowe związane z dalszą walką o niepodległość Polski” oraz „na pomoc dla żołnierzy byłej Armii Krajowej, pozostających w Polsce lub deportowanych”.
Jan Nowak-Jeziorański – "„Tatar (…) miał opinię zdolnego oficera sztabowego, lecz rozpierała go ambicja i żądza władzy (…) Podwładnych terroryzował sposobem bycia. Oficerów Oddziału VI traktował jak „feldfebel” szeregowców. Od początku nie ukrywał żywiołowej nienawiści do Sosnkowskiego i kompleksu antysanacyjnego, graniczącego z abberacją (…) Tatar dyszał nienawiścią do piłsudczyków (…) Niestety, wygórowane ambicje Tatara nie miały żadnego pokrycia w jego inteligencji politycznej. Był pod tym względem naiwnym prymitywem (…) To czlowiek o ponurym, złym spojrzeniu”"
W sierpniu 1945, podczas odprawy generałów Sztabu Naczelnego Wodza Tatar otwarcie ujawnił swoją chęć powrotu do "Polski Ludowej". Od 1946 Tatar nawiązał kontakt z ppłk. dypl. Józefem Kuropieską, attache wojskowym Ambasady R.P. w Londynie. Ujawnił, że dysponuje znacznymi pieniędzmi oraz zadeklarował chęć wyjazdu do Polski. 19 grudnia 1946 Kuropieska zameldował szefowi wywiadu "Polski Ludowej" gen. Wacławowi Komarowi – "„jest najwyższy czas, aby zająć się pieniędzmi grupy Tatar, Utnik, Nowicki. Sądzę, że jest tego nie mniej niż 500 000 funtów.”" W marcu 1947 Tatar spotkał się w Londynie z wiceszefem wywiadu płk. Stanisławem Flato oraz przekazał mu "Ogólny plan przekazania państwu polskiemu mienia znajdującego się pod opieką „Komitetu Drawa”." Jako warunki przekazania wymieniono m.in. unikanie rozgłosu, "opiekę, tak dla członków Komitetu i ich rodzin, jak i personelu współpracującego"." Plan zaakceptował gen. Marian Spychalski, prawdopodobnie w uzgodnieniu z Gomułką oraz / lub Bermanem. 
19 czerwca 1947 – wbrew woli rządu R.P. na uchodźstwie – dziesięć metalowych skrzyń ze złotem FON Tatar z Utnikiem przekazali do ambasady „Polski Ludowej” w Londynie; ok. 40 proc. „złotego FON” przejął wywiad "Polski Ludowej" (Oddział II SG LWP) na potrzeby antyzachodniej działalności wywiadowczej. Tatar, Utnik i Nowicki otrzymali paszporty konsularne RP (PRL). Na spotkaniu 17 listopada 1979 w Kurii Biskupiej w Lublinie Tatar opowiadał, że w związku ze śmiercią gen. Lucjana Żeligowskiego w 1947, jako odpowiedzialny za przewiezienie jego ciała do Warszawy, wykorzystał tę sposobność do przewiezienia z Wielkiej Brytanii do Polski części zasobów Funduszu Obrony Narodowej – 350 kg złota. W rzeczywistości ok. 208 kg złota przewieziono pocztą dyplomatyczną, przerzutu dokonali kurierzy specjalni: płk Leon Szwajcer i Pola Landau-Leder. Do końca 1948 władzom "Polski Ludowej" przekazano także większość Funduszu „Drawa”. Przekazano także co najmniej pięćset teczek, w tym personalnych, dokumentacji Oddziału VI Sztabu Naczelnego Wodza, narażając w ten sposób osoby występujące w dokumentach na represje ze strony komunistycznych organów bezpieczeństwa. Po przylocie do Warszawy złoto FON formalnie przechowywano w skarbcu NBP, faktycznie w gabinecie szefa Oddziału II gen. Wacława Komara. Dopiero 8 marca 1948 wiceminister obrony narodowej Marian Spychalski zlecił przekazanie złota do NBP. Historyk dr Jarosław Pałka podkreśla – "„Przekroczeniem granic zdrady było przekazanie" [władzom „Polski Ludowej”] "środków FON, ale nie ma dowodów na to, że Tatar był agentem sowieckim”". 
"W końcu maja 1947 r. gen. bryg. Stanisław Tatar i jego wspólnicy - płk dypl. Stanisław Nowicki oraz ppłk dypl. Marian Utnik - zdecydowali się jawnie na współpracę z komunistycznym wywiadem wojskowym. Pod płaszczykiem szczytnych celów, ze zdefraudowane pieniądze z funduszu "Drawa" oraz złoto Funduszu Obrony Narodowej, należące do polskiego rządu na emigracji, kupowali sobie faktycznie lepszą przyszłość w Polsce Ludowej. Tak przynajmniej sądzili, gdyż nieodległa przyszłość brutalnie zweryfikowała ich przypuszczenia. (...) Działania Komitetu, noszące wszelkie znamiona defraudacji majątku należącego do Skarbu Państwa, zawsze zmierzały w jednym kierunku: powrotu do Polski i wykorzystania zawłaszczonego majątku w celu zabezpieczenia własnej przyszłości. Oczywiście dążenia te na zewnątrz starannie maskowano troską o odbudowę kraju" W lipcu 1948 prezydent Bolesław Bierut odznaczył gen. Tatara Krzyżem Oficerskim Orderu Odrodzenia Polski, płk. Nowickiego Krzyżem Kawalerskim Orderu Odrodzenia Polski; ppłk. Utnika marszałek Michał Rola-Żymierski awansował na pułkownika. Według planów szefa wywiadu "Polski Ludowej" gen. Wacława Komara, Tatar, Utnik i Nowicki mieli być wykorzystani jako agenci w rezydenturze wywiadu w Wielkiej Brytanii, pomimo iż byli w większości izolowani przez środowiska niepodległościowe w kraju i za granicą. Historyk Jerzy Poksiński wskazuje, że wysocy oficerowie wywiadu: gen. Wacław Komar, gen. Mieczysław Mietkowski, gen. Roman Romkowski, płk. Ignacy Krzemień, płk. Józef Czaplicki uznali, że przekazanie złota i pieniędzy ma charakter wrogi – "Powstała koncepcja „konia trojańskiego”, który nafaszerowany złotem i pieniędzmi przybywa do kraju, aby zyskać zaufanie władzy, a następnie rozpocząć wrogą przeciwko niej działalność." Na polecenie Bieruta zdecydowano o aresztowaniu""
Do końca 1948 Tatar, Utnik, Nowicki przekazali władzom "Polski Ludowej" prawie wszystkie aktywa. Działalność centrali "Hel" oraz funduszu "Drawa" zakończyła się bezpośrednio po wezwaniu we wrześniu 1949 Komisji Specjalnej Rady Narodowej R.P. w Londynie, badającej działalność gospodarczą emigracyjnych władz państwowych. Po otrzymaniu tego wezwania Utnik powiadomił o tym fakcie attachat wojskowy przy Ambasadzie R.P. w Londynie, ten zaś szefa wywiadu „Polski Ludowej” – gen. Wacława Komara. W Centralnym Archiwum Wojskowym zachował się list Mariana Utnika do Oddziału II (wywiad), w którym potwierdzał wcześniejsze ustalenia w sprawie utworzenia przez niego na terenie Wielkiej Brytanii trzech siatek wywiadowczych (do zbierania informacji wojskowych, naukowo - technicznych i politycznych) oraz instruował, kogo przysłać jako oficera wywiadu, aby mógł go "wprowadzić do środowiska jako mojego prywatnego znajomego".
Utnik, a następnie Tatar i Nowicki zostali wezwani przez szefa wywiadu "Polski Ludowej" gen. Wacława Komara do przyjazdu do Polski, następnie aresztowani. Zaraz potem do Londynu przyjechała grupa funkcjonariuszy wywiadu „Polski Ludowej” z kluczami zabranymi aresztowanym. Po drobiazgowej rewizji skonfiskowali w siedzibie centrali "Hel" dokumenty i rzeczy, w tym dwie kasy pancerne, zawierające m.in. teczki personalne współpracowników i kurierów. Część dokumentów posłużyła jako dowody w późniejszych procesach, w śledztwach wymuszano zeznania m.in. stosując tzw. konwejer. Od lata 1951 do 1954, w stalinowskich tzw. "„procesach tatarowskich”" oskarżono 93 oficerów o udział w "„spisku w wojsku”" oraz "„szpiegostwo”". 38 skazano na śmierć (18 później zmieniono na dożywotnie więzienie); pozostałych na wieloletnie więzienie (trzech zmarło za kratami), tylko jednego uniewinniono. Kierownik Grupy Specjalnej [Ministerstwa Bezpieczeństwa Publicznego] do opracowania materiałów archiwum O. Spec. [Oddziału VI (Specjalnego] Stefan Szmit, w piśmie z 27 czerwca 1951 do wiceministra bezpieczeństwa publicznego Mieczysława Mietkowskiego ujawnił, że całość przejętych akt Oddziału VI umożliwiła bezpiece zidentyfikowanie aż 12516 osób.
W 1951 w pokazowym tzw. procesie „TUN” zwanym także procesem generałów skazany na karę dożywotniego więzienia. Osadzony w zakładzie karnym we Wronkach, skąd w wyniku amnestii wyszedł na wolność w maju 1956, został zrehabilitowany. Krótko był doradcą ministra obrony narodowej do spraw II wojny światowej, potem wycofał się z życia publicznego, spotykał się z niechęcią kombatanckich środowisk AK. Zmarł 16 grudnia 1980 w Warszawie, pochowany na Cmentarzu Wojskowym na Powązkach (kwatera A18-8-28). Na jego pogrzebie MON reprezentowali: gen. bryg. dr Rudolf Dzipanow oraz gen. bryg. w st. spocz. Franciszek Skibiński.
Życie prywatne.
Mieszkał w Warszawie. Od początku lat 30. był żonaty z Marią Woydat (1902-1996). Małżeństwo miało córkę. Miał dwóch braci i dwie siostry.
Stanisław Tatar w filmie.
Postać generała Stanisława Tatara występuje w filmie "Kurier" (2019) w reżyserii Władysława Pasikowskiego. Rolę tę grał Rafał Królikowski.

</doc>
<doc id="109091" url="https://pl.wikipedia.org/wiki?curid=109091" title="Leopold Lewin">
Leopold Lewin

Leopold Lewin (ur. 28 lipca 1910 w Piotrkowie Trybunalskim, zm. 7 grudnia 1995 w Warszawie) – polski poeta oraz tłumacz poezji niemieckiej, rosyjskiej i radzieckiej.
Życiorys.
W 1927 ukończył gimnazjum rządowe w Piotrkowie Trybunalskim, późniejsze I Liceum Ogólnokształcące im. Bolesława Chrobrego. W tym samym roku rozpoczął studia na Wydziale Prawa Uniwersytetu Warszawskiego, a w 1928 w Wyższej Szkole Dziennikarskiej; obie uczelnie ukończył w 1931. Współpracował z miesięcznikiem „Dźwignia”. W 1929 debiutował na łamach prasy jako poeta, zaś w 1931 opublikował pierwszy tom poetycki "Wyrąb lasu". Współpracownik „Miesięcznika Literackiego”. W latach 1931–1939 był aplikantem sądowym. W 1935 zdał egzamin sędziowski. Po krótkim okresie pracy w Ministerstwie Sprawiedliwości, do 1939 pracował jako dziennikarz w Warszawskiej Informacji Prasowej. W latach 1939–1940 przebywał we Lwowie. Był więziony przez Sowietów w latach 1940–1941. Od 1942 był pracownikiem Delegatury Ambasady RP w Dżambulu (Kazachstan). W latach 1944–1946 służył w Ludowym Wojsku Polskim. W latach 1945–1948 był sekretarzem Związku Zawodowego Literatów Polskich. W latach 1946–1948 należał do PPS, od 1948 roku należał do PZPR.
W latach 1945–1948 był redaktorem działu literackiego dziennika „Robotnik", zaś w latach 1963–1970 był redaktorem tygodnika „Kultura". W latach 1970–1977 zastępca redaktora naczelnego miesięcznika „Literatura na Świecie". 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Został pochowany na Cmentarzu Wojskowym na Powązkach w Warszawie (kwatera A 4 rz. 2 m. 6).
Odznaczenia i nagrody.
W czasach PRL był odznaczony Krzyżem Komandorskim i Kawalerskim Orderu Odrodzenia Polski, Orderem Sztandaru Pracy I klasy, Medalem 30-lecia Polski Ludowej, radzieckim orderem Orderem Znak Honoru.
Twórczość.
Autor m.in. wierszy z tzw. nurtu realizmu socjalistycznego (np. wiersz „Pieśń Partii Zjednoczonych").
Do najważniejszych zbiorów jego poezji należą: "Wyrąb lasu" (1931), "Kora pisana" (1933), "Sen zimowy" (1934), "Sen o powrocie" (1948), "Poezje" (1950), "Żołnierska droga" (1953), "Poezje wybrane" (1956), "Wiersze z półwiecza" (1981), "Powracające wzruszenia" (1984), "Posłanie do wnuka" (1985), "Skrzydła wiatraków" (1989), "Obiecana i święta" (1989).

</doc>
<doc id="109092" url="https://pl.wikipedia.org/wiki?curid=109092" title="Stanisław Taczak">
Stanisław Taczak

Stanisław Taczak (ur. 8 kwietnia 1874 w Mieszkowie, zm. 2 marca 1960 w Malborku) – kapitan piechoty Armii Cesarstwa Niemieckiego, pierwszy naczelny dowódca powstania wielkopolskiego i podpułkownik Armii Wielkopolskiej oraz generał brygady Wojska Polskiego, zastępca senatora wybrany w 1935 roku w województwie poznańskim, prezes Zarządu Głównego Związku Weteranów Powstań Narodowych RP 14/19 w 1932 roku.
Życiorys.
Dzieciństwo i młodość.
Był synem Andrzeja, właściciela restauracji, i Balbiny z Warasieckich, których grób znajduje się na cmentarzu parafialnym w Wolicy Pustej koło Jarocina. W 1893 zdał maturę w Królewskim Gimnazjum w Ostrowie Wielkopolskim, gdzie należał do Towarzystwa Tomasza Zana, po czym rozpoczął studia na Akademii Górniczej we Freibergu, które ukończył w 1897, uzyskując tytuł inżyniera. Następnie pracował w zawodzie w kopalniach Westfalii, działając cały czas w polskich organizacjach patriotycznych. W 1898 został powołany do odbycia zasadniczej służby wojskowej w armii niemieckiej, zaś w 1899 został przeniesiony do rezerwy. W 1904 roku otrzymał promocję na podporucznika rezerwy, w 1913 na porucznika, a w 1915 na kapitana.
I wojna światowa.
W momencie wybuchu I wojny światowej został powołany do czynnej służby. 11 grudnia 1916, na własną prośbę, przydzielony został w charakterze instruktora do II batalionu 6 pułku piechoty Legionów Polskich, który stacjonował w Nałęczowie, a później w Dęblinie.
Z uznaniem odnosił się do starań marsz. Józefa Piłsudskiego o stworzeniu Wojska Polskiego, toteż od kwietnia 1917 roku aktywnie współtworzył Polską Siłę Zbrojną ("Polnische Wehrmacht"). Odkomenderowany do Inspekcji Wyszkolenia Polskiej Siły Zbrojnej, w grudniu tego roku został przewodniczącym Komisji Regulaminowej, tłumaczącej i opracowującej na użytek PSZ niemieckie regulaminy wojskowe.
Dwudziestolecie międzywojenne.
W listopadzie 1918 roku zgłosił się do dyspozycji Ministerstwa Spraw Wojskowych jako pierwszy Polak – oficer armii niemieckiej. 15 listopada 1918 został przyjęty do Wojska Polskiego i przydzielony do Oddziału VII Naukowego Sztabu Generalnego WP. 17 listopada był współorganizatorem manifestacji Polaków, byłych żołnierzy armii niemieckiej. Podczas tej manifestacji prowadził pochód przez Warszawę, krocząc w pierwszym szeregu, który niósł transparent z napisem „Łączmy się”. 27 grudnia 1918, w związku z wybuchem powstania wielkopolskiego przybył do Poznania, gdzie spotkał się z Wojciechem Korfantym, który po przedstawieniu sytuacji zaproponował mu w imieniu Komisariatu NRL, stanowisko tymczasowego naczelnego dowódcy powstania, z jednoczesną promocją na stopień majora. Pośrednikiem tego spotkania był ks. Teodor Taczak – brat Stanisława. Mjr Stanisław Taczak stanął na czele powstania, a jego największym zadaniem było zintegrowanie żywiołowo powstających oddziałów w jedną armię. Stworzył Sztab Generalny Armii Wielkopolskiej, oraz sformował dziewięć wielkopolskich Okręgów Wojskowych. 16 stycznia 1919 roku, z przyczyn personalnych (zbyt niski stopień) i politycznych (dopuszczał do organizacji rad żołnierskich), przekazał dowództwo gen. Józefowi Dowborowi-Muśnickiemu, samemu obejmując stanowisko drugiego kwatermistrza Okręgu Generalnego, a następnie zastępcy szefa sztabu. 2 lipca 1919 objął dowództwo 11 pułku Strzelców Wielkopolskich (po włączeniu Armii Wielkopolskiej w struktury WP, przemianowanego na 69 pułk piechoty), który stacjonował na froncie w pobliżu Rawicza.
14 stycznia 1920 w stopniu podpułkownika został sztabowym oficerem inspekcyjnym piechoty przy Dowództwie Okręgu Generalnego Poznań. W lutym 1920 został powołany do Ministerstwa Spraw Wojskowych, gdzie został przewodniczącym komisji weryfikującej oficerów WP, służących wcześniej w armii niemieckiej. Następnie powrócił na stanowisku dowódcy 69 pułku piechoty. 23 maja 1920, już jako pułkownik objął dowództwo XXXIV Brygady Piechoty. W czasie Bitwy Warszawskiej, w dniach 23–26 sierpnia 1920 pełnił obowiązki dowódcy 17 Dywizji Piechoty Wielkopolskiej. 22 stycznia 1921 powierzono mu dowództwo tej dywizji. 31 marca 1924 awansował na stopień generała brygady. W 1925 roku zamieszkał w Gnieźnie i objął dowództwo 17 Dywizji Piechoty. 9 października 1928 został zwolniony ze stanowiska dowódcy dywizji i mianowany dowódcą Okręgu Korpusu Nr II w Lublinie. 24 grudnia 1929 został zwolniony ze stanowiska dowódcy okręgu korpusu, a z dniem 28 lutego 1930 przeniesiony w stan spoczynku. Po zakończeniu służby wojskowej wrócił do Poznania, gdzie został prezesem Związku Weteranów Powstań Narodowych oraz przewodniczącym Okręgu Zarządu Straży Pożarnych i Towarzystwa dla Badań nad Historią Powstania Wielkopolskiego.
II wojna światowa.
Po wybuchu II wojny światowej, około 5 września 1939 wyjechał do Gniezna z zamiarem zgłoszenia się w dowództwie Armii „Poznań”. Około 9 września w Łowiczu dostał się do niewoli. Przebywał w kolejnych oflagach: Prenzlau, Colditz, Johanisbrunn i VII A Murnau, gdzie 29 kwietnia 1945 został uwolniony. Przyjęto go wówczas w szeregi Polskich Sił Zbrojnych na Zachodzie, a następnie wysłano na kurację do Nicei.
Śmierć i upamiętnienie.
Po zakończeniu kuracji w Nicei, w 1946 roku, powrócił do kraju. Zmarł 2 marca 1960 w Malborku, gdzie go pochowano. Następnie, po ekshumacji jego prochy przeniesiono na Cmentarz Zasłużonych Wielkopolan na Wzgórzu św. Wojciecha przy kościele św. Józefa i klasztorze karmelitów bosych w Poznaniu. Stało się to za sprawą interwencji Czesława Knolla, uczestnika bitwy nad Bzurą, który dotarł do listu Taczaka i zawartej w nim informacji, że generał marzył o tym, by zostać pochowanym w Poznaniu. Przekonał do tego, początkowo sceptycznie nastawionego, prezydenta Poznania – Andrzeja Wituskiego. 30 listopada 1988 o godzinie 14.53 wylądował helikopter z prochami generała na zrewitalizowany wtedy cmentarz. Pogrzeb odbył się z honorami wojskowymi, jednak z powodów politycznych nie wziął w nim udziału żaden przedstawiciel wyższego rangą korpusu oficerskiego, z wyjątkiem generała brygady Józefa Tenerowicza.
16 stycznia 2009 roku, w Mieszkowie, w pobliżu domu rodzinnego pierwszego dowódcy powstania wielkopolskiego odsłonięto 2,5-metrowy pomnik gen. Stanisława Taczaka. Inicjatorem powstania pomnika był burmistrz Jarocina Adam Michał Pawlicki, a autorem spiżowego monumentu poznański rzeźbiarz Rafał Nowak. Uroczystość odsłonięcia pomnika poprzedziło nadanie imienia gen. Stanisława Taczaka miejscowej szkole podstawowej oraz poświęcenie sztandaru i odsłonięcie tablicy pamiątkowej.
Imię gen. Stanisława Taczaka noszą m.in. Szkoła Podstawowa Nr 62 w Poznaniu i Szkoła Podstawowa w Wąsowie. Jest również patronem ulic m.in. w: Bydgoszczy, Gorzowie Wielkopolskim, Mogilnie, Ostrowie Wielkopolskim, Krotoszynie, Poznaniu, Zbąszyniu i Szczecinie.
25 stycznia 2009 roku z okazji 90. rocznicy wybuchu powstania została odsłonięta tablica pamiątkowa poświęcona korporantom – powstańcom wielkopolskim, na której imiennie wymieniono dziesięć wybitnych postaci reprezentujących polski ruch korporacyjny. Na tablicy znalazły się nazwiska dwóch dowódców powstania gen. Józefa Dowbor-Muśnickiego i gen. Stanisława Taczaka oraz gen. Władysława Andersa, mec. dr Stanisława Celichowskiego, sędziego Sądu Najwyższego Kazimierza Daszyńskiego, prof. Wiktora Degi, por. rez. Feliksa Dropińskiego, ks. gen. Józefa Prądzyńskiego, płk. dr Bernarda Śliwińskiego i gen. prof. Ireneusza Wierzejewskiego.
Zjednoczenie Kurkowych Bractw Strzeleckich Rzeczypospolitej Polskiej od sześciu lat organizuje Memoriał Generała Stanisława Taczaka. 5 października 2008 roku odbyła się VI edycja tej imprezy, organizowana przez KBS Mieszków.
Oddział Wojewódzki Związku OSP RP Województwa Wielkopolskiego w Poznaniu w 2005 r. przyjął imię generała Stanisława Taczaka – pierwszego dowódcy powstania wielkopolskiego, wiceprezesa Zarządu Głównego Związku Straży Pożarnych oraz prezesa oddziału wojewódzkiego ZOSP w Poznaniu w latach 1930–1939.
Z dniem 25 czerwca 2010 imię generała Taczaka otrzymał 16 Batalion Remontu Lotnisk z Jarocina.
W styczniu 2019 imię gen. bryg. Stanisława Taczaka otrzymała 12 Wielkopolska Brygada Obrony Terytorialnej.
Rodzina.
W 1903 roku Stanisław Taczak poślubił Ewę Wichmann, córkę bogatego rentiera z Kołobrzegu, z którą miał dwoje dzieci. 26 lutego 1905 roku urodził się syn Stanisław Kazimierz (późniejszy rotmistrz kawalerii WP i autor pierwszego powojennego "Przewodnika po Karpaczu i okolicach" oraz jeden z pierwszych mianowanych po wojnie przodowników GOT). Rok później – 5 kwietnia 1906 przyszła na świat córka Aleksandra. Taczakowie byli bardzo zgodnym i oddanym rodzinie małżeństwem. Jego młodszym bratem był działacz społeczny – ks. prałat prof. dr Teodor Taczak.

</doc>
<doc id="109093" url="https://pl.wikipedia.org/wiki?curid=109093" title="Alfabet gotycki">
Alfabet gotycki



</doc>
<doc id="109094" url="https://pl.wikipedia.org/wiki?curid=109094" title="Pidgin">
Pidgin

Pidgin (dawniej Gaim) – wieloplatformowy komunikator internetowy, obsługujący szereg protokołów transmisyjnych. Pidgin jest wolnym oprogramowaniem, dostępnym na warunkach GNU GPL.
Pidgin został stworzony przez Marka Spencera dla systemów uniksowych, jednak obecnie jest dostępny także dla systemów Windows, MacOS, SkyOS i Qt Extended (dla urządzeń PDA).
Cechy komunikatora.
Najnowszą tendencją w Pidgin jest rozdzielenie warstwy komunikacyjnej (utworzenie rdzenia libpurple, dawniej libgaim) od interfejsu, co pozwoli innym programistom napisać dowolnego innego klienta – przykładem jest klient Adium.
PhoneGaim to pokrewne oprogramowania dostępne na bazie GPL, które wykorzystuje protokół SIP dla komunikacji głosowej za pośrednictwem VoIP.

</doc>
