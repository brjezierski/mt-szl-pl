<doc id="109095" url="https://pl.wikipedia.org/wiki?curid=109095" title="Stanisław Kopański">
Stanisław Kopański

Stanisław Kopański (ur. w Petersburgu, zm. 23 marca 1976 w Londynie) – inżynier, generał dywizji Wojska Polskiego.
I wojna światowa i pierwsze lata niepodległości do roku 1921.
W młodości studiował w Technicznym Instytucie Dróg i Komunikacji w rodzinnym Petersburgu. W czasie I wojny światowej służył w armii rosyjskiej. W 1917 ukończył oficerską szkołę artylerii. Walczył na froncie w baterii konnej 2 Dywizji Kawalerii. Od listopada 1917 roku służył w I Korpusie Polskim w Bobrujsku i pełnił służbę w 3 pułku ułanów, a następnie w 2 baterii konnej. Od listopada 1918 w Wojsku Polskim jako oficer w 1 dywizjonie artylerii konnej.
Po zakończeniu wojny podjął studia na Politechnice Warszawskiej, które przerwał w listopadzie 1918 roku i wyruszył jako żołnierz ochotnik na front pod Lwowem (był dowódcą plutonu). Uczestnik wojny polsko-bolszewickiej w stopniu kapitana, podczas ofensywy wileńskiej w kwietniu 1919 stracił oko. Po zaleczeniu ran powrócił do 1 dak w którym służył do 1923.
Lata międzywojenne.
Po zakończeniu działań wojennych wrócił na Politechnikę i w 1923 roku uzyskał tytuł inżyniera dróg i mostów. W kwietniu 1924 roku ponownie w wojsku. Z dniem 1 czerwca 1924 został przeniesiony do 6 dywizjonu artylerii konnej w Stanisławowie na stanowisko pełniącego obowiązki kwatermistrza z pozostawieniem na odkomenderowaniu na kursie dowódców dywizjonów, do 1 października. 31 października tego roku został ponownie przeniesiony do 1 dak z jednoczesnym przydziałem do Oficerskiej Szkoły Artylerii w Toruniu na stanowisko wykładowcy. W szkole wykładał przedmiot balistyka. W Toruniu awansował na majora.
W latach 1927–1929 studiował razem z majorem kawalerii Stanisławem I Chmielowskim we francuskiej Wyższej Szkole Wojennej ("École Supérieure de Guerre"). Po powrocie z Paryża, od 7 stycznia do 7 kwietnia 1930 odbył praktykę w Oddziale III Operacyjnym Sztabu Głównego WP.
Od maja 1930 przez dwa lata był dowódcą dywizjonu w 6 pułku artylerii ciężkiej we Lwowie. W stopniu podpułkownika wraca do Oddziału Operacyjnego SG WP na stanowisko kierownika samodzielnego referatu. Na początku 1935 został mianowany zastępcą dowódcy Broni Pancernych w Ministerstwie Spraw Wojskowych Od 25 maja 1937 do marca 1939 dowodził 1 pułkiem artylerii motorowej w Stryju. W międzyczasie, we wrześniu i październiku 1938, uczestniczył w zajęciu Zaolzia, a od października 1938 do marca 1939 był słuchaczem kursu doskonalącego dla oficerów dyplomowanych przy Wyższej Szkole Wojennej w Warszawie.
13 marca 1939 powołany został na stanowisko szefa Oddziału III Operacyjnego SG WP. Tam, pod kierownictwem gen. bryg. Wacława Stachiewicza i jego zastępcy do spraw operacyjnych, płk. dypl. Józefa Jaklicza przystąpił do prac nad planem „Zachód”. Należy podkreślić, że wszyscy trzej oficerowie byli absolwentami francuskiej Wyższej Szkoły Wojennej. Funkcję szefa Oddziału III pełnił również podczas wojny obronnej 1939 w Sztabie Naczelnego Wodza.
II wojna światowa.
We wrześniu 1939 na stanowisku szefa Oddziału Operacyjnego Sztabu Naczelnego Wodza. Po agresji ZSRR na Polskę wraz z Naczelnym Dowództwem przeszedł granicę polsko-rumuńską, następnie przedostał się do Francji. W Armii Polskiej we Francji był początkowo dowódcą broni pancernych.
2 kwietnia 1940 został wyznaczony przez Naczelnego Wodza, gen. Władysława Sikorskiego na dowódcę Brygady Strzelców Karpackich pełniąc obowiązki do 15 września 1942, formowanej w Syrii, w ramach francuskiej Armii Lewantu. Po klęsce Francji mimo próby internowania Brygady, zdołał przeprowadzić zwarty oddział do Palestyny pod dowództwo brytyjskie. 6 września 1940 mianowany został generałem brygady.
Pod jego dowództwem brygada uczestniczyła w kampaniach północnoafrykańskich 1941–1942 ("Tobruk, Bardia, El Gazala") zyskując uznanie sprzymierzonych.
Po reorganizacji brygady w 1942 stanął na czele 3 Dywizji Strzelców Karpackich. W 1943, w następstwie katastrofy gibraltarskiej, przejął funkcję szefa Sztabu Naczelnego Wodza i pełnił ją do 1947.
Okres powojenny.
Należał do kierowniczej grupy generałów pozostających na emigracji. Od 7 września 1946 do 15 marca 1949 był głównym inspektorem Polskiego Korpusu Przysposobienia i Rozmieszczenia w Wielkiej Brytanii.
26 września 1946 r. Tymczasowy Rząd Jedności Narodowej, na podstawie ustawy z 1920 r. o obywatelstwie Państwa Polskiego, pozbawił Kopańskiego obywatelstwa polskiego i stopnia generała w związku z [...] "przyjęciem bez zgody właściwych władz polskich, urzędu publicznego w państwie obcym, a to podejmując się funkcji współorganizowania Polskiego Korpusu Przysposobienia i Rozmieszczenia, będącego formacją paramilitarną stanowiącą część armii brytyjskiej". Uchwałę TRJN uchyliła Rada Ministrów PRL pod przewodnictwem Piotra Jaroszewicza uchwałą nr 256/1 z 23 listopada 1971. Na początku 1972 konsul generalny PRL w Londynie przesłał odpowiednie powiadomienie w tej sprawie.
17 lipca 1972 Prezydent RP na uchodźstwie, Stanisław Ostrowski mianował go Generalnym Inspektorem Sił Zbrojnych, zlecił mu „czynności, które w myśl obowiązujących ustaw i w ramach aktualnej sytuacji Sił Zbrojnych należą do kompetencji Naczelnego Wodza” oraz zastrzegł, że „określone ustawowo kompetencje urzędu Generalnego Inspektora Sił Zbrojnych zacznie Pan Generał pełnić z chwilą zarządzenia demobilizacji”.
Zmarł w Londynie 23 marca 1976 r. Pochowany został na cmentarzu Northwood w północno-zachodnim Londynie.
Upamiętnienie.
W 1991 został wybity medal z podobizną gen. Stanisława Kopańskiego o treści "Bitwa o Tobruk 1941–1991", wydany przez Mennicę Państwową, a zaprojektowany przez Zbigniew Stasika.
Publikacje.
Autor artykułów w czasopismach fachowych, głównie w „Bellonie”, oraz dwóch tomów wspomnień:

</doc>
<doc id="109096" url="https://pl.wikipedia.org/wiki?curid=109096" title="Thomas Parr">
Thomas Parr

Thomas Parr (ur. jakoby w 1483, zm. 14 listopada 1635 w Londynie) – Anglik, w tradycji angielskiej znany jako "Old Parr" lub "Old Tom Parr". Rzekomo miał dożyć wieku 152 lat.
Według wiary współczesnych mu osób miał urodzić się w 1483 w okolicach Shrewsbury i około 1500 wstąpić do armii. Aż do 80. roku życia pozostawał w stanie bezżennym. Jako receptę na długowieczność podawał dietę wegetariańską oraz wysoką moralność – chociaż w wieku 100 lat miał zostać ojcem pozamałżeńskiego dziecka.
W 1635 starzec został sprowadzony przez Thomasa Arundela na dwór królewski i przedstawiony królowi Karolowi I. Zapytany o sposób na długie życie Parr miał odpowiedzieć, że jest najstarszym człowiekiem na świecie, który odbył pokutę i temu zawdzięcza niezwykłą łaskę Boga. Traktowany w Londynie jako swoisty fenomen, nie przeżył zmiany klimatu i sposobu odżywiania. Wkrótce zmarł i na życzenie króla został pochowany w opactwie Westminster 15 listopada 1635.
Poeta John Taylor poświęcił Parrowi poemat "The Old, Old, Very Old Man or the Age and Long Life of Thomas Parr" (1635). Autopsji zwłok dokonał słynny lekarz William Harvey, odkrywca krwiobiegu. Imię Parra nosi jeden z gatunków whisky.
Fenomen Parra wynika prawdopodobnie z pomylenia dwóch osób – dziadka i wnuka. Stan zdrowia Parra w 1635 – widoczna starość, ślepota – pozwala jednak przypuszczać, że faktycznie żył długo, niewykluczone że ponad 100 lat.

</doc>
<doc id="109097" url="https://pl.wikipedia.org/wiki?curid=109097" title="Qt Extended">
Qt Extended

Qt Extended (dawniej Qtopia) - platforma aplikacyjna norweskiej firmy Qt Software (dawniej Trolltech) dla urządzeń wykorzystujących wbudowanego Linuksa, typu: PDA, telefonów komórkowych i innych urządzeń przenośnych.

</doc>
<doc id="109098" url="https://pl.wikipedia.org/wiki?curid=109098" title="Linspire">
Linspire

Linspire (poprzednio znany jako "LindowsOS" lub "Lindows") – dystrybucja linuksowa oparta na Debianie, przeznaczona dla rynku domowego, której cechą charakterystyczną miała być możliwość uruchamiania aplikacji Windows na bazie modułu Wine.
Historia.
Nazwa Lindows (Linux+Windows) została zakwestionowana przez Microsoft. W lutym 2004 sąd odrzucił skargę uzasadniając tym, że powszechnie używano nazwy "Windows" zanim ukazał się system Microsoftu, a sam mechanizm okienkowego wyświetlania już wiele lat wcześniej stosowany był przez Xerox oraz system operacyjny firmy Apple. Microsoft ponownie skierował sprawę do sądu, który okazał się konsekwentny w swoich wyrokach. W efekcie markę Lindows wykupiono za 24 milionów dolarów amerykańskich.
Początkowy cel główny – zgodność z Windows – zszedł na drugi plan, natomiast firma skoncentrowała się na rozwinięciu dystrybucji, której podstawową cechą jest łatwość pobierania, instalowania i uruchamiania natywnych aplikacji Linuksa. W tym celu została użyta aplikacja Click-N-Run, program bazujący na debianowskim Advanced Packaging Tool, który daje łatwy dostęp do ok. 2000 programów.
Sponsoring.
Linspire inc. sponsoruje także szereg projektów typu Open Source, takich jak komunikator internetowy Gaim, serwisy KDE-Apps.org i KDE-Look.org, projekt Nvu rozwijający webmasterski edytor pracujący w trybie WYSIWYG. Poprzednio Linspire wniósł także wkład finansowy do rozwoju projektu Wine. Obecnie Linspire inc. sponsoruje w znacznym stopniu projekt Freespire.
Wydania Linspire.
Linspire używa nazw ryb, które występują w pobliżu San Diego i Kalifornii (gdzie zlokalizowane są siedziby firmy Linspire) jako nazw kodowych ich produktów.
Freespire.
Freespire jest darmową, otwartą dystrybucją systemu GNU/Linux (opartą na komercyjnym Linspire). Razem z systemem rozprowadzane są m.in.: przeglądarka internetowa Firefox i komunikator internetowy Gizmo, oraz dobrze znany użytkownikom komercyjnego Linspire, Click-N-Run. Aktualna wersja to 2.0.3.

</doc>
<doc id="109099" url="https://pl.wikipedia.org/wiki?curid=109099" title="Personal Digital Assistant">
Personal Digital Assistant



</doc>
<doc id="109101" url="https://pl.wikipedia.org/wiki?curid=109101" title="Zdzisław Krasiński">
Zdzisław Krasiński

Zdzisław Eugeniusz Krasiński (ur. 17 listopada 1930 w Poznaniu, zm. 28 stycznia 2016) – polski profesor nauk ekonomicznych i polityk. Minister-członek Rady Ministrów (1981–1982) i minister do spraw cen w latach 1982–1985.
Życiorys.
Był synem Heleny i Ludwika. W 1949 ukończył Gimnazjum i Liceum im. Karola Marcinkowskiego w Poznaniu. W latach 1953–1954 był członkiem Związku Młodzieży Polskiej, a w 1954 wstąpił do Związku Młodzieży Socjalistycznej.
Działalność naukowa.
W 1954 ukończył Wyższą Szkołę Ekonomiczną w Poznaniu uzyskując tytuł magistra. Następnie był aspirantem, a od 1957 starszym asystentem. W 1961 obronił pracę doktorską ("Dochody ludności jako podstawa badania popytu konsumpcyjnego. Na przykładzie artykułów żywnościowych") i do 1972 był adiunktem. Następnie habilitował się ("Zróżnicowanie konsumpcji w przekrojach przestrzennym i czasowym") w 1972 i do 1979 był docentem. Od 1975 do 1981 był dziekanem Wydziału Ekonomiki Produkcji i Obrotu Akademii Ekonomicznej w Poznaniu. 17 maja 1978 uzyskał tytuł profesora nadzwyczajnego nauk ekonomicznych.
W latach 1966–1967 przebywał na stażu w London School of Economics and Political Science. W latach 1974–1981 był też związany z Instytutem Handlu Wewnętrznego i Usług w Warszawie – Oddziałem w Poznaniu.
Od 1958 należał do Związku Nauczycielstwa Polskiego. Od 1971 był również członkiem Polskiego Towarzystwa Ekonomicznego.
W pierwszych latach swojej pracy naukowej, zajmował się rynkiem rolnym. Kilka lat później swoje badania skierował na zagadnienia dotyczące dochodów otrzymywanych przez ludność krajów europejskich i porównawczo przez zatrudnionych w Polsce. Po 1990 zajął się problematyką rozwoju turystyki w Polsce, a w szczególności turystyki uzdrowiskowej.
Działalność polityczna.
Od 12 czerwca 1981 do lutego 1982 przewodniczący Państwowej Komisji Cen (jako minister-członek Rady Ministrów), następnie minister ds. cen do 12 listopada 1985. Autor nieudanych reform cenowych, które według jego słów miały zagwarantować „chrupiące bułeczki”. W latach 1986–1989 był radcą ekonomicznym – ministrem pełnomocnym Ambasady PRL w Waszyngtonie.
Zmarł 28 stycznia 2016 i 3 lutego po mszy w Kościele św. Andrzeja Boboli został pochowany na Cmentarzu na Junikowie w Poznaniu (pole 23, kwatera 4, grób 29).

</doc>
<doc id="109102" url="https://pl.wikipedia.org/wiki?curid=109102" title="Ek">
Ek

Ek – program klawiaturowy autorstwa Jurija Finkela dla osób piszących teksty w języku esperanto.
Pozwala on redagować esperanckie teksty w Unikodzie, a także wpisywać je we wszystkich programach uwrażliwionych na Unikod, jak Word, FrontPage, Outlook Express, Firefox, Notepad (Notatnik) w Windows XP.
W Windows 98/Me program zastępuje jedną z istniejących już stron kodowych, natomiast w Windows NT/2000/XP żadna istniejąca strona kodowa nie jest "podmieniana" przez Ek.
Domyślnie program proponuje generowanie esperanckich liter przez automatyczną zamianę powszechnie używanych zestawień – litera-x lub litera-h. Osoba przyzwyczajona do takich zastępników będzie dalej pisać w taki sam sposób, zaś program będzie po prostu automatycznie zastępować te kombinacje przez normalne znaki esperanckie. Zaznaczenie Automata aŭ/eŭ spowoduje, że program automatycznie zamieni au i eu na esperanckie znaki.
Varma klavo (domyślnie Ctrl-spacja) aktywizuje i dezaktywuje klawiaturę, dzięki czemu możliwe jest pisanie tekstu polskiego, zaś np. wyraz "polnych" nie będzie zamieniany na "polnyĉ".
Możliwe jest też wykorzystywanie w roli zastępników rozmaitych prefiksów, a także przypisanie znaków esperanckich do konkretnych klawiszy na klawiaturze.
Przykład: eĥoŝanĝo ĉiuĵaŭde.

</doc>
<doc id="109103" url="https://pl.wikipedia.org/wiki?curid=109103" title="Tavultesoft">
Tavultesoft

Tavultesoft Pty Ltd. – australijska firma produkująca oprogramowanie (Hobart, Tasmania) do obsługi wielu języków w środowisku Windows. Jej sztandarowymi produktami są Tavultesoft Keyman (wielojęzyczna klawiatura, darmowa do użytku niekomercyjnego) i Tavultesoft Keyman Developer (program do tworzenia skryptów językowych klawiatur) – oprócz tego na stronie firmy znajduje się kolekcja klawiatur (skryptów językowych) tworzonych przez innych programistów, które są instalowane w programie Tavultesoft Keyman.

</doc>
<doc id="109104" url="https://pl.wikipedia.org/wiki?curid=109104" title="Kitara">
Kitara

Kitara ( "kithára" lub "kítharis", łac. "cithara") – instrument muzyczny używany przez starożytnych Greków, stanowiła odmianę liry.
Budowa.
Posiadała drewniane pudło rezonansowe o bocznych ściankach, zakończone dwoma wygiętymi, płaskimi ramionami połączonymi poprzeczką zwaną jarzmem. Struny z włókna roślinnego w liczbie od 3 do 12 nawinięte były z jednej strony na jarzmo, z drugiej umocowane u dołu pudła rezonansowego. Szarpano je płytką (plektronem).
Historia.
Kitara była instrumentem kultu Apollina. Symbolizowała umiar, harmonię i równowagę. Wynalezienie jej przypisywano Erato. Kitara służyła do akompaniamentu w śpiewie, a także do gry solowej. Śpiew przy jej wtórze zwano kitarodią. Była jednym z najpopularniejszych instrumentów starożytnej Grecji i poza tym krajem nie odegrała w Europie większej roli.
Odmianą kitary była posiadająca więcej strun forminga ( "phórminks", dopełniacz "phórmingos"), używana przez Homera.

</doc>
<doc id="109105" url="https://pl.wikipedia.org/wiki?curid=109105" title="Baan">
Baan

Baan – byłe holenderskie przedsiębiorstwo produkujące oprogramowanie ERP (ang. "Enterprise resource planning").
Przedsiębiorstwo Baan zostało założone w 1978 r. w Holandii przez Jana Baana, jako przedsiębiorstwo dostarczające usługi doradcze dla sfery finansów i administracji.
Jego pierwszy pakiet oprogramowania, "Triton", zainicjował ten segment rynku software’owego.
Od 2006 r. produkt rozwijany jest przez Infor Global Solutions jako jedna z kilku linii systemów ERP oferowanych przez tego producenta.
Pakiet Baan zainstalowany i użytkowany jest w kilku tysiącach przedsiębiorstw na całym świecie.

</doc>
<doc id="109106" url="https://pl.wikipedia.org/wiki?curid=109106" title="PhotoImpact">
PhotoImpact



</doc>
<doc id="109107" url="https://pl.wikipedia.org/wiki?curid=109107" title="Ulead PhotoImpact">
Ulead PhotoImpact

Ulead PhotoImpact – program do edycji grafiki bitowej, rozwijany przez firmę Ulead Systems.
Jest to program przeznaczony dla rynku domowego (poniżej 100 USD), jeden z najpopularniejszych w swojej kategorii, obok Paint Shop Pro (firma Corel Corporation) i Adobe Photoshop Elements (firma Adobe Systems). 
Funkcje programu są dostosowane do potrzeb nieprofesjonalistów i obejmują narzędzia związane z rozwijającym się bardzo szybko rynkiem fotografii cyfrowej. Charakterystyczną cechą programu są bardzo obszerne biblioteki dodatkowych elementów graficznych, które legalni posiadacze programu mogą pobrać za darmo z witryny producenta, za pomocą wbudowanego narzędzia do pobierania. Interfejs programu jest rozwijany z myślą o największej ergonomii pracy, istotnej dla domowych użytkowników.
PhotoImpact jest także częścią składową pakietu do edycji wideo Ulead StudioQuartet. Za pomocą programu można też tworzyć pliki graficznego menu w programach do DVD authoringu, jak Ulead DVD Workshop, Ulead DVD MovieFactory, Ulead CD &amp; DVD PictureShow.

</doc>
<doc id="109110" url="https://pl.wikipedia.org/wiki?curid=109110" title="WordWeb">
WordWeb

WordWeb – program słownikowy do obsługi języka angielskiego, autorstwa Antony'ego Lewisa.
Zaprojektowany dla środowiska Windows program jest dostępny w wersji płatnej (WordWeb Pro) i darmowej (WordWeb) – ta ostatnia zawiera 140 tys. haseł głównych oraz 115 tys. synonimów i antonimów. Wbudowana funkcja hipertekstu pozwala aktywować wyrazy za pomocą podwójnego kliknięcia. Wyróżnia się precyzyjny i rozbudowany opis semantyczny haseł, ważny zwłaszcza dla uczniów języków obcych. Program wykazuje też powiązania pomiędzy hasłami:
Rodzaje hasła:
Rodzaj hasła:
Części hasła:
Część hasła:
Podobieństwa:
Możliwe jest uruchomienie słownika z dowolnej aplikacji za pomocą skrótu klawiszowego, a także sprawdzenie znaczenia zaznaczonego w przeglądarce wyrazu za pomocą polecenia "WordWeb" w menu kontekstowym myszy.

</doc>
<doc id="109111" url="https://pl.wikipedia.org/wiki?curid=109111" title="Zachowanie organizacyjne">
Zachowanie organizacyjne

Zachowanie organizacyjne to współczesna dyscyplina koncentrująca się na behawioralnych aspektach zarządzania. 
Dziedzina zachowania organizacyjnego, czerpie z szerokiej interdyscyplinarnej podstawy – z psychologii, socjologii, antropologii, ekonomii i medycyny. Przedstawiciele tego kierunku przyjmują całościowe spojrzenie na zachowanie, odnosząc je do procesów indywidualnych, grupowych i organizacyjnych. 
Ważnymi kwestiami są tu: zadowolenie z pracy, stres, motywacja, różnice indywidualne, cechy osobowości, postawy, przywództwo, dynamika grupowa, polityka organizacyjna, konflikt międzyludzki oraz struktura i schemat organizacji. Podejście to zmieniło sposób myślenia menedżerów; traktują pracowników już nie tylko jako narzędzia, ale jako cenne zasoby. Złożoność zachowania indywidualnego utrudnia jednak jego trafne przewidywanie.
Kontrakt określający wzajemne zachowania, to ogólny zestaw oczekiwań jednostki co do tego, jaki będzie jej wkład w organizację i co uzyska w zamian. 
Zachowanie w miejscu pracy to wzorzec działania członków organizacji, który bezpośrednio lub pośrednio wpływa na sprawność organizacji. 
Do ważnych zachowań w miejscu pracy należą: 
Typy zachowań w miejscu pracy to.
Z szerokich badań ankietowych, prowadzonych przez naukowców na uniwersytecie Ohio, również wynika, że istnieją dwa podstawowe zachowania przywódcze:

</doc>
<doc id="109113" url="https://pl.wikipedia.org/wiki?curid=109113" title="Stanisław Jerzy Lec">
Stanisław Jerzy Lec

Stanisław Jerzy Lec, pseud. literacki "Stach", właśc. baron Stanisław Jerzy de Tusch-Letz (ur. 6 marca 1909 we Lwowie, zm. 7 maja 1966 w Warszawie) – polski poeta, satyryk i aforysta.
Życiorys.
Pochodził z uszlachconej rodziny żydowskiej, był synem barona Benona de Tusch-Letza i Adeli z domu Safrin. Uczęszczał do szkół we Lwowie i Wiedniu, maturę uzyskał w 1927 we Lwowie. Podjął studia na Uniwersytecie Jana Kazimierza, pierwszy rok – polonistykę, a następnie – prawo. Studia ukończył w 1933.
W 1928 debiutował wierszem "Wiosna" w krakowskim piśmie „IKC”. Następnie w całym okresie międzywojennym związany z prasą lewicową. Prowadził codzienny felieton sądowy w „Przeglądzie Popularnym”.
W latach 1939–1941 przebywał we Lwowie, gdzie wstąpił do Związku Radzieckich Pisarzy Ukrainy. 19 listopada 1939 roku podpisał oświadczenie pisarzy polskich witające przyłączenie Zachodniej Ukrainy do Ukrainy Radzieckiej. Z tego okresu pochodzi szereg jego utworów zgodnych z oczekiwaniami władz sowieckich, m.in. pierwszy polski wiersz o Stalinie ("Którą poeci wyśpiewali ojczyzna, co to od Kamczatki po szynach pędzi aż po San, którą jak mleka pełny dzban podają dzieciom czułe matki,– to Stalin!"")", publikował także m.in. w „Czerwonym Sztandarze” teksty do propagandowych rysunków satyrycznych Franciszka Pareckiego. Potem więzień obozu hitlerowskiego we Lwowie na Janowskiej i w Tarnopolu; po ucieczce w mundurze SS-mana z obozu w Tarnopolu należał do Polskiej Partii Robotniczej. Był żołnierzem Gwardii Ludowej i Armii Ludowej. Brał udział w walkach partyzanckich. Był uczestnikiem bitwy pod Rąblowem. Wydawał w Pruszkowie pismo „Żołnierz w boju” będące organem Gwardii Ludowej (później Armii Ludowej).
W Ludowym Wojsku Polskim otrzymał stopień majora. Attaché prasowy w Wiedniu w latach 1946–1950. Później na dwa lata wyemigrował do Izraela. W atmosferze sensacji powrócił do kraju w 1952; pozostawał do 1956 objęty zapisem cenzury, a jego utwory podlegały wycofaniu z bibliotek. Potem publikował m.in. na łamach tygodnika „Świat”.
Sięgając po formułę starożytnych sentencji, posługując się ostrym dowcipem, kalamburem, grą słów, konceptem językowym, konceptem poetyckim, skrótem myślowym, Lec budował wyjątkowo trafny komentarz do współczesnych zjawisk społecznych i politycznych. Autor tomów aforyzmów "Myśli nieuczesane" (1957) i "Myśli nieuczesane nowe" (1964), przetłumaczonych na kilkanaście języków.
Dwukrotnie żonaty: z Elżbietą Rusiewicz miał syna Jana i córkę Małgorzatę, a z Krystyną Świętońską – syna Tomasza.
Został pochowany na Cmentarzu Wojskowym na Powązkach (kwatera C2-6-18). Na płycie nagrobnej wyryto jego aforyzm: "Niełatwo jest żyć po śmierci. Czasem trzeba na to stracić całe życie".

</doc>
<doc id="109116" url="https://pl.wikipedia.org/wiki?curid=109116" title="Abecadło">
Abecadło



</doc>
<doc id="109117" url="https://pl.wikipedia.org/wiki?curid=109117" title="Planowanie">
Planowanie

Planowanie – proces ustalania celów i odpowiednich działań, by je osiągnąć. Opisując bardziej szczegółowo, jest to projektowanie przyszłości, jakiej się pragnie, oraz skutecznych środków jej organizacji. Planowanie to również przewidywanie warunków działania w ramach określonych granic czasowych, wyznaczanie celów i zadań oraz środków i sposobów ich najkorzystniejszej realizacji. Zróżnicowanie horyzontu czasu, do którego odnosi się planowanie, a w związku z tym możliwości rozpoznania kwantyfikacji uwarunkowań działania prowadzą do wyróżnienia planowania strategicznego (długoterminowego) oraz planowania operatywnego (krótkoterminowego). 
Rodzaje planowania "(z uwagi na czas realizacji)":
Cechy planu: celowość, prymat planowania, kompletność, skuteczność.
Proces planowania obejmuje: prognozowanie, programowanie, tworzenie planu.
Etapy procesu planowania: 
Etapy planowania:
Plan, wynik planowania, zbiór decyzji.

</doc>
<doc id="109118" url="https://pl.wikipedia.org/wiki?curid=109118" title="Program do DVD authoringu">
Program do DVD authoringu

Program do DVD authoringu – wyspecjalizowany program do tworzenie interfejsów płyt CD/DVD, wyświetlanych za pomocą odtwarzacza DVD w komputerze lub odbiorniku telewizyjnym.
Program taki odróżnia się od zwykłego programu do wypalania płyt tym, że nie tylko przenosi materiały na płytę, ale i pozwala zbudować interfejs, za pomocą którego można wyświetlać zawartość płyty i sterować nią, co jest istotne zwłaszcza wtedy, gdy na płycie są umieszczane multimedia, jak dźwięk, grafika i wideo.
Określenie „DVD authoring” jest nieco mylące, gdyż mianem tym określa się technikę tworzenia interfejsu nie tylko płyty DVD, ale i VideoCD czy Super VideoCD, a także DVD on CD. Ta ostatnia, zwana miniDVD, pozwala wykorzystać na płycie CD niektóre techniczne walory DVD.
W ujęciu modelowym program oferuje narzędzia do sekwencji czynności:
Niektóre znane programy do DVD authoringu to: Ulead DVD MovieFactory, Ulead DVD PictureShow, Movies to CD &amp; DVD, Pinnacle Expression

</doc>
<doc id="109120" url="https://pl.wikipedia.org/wiki?curid=109120" title="Organizowanie">
Organizowanie

Organizowanie – jeden z procesów, czyli ciąg następujących po sobie celowo uzależnionych faz (etapów). Funkcja organizowania, jako jedna z czterech charakterystycznych funkcji procesu zarządzania (inne to: planowanie, motywowanie i kontrolowanie) obejmuje, m.in.:
Dzięki procesom organizowania nawiązuje się współpraca w ramach określonej struktury stosunków, wprowadzony zostaje ład (minimum ładu). Organizowanie jest to takie gospodarowanie ludźmi (pracownikami) i innymi zasobami, które w najlepszy sposób umożliwia zrealizowanie określonych planów (wizji, misji, strategii). W efekcie organizowania powstają struktury systemów społecznych i materialnych, dzięki którym pracownicy wiedzą co maja robić, komu przekazują informacje i przed kim odpowiadają.
Organizacja poddana działalności organizatorskiej jest – jak to określił J. Zieleniewski – „rzeczą zorganizowaną”, której funkcjonowanie „polega na zachodzących w czasie zmianach stanów rzeczy – zmianach zawsze zależnych między innymi od sytuacji zewnętrznej i przeważnie w jakiś względnie trwały sposób na tę sytuację oddziałujących, ale nie zmieniających w trwały sposób stosunków między częściami danej rzeczy zorganizowanej”.
W sytuacji wyżej opisanej mamy do czynienia z tzw. dynamiczną równowagą struktury organizacji. Gdy zostanie ona zachwiana, po pewnym czasie dochodzi do ustabilizowania się nowego stanu równowagi. Na tym polega wyższość tego typu równowagi struktury rzeczy nad równowagą statyczną – której naruszenie ma charakter nieodwracalny.
Etapy.
Strukturotwórcza funkcja organizowania na różnych etapach powstawania i funkcjonowania przedsiębiorstwa, a także zarządzania nim, została najpełniej, przed laty, naświetlona przez E. Dale’a. Opisał on i omówił pięć etapów procesu organizowania:

</doc>
<doc id="109121" url="https://pl.wikipedia.org/wiki?curid=109121" title="Selekcja (zootechnika)">
Selekcja (zootechnika)

Selekcja – terminem tym określa się wybór zwierząt o określonych cechach do rozmnażania; jego skutkiem jest zmiana frekwencji genów w populacji. Celem selekcji jest wydzielenie najlepszych osobników o pożądanych cechach do rozpłodu przy równoczesnym eliminowaniu z dalszej hodowli sztuk gorszych, co umożliwia uzyskanie postępu hodowlanego. Jej podstawę stanowi genetyczna zmienność cech w populacji, występująca nawet u najbardziej ustalonych ras. 
Selekcja prowadzona jest przez hodowcę (selekcja sztuczna) na podstawie m.in. zdrowia, oceny pokroju, pochodzenia, plennosci i wartości hodowlanej potomstwa. Rasy powstałe bez ingerencji człowieka to tzw. rasy prymitywne (selekcja naturalna).

</doc>
<doc id="109124" url="https://pl.wikipedia.org/wiki?curid=109124" title="Lubsko">
Lubsko

 Lubsko (daw. "Zemsz", , jęz. łużyckie: "Žemŕ") – miasto w województwie lubuskim, w powiecie żarskim, siedziba gminy miejsko-wiejskiej Lubsko.
W latach 1975–1998 miasto administracyjnie należało do woj. zielonogórskiego.
Według danych GUS z 31 grudnia 2019 r. Lubsko liczyło 13 876 mieszkańców.
Położenie.
Lubsko położone jest na Obniżeniu Dolnołużyckim nad rzeką Lubszą, w południowo-zachodniej części województwa lubuskiego na skrzyżowaniu dróg Zielona Góra – Zasieki – Forst i Żary – Gubin, blisko granicy z Niemcami.
Lubsko leży na wschodnim krańcu Kotliny Zasieckiej.
Według danych z 1 stycznia 2011 r. powierzchnia miasta wynosiła 12,51 km².
Historia.
Pierwsza historyczna wzmianka o mieście (jako "Sommerfeld") pochodzi z 1258 roku. Historycznie przynależy do Dolnych Łużyc, choć w średniowieczu sięgały tu także granice Dolnego Śląska, tj. powstałych w okresie rozbicia dzielnicowego w Polsce księstw śląskiego w XIII w., świdnicko-jaworskiego w XIV w. i głogowskiego w XV w., w międzyczasie sięgały tu także wpływy Korony Czeskiej. Ostatnim księciem z dynastii Piastów władającym Lubskiem był Jan II Szalony, któremu miasto złożyło przysięgę wierności w 1476. Książę ten ostatecznie utracił miasto po wojnie o sukcesję głogowską w 1482 na rzecz Brandenburgii, z którą znalazło się ono później w granicach Prus w 1701 i Niemiec w 1871. W lutym 1813 r. w mieście kwaterowali ułani polscy. W 1846 roku oddano do użytku linię kolejową Berlin – Wrocław, a w 1913 połączenie z Krosnem Odrzańskim.
W 1945 roku Lubsko znalazło się na terytorium Polski, początkowo pod nazwą "Zemsz". W latach 1954–1975 Lubsko było miastem powiatowym (powiat lubski).
Demografia.
Według danych z 31 marca 2013 r. miasto miało 14 550 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Oświata.
Placówki dydaktyczne
Sport.
Od 1946 roku w Lubsku funkcjonuje klub piłkarski Miejski Ludowy Klub Sportowy „Budowlani” Lubsko, który występuje w rozgrywkach III ligi dolnośląsko-lubuskiej. Zespół swoje domowe mecze rozgrywa na Stadionie OSiR w Lubsku.
Istnieje również Stowarzyszenie Piłki Siatkowej EUROTAX Lubsko.
Transport.
Przez miasto prowadzą dwie drogi wojewódzkie:
W mieście znajduje się dworzec autobusowy PKS, z którego można dojechać głównie do pobliskich miast.
Przez miasto prowadzą linie kolejowe:
Znajdują się tu również budynki dawnej stacji kolejowej.
Współpraca międzynarodowa.
Miasta partnerskie:

</doc>
<doc id="109125" url="https://pl.wikipedia.org/wiki?curid=109125" title="Gryfino">
Gryfino

Gryfino (niem. "Greifenhagen") – miasto w zachodniej części województwa zachodniopomorskiego, w powiecie gryfińskim, siedziba gminy miejsko-wiejskiej Gryfino. Leży nad Odrą Wschodnią na Równinie Wełtyńskiej. Pomiędzy rzeką a granicą z Niemcami (Odrą Zachodnią) znajduje się Park Krajobrazowy Dolina Dolnej Odry.
Według danych GUS z 30 czerwca 2021 r., Gryfino liczyło 20 792 mieszkańców i było pod względem liczby ludności jedenastym miastem w województwie zachodniopomorskim.
Historia.
We wczesnym średniowieczu słowiańska osada rybacka o nazwie "Dąbrowa". Historyczne początki miasta sięgają XIII wieku. Prawa miejskie na prawach magdeburskich Gryfino otrzymało w 1254 na mocy dokumentu lokacyjnego wydanego przez księcia Barnima I. Nowy ośrodek szybko zyskiwał na znaczeniu, otrzymując dalsze przywileje. W 1271 książę przekazał miastu prawo zakładania cechów i gildii kupieckich, które miały być wzorowane na podobnych instytucjach Szczecina. Pierwszymi wójtami Gryfina byli jego zasadźcy, w pierwszej połowie XIV stulecia wójtostwo przeszło w ręce najbogatszego w mieście rodu Wobberminów. Miastem zarządzało dwóch burmistrzów. W 1283 roku miasto wystąpiło przeciwko Bogusławowi IV. Od 1295 roku Gryfino leżało na terenie Księstwa szczecińskiego Ottona I. Od XIV wieku Gryfino było członkiem Hanzy. W styczniu 1341 Szczecin i Gryfino wypowiedziały posłuszeństwo Ottonowi I i Barnimowi III, podporządkowały się książętom wołogoskim i wezwały ich do objęcia rządów w księstwie. W drugiej połowie XIV wieku Gryfino związane coraz silniej ze Szczecinem zaczęło tracić na znaczeniu. Do końca XIV wieku uzależniło się całkowicie pod względem gospodarczym od stolicy księstwa, schodząc do roli ośrodka rynku lokalnego. W 1530 cała zabudowa zostaje zniszczona przez pożar. Od 1640 mimo traktatu pokojowego przyznającego miasto Brandenburgii znajdowało się pod władaniem Szwedów, którzy przed opuszczeniem miasta w 1679 zniszczyli mury obronne i mosty, co spowodowało spadek znaczenia handlowego.
W XVIII wieku miasto podupadło gospodarczo, do czego przyczyniło się między innymi splądrowanie miasta przez wojska rosyjskie w 1760 podczas wojny siedmioletniej oraz wielka powódź w 1780. W tym czasie coraz większe znaczenie, jako źródło utrzymania mieszkańców, zyskiwało rolnictwo.
Ponowne ożywienie nastąpiło w II połowie XIX wieku. W latach 1857–1860 wybudowano i przebudowano szereg obiektów, powstały przedmieścia: Szczecińskie (pn.), Bańskie (pd.) i najmłodsze po przeciwnej stronie torów kolejowych, położono drewniany most, a w 1877 miasto otrzymało połączenie kolejowe ze Szczecinem. W 1904 rozpoczęto regulację Odry, co zmniejszyło zagrożenie powodziowe. Około 1930 wybudowano fabrykę mydła, garbarnię i wytwórnię kapeluszy filcowych. Przy ulicy Szczecińskiej wzniesiono szkołę rolniczą i rzeźnię, na północ od miasta zlokalizowano duży zakład suchej destylacji drewna.
Od 8 marca 1945 przez 18 dni toczyły się walki o most na Odrze, miasto zamieniono w twierdzę. Zniszczenia zabudowy sięgnęły 70%. Od tego samego roku miasto znajduje się w granicach Polski. We wrześniu 1945 r. pracę rozpoczęły Szkoła Podstawowa nr 1 oraz Gimnazjum i Liceum Ogólnokształcące nr 1. Latem 1945 r. powstała drużyna piłki nożnej będąca zaczątkiem Klubu Sportowego „Polonia”. Dotychczasową nazwę miasta spolszczono w celu przystosowania do polskiego systemu nazewnictwa. Początkowo używano nazwy "Gryfin", forma "Gryfino" została wprowadzona rozporządzeniem ministrów Administracji Publicznej i Ziem Odzyskanych z dnia 7 maja 1946 roku. Dotychczasowych mieszkańców wysiedlono do Niemiec i zastąpiono polskimi osadnikami, w połowie początkowo będących osadnikami wojskowymi. Rolę miejscowego animatora ruchu kulturalnego pełnił reaktywowany w 1958 r. Powiatowy Dom Kultury. W latach 1954–1975 Gryfino odgrywało rolę siedziby powiatu w ówczesnym województwie szczecińskim. 27 czerwca 1968 r. Komitet Ekonomiczny Rady Ministrów przyjął uchwałę, w której określił „dane wyjściowe do projektu wstępnego elektrowni kondensacyjnej Dolna Odra”, której budowę rozpoczęto w 1970 i uruchomiono w 1974 roku. Dla jej pracowników wybudowano w mieście nowe, duże osiedle – „Górny Taras”. W roku poprzedzającym budowę elektrowni Gryfino liczyło 6,5 tysiąca mieszkańców. Już w okresie rozpoczęcia inwestycji ich liczba wzrosła o tysiąc, w większości zatrudnionych przy wznoszeniu „Dolnej Odry”. W chwili oddania pierwszego bloku energetycznego miasto osiągnęło już 10 tysięcy, a w pięć lat później ponad 15 tysięcy mieszkańców i nadal się rozwijało. W 1987 r. przebywało tu już 20 tysięcy osób. Po reformie administracyjnej z 1999 ponownie stało się miastem powiatowym.
Architektura.
Ochronie podlega cały układ Starego Miasta z 2. połowy XIII wieku.
Zabytki chronione prawnie.
Kościół Narodzenia NMP – późno-romańsko-gotycki kościół parafialny, wcześniej pw. św. Mikołaja, budowla jest jednoprzęsłową, trójnawową halą z transeptem (nawą poprzeczną), prostokątnym chórem (prezbiterium) i kwadratową w rzucie wieżą zachodnią. Prosto zamknięte prezbiterium, transept i nawa główna w swoim rzucie tworzą układ krzyża greckiego (równoramiennego), początek budowy kościoła datuje się na rok 1278, w którym książę Barnim I przekazał patronat nad świątynią kościołowi NMP w Szczecinie. Fundację ołtarza w roku 1300 wiąże się z zakończeniem budowy części wschodniej kościoła, a więc prezbiterium i transeptu. Partie te wzniesione zostały z ciosów kamiennych przy użyciu cegły w architektonicznym detalu. Drugi etap budowy miałby być ukończony w 1325 roku, kiedy to książę Otton I ufundował drugi ołtarz. Zbudować wtedy miano z cegły bazylikowy, trójnawowy, jednoprzęsłowy korpus i kamienną w dolnej partii wieżę zachodnią. O istnieniu w tamtym czasie układu bazylikowego (nawy boczne niższe od nawy głównej) świadczą okna w górnej partii ścian nawy głównej, widoczne dziś na strychu kościoła. Trzeci etap budowy przypada na epokę późnego gotyku (XV wiek). Podwyższono wtedy nawy boczne do wysokości nawy głównej, tworząc układ halowy oraz założono sklepienia gwiaździste (dotychczas kościół nakryty był drewnianym stropem). W 1938 r. zmieniono średniowieczny stożek wieńczący wieżę na zupełnie niekomponujący z całością neobarokowy hełm.
Brama Bańska – wybudowana w XIV wieku następnie modernizowana w 1864, 1979, 1984. Cały masywny blok bramy ma 15,3m wysokości, do 11,75 m zbudowany jest z kamienia polnego i nadbudowany w XV wieku cegłą o dalsze 3,55 metra. Wymiary zewnętrzne bramy wynoszą 8m x 8,5m, grubość ścian przejazdu – wschodnia 1,65 m, zachodnia (z klatką schodową w grubości muru) 2,20m. Wielki ostrołukowy otwór nad przejazdem bramy od strony miasta zamurowany został po roku 1500.
Mury obronne – powstały w XIV – XV wieku; wzniesiono je z kamienia polnego układanego w grube warstwy, wyrównywane co ok. 1 m drobnymi kamykami i okrzeskami. Obecna wysokość murów nie przekracza 4 metrów pierwotnie sięgała około 6m. Obecnie w najlepszym stanie pozostaje odcinek na południowo-wschodnim narożu miasta, przylegający do parku. Ma on ok. 70 metrów długości, 4 m wysokości i od 1,0 do 1,5 m grubości.
Pałacyk pod Lwami – wybudowano go w końcu XIX wieku w miejscu średniowiecznej fosy, którą zniwelowano w XVIII wieku. Posiada formę willi o charakterze podmiejskiego dworku. Wybudował go przemysłowiec niemiecki Henrich Moller, producent mydła i środków piorących. Wykupił na ten cel znaczną część ówczesnych ogrodów miejskich (powstałych po zniwelowaniu fosy) znajdujących się poza średniowiecznymi murami miasta. Wzdłuż obecnej ulicy Chrobrego znajdował się rów doprowadzający wodę do dawnej fosy. Nad tym właśnie rowem znajdował się mostek ozdobiony dwoma kamiennymi lwami, które do dziś zdobią wejście do pałacyku i od których budynek zawdzięcza swą nazwę. Pałacyk powstawał w kilku fazach: najwcześniej powstała część główna – mieszkalna, później została dobudowana część wschodnia, a na końcu pomieszczenie gospodarcze oraz wozownia. Na środku dziedzińca stoi murowana fontanna obłożona zieloną glazurą o dekoracyjnych kaflach z motywami masek i zwierząt wodnych. Do pałacyku prowadzi aleja cisów, a w otaczającym parku rosną liczne drzewa, głównie iglaste: czarna sosna, jawory, cisy oraz cyprysik nutkajski. W parku stały liczne kamienne rzeźby, które w czasie II wojny światowej uległy zniszczeniu. Obecnie zachowała się tylko jedna oraz pozostałości fontanny. Południową granicę parku stanowią miejskie mury obronne. W części północno-zachodniej parku jeszcze do niedawna znajdowała się sadzawka. Po wojnie miały tu swoją siedzibę liczne stowarzyszenia (np. towarzystwa śpiewacze, Komenda Hufca ZHP, sezonowe turystyczne schronisko młodzieżowe). Od 1958 r. w pałacyku była filia Szkoły Podstawowej nr 1 do czasu powołania SP 2, która od września 1959 r. działała w pałacyku, będąc pierwszą świecką szkołą w Gryfinie. W latach 60. w murach pałacyku swoje miejsce znalazła Zasadnicza Szkoła Rolnicza (potocznie zwana „Pomidorówką”). Od roku 1977 w Pałacyku pod Lwami funkcjonował równocześnie Młodzieżowy Dom Kultury oraz filie SP 1 i SP 2. Do południa w budynku odbywały się lekcje, po południu, po wyniesieniu ławek – zajęcia kół zainteresowań Młodzieżowego Domu Kultury.
Poczta wraz z budynkiem gospodarczym – budynek położony na narożniku ulic 1 maja od południa i ul. Sprzymierzonych od wschodniej. Budynek powstał w roku 1883 z przeznaczeniem na urząd pocztowy. Lokalizacja budynku w tym miejscu wiąże się z powstaniem w 1877 roku linii kolejowej Kostrzyn-Szczecin.
Rzeźnia – zespół budynków z początku XX wieku, budynek produkcyjny z wieżą ciśnień, budynek administracyjno-mieszkalny, magazyn, ogrodzenie. Rzeźnia powstała na terenach przemysłowego Przedmieścia Szczecińskiego (Stettiner Vorstadt). Istniejącą zabudowę rzeźnia otrzymała na początku XX wieku, jej zabudowania stoją na czworobocznym placu, otoczonym wysokim ceglanym murem, a od strony ul. Szczecińskiej kutym ogrodzeniem ma ceglanych filarach. Zespół rzeźni wzniesiono z ceramicznej cegły. Obiekty w większości jednokondygnacyjne przykryte są dachami o zróżnicowanym kształcie. Na początku XX wieku zakład zajmował się wyrobem wędlin oraz konserw. Po 1945 r. rzeźnia nadal funkcjonowała jako masarnia. Po 1994 roku zaprzestano produkcji, a obiekt sprzedano prywatnemu właścicielowi. .
Inne obiekty historyczne.
Cmentarz komunalny – został założony przez ówczesne niemieckie władze miasta prawdopodobnie ok. 1909 roku. Posiada układ alejek i centralne położenie kaplicy cmentarnej podobne do Cmentarza Centralnego w Szczecinie przy ul. Ku Słońcu. Kaplicę cmentarną w stylu neogotyckim wybudowano ok. 1911 roku. Po II wojnie światowej w tym samym miejscu został założony polski cmentarz (na tzw. czystym polu – w środku cmentarza niemieckiego). Pierwsza polska mogiła (Anieli Wojciechowskiej) pochodzi z 31 sierpnia 1945 roku. Cmentarz jest gęsto zadrzewiony, porasta go różnorodny drzewostan między innymi platany, lipy, sosny kanadyjskie, srebrne świerki oraz ponad 100 cisów.
Cmentarz wojenny – powstał w 1946 roku w wyniku ekshumacji w latach 1947, 1948, 1953, 1954, 1969, ma powierzchnię 0,70 ha, założony w 1946 roku. Zwłoki poległych ekshumowano z miejscowości: Gryfino, Zdunowo, Trzebiatów, Stargard, Chlebowo, Śmierdnica, Kobylanka, Daleszewo, Kliniska, Sobieradz, Goleniów, Łobez, Żelisławiec, Gardno, Dobra. Łącznie na cmentarzu spoczęło 7134 żołnierzy, w tym 1220 żołnierzy znanych i 5914 żołnierzy nieznanych. W latach 1972–1974 cmentarz przebudowano według projektu Witolda Andrzejewskiego. W roku 2013 rozpoczął się remont płyt z nazwiskami pochowanych żołnierzy.
Lapidarium byłych niemieckich mieszkańców Gryfina – powstało na przełomie 1994/1995 roku. Zebrano w nim płyty nagrobne z terenu obecnego cmentarza, byłych mieszkańców Gryfina i okolic. Lapidarium nie jest ukończone, nadal trwa rozbudowa. Przy tworzeniu lapidarium Gryfino współpracuje ze Stowarzyszeniem „Heimatkreis Greifenhagen” w Bersenbrucku (Dolna Saksonia).
Symboliczna mogiła-pomnik zwana Golgotą Wschodu – z okazji Narodowego Święta Niepodległości – 11 listopada 1995 roku odsłonięto mogiłę-pomnik pamięci Polaków, którzy nie powrócili z Syberii, zostali zamordowani na terenie ZSRR oraz żołnierzy polskich, którzy zginęli na frontach II wojny światowej. Pomnik powstał z inicjatywy działaczy gryfińskiego koła Związku Sybiraków.
Park miejski im. Stanisławy Siarkiewicz – założony na początku XIX w. z przeznaczeniem na cmentarz. Do lat 60. XX w. w parku były neoklasycystyczne grobowce, wzniesione na wzór świątyń greckich i starorzymskich. Dzisiejszy park zajmuje obszar 6,02 ha, na którym rosną głównie drzewa liściaste. Przy jednej z alejek znajduje się głaz narzutowy, na którym znajduje się tablica poświęcona patronce parku – gryfińskiej nauczycielce, poetce, malarce, miłośniczce przyrody. Znajduje się tu również plac zabaw dla dzieci.
Demografia.
Struktura demograficzna.
Według danych z 31 grudnia 2007 r.:
Piramida wieku mieszkańców Gryfina w 2014 roku.
&lt;br&gt;
Mieszkalnictwo.
W 2007 w mieście było 7359 mieszkań, z czego 46,51% (3421) należało do spółdzielni mieszkaniowych, 36.70% (2698) do osób prywatnych, mieszkania komunalne stanowiły 11,38% (837), TBS 3,02% (222), w zasobach zakładów pracy pozostawało 2,36% (174) mieszkań. Przeciętna wielkość jednego mieszkania wynosi 58,4 m², statystycznie na każdego mieszkańca przypada 20,3 m² powierzchni użytkowej.
Oświata.
W Gryfinie znajdują się następujące placówki oświatowe:
Przemysł.
Gryfino jest przede wszystkim ośrodkiem przemysłu drzewnego. W mieście znajduje się tartak oraz dwa zakłady produkujące węgiel drzewny firmy Gryfskand. Oprócz tego w Gryfinie istnieje zakład produkujący wyroby gumowe i tworzywa sztuczne (Jäger Polska) oraz przedsiębiorstwo działające w branży odlewniczej (Alumet). 5 km na południe od miasta, w Nowym Czarnowie, znajduje się Elektrownia Dolna Odra, największy w regionie zakład produkcyjny oraz zatrudniająca ponad 500 pracowników lider branży pralniczej Fliegel Textilservice.
Turystyka.
Informacja turystyczna.
Centrum Informacji Turystycznej znajduje się w budynku tzw. Rybakówki na Nabrzeżu Miejskim nad Odrą przy ul. Nadodrzańskiej 1, w którym można zaopatrzyć się w plan miasta, mapy gminy i okolic, a także książki o historii Gryfina, przewodniki po mieście i gminie, kajakowe mapy Międzyodrza i pamiątki (m.in. magnesy, widokówki). W Centrum znajduje się również publiczny (bezpłatny) dostęp do Internetu, czynny w godzinach funkcjonowania Centrum.
Piesze szlaki turystyczne.
W Gryfinie rozpoczynają się piesze szlaki turystyczne:&lt;br&gt;
 „Szlak Woja Żelisława” (dł. 31,2 km; Gryfino (dworzec PKP) – Wełtyń – Żelisławiec – Binowo – Czajcza Przełęcz – przeł. Trzech Braci – Szwedzki Kamień (pomnik przyrody) – Grobla Zielawy – grodzisko Chojna – Skórcza Góra – jez. Szmaragdowe)
 „Szlak Stekliński” (dł. 18 km; Gryfino (tartak południowy) – Żórawki – Żórawie – Szczawno – Bartkowo – Steklno – Czarnówko – Lubicz)
Przez miasto przebiega również pieszy szlak turystyczny:&lt;br&gt;
 „Szlak Nadodrzański” (dł. 144,1 km; Radziszewo – przeł. Trzech Braci – wzg. Bukowiec (149 m n.p.m.) – Droga Kołowska – Głaz Kołyska – Binowo – Chlebowo – Gryfino (dworzec PKP) – „Krzywy Las” (pomnik przyrody) – Dolna Odra – Rurka – Chojna – Stoki – Cedyński Park Krajobrazowy – Głazy Bliźniaki (pomnik przyrody) – dąb „Król” (pomnik przyrody) – Puszcza Piaskowa – Lubiechów Dolny – Cedynia – Góra Czcibora – Osinów Dolny – Stary Kostrzynek – Stara Rudnica – Siekierki – Gozdowice – Mieszkowice)
Rowerowe szlaki turystyczne.
W Gryfinie mają początek oraz koniec (są to pętle) rowerowe szlaki turystyczne:&lt;br&gt;
 „Szlak Odrzańsko-Bukowy” (dł. 32,5 km; Gryfino (pl. Barnima – ul. Targowa) – Żabnica – Dębce – Daleszewo – Stare Brynki – Puszcza Bukowa – Jarząbki – jez. Binowo – Wysoka Gryfińska – Gardno – Wełtyń – Gryfino)
 „Szlak Wełtyńsko-Tywiański” (dł. 34,9 km; Gryfino (pl. Barnima) – ścieżka rowerowa do jez. Wełtyń – Wełtyń – Chwarstnica – Borzym – Borzymek – Mielenko Gryfińskie – Wirówek – Wirów – Gryfino)
 „Szlak Leśny” 29,5 km; Gryfino (pl. Barnima) – Szczawno – Żórawie – Bartkowo – Gajki – Steklinko – Czarnówko – Pacholęta – Krzypnica – Krajnik – „Krzywy Las” (pomnik przyrody) – Pniewo – Gryfino (Centrum Wodne „Laguna”)
 „Szlak Stekliński”, 29,5 km; Gryfino (pl. Barnima) – ścieżka rowerowa do jez. Wełtyń – Wirów – Wirówek – Bartkowo – Śremsko – Steklno – Steklinko – Nowe Czarnowo – Pniewo – Żórawki – Tywina – Gryfino (Centrum Wodne „Laguna”)
Przez miasto przebiega również rowerowy szlak turystyczny:&lt;br&gt;
 Szlak „Zielona Odra”, dł. 154,5 km; Szumiłowo – Namyślin – Kłosów – Czelin – Cedyński Park Krajobrazowy – Gozdowice – Siekierki – Stara Rudnica – Stary Kostrzynek – Osinów Dolny – Cedynia – Lubiechów Dolny – Bielinek – Piasek – Zatoń Dolna – Krajnik Górny – Krajnik Dolny – Ognica – Widuchowa – Marwice – Krzypnica – Krajnik – Pniewo – Gryfino – Żabnica – Dębce – Stare Brynki – Leśnictwo Radziszewko – Puszcza Bukowa – Szczecin Żydowce – Szczecin Podjuchy &lt;br&gt;
 Blue Velo – Odrzańska Trasa Rowerowa, szlak rowerowy biegnący wzdłuż Odry o planowanym przebiegu ze Świnoujścia na Górny Śląsk (ok. 1000 km). 
Odcinek Gryfino – Chwarstnica – Borzym – Banie – Swobnica – Trzcińsko Zdrój, dł. 44,1 km został otwarty 27 sierpnia 2018. Dotychczasowa droga rowerowa biegnąca od mostu na Odrze Wschodniej w Gryfinie do mostu na Odrze Zachodniej na granicy z Niemcami stanowi obecnie łącznik pomiędzy Blue Velo a Oder-Neisse Radweg.
Wodne szlaki turystyczne.
Obecnie na sąsiadującym z miastem Międzyodrzu nie ma wyznaczonych szlaków kajakowych, a jest to najlepszy sposób na zwiedzanie tych terenów. Wypożyczalnia kajaków w Gryfinie mieści się na plaży nad Odrą i prowadzona jest przez Ośrodek Sportu i Rekreacji. Miasto znajduje się na trasie szlaku wodnego Berlin – Szczecin – Bałtyk.
Gryfińskie Rajdy Rowerowe.
Istniejący od 1995 r. zespół imprez masowych o charakterze rekreacyjnym i krajoznawczym organizowanych w okresie od wiosny do późnej jesieni. Co roku GRR składają się z około 10 rajdów o zróżnicowanej trasie i trudności, przez co mają trafiać do szerokiego grona cyklistów. Trasy rajdów wyznaczane są na terenie gminy Gryfino, powiatu gryfińskiego, a także w Niemczech. Każda edycja rajdu połączona jest z publikacją "Książeczki wycieczek kolarskich", w których znajdują się trasy rajdów, z możliwością dokumentowania uczestnictwa, jak również opisy miejscowości, przez które mają okazję przejeżdżać uczestnicy. Pomysłodawcą tras i głównym organizatorem GRR jest Andrzej Urbański.
Transport.
Transport drogowy.
Przewozy autobusowe.
Komunikacją autobusową zajmuje się PKS Szczecin obsługujący kursy do Szczecina i wszystkich miejscowości gminy, a także części powiatu gryfińskiego (m.in. Stare Czarnowo, Kołbacz, Widuchowa, Chojna, Banie, Trzcińsko Zdrój). PKS Szczecin obsługuje także linie podmiejskie o numerach 1 na trasie Szczecin – Radziszewo – Daleszewo – Czepino – Gryfino – Elektrownia Dolna Odra, linię nr 2 na trasie Dolna Odra – Gryfino – Dolna Odra oraz letnią, sezonową linię z Gryfina na plażę miejską nad jeziorem w Steklnie. Oprócz tego przedsiębiorstwa działa również przewoźnik Ber-Trans obsługujący kursy do Widuchowej i Lubicza oraz firma Wektor Bus oferująca przewozy na trasie Chojna – Gryfino – Szczecin.
Transport kolejowy.
W 1877 r., po wybudowaniu ostatniego odcinka Nadodrzańskiej Magistrali Kolejowej, miasto otrzymało połączenie kolejowe (zelektryfikowane w 1983 r.) Wrocław – Szczecin z Chojny do nieistniejącego już szczecińskiego Dworca Wrocławskiego. W 1895 roku otwarta została linia z Gryfina do Pyrzyc przez Chwarstnicę. Linię zamknięto w 1996, a w 2009 roku całkowicie rozebrano. Również od 1895 z Gryfina można było dojechać do Swobnicy przez Chwarstnicę i Banie. Linię zamknięto w 1986 na odcinku Banie – Swobnica, który już w roku 1987 rozebrano. Odcinek Banie – Chwarstnica zamknięto w 1991 roku, a rozebrano w 2007. Z Gryfina można było jeszcze dojechać do Szczecin Dąbia (przed wojną do już nieistniejącej stacji Szczecin Lotnisko) przez Chwarstnicę, Stare Czarnowo i Kołbacz. Linię otwarto w 1905, a rozebrano w 1992 roku.
Obecnie z Gryfina pociągami Przewozów Regionalnych można dojechać do Szczecina, Chojny, Kostrzyna, Rzepina i Zielonej Góry. Natomiast pociągami InterCity można dojechać do Szczecina, Świnoujścia, Stargardu, Białogardu, Kołobrzegu, Poznania, Kalisza, Łodzi, Warszawy, Zielonej Góry, Wrocławia, Opola, Katowic, Bielska-Białej, Krakowa, Rzeszowa, Przemyśla.
Sport.
Gryfińskie zespoły sportowe profesjonalne i amatorskie:
Media.
Miasto posiada tygodniki „Gazeta Gryfińska” oraz „Nowe 7 Dni Gryfina”. Oprócz tego wiadomości o wydarzeniach w mieście zamieszczane są na portalach internetowych eGryfino.pl, igryfino.pl, gryfino24.info.
Religia.
Większość mieszkańców Gryfina stanowią wyznawcy Kościoła rzymskokatolickiego, który posiada tu dwie parafie tj. Narodzenia Najświętszej Maryi Panny oraz Niepokalanego Serca Najświętszej Maryi Panny, obie w dekanacie Gryfino w archidiecezji szczecińsko-kamieńskiej. Na terenie miasta działalność duszpasterską prowadzą także dwa Kościoły protestanckie: Kościół Zielonoświątkowy w RP oraz Kościół Chrześcijan Baptystów. Działalność kaznodziejską prowadzą również dwa zbory Świadków Jehowy.
Administracja.
Miasto jest siedzibą gminy miejsko-wiejskiej. Mieszkańcy Gryfina wybierają do swojej rady miejskiej 15 radnych (15 z 21). Pozostałych 6 radnych wybierają mieszkańcy terenów wiejskich gminy Gryfino. Organem wykonawczym jest burmistrz. Siedzibą władz jest urząd miejski przy ul. 1 Maja. W mieście znajduje się starostwo gryfińskie. Gryfino jest członkiem stowarzyszenia Unia Miasteczek Polskich.
Burmistrzowie Gryfina:
Mieszkańcy Gryfina wybierają posłów na Sejm z okręgu wyborczego nr 41, senatora z okręgu wyborczego nr 98, a posłów do Parlamentu Europejskiego z okręgu wyborczego nr 13.

</doc>
<doc id="109127" url="https://pl.wikipedia.org/wiki?curid=109127" title="Motywacja">
Motywacja

Motywacja (z łac. "motivu"s „ruchomy” od "motus" „ruch”) – stan gotowości do podjęcia określonego działania, wzbudzony potrzebą zespół procesów psychicznych i fizjologicznych, określający podłoże zachowań i ich zmian. Wewnętrzny stan człowieka, mający wymiar atrybutowy. Motywacja wynika z interakcji zarówno świadomych, jak i nieświadomych czynników. Opanowanie motywacji pozwalającej na trwałe i przemyślane działanie ma kluczowe znaczenie dla osiągnięcia wysokiego poziomu umiejętności, np. w sztuce, medycynie, sporcie, nauce.
Procesy motywacyjne ukierunkowują zachowanie jednostki na osiągnięcie określonych, istotnych dla niej stanów rzeczy, kierują wykonywaniem pewnych czynności tak, aby prowadziły do zamierzonych wyników (zmiana warunków zewnętrznych, zmiana we własnej osobie, zmiana własnego położenia). Jeśli człowiek jest świadomy wyniku wykonywanych czynności, wówczas ten wynik nazywa się celem. Proces motywacyjny składa się z zespołu pojedynczych motywów. Motywem nazwać zaś można przeżycie pobudzające człowieka do działania lub powstrzymujące go, lub przeszkadzające jego wykonaniu.
Motywacja w pracy – pracodawcy widząc, że zwiększenie działań mających na celu podniesienie motywacji pracowników przynosi lepsze efekty ich pracy jako jeden z wielu elementów stosują benefity jako narzędzia motywacyjne pozapłacowe oraz poprzez tradycyjne narzędzia – wynagrodzenia. Mimo dyskusyjnej roli wynagradzania finansowego w procesie motywowania obecnie istnieje konsensus, iż wynagrodzenie (w formie pieniężnej) jest dość silnym, ale nie jedynym czynnikiem motywującym do pracy. Dodatkowo pozafinsowymi czynnikami tworzącymi potencjał motywacyjny pracy zgodnie z Modelem Charakterystyk Pracy pracy sa: Różnorodność wykorzystywanych w pracy umiejętności (ang. "skill variety"), utożsamianie się z wynikiem zadania (ang. "task identity"), znaczenie zadań (ang. "task significance"), autonomia zawodowa (ang. "autonomy"), informacje zwrotne o wynikach pracy (ang. "feedback").
Proces motywacyjny.
Według psychologa Janusza Reykowskiego napięcie motywacyjne pojawia się, gdy podmiot dostrzeże stan rzeczy, który mógłby zredukować napięcie, a także gdy wytwarza się u niego przeświadczenie, że wartość gratyfikacji da się osiągnąć.
Wzrost motywacji może wynikać ze wzrostu, do pewnego poziomu, prawdopodobieństwa sukcesu lub porażki w działaniu mającym na celu osiągnięcie wyniku. "Motywacja będzie miała maksymalne natężenie, gdy prawdopodobieństwo sukcesu i porażki będzie równe." Poziom motywacji zależy też od wysiłku i ryzyka związanego z daną czynnością. Początkowy wzrost wysiłku i ryzyka zwiększa motywację jednostki, przy ich dalszym wzroście proces ten osiąga optymalny poziom, następnie malejąc aż do wartości ujemnych.
Rodzaje motywacji.
Motywacja wewnętrzna – „tendencja do podejmowania i kontynuowania działania ze względu na jego treść. Cechą określającą motywację wewnętrzną jest ciekawość, czynnikami motywującymi są właściwości będące wynikiem wzajemnego porównywania bodźców docierających do jednostki aktualnie bądź zakodowanych w strukturach pamięciowych: wieloznaczność, niewyraźność, nowość, złożoność, dziwność, niezgodność.
Motywacja zewnętrzna – „tendencja do podejmowania i kontynuowania działań ze względu na pewne konsekwencje, do których one prowadzą (uzyskanie nagrody lub innej uchwytnej korzyści), związana z poczuciem, że przyczyna i kontrola działania ma charakter zewnętrzny i nie jest zależna od jednostki”
Motywacja negatywna, zwana ujemną, to mechanizm oparty na różnego rodzaju karach, związany z zachowaniem typu „dążenie od”, który opiera się na unikaniu. Im bliższa jest kara, tym bardziej widoczny jest unik. Powoduje ona u pracownika lęk przed utratą m.in. stanowiska, wysokości dotychczasowej pensji bądź nawet pracy, a tym samym mobilizuje do efektywniejszych działań, głównie w celu uniknięcia kary.
Motywacja pozytywna, zwana dodatnią, oparta jest na dodatnich wzmocnieniach. Związana z zachowaniem „dążenia do”, które jest tym silniejsze im bliższa jest droga do zapowiedzianej nagrody. Motywacja pozytywna ma umożliwić człowiekowi osiągnięcie lepszego niż dotychczas poziomu zaspokojenia potrzeb.
Motywacja zespołowa.
Motywację można rozpatrywać nie tylko w aspekcie jednostki, ale także zespołu. Motywowanie grupy ludzi to przedmiot rozważań i samodoskonalenia profesjonalnych managerów i szefów zespołów.
Główne czynniki motywacji:

</doc>
<doc id="109128" url="https://pl.wikipedia.org/wiki?curid=109128" title="Motywowanie">
Motywowanie

Motywowanie – element zarządzania, który polega na takim wykorzystywaniu mechanizmów motywacji, by zapewniały zaangażowanie pracowników na rzecz sukcesu organizacji, zachęcały do podnoszenia kwalifikacji i dawały satysfakcję z pracy. Polega na wpływaniu na postawy i zachowania człowieka za pośrednictwem określonych bodźców.
System motywacyjny: system oddziaływań organizacji na uczestników, którego celem jest zachęcenie ich do podejmowania zachowań korzystnych oraz unikania zachowań niekorzystnych z punktu widzenia całości.
Podejście: 
Motywowanie to „proces świadomego i celowego oddziaływania na motywy postępowania ludzi poprzez stwarzanie środków i możliwości realizacji ich systemów wartości i oczekiwań dla osiągnięcia celu motywującego”.(A. Kozdrój, 1990) 
Aby osiągnąć najlepsze efekty, unika się nadmiernej motywacji, która przez zwiększenie napięcia, wpływa na obniżenie skuteczności działania. O właściwym poziomie motywowania mówi prawo Bircha. (s. Borkowska) Według niego najbardziej skuteczna, pod względem osiąganych wyników, jest motywacja średnia, gorsze wyniki są przy zastosowaniu motywacji zbyt słabej lub zbyt wysokiej.
Najpopularniejsze koncepcje motywacji to 
Według G. H. Hofstede (Reykowski, 1970), dla określonych grup pracowników, motywatorami są różne wartości oferowane im przez pracodawcę: 
Teoria oczekiwań podaje trzy podstawowe sposoby na zwiększenie motywacji u pracowników:
Bodźce motywacyjne powinny mieć charakter zmienny, ponieważ zależą od niestałych aspektów funkcjonowania organizacji: od struktury organizacyjno–kwalifikacyjnej załogi, celów i zadań firmy, organizacji pracy czy technologii. Z tego powodu, aby utrzymać optymalny poziom motywowania, należy okresowo badać stopień oddziaływania określonych sposobów motywowania na pracowników.

</doc>
<doc id="109129" url="https://pl.wikipedia.org/wiki?curid=109129" title="Funkcje zarządzania">
Funkcje zarządzania

Funkcje zarządzania (ang. "management functions") – zespoły czynności jakie pełni zarządzanie w każdej organizacji.
Klasyczne funkcje zarządzania.
W literaturze przedmiotu szeroko rozpowszechniony jest podział czynności zarządzania wzorowany na propozycji H. Fayola, który rozróżniał: "planowanie", "organizowanie", pobudzanie do działania ("motywowanie"), koordynowanie i "kontrolowanie".
Współczesne funkcje zarządzania.
We współczesnym zarządzaniu taki podział jest zbyt wąski i zbyt słabo akcentuje rolę stosunków między organizacją a otoczeniem jej działania. Szersze spojrzenie na funkcje zarządzania proponują F. E. Kast i J. E. Rosenzweig. Według tych autorów na zarządzanie składają się następujące szczegółowe funkcje:

</doc>
<doc id="109130" url="https://pl.wikipedia.org/wiki?curid=109130" title="Wapno">
Wapno



</doc>
<doc id="109132" url="https://pl.wikipedia.org/wiki?curid=109132" title="Kithara">
Kithara



</doc>
<doc id="109139" url="https://pl.wikipedia.org/wiki?curid=109139" title="Dolina Jagnięca (Tatry Wysokie)">
Dolina Jagnięca (Tatry Wysokie)

Dolina Jagnięca (słow. "Červená dolina", niem. "Rotseetal", węg. "Vörös-tó-völgy") – mała, skalna dolinka położona na terenie Tatr Wysokich na Słowacji. Jest to boczna dolinka odchodząca od Doliny Zielonej Kieżmarskiej ("dolina Zeleného plesa") w kierunku północnym, doliny oddziela wysoki, ponad dwustumetrowy rygiel skalny.
Topografia.
Dolina Jagnięca graniczy:
W dolinie znajdują się trzy niewielkie stawy:
Opis doliny.
Dolinka ma długość około 1 km i powierzchnię 0,75 km². Jest typową doliną wiszącą polodowcowego pochodzenia. Składa się z dwóch położonych jeden nad drugim kotłów lodowcowych ze stawkami. Nie była wypasana, stale natomiast przebywają w niej kozice. Mieczysław Karłowicz, który w 1907 r. był świadkiem polowania na nie przez księcia Christiana Hohenlohego, pisał o tej dolinie: "Dzika, kamienista, bezuroczna". Polska nazwa doliny pochodzi od Jagnięcego Szczytu, natomiast słowacka, niemiecka i węgierska – od Czerwonego Stawu Kieżmarskiego.
Pierwszymi osobami, o których wiadomo, że dotarli do Doliny Jagnięcej, byli Georg Buchholtz z uczniami i Jakob Buchholtz 8 lipca 1726 r. Zimą pierwsi w dolinie byli Imre Barcza, Oszkár Jordán i Tihamér Szaffka 10 kwietnia 1909 r.

</doc>
<doc id="109140" url="https://pl.wikipedia.org/wiki?curid=109140" title="Stefan Buchowiecki">
Stefan Buchowiecki

Stefan Buchowiecki (ur. 12 maja 1863 w majątku Sokołowo, zm. 9 kwietnia 1927 w Olkuszu) – lekarz, tytularny generał brygady Wojska Polskiego.
Życiorys.
Urodził się 12 maja 1863 w majątku Sokołowo, w ówczesnym powiecie słonimskim guberni grodzieńskiej, w rodzinie Adama i Walerii z Moczulskich. Ukończył studia na wydziale lekarskim Cesarskiego Uniwersytetu Warszawskiego, 1890 obronił doktorat nauk medycznych. Pracował jako naczelny lekarz Szpitala św. Błażeja w Olkuszu. Służył w armii carskiej jako oficer-lekarz w czasie wojny rosyjsko-japońskiej. W 1907 przeszedł do rezerwy.
14 września 1914 wstąpił do Legionów i jako podporucznik zajął się organizacją legionowych szpitali polowych. W latach 1915–1916 był naczelnym lekarzem 6 pułku piechoty. Został ranny w bitwie pod Kostiuchnówką w grudniu 1915. 3 lutego 1916 mianowany naczelnym lekarzem w domu ozdrowieńczym w Kamieńsku, organizował szpitale dla legionistów w Kościńcach, Dęblinie i Żyrardowie, był naczelnym lekarzem obozu legionowego w Zegrzu i Ostrowi-Komorowie oraz obozu internowania w Łomży, a później naczelnym lekarzem szkół Polskiej Siły Zbrojnej. 4 listopada 1918 został szefem sanitarnym I Brygady PSZ.
W tym samym miesiącu objął obowiązki szefa sanitarnego Dowództwa Okręgu Generalnego „Kielce” w Kielcach. 3 lutego 1920 został awansowany na podpułkownika. 12 lutego 1920 Minister Spraw Wojskowych mianował go komendantem I Szpitala Okręgowego na Mokotowie przy ulicy Nowowiejskiej (jego zastępcą był kpt. dr Tomasz Krzyski). Szpitalem Mokotowskim kierował w czasie wojny z bolszewikami. Na tym stanowisku 29 maja 1920 został zatwierdzony z dniem 1 kwietnia 1920 w stopniu pułkownika w korpusie lekarskim, w „grupie byłych Legionów Polskich”. W sierpniu 1921 Główny Szpital Wojskowy (b. Szpital Ujazdowski) przemianowany został na Szpital Okręgowy Nr I, a Szpital Mokotowski przekształcony został w „Zakład Leczniczo-Szkolny dla Inwalidów Wojennych w Warszawie”. Kierownictwo zakładu powierzone zostało Stefanowi Buchowieckiemu. Następnie pełnił funkcję przewodniczącego komisji superrewizyjnej przy Szpitalu Okręgowym Nr I.
Z dniem 31 maja 1925 w stopniu pułkownika rezerwy lekarza został przeniesiony w stan spoczynku. Mieszkał wówczas w Warszawie przy ulicy Wilczej 29a. Zaopatrzenie emerytalne otrzymał na podstawie Ustawy z dnia 11 grudnia 1924 o przyznawaniu darów z łaski.
25 lipca 1925 Prezydent RP Stanisław Wojciechowski awansował pułkownika w stanie spoczynku Stefana Buchowieckiego do stopnia tytularnego generała brygady w stanie spoczynku z dniem 31 maja 1925.
Ostatnie lata życia spędził w Olkuszu. Tam w nocy z 9 na 10 kwietnia 1927 zmarł. We wtorek 12 kwietnia 1927 roku został pochowany na miejscowym cmentarzu.
Stefan Buchowiecki był żonaty z Wieńczysławą Miłkowską (1874–1947), z którą miał syna Jana Stefana (1902–1940), kapitana artylerii, zamordowanego w Charkowie.
Imię Stefana Buchowieckiego nosi ulica w Olkuszu.
Ordery i odznaczenia.
Wszystkie odznaczenia gen. Buchowieckiego znajdują się w Muzeum Narodowym w Warszawie.

</doc>
<doc id="109142" url="https://pl.wikipedia.org/wiki?curid=109142" title="Wzór Herona">
Wzór Herona

Wzór Herona – wzór pozwalający obliczyć pole (S) trójkąta, jeśli znane są długości "a", "b", "c" jego boków. Wzór znany był już Archimedesowi, a jego nazwa pochodzi od Herona, który podał go w swojej "Metryce".
Niech formula_1 oznacza połowę obwodu trójkąta. Wtedy jego pole "S" wynosi:
Wzór Herona może zostać wykorzystany do obliczeń, nawet jeżeli odcinki o podanych długościach nie tworzą trójkąta. W sytuacji, gdy wszystkie trzy odcinki i wszystkie trzy łączące je punkty leżą na jednej prostej, na przykład, gdy zachodzi równość formula_3 więc wyrażenie formula_4 jest równe formula_5 co powoduje, że formula_6
Jeżeli natomiast odcinkami o podanych długościach nie można połączyć trzech punktów tej samej płaszczyzny, tzn. formula_7 to wartość formula_8 co sprawia, że wyrażenie pod pierwiastkiem jest ujemne, a więc formula_9
Dowód.
W dowodzie wykorzystamy inny wzór na pole trójkąta
W tym celu, korzystając z twierdzenia cosinusów, wyznaczmy wartość kwadratu cosinusa kąta formula_11
Korzystając z jedynki trygonometrycznej i przekształceń algebraicznych, otrzymujemy:
formula_14 oznacza połowę obwodu trójkąta, więc:
Podstawiając otrzymany wynik do wymienionego na początku wyrażenia, otrzymujemy wzór Herona.
Wzór na pole z wykorzystaniem wysokości.
Jeśli formula_23 są wysokościami trójkąta o bokach odpowiednio formula_24 to formula_25 Po podstawieniu tych wzorów do wzoru Herona i prostych przekształceniach otrzymujemy:
Wzór Brahmagupty.
Wzór Brahmagupty to wzór analogiczny do wzoru Herona, który pozwala obliczyć pole "S" czworokąta o bokach długości formula_27 wpisanego w okrąg:
gdzie:
oznacza połowę obwodu czworokąta.
Dla dowolnego czworokąta (również niewpisanego w okrąg), wzór na jego pole przedstawia się następująco:
gdzie formula_31 to połowa sumy dowolnej pary dwóch przeciwległych kątów czworokąta. W przypadku czworokątów wpisanych w okrąg obie te sumy są sobie równe i wynoszą 180°.

</doc>
<doc id="109146" url="https://pl.wikipedia.org/wiki?curid=109146" title="Stanisław Stomma">
Stanisław Stomma

Stanisław Stomma (ur. w Szacunach koło Kiejdan, zm. 21 lipca 2005 w Warszawie) – polski prawnik, doktor habilitowany nauk prawnych, specjalista w zakresie prawa karnego, nauczyciel akademicki, publicysta, działacz katolicki i polityk. W latach 1957–1976 z ramienia „Znaku” poseł na Sejm PRL (II, III, IV, V i VI kadencji), od 1981 do 1984 przewodniczący Prymasowskiej Rady Społecznej, w latach 1989–1991 senator I kadencji, marszałek senior Senatu I kadencji. Kawaler Orderu Orła Białego.
Życiorys.
Młodość.
Był synem Ludwika (1859–1910) i Jadwigi z domu Jasieńskiej (1875–1944), miał trzy siostry: Helenę (1901–1972), Zofię (1903–1981) i Anielę (1905–1989). Urodził się w rodzinie ziemiańskiej, w rodzinnym dworze w Szacunach, które po odzyskaniu przez Polskę niepodległości znalazły się w granicach Litwy. Był uczniem Gimnazjum im. Króla Zygmunta Augusta w Wilnie (1922–1928), wstąpił w trakcie nauki w tej szkole do Sodalicji Mariańskiej oraz organizacji „PET”; następnie studiował prawo na Uniwersytecie Stefana Batorego. Od 1928 był działaczem wileńskiego oddziału Stowarzyszenia Katolickiej Młodzieży Akademickiej „Odrodzenie”, w roku akademickim 1929/1930 został jego prezesem. W 1931 debiutował jako publicysta na łamach dziennika „Słowo”.
Pracę magisterską napisaną pod kierunkiem Stefana Glasera obronił w 1932. Po ukończeniu studiów był pozaetatowym (tzw. niewynagradzanym) aplikantem sądowym, równocześnie pracując w rektoracie macierzystego uniwersytetu jako referent do spraw studenckich. W latach 1933–1936 był także sekretarzem Mariana Zdziechowskiego. Pod koniec 1936 został na krótko członkiem redakcji pisma „Kurier Wileński”, w 1937 kierował dwutygodnikiem „Pax”. W 1937 obronił pracę doktorską pt. "Wina i związek przyczynowy w rozwoju prawa karnego", napisaną pod kierunkiem Bronisława Wróblewskiego. W latach 1937–1938 współpracował z dziennikiem „Głos Narodu”; przez pół roku (do października 1937) był członkiem redakcji tego pisma, mieszkał wówczas w Krakowie. W swojej publicystyce w latach 30. zajmował się myślą chrześcijańską, myślą narodową oraz zagadnieniem totalitaryzmu, postulował tzw. nacjonalizm chrześcijański, w ramach którego życie społeczne miało być budowane w oparciu o wspólnotę narodową, ale przy uznaniu absolutnego prymatu etyki katolickiej. W 1938 uzyskał stanowisko starszego asystenta wolontariusza w Zakładzie Prawa Karnego Uniwersytetu Stefana Batorego (kierowanym przez Bronisława Wróblewskiego), ale od razu (w czerwcu 1938) wyjechał na roczne stypendium do Paryża.
II wojna światowa.
Latem 1939 wrócił do Polski, po wybuchu II wojny światowej nie został zmobilizowany w związku z kategorią zdrowia „C”. We wrześniu 1939 zastąpił Józefa Święcickiego na stanowisku redaktora naczelnego „Kuriera Wileńskiego”, ale po wkroczeniu wojsk sowieckich do Polski wyjechał razem ze swoim przyjacielem Antonim Gołubiewem do Rygi. Po wkroczeniu Armii Czerwonej na Łotwę powrócił na Litwę, gdzie ukrywał się na prowincji. Do Wilna powrócił po wkroczeniu wojsk niemieckich w czerwcu 1941. W 1941 został członkiem redakcji konspiracyjnego pisma „Dla Polski” wydawanego przez księdza Józefa Wojtukiewicza, uczestniczył także w tajnym nauczaniu (jego uczniami byli m.in. Henryk Gulbinowicz i Józefa Hennelowa). W lipcu 1944 uciekł z Wilna z uwagi na zbliżającą się Armię Czerwoną. W sierpniu 1944 znalazł się w Laskach, zgłosił się wówczas do konspiracji, znalazł się na krótko w szeregach Zgrupowania Stołpeckiego Armii Krajowej. W październiku 1944 wyjechał do Krakowa, tam został pracownikiem Rady Głównej Opiekuńczej. Od grudnia 1944 do maja 1945 był klerykiem Wyższego Seminarium Duchownego Archidiecezji Krakowskiej.
Lata 1946–1956.
Po opuszczeniu seminarium został bliskim współpracownikiem, a następnie członkiem zespołu „Tygodnika Powszechnego”; był wówczas orędownikiem poszukiwania kompromisu z władzami komunistycznymi i liczenia się z realiami politycznymi. Współpracował także krótko z pismem „Dziś i Jutro”. Jesienią 1946 został razem z Hanną Malewską redaktorem naczelnym pisma „Znak”, ale "de facto" od 1947 pismem kierowała Hanna Malewska (Stanisław Stomma pozostał w nim jednym z głównych publicystów). Od 1947 uczestniczył w spotkaniach krakowskiego Klubu Logofagów.
We wrześniu 1946 był sygnatariuszem memoriału intelektualistów katolickich do Episkopatu Polski, w którym apelowano o wsparcie powstania partii politycznej, która reprezentowałaby polskich katolików. W listopadzie tegoż roku podpisał deklarację 37 pisarzy katolickich, którzy poparli inicjatywę powołania katolickiej organizacji politycznej, uczestniczył także w próbie stworzenia za zgodą władz katolickiej reprezentacji parlamentarnej w związku z wyborami parlamentarnymi w 1947 (inicjatywę jako spóźnioną ze strony władz odrzucił ostatecznie Episkopat Polski).
Jesienią 1946 opublikował na łamach trzeciego numeru „Znaku” artykuł zatytułowany "Maksymalne i minimalne tendencje społeczne katolików", w którym poszukiwał możliwego do zaakceptowania kompromisu pomiędzy katolicyzmem a socjalizmem, przede wszystkim na płaszczyźnie reform systemu społecznego, uznając, że Kościół katolicki nie jest związany z określonym programem w tym przedmiocie. Podkreślał w nim także konieczność budowania silnych podstaw duchowych, kulturalnych i intelektualnych, dających katolicyzmowi możliwość rozwoju w dłuższej perspektywie. Wobec agresywnej polityki komunistycznej postulował cofnięcie się na pozycje „religijno-moralne”. Jego propozycja spotkała się ze sprzeciwem znacznej części środowisk katolickich (polemizowali z nim m.in. Jan Piwowarczyk, Józef Marian Święcicki, Tadeusz Przeciszewski, Kazimierz Studentowicz, Jerzy Braun), zarzucano mu m.in. postawę kapitulacji. Stanisław Stomma bronił jej następnie w artykule "O pozornym maksymalizmie i urojonym defetyzmie", opublikowanym w „Tygodniku Powszechnym” z 20 kwietnia 1947. Poszukiwał innej drogi funkcjonowania środowisk katolickich w komunizmie niż konfrontacja lub ideologiczna kapitulacja.
Od 1 stycznia 1946 był pracownikiem Katedry Prawa Karnego Uniwersytetu Jagiellońskiego, w 1947 habilitował się na podstawie pracy "Ocena socjologiczna niektórych pojęć nauki prawa karnego" (habilitacja formalnie została zatwierdzona przez resort szkolnictwa wyższego dopiero w 1957). Następnie bezskutecznie ubiegał się o zatrudnienie na Uniwersytecie Mikołaja Kopernika w Toruniu, a w październiku 1949 otrzymał wypowiedzenie na Uniwersytecie Jagiellońskim (postawiono mu wybór: praca na uczelni lub w piśmie katolickim), w wyniku czego przestał pracować na UJ z dniem 31 stycznia 1950.
W numerze „Tygodnika Powszechnego” z 10 grudnia 1950 wspólnie z Jerzym Turowiczem opublikował artykuł "Katolicy w Polsce Ludowej", w której deklarował, że jakkolwiek dostrzega w socjalizmie wiele stron dodatnich, to ideał socjalistyczny nie jest jego ideałem, a odrębne stanowisko katolickie powinno być uszanowane. W innym wspólnym artykule "Eksperyment polski" opublikowanym w „TP” z 3 lutego 1952 pozytywnie ustosunkował się do porozumienia Państwo-Kościół z 14 kwietnia 1950 i sugerował, że apolityczność katolików pociąga za sobą konieczność lojalności wobec państwa. Wobec nasilającej się polityki antykościelnej oraz ingerencji cenzury w maju 1952 apelował razem z Jerzym Turowiczem i Jackiem Woźniakowskim o dalszą możliwość wydawania „Tygodnika Powszechnego”, deklarując możliwość poparcia niektórych aspektów polityki władz (m.in. w kwestiach gospodarczych, walki z nacjonalizmem i rewizjonizmem niemieckim, sojuszu z ZSRR), ale pod warunkiem zachowania autonomii w kwestiach niepolitycznych. W tym okresie wraz z innymi redaktorami „TP” konsultował większość decyzji strategicznych z arcybiskupem Stefanem Wyszyńskim.
Po tym, jak w czerwcu 1953 dotychczasowy zespół redakcyjny został odsunięty od „Tygodnika Powszechnego”, przez około rok był bezrobotny, w 1954 został zatrudniony w Muzeum Narodowym w Krakowie, gdzie pracował m.in. jako kierownik biblioteki muzealnej. Otrzymał także zaliczkę na cykl esejów od Instytutu Wydawniczego „Pax”. Pozostawał jednym z liderów środowiska byłej redakcji „TP”.
Lata 1956–1961.
W październiku 1956 należał do grupy katolików świeckich, którzy ogłosili utworzenie Ogólnopolskiego Klubu Postępowej Inteligencji Katolickiej, którego celem było sformowanie „reprezentacji społecznej” środowisk katolickich. Został wówczas przyjęty wraz z innymi liderami tego środowiska zarówno przez Stefana Wyszyńskiego, jak i przez Władysława Gomułkę. W „Przeglądzie Kulturalnym” (numer z 25–31 października 1956) opublikował artykuł "Dostęp do Polski współczesnej", w którym poparł zmierzające do wyeliminowania totalitaryzmu stalinowskiego reformy października 1956, wskazując przy tym, że integralność terytorialna Polski gwarantowana jest przez sojusz z ZSRR. W listopadzie 1956 został ponownie zatrudniony na Wydziale Prawa UJ, jakkolwiek faktyczną pracę naukową utrudniała mu podjęta wkrótce działalność polityczna (w kolejnych latach miał tylko jednego doktoranta – Andrzeja Spotowskiego, który obronił pracę doktorską w 1970). Nigdy nie został uwzględniony wniosek o nadanie mu tytułu profesora.
W kolejnych latach głosił program tzw. neopozytywizmu, w ramach którego poszukiwał kompromisu z władzami PRL, który umożliwiałby swobodne działania środowisk katolickich (w tym działanie klubów inteligencji katolickiej i reprezentacji parlamentarnej oraz większą swobodę wypowiedzi) i pozwoliłby na ustępstwa władz wobec Kościoła katolickiego. W związku z tym akceptował jako nieunikniony ze względów geopolitycznych sojusz z ZSRR oraz nie kwestionował faktycznej władzy PZPR. Odrzucał w związku z tym tzw. romantyzm polityczny oraz, jak sam ją nazywał, „politykę prestiżową” odwołującą się do „wielkich haseł”. Jego celem pozostawała jednak demokratyzacja systemu. Domagał się, aby polski rząd był wyrazicielem rzeczywistych dążeń narodu, a w sferze ekonomii postulował zerwanie z doktrynerstwem i kontrolę społeczną nad gospodarką.
W 1957 został niezależnym kandydatem w wyborach do Sejmu (kandydował z okręgu nr 34 w Krakowie), publicznie deklarował, że jego celem w Sejmie będzie walka o prawa ludzi wierzących i obrona interesu Kościoła katolickiego. Podkreślał też, że posłowie katoliccy mogą służyć marksistom głosem doradczym. Według oficjalnych wyników w wyborach uzyskał ponad 249 tysiące głosów, wyprzedzając m.in. Józefa Cyrankiewicza. W Sejmie został przewodniczącym koła posłów „Znak”, był także wiceprzewodniczącym Komisji Spraw Zagranicznych oraz członkiem Konwentu Seniorów. W pierwszym wystąpieniu sejmowym podkreślił, że pomimo różnic natury ideologicznej oraz „przykrych doświadczeń przeszłości” posłowie katoliccy podzielają nadrzędne cele narodowe, w tym ideał Polski suwerennej i sprawiedliwej. Już na początku 1958 dostrzegał odejście od polityki zapoczątkowanej w październiku 1956 (chociaż najważniejsze osiągnięcia tego okresu uważał za zachowane), wzywał publicznie do większego zaufania społeczeństwu i umożliwienia większego zaangażowania osób bezpartyjnych. Początkowo podtrzymywał optymizm co do intencji PZPR, w związku z czym, pomimo pogarszającej się sytuacji Kościoła, z jednej strony namawiał kardynała Stefana Wyszyńskiego do podjęcia kolejnej próby porozumienia z władzami partyjnymi, z drugiej zaś, wraz z innymi posłami „Znaku”, wzywał rządzących do rezygnacji z szykanowania ludzi wierzących oraz akceptacji historycznej i społecznej roli Kościoła katolickiego.
Od 1957 nawiązywał kontakty ze środowiskami politycznymi w Niemczech Zachodnich, otwarcie formułując przy tym warunek nienaruszalności granic.
Od września 1958 był prezesem Klubu Inteligencji Katolickiej w Krakowie; równocześnie pozostawał działaczem Klubu Inteligencji Katolickiej w Warszawie, m.in. w latach 1958–1962 był jego wiceprezesem. W październiku 1958 towarzyszył Stefanowi Wyszyńskiemu w podróży do Rzymu w związku z konklawe po śmierci Piusa XII.
Jesienią 1959 zamieszkał na stałe w Warszawie.
Lata 1961–1976.
W wyborach do Sejmu w 1961 uzyskał ponownie mandat poselski w Krakowie, uzyskując zgodnie z oficjalnymi danymi 302 tysiące głosów (ponownie uzyskał więcej głosów od Józefa Cyrankiewicza). Pozostał także przewodniczącym koła posłów „Znak”, był członkiem Komisji Spraw Zagranicznych i Komisji Wymiaru Sprawiedliwości. W pierwszym przemówieniu sejmowym zawarł afirmację osiągnięć PRL, o dyskryminację wierzących oskarżając niższe szczeble administracji; podkreślił jednak nadzieję na wzrost demokracji w Polsce i bloku socjalistycznym. Pomimo postępującego ochłodzenia w relacjach państwa z Kościołem katolickim poszukiwał w dalszym ciągu możliwości kompromisu, namawiając do tego bezskutecznie kardynała Stefana Wyszyńskiego. Sugerował postawę „społecznie konstruktywną” zamiast „wrogiej neutralności”. Podkreślał też wagę pracy organicznej, w tym potrzebę rozwijania formacji duchowej i intelektualnej młodzieży.
Co najmniej od 1961 jego mieszkanie było podsłuchiwane przez funkcjonariuszy Służby Bezpieczeństwa. Władze PRL uważały go za reprezentanta tzw. prawicy KIK-owskiej, przy czym za kryterium przyjmowano stosunek do PZPR i wskazywano, że grupa ta uważa socjalizm za zło konieczne i działa na rzecz jego liberalizacji, oczekując osłabienia kierowniczej roli partii.
Był zafascynowany soborem watykańskim II, jednak okres posoborowy oceniał później krytycznie, wskazując na silny kryzys w Kościele katolickim wywołany m.in. tendencjami materialistycznymi i konsumpcjonizmem zacierającymi pierwiastek religijny.
W styczniu 1963 opublikował w „Tygodniku Powszechnym” krytyczny wobec tradycji powstańczej artykuł "Z kurzem krwi bratniej", poświęcony powstaniu styczniowemu. Skrytykował w nim kult klęski i nieracjonalnej bohaterszczyzny. Został za to publicznie skrytykowany przez Stefana Wyszyńskiego. W tym czasie jego pozycja w kręgach kościelnych stopniowo słabła. Kolejny kryzys w relacjach z prymasem został wywołany kolportowaniem w październiku 1963 w Rzymie „opinii środowisk katolickich w Polsce” związanych z „Tygodnikiem Powszechnym”, miesięcznikami „Znak” i „Więź” oraz kołem posłów „Znak”, przygotowanej z udziałem Stanisława Stommy. W dokumencie tym za błąd uznano potępienie każdej formy państwa rządzonego przez komunistów. Dostrzegając ciągłe pogarszanie się sytuacji Kościoła katolickiego w Polsce, wskazywano, że relacje z władzami nie muszą się pogarszać. Postulowano w związku z tym konstruktywną postawę wobec zadań społecznych i gospodarczych. Najbardziej kontrowersyjnym punktem dokumentu był jednak postulat nawiązania stosunków dyplomatycznym Polski ze Stolicą Apostolską. Tekst ten Stefan Wyszyński uznał za akt nielojalności, a przeprosiny Stanisława Stommy przyjął dopiero w kwietniu 1964.
W latach 60. zaangażował się w proces polsko-niemieckiego pojednania. W 1969 jako pierwszy polski poseł został przyjęty przez prezydenta Niemiec Gustava Heinemanna.
Kolejny raz został posłem w 1965, zajmując czwarte miejsce w okręgu nr 4 w Krakowie, pozostał też przewodniczącym koła poselskiego „Znak”. Na forum Sejmu publicznie krytykował brak postępu procesów demokratyzacji, szykany wobec Kościoła katolickiego, nadmierne ingerencje cenzury; podkreślał, że jedności narodowej nie można utożsamiać z uniformizacją. Jego relacje ze Stefanem Wyszyńskim pozostawały chłodne, odbudowane zostały dopiero w styczniu 1967. W tej kadencji Sejmu spotkał się także z rosnącymi różnicami wewnątrz swego koła poselskiego, zwłaszcza w związku z odrębnym stanowiskiem Janusza Zabłockiego. Razem z innymi członkami koła zgłosił w marcu 1968 interpelację poselską w obronie młodzieży akademickiej będącej ofiarą „brutalnej akcji milicji”, co stało się powodem ataków formułowanych na forum Sejmu. W związku z tym sugerował następnie zrzeczenie się mandatów przez posłów „Znaku”, a także rezygnację z ponownego kandydowania. Do pozostania w Sejmie namawiał jednak posłów koła Stefan Wyszyński.
Ostatecznie w 1969 czwarty raz został posłem, zajmując pierwsze miejsce w okręgu nr 4 w Krakowie (według oficjalnych wyników uzyskał 97% oddanych głosów), ponownie obejmując funkcję przewodniczącego koła. W tej kadencji Sejmu był wiceprzewodniczącym sejmowej Komisji Spraw Zagranicznych i członkiem Komisji Wymiaru Sprawiedliwości. Jego pozycja wewnątrz środowiska posłów „Znaku” jednak słabła. Janusz Zabłocki sugerował, aby nowym przewodniczącym został Konstanty Łubieński, a jedynym zwolennikiem Stanisława Stommy pozostawał Tadeusz Mazowiecki. Poprawne stosunki utrzymywał natomiast z kardynałem Stefanem Wyszyńskim. Także jego kontakty polityczne z władzami PRL epoki Edwarda Gierka były słabsze niż wcześniej (lepszymi dysponowali inni posłowie koła – Janusz Zabłocki i Konstanty Łubieński).
Do Sejmu wybrany został również w 1972 (tym razem w okręgu nr 9 w Białymstoku, gdzie według oficjalnych wyników zajął drugie miejsce, zdobywając ponad 98% oddanych głosów). Kolejny raz został przewodniczącym koła posłów „Znak”, chociaż wewnątrz koła planowano zmianę na tej funkcji. Przeciwko temu zaprotestowało jednak krakowskie zaplecze „Znaku”, które uważało, że w takiej sytuacji Stanisław Stomma powinien opuścić koło. W lutym 1976 jako jedyny poseł nie poparł zmian w Konstytucji PRL, które dotyczyły kierowniczej roli PZPR oraz sojuszu z ZSRR, wstrzymując się wówczas od głosu. Uważał, że zmiany będą utrwalać socjalistyczną formę władzy bez kontroli ze strony społeczeństwa. Władze PRL nie pozwoliły mu w związku z tym na kandydowanie do Sejmu w 1976, chociaż on sam dopuszczał taką możliwość.
Lata 1976–1989.
W 1978 przeszedł na emeryturę na Uniwersytecie Jagiellońskim. W drugiej połowie lat 70. zachowywał dystans wobec działalności opozycyjnej, zaprzyjaźnił się natomiast z Adamem Michnikiem, którego uważał za najmądrzejszego polskiego polityka tamtych czasów. W 1980 opublikował książkę "Czy fatalizm wrogości. Refleksje o stosunkach polsko-niemieckich 1871–1933".
W okresie wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Po powstaniu „Solidarności” zachowywał do niej przyjazny dystans, nie odpowiadał mu nadmierny radykalizm wielu wystąpień związkowych. Jesienią 1981 był sygnatariuszem dwóch listów otwartych kierowanych do władz PRL, w których wzywano do poszukiwania jedności i dialogu. Wskazując na odpowiedzialność rządu za trudną sytuację gospodarczą, autorzy listów podkreślali równocześnie konieczność respektowania sojuszu ze Związkiem Radzieckim. Dokumenty te nie wpłynęły jednak na decyzje władz. W grudniu 1981 został przewodniczącym nowo powołanej Prymasowskiej Rady Społecznej. Był głównym autorem podstawowego dokumentu tego gremium, ogłoszonego w kwietniu 1982 pt. "Tezy Prymasowskiej Rady Społecznej w sprawie ugody społecznej", w którym postulowano porozumienie władz ze społeczeństwem. Warunkiem ugody miało być przerwanie represji i umożliwienie swobodnej działalności związków zawodowych, organizacji kulturalnych i społecznych. Kierował zespołem roboczym rady ds. myśli politycznej. Od 1983 krytycznie oceniał metody jej pracy, postulował obrady mniejszego, lecz bardziej wyspecjalizowanego grona osób.
Był przeciwnikiem demonstracji ulicznych i strajku powszechnego, opowiadając się za budowaniem w dłuższym okresie niezależnych struktur społecznych. Jesienią 1983 uczestniczył na prośbę władz kościelnych w negocjacjach z władzami dotyczących losu oczekujących na proces przywódców „Solidarności” i KSS „KOR”. Pod koniec kadencji Prymasowskiej Rady Społecznej w grudniu 1984 zaangażował się działalność, początkowo nieformalnego, klubu dyskusyjnego – Klubu Myśli Politycznej „Dziekania”, którego został przewodniczącym. Od 1986 wchodził w skład utworzonego wówczas konwentu seniorów określającego program spotkań. Odrzucił natomiast możliwość wejścia do Sejmu w ramach nowej koncesjonowanej przez władze grupy katolickiej oraz udziału w Radzie Konsultacyjnej przy Przewodniczącym Rady Państwa, jakkolwiek tę ostatnią decyzję podjął dopiero pod wpływem negatywnego stanowiska warszawskiego KIK-u. W 1988 stanął na czele „Dziekanii” jako działającego legalnie stowarzyszenia, którego celem miało być stworzenie platformy współpracy różnych środowisk niezależnych, cechujących się realizmem i umiarem w dążeniach politycznych i społecznych. W grudniu 1988 wszedł w skład Komitetu Obywatelskiego przy przewodniczącym NSZZ „Solidarność” Lechu Wałęsie. Wiosną 1989 uczestniczył po stronie opozycyjnej w obradach Okrągłego Stołu – w obradach plenarnych oraz w pracach zespołu ds. reform politycznych.
Lata 1989–2005.
W wyborach w 1989 został wybrany w skład Senatu z województwa płockiego. 4 lipca 1989 jako marszałek senior przewodniczył inauguracyjnemu posiedzeniu Senatu I kadencji, należał wówczas do Obywatelskiego Klubu Parlamentarnego. W wyższej izbie parlamentu został członkiem Komisji Spraw Zagranicznych. Po wyborach uważał za obowiązujący kompromis wypracowany przy Okrągłym Stole. Oddał głos nieważny w czasie głosowania nad kandydaturą Wojciecha Jaruzelskiego na urząd prezydenta. Poparł także tezy opublikowanego kilkanaście dni wcześniej artykułu Adama Michnika "Wasz prezydent, nasz premier". Jesienią 1989 zakończył wraz z innym członkami działalność Klubu Myśli Politycznej „Dziekania”. Należał do założycieli powstałego w czerwcu 1990 Forum Prawicy Demokratycznej, był członkiem jego rady programowej. Był też członkiem koła parlamentarnego FPD.
Należał do zwolenników kandydowania Tadeusza Mazowieckiego na urząd prezydenta w 1990. W końcu 1990 wszedł razem z innymi politykami FPD w skład Unii Demokratycznej, gdzie należał do Frakcji Prawicy Demokratycznej. Pozostał w UD także po utworzeniu jesienią 1992 przez część członków frakcji Partii Konserwatywnej. Był przeciwnikiem ideologicznej walki z Kościołem katolickim, czemu dawał wyraz w wewnątrzpartyjnych dyskusjach. Od 1994 był członkiem Unii Wolności, chociaż należał do przeciwników zjednoczenia UD z Kongresem Liberalno-Demokratycznym. W kolejnych latach nie odgrywał jednak w partii większej roli.
Aprobował reformy gospodarcze Leszka Balcerowicza, jakkolwiek wzywał do aktywnej polityki społecznej. Sprzeciwiał się lustracji i postawieniu Wojciecha Jaruzelskiego przed Trybunałem Stanu, bronił istoty porozumienia Okrągłego Stołu. Do połowy lat 90. uczestniczył w gremiach związanych z kształtowaniem polityki zagranicznej, m.in. w spotkaniach Klubu Atlantyckiego i Stowarzyszenia Euro-Atlantyckiego. Był członkiem Towarzystwa Polsko-Izraelskiego i Rady ds. Stosunków Polsko-Żydowskich przy prezydencie RP.
Zmarł 21 lipca 2005. Uroczystości pogrzebowe odbyły się 27 lipca 2005 w warszawskiej archikatedrze. Został pochowany na cmentarzu leśnym w Laskach.
Życie prywatne.
W 1947 ożenił się z poznaną jeszcze w Wilnie Elwirą Szykowską (1924–2006). W 1948 urodziła się ich córka Magdalena, a w 1950 urodził się ich syn Ludwik.

</doc>
<doc id="109149" url="https://pl.wikipedia.org/wiki?curid=109149" title="Izak Fleichfarb">
Izak Fleichfarb



</doc>
<doc id="109151" url="https://pl.wikipedia.org/wiki?curid=109151" title="Jastrzębia Grań">
Jastrzębia Grań

Jastrzębia Grań (słow. "Karbunkulový hrebeň") – grań tatrzańska rozdzielająca należące do systemu Doliny Kieżmarskiej ("Dolina Bielej vody Kežmarskej") Dolinę Jagnięcą ("Červená dolina") na północy i Dolinę Jastrzębią ("Malá Zmrzlá dolina") na południu. Odchodzi w kierunku wschodnim od Czerwonej Turni ("Belasá veža"), znajdującej się w głównej grani Tatr pomiędzy Kołowym a Jagnięcym Szczytem.
W grani od Czerwonej Turni znajdują się kolejno (słowackie nazwy według czterojęzycznego słownika, wysokości według atlasu satelitarnego):
Stoki północne Jastrzębiej Grani są stosunkowo łagodne, zaś po stronie południowej do Doliny Jastrzębiej opadają potężne urwiska. Stoki te dzielą się na część prawą – południową ścianę Jastrzębiej Turni – oraz lewą, czyli Kopiniakowy Mur ("Kopiniakový múr") o wysokości ok. 200 m. W tej ostatniej formacji wyróżnia się liczne poziome i ukośne elementy, którymi są:
Własne nazwy posiadają tu jeszcze następujące formacje skalne: Wyżnia Sieczkowa Drabina ("Vyšný Sieczkov rebrík"), Niżnia Sieczkowa Drabina ("Nižný Sieczkov rebrík"), Wyżnia Jastrzębia Drabina ("Vyšná galéria Jastrabej veže"), Niżnia Jastrzębia Drabina ("Nižná galéria Jastrabej veže"), Długi Jastrzębi Żleb ("Dlhý jastrabí žľab"), Pośredni Jastrzębi Żleb ("Prostredný jastrabí žľab"), Jastrzębie Spady ("Jastrabie spády"), Mnichowa Bula ("Mníchova kopa"), Jastrzębia Bula ("Jastrabia kopa"), Jastrzębia Kopka ("Jastrabia kôpka"), Komin Diešków ("Komín Dieškovcov"), Jastrzębi Piarg ("Jastrabia sutina"), Jastrzębi Ogród ("Jastrabia záhrada"), Wyżnia Jastrzębia Kazalnica ("Vyšná jastrabia kazateľnica"), Niżnia Jastrzębia Kazalnica ("Nižná jastrabia kazateľnica"). Zadni, Pośredni i Skrajny Jastrzębi Kopiniak określane są wspólną nazwą Jastrzębich Kopiniaków.
W Jastrzębiej Grani znajduje się wiele dróg wspinaczkowych o dużej trudności. Przejście samą granią jest nieco trudne (I w skali UIAA).
Pierwsze przejście zimowe całej grani: Vojtech Hudyma, Pavel Krupinský, Alojz Krupicer, Matthias Nitsch, Ján Počúvaj junior, Pavel Spitzkopf i István Zamkovszky 26 kwietnia 1936 r.

</doc>
<doc id="109152" url="https://pl.wikipedia.org/wiki?curid=109152" title="Creed (zespół muzyczny)">
Creed (zespół muzyczny)

Creed – amerykański zespół post grunge, działający w latach 1995-2004 oraz ponownie od roku 2009 w którego skład wchodzą Scott Stapp (wokal), Mark Tremonti (gitara), Scott Phillips (perkusja), Brian Marshall (gitara basowa).
W pierwszym okresie działalności (1995-2004) Creed wydał 3 albumy – ""My Own Prison", "Human Clay" i "Weathered"", odnosząc wielki sukces komercyjny w Stanach Zjednoczonych.
W 2009 roku grupa wznowiła działalność. Zespół 20 października 2009 roku zakończył amerykańską trasę koncertową trwającą od 6 sierpnia. Nowy album "Full Circle" został wydany 27 października 2009.
Historia zespołu.
Wczesne lata (1995-1996).
Zespół Creed został założony pod koniec 1994 roku przez Scotta Stappa i Marka Tremontiego, kolegów z Florida State University. Oboje uczęszczali również do jednej klasy w tym liceum Lake Highland Preparatory School w Orlando. W pierwszym składzie zespołu byli również Brian Marshall i Scott Phillips. Zespół początkowo nazywał się Naked Toddler (ang. "Goły szkrab"), później nazwa została zmieniona na Maddox Creed, a potem na Creed po namowie Marshalla.
W tym okresie grupa miała już przygotowane trzy utwory, które znalazły się na debiutanckim albumie "My Own Prison". Tymi utworami były "One", "Sister" i "What's This Life For".
"My Own Prison" (1996-1997).
Debiutancki album grupy zatytułowany "My Own Prison", został wydany niezależnie w 1997 roku. Produkcja i dystrybucja albumu dla radiostacji na Florydzie kosztowało 6000 dolarów. Album przyciągnął uwagę kilku wytwórni płytowych, jednak żadna nie chciała podpisać kontraktu. Podczas grania małego koncertu, Diana Meltzer z wytwórni Wind-Up Records usłyszała muzykę Creed. Przed koncertem słuchała ona albumu, jednak dopiero po tym koncercie, wytwórnia zdecydowała się na podpisanie kontraktu z grupą. Po remiksie, który miał uczynić album bardziej miłym dla ucha słuchaczy radiowych, albumem "My Own Prison" został wydany ponownie, nakładem Wind-up Records w USA. Album niespodziewanie okazał się wielkim sukcesem komercyjnym, docierając do 40# miejsca w zestawieniu Billboard Top 200. Album był promowany przez 4 single, których wyniki sprzedaży były również zadowalające. Koncertowa wersja utworu "My Own Prison" pojawiła się na charytatywnym albumie "Live in the X Lounge", a cover utworu Alice'a Coopera "I'm Eighteen" został wykorzystany na ścieżce dźwiękowej filmu "Oni" z 1998 roku.
"Human Clay" i odejście Marshalla (1999-2000).
Drugi album studyjny grupy zatytułowany "Human Clay", został wydany w 1999 roku, debiutując na liście "Billboard 200" z numerem pierwszym. Również pierwszy singel z tego albumu "Higher", utrzymywał się kilka tygodni na szczycie radiowych list przebojów. Kolejny singel, "With Arms Wide Open" również dotarł do pierwszego miejsca list przebojów tamtej jesieni.
W międzyczasie, Brian Marshall opuścił zespół, a podczas trasy koncertowej zastąpił go Brett Hestla (Virgos Merlot, Dark New Day). W tamtych czasach, kiedy grupa występowała na New York's Krock 92.3 "Dysfunctional Family Picnic Concert" w Holmdel w stanie New Jersey, Fred Durst, wokalista Limp Bizkit z którym Creed grali wspólnie koncert, źle się wyrażał na temat Scotta Stappa, który w odpowiedzi wyzwał Dursta na otwarty pojedynek bokserski.
"Weathered" (2001-2003).
Jesienią 2001 roku ukazał się trzeci album studyjny grupy zatytułowany "Weathered", a pierwszy singel, "My Sacrifice", został użyty w celach promocyjnych przez World Wrestling Entertainment. Utwór dotarł do #4 miejsca w zestawieniu Billboard Hot 100 9 lutego 2002 roku, a na liście Mainstream Rock Tracks, utwór utrzymywał się na #1 lokacie przez 9 tygodni począwszy od grudnia 2001. Na początku 2002 roku, ukazał się kolejny singel zespołu "Bullets", wraz z kosztownym i pełnym efektów specjlanych teledyskiem. Okazało się to jednak komercyjnym niewypałem. Mimo to, niedługo potem zespół wydał jako singel jeden z jego największych hitów do tej pory, "One Last Breath". "Weathered" był jedynym albumem Creed na którym nie gra basista Brian Marshall. Wyjątkowo gitarę basową w studiu nagrywał Tremonti.
Stapp uczestniczył w wypadku samochodowym w kwietniu 2002 roku i zdawało się, że zaplanowana trasa koncertowa może zostać odwołana, jednak udało mu się wyzdrowieć na tyle żeby mógł uczestniczyć w kilku ostatnich koncertach.
Okres rozpadu (2004-2008).
4 czerwca 2004 roku, Creed oficjalnie ogłosili zawieszenie działalności. Stapp rozpoczął nagrywanie debiutanckiego, solowego albumu "The Great Divide". Inni członkowie zespołu (włącznie z byłym basistą Brianem Marshallem) założyli nowy zespół, Alter Bridge, zapraszając do współpracy Mylesa Kennedy'ego. 22 listopada 2004 roku została wydana składanka Creed "Greatest Hits".
W 2008 roku, Mark Tremonti oraz wokalista Alter Bridge, Myles Kennedy, wzięli udział w nagrywaniu albumu zespołu Sevendust zatytułowanego "". Ta sama dwójka pojawiła się również al albumie Fozzy "All That Remains". Tremonti wydał pod koniec 2008 roku DVD edukacyjne, prezentując różne techniki gry na gitarze zatytułowane "Mark Tremonti: The Sound &amp; The Story". w 2007 roku, zespół Alter Bridge wydał drugi studyjny album, Blackbird, zawierający hit zespołu "Rise Today".
W 2009 roku, utwór Creeda "Higher", pochodzący z albumu "Human Clay" pojawił się na #95 miejscu w zestawieniu VH1 prezentującym 100 najlepszych hardrockowych utworów "100 Greatest Hard Rock Songs".
Członkowie zespołu Alter Bridge przed reformacją Creed, twierdzili że Creed jest już tylko przeszłością.
Powrót, "Full Circle" i koncertowe DVD (od 2009).
3 listopada 2008 roku serwis Blabbermouth.net ogłosił, że możliwa jest reaktywacja Creed mająca nastąpić w 2009 roku. Nawiązując do wypowiedzi frontmana Twisted Sister Dee Snidera, wokalista Alter Bridge, Myles Kennedy miał podobno zastąpić Roberta Planta w trakcie reaktywacyjnej trasy koncertowej Led Zeppelin w 2009 roku. 2 grudnia magazyn "Rolling Stone" napisał, że reaktywacja Creed jest już bliska. Kennedy zaprzeczył pogłoskom że zaśpiewa z Led Zeppelin, jednak nie ukrywał tego że improwizował z instrumentalną częścią tego zespołu. Później manager Jimmy'ego Page'a ogłosił, że Led Zeppelin nie planuje żadnej trasy koncertowej, ani reaktywacji. Myles Kennedy pozostał w Alter Bridge i rozpoczął nagrywanie trzeciego studyjnego albumu grupy. Z tego powodu, reaktywacja Creed stała pod znakiem zapytania. Pomimo tego, 17 marca 2009 roku wyciekły niepotwierdzone informacje o trasie koncertowej zespołu, a 2 kwietnia wznowiono działalność strony internetowej grupy creed.com na której widniał napis mówiący o powrocie grupy latem 2009.
27 kwietnia zespół Creed ogłosił na oficjalnej stronie internetowej reaktywację zespołu i plany na nowy album. Nawiązując do wypowiedzi Tremontiego "Jesteśmy bardzo podekscytowani ponownym połączeniem z fanami i z nami samymi po tych długich sześciu latach." Później dodał on że bycie ponownie częścią Creed było ostatnią rzeczą której się spodziewał. Phillips w wywiadzie powiedział: "Nasza kariera jako Creed miała bardzo nagły i nieprzewidziany koniec. Po przemyśleniu najlepszych momentów w naszych życiach prywatnych i zawodowych, zdaliśmy sobie sprawę, że nadal jesteśmy zdolni kontynuować naszą karierę i przyjaźń na większą skalę niż przedtem." Basista Brian Marshall również potwierdził, że chce wstąpić do zespołu, z którego odszedł przed nagraniem trzeciego studyjnego albumu "Weathered". Marshall wspomina o reaktywacji: "To jest postęp z którego jesteśmy szczęśliwi. Dużo czasu minęło od wtedy gdy w czwórkę byliśmy na scenie ostatni raz i bez wahania lub uprzedzenia, to jest coś w czym wszyscy uczestniczymy. Udział w powrocie jest czymś elektryzującym." Wokalista Scott Stapp podsumował myśli kolegów: "To wspaniałe jak życie może się zmieniać i zatoczyć koło. Czas dał nam szansę do refleksji, urośnięcia w siłę i wzmocnienia doceniania naszej przyjaźni, artystycznej chemii, pasji dla muzyki i szczerej miłości do naszych fanów! To rzadkie w życiu że otrzymuje się drugą szansę na zrobienie pierwszego wrażenia, a my korzystamy z tej okazji. Wszyscy wierzymy że to co najlepsze jest przed nami."
W wywiadzie dla People.com, Stapp objaśniał dokładnie proces reaktywacji zespołu, mówiąc "Nigdy nie czuliśmy się jakbyśmy mieli być osobno. Nie patrzymy na to jako zjednoczenie. To jest bardziej odrodzenie." Stapp potwierdził też, że grupa umawiała się na "jammowanie" i "nie próbowali pozostać w miejscu, lub wpasować się w materiał z którym zespół zakończył działalność. Muzyka jest świeża, surowa, pisana z pasją, szczera i rządzi." Wszyscy czterej członkowie zespołu spotkali się po raz pierwszy od 2000 roku (ponieważ Brian Marshall opuścił zespół właśnie w 2000 roku). "Podczas spotkania, wspólnie mówiliśmy, 'Hey, jest mi przykro jeśli cię zraniłem lub moje decyzje przysporzyły ci bólu. Nie mam nic poza miłością i wybaczeniem dla ciebie i mam nadzieję, że i ty mi wybaczysz.' To była część refleksji i nie patrzenia wstecz,” wyznał Stapp. Album zatytułowany "Full Circle" został nagrany w Nashville w czerwcu i lipcu 2009. Stapp objaśnia znaczenie tytułu, który jest również jednym z utworów na płycie: "To naprawdę definiuje i udźwiękawia, muzycznie i tekstowo, co się z nami działo. Zatoczyliśmy pełne koło i to jest dobre miejsce do życia. Stapp potwierdził, że praca z Creed nie przekreśli jego planów dotyczących kolejnego solowego albumu, lecz może je opóźnić.
W międzyczasie Mark Tremonti, Scott Phillips, Brian Marshall oraz brat Marka Tremonti'ego, Michael, obawiali się, że prace z Creed opóźnią rozwój Alter Bridge i nowy album będzie musiał zostać nagrany dopiero po trasie koncertowej z Creed. Tremonti potwierdził, że pomimo tego, przyszłość Alter Bridge nie stoi pod znakiem zapytania, tak więc Tremonti, Phillips i Marshall będą "przełączać się" pomiędzy zespołami, podczas gdy Scott Stapp z Mylesem Kennedym będą pracowali nad solowym albumem.
W czerwcu 2009 roku, Stapp, Tremonti, Marshall i Phillips zagrali po raz pierwszy od 10 lat, uczestnicząc w koncercie z serii AOL Sessions, wykonując "Higher," "With Arms Wide Open," "My Own Prison" i "My Sacrifice". Dodatkowo grupa wystąpiła podczas koncertu "Fox &amp; Friends" 26 czerwca 2009. Później zostało potwierdzone na oficjalnej stronie internetowej zespołu, że nowy album grupy pojawi się w sprzedaży 27 października 2009 roku.
Reaktywacyjne tournée Creed rozpoczęło się 6 sierpnia 2009, a zakończyło się 20 października, tydzień przed wydaniem nowego albumu.
Pierwszy singel z albumu Full Circle, "Overcome", pojawił się na oficjalnej stronie zespołu 19 sierpnia. Premiera radiowa, oraz samego utworu jako digital download miała miejsce 25 sierpnia. Drugi singel zatytułowany "Rain", pojawił się w radiu 23 września, a 6 października zostafł wydany również w formie digital download.
24 października Scott Phillips potwierdził, że Creed uda się w ogólnoświatową trasę koncertową w lecie 2010 roku, zaczynając w USA, kontynuując następnie przez Kanadę, Australię, Nową Zelandię, Amerykę Południową i kończąc w Europie. ma być to trasa koncertowa promująca nowy album. Zostało również potwierdzone, że grupa planuje wydawać kolejne albumy po "Full Circle".
19 kwietnia 2010 roku ogłoszono daty 26 koncertów kapeli w lipcu i sierpniu na terenie Stanów Zjednoczonych i Kanady.
W 2012 nakładem wydawnictwa Tyndale House Publishers ukazała się autobiograficzna książka Scotta Stappa pt. "Sinner's Creed".
Pod koniec 2015 ukazała się kompilacja wydana przez The Bicycle Music Company/Concord Music Group, zatytułowana "", która na trzech płytach CD zawiera łącznie 40 utworów grupy (pierwsza płyta obejmuje single, druga – wersje demo i rarytasy, trzecia – piosenki w wersji akustycznej).
Styl muzyczny i odbiór przez krytyków.
Creed odniósł wielki sukces komercyjny w latach 90. i na początku trzeciego tysiąclecia, sprzedając w sumie około 35 milionów albumów na całym świecie. Ich pierwsze trzy albumy "My Own Prison", "Human Clay" i "Weathered" wielokrotnie otrzymywały status platynowej płyty w Stanach Zjednoczonych, sprzedając się kolejno w nakładach 6 milionów, 11 milionów i 6 milionów kopii. Grupa zdobyła nagrodę Grammy w kategorii Best Rock Song za utwór "With Arms Wide Open" w 2001 roku. Od wielu lat muzyka Creed jest wykorzystywana przez World Wrestling Entertainment (WWE). W dodatku wiele utworów grupy pojawiło się w serialach telewizyjnych i filmach.
Pomimo ogromnego sukcesu komercyjnego, Creed jest słabo oceniany przez zawodowych krytyków muzycznych takich jak Robert Christgau, magazyn Rolling Stone, i serwis Allmusic. Grupa jest często krytykowana za nagminne naśladowanie zespołu Pearl Jam. Basista Creed Brian Marshall kiedyś zaatakował słownie Eddiego Veddera, twierdząc, że Scott Stapp pisze lepsze piosenki, a ostatni album Pearl Jam skrytykował jako nie wnoszący nic nowego do muzyki. Stapp nie identyfikował się z wypowiedzią Marshalla i powiedział "Tak, jesteśmy już zmęczeni pytaniami o Pearl Jam, ale nie ma wytłumaczenia dla arogancji i głupoty (Marshalla). Proszę was o nie sądzenie Creed jako zespołu, ponieważ tamta wypowiedź nie streszczała uczuć członków zespołu, lecz Briana. Przepraszam, jeżeli Brian komuś ubliżył, tak jak on przeprosił za swój komentarz". Marshall został wyrzucony z Creed krótko po tym zajściu, jednak Stapp utrzymuje że jego odejście nie miało związku z tym incydentem. Inne źródła uważają, że Marshall opuścił zespół z własnej woli z powodu sprzeczek ze Stappem.
W wywiadzie dla PopMatters, Jerry Cantrell, gitarzysta zespołu Alice in Chains, opisał wspólną trasę koncertową z Creed jako "nieświeżą". Cantrell powiedział, "Byłem z nimi cały czas podczas trasy i nawet ich nie spotkałem. Jeśli spędzasz dwa miesiące na trasie zazwyczaj powinno się znaleźć trochę czasu żeby powiedzieć "cześć" lub coś w tym stylu. Czułem się naprawdę dziwnie. Nigdy wcześniej nie byłem na takiej stęchłej na poziomie personalnym trasie." Przeprowadzający wywiad Michael Christopher wyśmiał ignorancję Creed w stosunku do Cantrella, mówiąc że "stadionowi rockerzy zawdzięczają swój sukces głównie egzystencji i wpływom Alice in Chains."
Z powodu wpływów takich zespołów jak Alice in Chains i Pearl Jam, muzyka Creed jest głównie postrzegana jako post grunge. Ann Powers z magazynu Rolling Stone określa gitarzystę grupy, Marka Tremontiego jako zainspirowanego stylem Jerry'ego Cantrella. Allison Stewart określa Scotta Stappa jako mającego nawyki Eddiego Veddera, takie jak "świetny, pełen emocji krzyk". Stewart również określa, że muzyka Creed ma "Zeppelinowskie riffy". Obok Eddiego Veddera, wokal Scotta Stappa jest również inspirowany Jimmem Morrisonem z The Doors. Andrew Leahey i Steve Huey z serwisu "Allmusic" określają muzykę Creeds jako hard rock, pop alternatywny/rock alternatywny i post grunge.
Creed jest czasem przypisywany pod rock chrześcijański, ponieważ pierwsze trzy albumy były poświęcone głównie pytaniom dotyczącym wiary, chrześcijaństwa i wieczności. Grupa nigdy nie podpisała kontraktu z wytwórnią specjalizującą się w tym nurcie muzyki, nigdy nie uczestniczyła w ważnych uroczystościach religijnych, ani nawet nie rozsyłała nagrań do chrześcijańskich rozgłośni radiowych. Mimo to, nazwa grupy dotyczy bezpośrednio chrześcijańskiego wyznania wiary, znanego jako Credo. Również niektóre tytuły utworów, takie jak "Higher", "My Sacrifice", "What's This Life For", "My Own Prison", "With Arms Wide Open" czy "One Last Breath" zawierają aluzję do Chrześcijaństwa, pomimo braku potwierdzenia tego faktu przez grupę.
Zespół Creed został pozwany w 2003 roku przez czterech fanów, którzy uważali że z powodu odurzenia Scotta Stappa nie był on w stanie śpiewać podczas koncertu w Chicago, dnia 29 grudnia 2002. Sprawa została jednak umorzona.
Scott Stapp rozważał popełnienie samobójstwa w 2003 roku po wypiciu butelki whiskey marki Jack Daniel's. Nawiązując do czasopisma "Rolling Stone" Scott był przekonany, że ludzie związani z Creed chcą jego śmierci, więc zostałby "typem męczennika takim, jak Kurt Cobain" i zwiększyłby sprzedawalność płyt. "Miałem dziwne myśli chodzące mi po głowie", podsumował Stapp w jednym z wywiadów.
W 2004 roku, w dziale dla czytelników "Guitar World" pojawiły się wyniki ankiety, z których wynika że według czytelników pisma Creed jest drugim najgorszym zespołem roku.

</doc>
<doc id="109154" url="https://pl.wikipedia.org/wiki?curid=109154" title="Marvel Comics">
Marvel Comics

Marvel Comics – amerykańskie wydawnictwo komiksowe należące do Marvel Entertainment, jednej z filii The Walt Disney Company. Wydawnictwo wydaje komiksy o przygodach takich bohaterów jak: Kapitan Ameryka, Iron Man, Spider-Man, Hulk, Punisher, Daredevil, Fantastyczna Czwórka, Avengers, Blade czy grupa X-Men.
W Polsce tłumaczenia komiksów Marvela ukazują się od 1990 roku nakładem różnych wydawnictw (pierwszym z nich była oficyna TM-Semic) – początkowo w formie zeszytowych wydań kioskowych, a obecnie najczęściej w dystrybucji kioskowej i księgarskiej jako tomy zbiorcze zawierające po kilka numerów komiksów. Jedną z popularniejszych serii w Polsce jest Marvel Classic przedstawiające polskim czytelnikom ikoniczne tytuły.
Obecnie bohaterowie ci są coraz bardziej popularni dzięki częstym kinowym i telewizyjnym ekranizacjom komiksów, określanych wspólną nazwą Filmowe Uniwersum Marvela (oryg. Marvel Cinematic Universe).
Od 2006 roku Hasbro Entertainment posiada prawa do produkowania i dystrybucji zabawek z postaciami ze świata Marvela. Na podobnej zasadzie działa współpraca również z konkurencją obu firm (Marvel Comics i Hasbro) na linii DC Comics-Mattel.

</doc>
<doc id="109155" url="https://pl.wikipedia.org/wiki?curid=109155" title="Periander">
Periander

Periander ( "Periandros") – jeden z siedmiu mędrców starożytnej Grecji, drugi tyran Koryntu w latach 627–585 p.n.e.
Życiorys.
Periander przejął władzę po ojcu Kypselosie, rozbudował port w Koryncie, powiększył flotę handlową, zniósł podział na fyle rodowe i zastąpił go podziałem na fyle terytorialne. Wprowadził nowy system pieniężny, co spowodowało rozwój handlu i rzemiosła, miał też planować przekopanie Przesmyku Korynckiego. Na pewno natomiast zbudował rampę, po której przeciągane były statki płynące z Morza Egejskiego do Zatoki Korynckiej i na odwrót. Opłaty za to pobierane pozwoliły na zniesienie podatków w Koryncie.
Prawdopodobnie był człowiekiem pełnym sprzeczności – twierdził, że ci tyrani którzy chcą sprawować władzę bezpiecznie, powinni otaczać się życzliwością, a nie bronią, sam jednak otaczał się zaufaną strażą. Twierdził ponoć, że demokracja jest lepsza od tyranii, na pytanie jednak dlaczego się jej trzyma odparł, że niebezpiecznie jest wbrew woli utracić władzę, ale i dobrowolnie ustąpić.
Diogenes Laertios przypisuje mu też następujące powiedzenia:
Przypisuje mu się i takie czyny: będąc w gniewie strącił ze schodów swoją ciężarną żonę i zabił ją. Syna Lykofrona zesłał na wygnanie na Kerkyrę. Do okrucieństwa miał go przekonać tyran Miletu Trazybulos, który na pytanie jak zabezpieczyć władzę odparł: "pozbywać się jednostek wybitnych".

</doc>
<doc id="109156" url="https://pl.wikipedia.org/wiki?curid=109156" title="Adam Clayton">
Adam Clayton

Adam Charles Clayton (ur. 13 marca 1960 w Chinnor, Oxfordshire) – irlandzki muzyk rockowy, basista zespołu U2.
Życiorys.
Jest synem Briana i Jo Claytonów oraz ma dwoje rodzeństwa: siostrę Sindy i brata Sebastiana. Jego matka była stewardesą, a ojciec pilotem w siłach powietrznych. Gdy miał cztery lata, jego rodzina przeniosła się do Nairobi, gdzie jego ojciec dostał pracę jako pilot East African Airways. Później jego rodzina przeniosła się do Malahide w Irlandii, gdzie Clayton chodził do szkoły. Kiedy miał osiem lat, wysłano go do Castle Park School, szkoły z internatem w Dalkey, a pięć lat później przeniósł się do St. Columba's College w Rathfarnham, gdzie założył swój pierwszy zespół wraz z Johnem Lesliem. Później przeniósł się do Mount Temple Comprehensive School w północnym Dublinie.
Wraz z kolegami ze szkoły (Paulem „Bono” Hewsonem, Dave’em „The Edge” Evansem, Larrym Mullenem oraz Dickiem Evansem) założył grupę Feedback, która później zmieniła nazwę na The Hype, a w 1978 na U2. Oprócz gry w zespole nagrywa też z wykonawcami, takimi jak: Nanci Griffith, B.B. King czy Daniel Lanois. Wraz z Larrym Mullenem Juniorem zaaranżował utwór „”, melodię przewodnią do filmu (1996).
Życie prywatne.
Wśród byłych partnerek basisty na przełomie lat 80. i 90. XX wieku była m.in. modelka Naomi Campbell. 4 września 2013 ożenił się w Dublinie z brazylijską modelką Marianą Teixeirą.
W sierpniu 1989 został aresztowany w Dublinie za posiadanie niewielkiej ilości marihuany. Uniknął wyroku skazującego, wpłacając dużą sumę na rzecz organizacji charytatywnej.

</doc>
<doc id="109159" url="https://pl.wikipedia.org/wiki?curid=109159" title="The Edge">
The Edge

The Edge, właśc. David Howell Evans (ur. 8 sierpnia 1961 w Barking w hrabstwie Essex, obecnie dzielnicy Londynu) – brytyjski muzyk, kompozytor i multiinstrumentalista; gitarzysta zespołu U2.
Życiorys.
Urodził się w Barking w Anglii, ale już rok później przeniósł się z rodziną do Malahide w okolicach Dublina. Oboje rodzice byli Walijczykami. Pochodzi z rodziny wielowyznaniowej: Ojciec Garvin (z zawodu inżynier mechanik) był starszym kościoła prezbiteriańskiego, a matka Gwenda (z zawodu nauczycielka) – baptystką. Ma dwoje rodzeństwa: starszego brata Dick i młodszą siostrę Jill.
Edukację rozpoczął w szkole St. Andrew’s i szybko zdobył opinię ucznia inteligentnego i obdarzonego poczuciem humoru. Następnie uczył się w Mount Temple Comprehensive School, jednak nie czuł się tam dobrze, ponieważ był nieśmiały, dlatego też dużo czasu poświęcał muzyce. Wraz z bratem Dickiem samodzielnie poznawał podstawy gry na gitarze (chodził na lekcje gry na gitarze hiszpańskiej), uczył się również gry na fortepianie. Szukał szansy wyrażenia swoich pomysłów i przemyśleń, dlatego zainteresował się ogłoszeniem Larry’ego Mullena, który poszukiwał muzyków do zespołu. Kiedy pojawił się na pierwszej próbie zespołu Feedback (którego nazwę później zmieniono na U2, był już całkiem niezłym muzykiem, dlatego dość szybko przeszedł do gitary prowadzącej, gdyż grał lepiej niż Bono.
Jest głównym kompozytorem w zespole U2 oraz autorem słów do utworu „Sunday Bloody Sunday”, odpowiada też za pisanie muzyki do tekstów Bono. Jego gra charakteryzuje się melodyjnym, rytmicznym brzmieniem. Jego muzyka stała się inspiracją dla wielu współczesnych zespołów rocka alternatywnego.
Oprócz grania w zespole U2, skomponował piosenki dla artystów, takich jak m.in. Tina Turner czy Roy Orbison. Współpracował również z muzykami: Johnnym Cashem, B. B. Kingiem i Ronnie Wood.
W 2003 magazyn "Rolling Stone" umieścił go na 24. miejscu rankingu najlepszych gitarzystów wszech czasów.
Życie prywatne.
W 1983 ożenił się ze szkolną miłością, Aislinn O’Sullivan, z którą ma trzy córki: Hollie, Arun i Blue Angel. Para rozstała się w 1990, a rozwiodła sześć lat później. W 1993 zaczął spotykać się z Morleigh Steinberg, amerykańską tancerką i choreografką trasy koncertowej „ZOO TV”. Parze w październiku 1997 urodziła się córka, Sian, a dwa lata później syn, Levi. W czerwcu 2002 wzięli ślub.
W kwietniu 2007 został doktorem honoris causa Berklee College of Music w Bostonie za osiągnięcia muzyczne oraz wkład, jaki wniósł do amerykańskiej i międzynarodowej kultury.

</doc>
<doc id="109162" url="https://pl.wikipedia.org/wiki?curid=109162" title="Kanał Północny">
Kanał Północny

Kanał Północny (ang. "North Channel", irl. "Sruth na Maoile") – cieśnina pomiędzy północno-wschodnią Irlandią a Wielką Brytanią, łącząca Morze Irlandzkie z Oceanem Atlantyckim (przez Morze Szkockie). Rozwinięta linia brzegowa – liczne zatoki, półwyspy i wyspy.
Najwęższa część cieśniny znajduje się pomiędzy Mull of Kintyre a Torr Head, gdzie jej szerokość wynosi 21 kilometrów. Najgłębsza część nazywa się "Rowem Beauforta" (długość 50 km, szerokość 3.5 km, głębokość 200–300 m).
Główne porty morskie: Belfast, Greenock, Glasgow, Londonderry.

</doc>
<doc id="109163" url="https://pl.wikipedia.org/wiki?curid=109163" title="Śnieżnik Kłodzki">
Śnieżnik Kłodzki



</doc>
<doc id="109167" url="https://pl.wikipedia.org/wiki?curid=109167" title="Korkyra">
Korkyra



</doc>
<doc id="109170" url="https://pl.wikipedia.org/wiki?curid=109170" title="Adela Stefanowicz">
Adela Stefanowicz

Adela Stefanowicz, matka Gertruda (ur. 2 lutego 1887 w Witebsku, zm. 21 października 1961) – zakonnica (benedyktynka), pedagog, współtwórczyni Instytutu Katolickiego w Częstochowie.
W 1904 ukończyła gimnazjum w Witebsku, w 1912 podjęła studia w dziedzinie filozofii i psychologii eksperymentalnej na uniwersytecie w Moskwie. Po studiach pracowała jako nauczycielka, organizowała jednocześnie pracownie psychologiczne dla badania dzieci upośledzonych umysłowo w Moskwie i Witebsku. W Witebsku zorganizowała dla takich dzieci także szkołę z internatem. W poszukiwaniu środków finansowych organizowała na rzecz swoich placówek liczne kwesty, zbyt aktywny tryb życia osłabił znacznie jej zdrowie (ostre zapalenie stawów i astma). 
W listopadzie 1921 Adela Stefanowicz przyjechała do Warszawy i podjęła pracę w Instytucie Pedagogiki Specjalnej. Była jedną z założycieli Zakładu dla dzieci upośledzonych umysłowo pod Warszawą; prowadzenie zakładu przejęły siostry samarytanki i do ich zgromadzenia wstąpiła Stefanowicz, chcąc całkowicie zaangażować się w pomoc podopiecznym. Ze względu na dalsze pogorszenie stanu zdrowia nie złożyła kolejnych ślubów i wyjechała w 1930 do Łucka. Tam wstąpiła do zgromadzenia sióstr misjonarek (benedyktynek). Pracowała w prowadzonym przez siostry sierocińcu, uzyskała pozwolenie władz szkolnych na otwarcie przedszkola i klas początkowych nauczania podstawowego; dla starszych dziewcząt zorganizowała seminarium wychowawcze, a dla sióstr zakonnych wewnętrzne studia pedagogiczne. Na polecenie przełożonej generalnej oraz biskupa łuckiego Adolfa Szelążka opracowała projekt reformy Zgromadzenia Sióstr Misjonarek-Benedyktynek. Zostały jej powierzone liczne funkcje zakonne - kierowniczki sierocińca, dyrektora seminarium wychowawczego, wreszcie generalnej przełożonej Zgromadzenia (1933). Stan zdrowia nie pozwolił jej na dłuższą pracę na tych urzędach, złożyła je na kapitule generalnej w 1935 i wyjechała na półroczne leczenie.
W 1936 podjęła dalszą pracę w Wilnie. Na polecenie arcybiskupa Jałbrzykowskiego (metropolity wileńskiego) działała w środowiskach rodzin katolickich w ramach Akcji Katolickiej, zorganizowała Poradnię Wychowawczą przy Katolickim Stowarzyszeniu Kobiet oraz studium dla rodziców przy tej poradni, przedszkole i seminarium wychowawcze dla młodzieży. Współpracowała z wychowawcami szeregu innych ośrodków pedagogicznych.
Od 1937 nawiązała wieloletnią współpracę z księdzem Józefem Wojtukiewiczem. Wraz z nim pracowała przy redagowaniu dwumiesięcznika "Ku Szczytom" (1937-1939) oraz założyła Katolicki Związek Wychowawczy, którego została prezesem. Zadaniem związku miało być "wypracowanie metod katolickiego wychowania". Adela Stefanowicz wspólnie z ks. Wojtukiewiczem była autorką recenzji podręczników do religii (na życzenie Ministerstwa Wyznań Religijnych i Oświecenia Publicznego). Podczas II wojny światowej uczestniczyła w tajnym nauczania jako wykładowca pedagogiki i kultury.
W 1945 wspólnie z Wojtukiewiczem udała się do Częstochowy, gdzie została kierowniczką pracy wewnętrznej w nowo powołanym Instytucie Katolickim. Prowadziła tam wykłady i seminaria, także po przeniesieniu Instytutu w 1947 do Wrocławia i w 1958 do Gietrzwałdu (Warmia). Współorganizowała Ogólnopolskie Kursy Katechetyczne we Wrocławiu, Częstochowie i Lublinie. Nie przerwała pracy pedagogicznej do końca życia, mimo stopniowej utraty wzroku oraz sprawności fizycznej (w ostatnich latach zmuszona do posługiwania się wózkiem inwalidzkim). Zmarła w 1961.

</doc>
<doc id="109171" url="https://pl.wikipedia.org/wiki?curid=109171" title="Henryk Kasperczak">
Henryk Kasperczak

Henryk Wojciech Kasperczak (ur. 10 lipca 1946 w Zabrzu) – polski piłkarz występujący na pozycji obrońcy lub pomocnika, reprezentant Polski w latach 1973–1978, trener piłkarski.
Reprezentował barwy Stali Zabrze, Stali Mielec (dwukrotny mistrz Polski), rezerw Legii Warszawa oraz FC Metz. Członek Klubu Wybitnego Reprezentanta. Z reprezentacją Polski dwukrotnie uczestniczył w mistrzostwach świata (1974 – 3. miejsce, 1978) oraz na igrzyskach olimpijskich 1976 w Montrealu – srebrny medal.
Jako trener największe sukcesy odnosił z afrykańskimi reprezentacjami, biorącymi udział w Pucharze Narodów Afryki. Trenował także polskie zespoły: dwukrotnie Wisłę Kraków (dwukrotny mistrz Polski, dwukrotny zdobywca Pucharu Polski) oraz Górnika Zabrze. Wielokrotnie wymieniany wśród kandydatów na selekcjonera reprezentacji Polski.
Jest pierwszym i jak dotąd jednym z trzech (oprócz Pawła Janasa i Adama Nawałki) Polaków biorących udział w mistrzostwach świata w roli zawodnika i trenera, jednak jako jedyny z tej trójki nie był selekcjonerem reprezentacji Polski. Na mistrzostwach świata 1998 we Francji prowadził reprezentację Tunezji.
Wczesne życie.
Henryk Kasperczak urodził się w Zabrzu jako syn Jadwigi i Jana, którzy poznali się na robotach w Niemczech i po zakończeniu II wojny światowej osiedlili się w Zabrzu. W 1965 roku zdał maturę w Technikum Nr 7 w Zespole Szkół Samochodowych im. Gen. Stefana Roweckiego „Grota” w Gliwicach.
Kariera piłkarska.
Henryk Kasperczak karierę piłkarską rozpoczął w 1959 roku w Stali Zabrze, skąd w 1965 roku trafił do II-ligowej Stali Mielec. W latach 1966–1968 grał w rezerwach Legii Warszawa, skąd wrócił do Stali Mielec, z którym odnosił największe sukcesy w klubowej karierze. Najpierw w sezonie 1968/1969 awansował do II-ligi, a w następnym sezonie awansował do ekstraklasy.
Debiut w ekstraklasie zaliczył 9 sierpnia 1970 roku w wygranym 5:2 meczu u siebie z Wisłą Kraków, w którym także strzelił swoje dwa pierwsze gole w ekstraklasie – w 11. minucie na 1:0 oraz w 37. minucie głową na 2:2. Od tego momentu Stal Mielec stała się jedną z najlepszych drużyn na krajowych boiskach. W sezonie 1970/1971 wygrał swoją grupę B w Pucharze Intertoto, a w sezonie 1972/1973 Stal Mielec pod wodzą węgierskiego trenera Károly’ego Konthy mająca w składzie oprócz Kasperczaka takich zawodników jak m.in.: Jan Domarski, Włodzimierz Gąsior, Witold Karaś, Zygmunt Kukla, Grzegorz Lato, Stanisław Majcher po raz pierwszy w historii zdobyła mistrzostwo Polski, dzięki czemu zadebiutowała w europejskich pucharach w Pucharze Europy 1973/1974, w którym rywalem w I rundzie był silny jugosłowiański klub Crvena zvezda Belgrad, z którym mielecki klub uległ w dwumeczu 1:3 (1:2, 0:1) i odpadł z rozgrywek.
W sezonie 1973/1974 Stal Mielec rozgrywki ligowe zakończyła na 3. miejscu, a w sezonie 1974/1975 na 2. miejscu. Po objęciu w 1975 roku stanowiska trenera przez Edmunda Zientarę klub w sezonie 1975/1976 zdobył mistrzostwo Polski, dotarł do finału Pucharu Polski 1975/1976, w którym 1 maja 1976 roku na Stadionie Wojska Polskiego w Warszawie uległ Śląskowi Wrocław 2:0 oraz do ćwierćfinału Pucharu UEFA 1975/1976, w którym uległ w dwumeczu niemieckiemu Hamburgerowi SV 1:2 (1:1, 0:1). Henryk Kasperczak w 1976 w roku został wyróżniony nagrodami: Piłkarz Roku w plebiscycie „Piłki Nożnej”, Piłkarz Roku w plebiscycie „Sport” oraz Sportowiec Roku województwa rzeszowskiego, krośnieńskiego, przemyskiego i tarnobrzeskiego w plebiscycie dziennika „Nowiny”.
W I rundzie Pucharu Europy 1976/1977 rywalem Stali Mielec był utytułowany klub hiszpański Real Madryt, z którym Stal Mielec przegrała dwumecz 1:3 (1:2, 0:1) i odpadła z rozgrywek. W sezonie 1977/1978 zdobyła Trofeo Colombino, a w rozgrywkach ligowych 1977/1978 zajęła 8. miejsce. Ostatni mecz w ekstraklasie Kasperczak rozegrał 2 maja 1978 roku w przegranym 0:1 meczu u siebie z Górnikiem Zabrze.
Następnie wyjechał do Francji, gdzie grał w FC Metz, w którym zadebiutował 19 lipca 1978 roku w wygranym 2:1 meczu ligowym z Olympique Marsylia, a pierwszą bramkę w Première Division strzelił dnia 25 sierpnia 1978 roku w zremisowanym 1:1 meczu z AS Nancy. Ostatni mecz w Première Division rozegrał 24 listopada 1979 roku, kiedy to FC Metz bezbramkowo zremisował ze Stade Brestois 29, a Kasperczak w 63. minucie zastąpił na boisku Christiana Synaeghela. Potem zastąpił Marca Rastolla na stanowisku trenera drużyny, czym samym w wieku 33 lat zakończył piłkarską karierę. Łącznie w ekstraklasie polskiej rozegrał 209 meczów, w których strzelił 37 goli, a w Première Division rozegrał 55 meczów, w których strzelił 11 goli.
W 2019 wyróżniony zaliczeniem do jedenastki stulecia PZPN (na pozycji prawego pomocnika).
Kariera reprezentacyjna.
Henryk Kasperczak w latach 1973–1978 w reprezentacji Polski rozegrał 61 meczów, w których strzelił 5 goli. Debiut zaliczył za kadencji selekcjonera Kazimierza Górskiego 20 marca 1973 roku na Stadionie Miejskim w Łodzi w meczu towarzyskim z reprezentacją Stanów Zjednoczonych, w którym w 55. minucie meczu strzelił również na 3:0 swoją pierwszą bramkę w reprezentacji Polski, a mecz zakończył się zwycięstwem "Biało-czerwonych" 4:0.
Mundial 1974.
17 października 1973 roku reprezentacja Polski po remisie 1:1 z reprezentacją Anglii na stadionie Wembley w Londynie po 36 latach awansowała na mistrzostwa świata. Na mistrzostwach świata 1974 w RFN, na których reprezentacja Polski zajęła 3. miejsce, Henryk Kasperczak był podstawowym zawodnikiem drużyny prowadzonej przez Kazimierza Górskiego i rozegrał wszystkie 7 meczów, a dnia 23 czerwca 1974 roku na Neckarstadion w Stuttgarcie rozegrał jeden z najlepszych w swojej karierze. Otóż wtedy reprezentacja Polski rozgrywała ostatni mecz Grupy D z faworyzowaną reprezentacją Włoch, w 44. minucie meczu Kasperczak podał piłkę do Kazimierza Deyny, który dalekim strzałem pokonał bramkarza rywali – Dino Zoffa i "Biało-czerwoni" podwyższyli prowadzenie na 2:0. Ostatecznie mecz zakończył się wynikiem 2:1 dla reprezentacji Polski, która z kompletem 6 punktów wygrała Grupę D, a reprezentacja Włoch z 3 punktami zajęła 3. miejsce i odpadła z mistrzostw.
Montreal 1976.
Henryk Kasperczak w 1976 roku znalazł się w składzie reprezentacji Polski prowadzonej przez Kazimierza Górskiego na turniej olimpijski 1976 w Montrealu, na których również Kasperczak był podstawowym zawodnikiem. W finale reprezentacja Polski przegrała 3:1 z reprezentacją NRD i ostatecznie zdobyła srebrny medal, co uznano w kraju za porażkę, a trener Kazimierz Górski podał się do dymisji.
Mundial 1978.
Henryk Kasperczak w 1978 roku został powołany przez selekcjonera reprezentacji Polski – Jacka Gmocha na mistrzostwa świata 1978 w Argentynie. Dnia 21 czerwca 1978 roku na Estadio Ciudad de Mendoza w Mendozie reprezentacji Polski z Kasperczakiem w składzie przegrała 1:3 z reprezentacją Brazylii i zajęła 3. miejsce w Grupie B drugiej rundy turnieju i odpadła z turnieju, a Kasperczak po tym meczu ogłosił zakończenie reprezentacyjnej kariery.
Kariera trenerska.
Henryk Kasperczak po zakończeniu kariery piłkarskiej rozpoczął karierę trenerską. W 1979 roku został trenerem francuskiego FC Metz, z którym w sezonie 1983/1984 zdobył Puchar Francji. Następnie w latach 1984–1987 trenował AS Saint-Étienne, a w latach 1987–1988 był szkoleniowcem RC Strasbourg, w latach 1989–1990 Racing Club de France (Trener roku 1990 we Francji według "France Football"), w latach 1990–1992 trenował HSC Montpellier (ćwierćfinał Pucharu Zdobywców Pucharów 1990/1991), a w 1993 roku Lille OSC.
Praca w Afryce i Azji.
Henryk Kasperczak w latach 1993–1994 był selekcjonerem reprezentacji Wybrzeża Kości Słoniowej, z którą podczas Pucharu Narodów Afryki 1994 w Tunezji zajął 3. miejsce. Po tym turnieju objął stanowisko selekcjonera reprezentacji Tunezji, z którą w Pucharze Narodów Afryki 1996 w Południowej Afryce zdobył wicemistrzostwo turnieju oraz uczestniczył w igrzyskach olimpijskich 1996 w Atlancie, na których reprezentacja Tunezji zajęła ostatnie – 4. miejsce w Grupie A i odpadła z turnieju.
Trenował również "Orłów Kartaginy" w Pucharze Narodów Afryki 1998, w którym jego drużyna przegrała w ćwierćfinale po rzutach z gospodarzami – reprezentacją Burkina Faso (1:1, k. 7:8) oraz z którą po 20 latach awansował na mistrzostwach świata 1998 we Francji, na których prowadził reprezentację Tunezji w dwóch spotkaniach. Po porażkach z reprezentacją Anglii (0:2) i reprezentacją Kolumbii (0:1) został zdymisjonowany. W ostatnim zremisowanym 1:1 meczu z reprezentacją Rumunii "Orłów Kartaginy" tymczasowo poprowadził asystent Kasperczaka – Ali Selmi.
Potem przez krótki czas trenował francuską SC Bastię, potem w latach 1999–2000 emiracki Al Wasl Club, w 2000 roku reprezentację Maroka, w latach 2000–2001 chiński Shenyng Sealion oraz w latach 2001–2002 reprezentację Mali, pod jego wodzą podczas Pucharu Narodów Afryki 2002 będąc gospodarzem turnieju zajęła 4. miejsce.
Wisła Kraków.
Henryk Kasperczak 16 marca 2002 roku został trenerem Wisły Kraków, w której na ławce trenerskiej zadebiutował 20 marca 2002 roku w zremisowanym 1:1 meczu z GKS-em Katowice w ramach 20. kolejki rozgrywek ligowych. W sezonie 2001/2002 z klubem sięgnął po wicemistrzostwo i Puchar Polski oraz dotarł do finału Pucharu Ligi, w którym przegrali w dwumeczu 4:2 (3:0, 1:2) w Legią Warszawa.
W sezonie 2002/2003 zdobył z klubem mistrzostwo i Puchar Polski oraz doszedł do 1/8 finału Pucharu UEFA (za co otrzymał nagrodę Trenera Roku 2002 w plebiscycie „Piłki Nożnej”), w której uległ w dwumeczu z włoskim S.S. Lazio 5:4 (3:3, 2:1). W sezonie 2003/2004 obronił z "Białą Gwiazdą" mistrzostwo Polski. W II rundzie kwalifikacyjnej Ligi Mistrzów 2004/2005 Wisła Kraków trafiła na gruzińskie WIT Georgia Tbilisi, z którym gładko wygrali dwa mecze 8:2 i 3:0 i awansowała do następnej rundy, gdzie jej rywalem był jeden z najlepszych klubów świata – hiszpański Real Madryt, z którym Wisła Kraków przegrała dwa mecze 0:2 i 1:3 i zagrała w I rundzie Pucharu UEFA 2004/2005, gdzie niespodziewanie odpadła w rywalizacji z gruzińskim Dinamo Tbilisi (4:3, 1:2).
Mimo iż "Biała Gwiazda" prowadziła w tabeli ligowej ze sporą przewagą w rundzie jesiennej sezonie 2004/2005, Kasperczak z powodu nie zaakceptowania nowych zasad współpracy został zdymisjonowany, a jego miejsce zajął Czech Verner Lička.
Dalsza kariera.
Po zakończeniu pracy w Wiśle Kraków Henryk Kasperczak w styczniu 2005 roku dostał propozycję prowadzenia reprezentacji Egiptu, jednak ostatecznie nie dostał posady z powodu kłopotów finansowych Egipskiego Związku Piłki Nożnej oraz zbyt dużych oczekiwań finansowych samego zainteresowanego.
26 czerwca 2006 roku został selekcjonerem reprezentacji Senegalu, z którą awansował do Pucharu Narodów Afryki 2008 w Ghanie, gdzie po remisie 2:2 z reprezentacją Tunezji i porażce 1:3 z reprezentacją Angoli w Grupie D 28 stycznia 2008 roku został zwolniony. W ostatnim zremisowanym 1:1 meczu z reprezentacją RPA reprezentację Senegalu tymczasowo poprowadził asystent Kasperczaka – Lamine N’Diaye.
16 września 2008 roku został trenerem Górnika Zabrze, z którym rozstał się dnia 3 czerwca 2009 roku po spadku zespołu do I ligi w sezonie 2008/2009. 15 marca 2010 roku ponownie został trenerem Wisły Kraków, z którym zdobył w sezonie 2009/2010 zdobył wicemistrzostwo Polski, jednak 6 sierpnia 2010 roku biorąc odpowiedzialność za porażkę "Białej Gwiazdy" 2:4 (0:1, 2:3) w dwumeczu z azerskim Karabachem Agdam w III rundzie kwalifikacyjnej Ligi Europy 2010/2011 podał się do dymisji.
Henryk Kasperczak w okresie od 17 listopada 2010 roku do 18 marca 2011 roku pełnił funkcję trenera greckiego pierwszoligowego klubu AO Kawala.
Od 30 grudnia 2013 roku został selekcjonerem reprezentacji Mali, z którą awansował do Pucharu Narodów Afryki 2015 w Gwinei Równikowej, gdzie po trzech remisach po 1:1 z reprezentacją Kamerunu, z reprezentacją Wybrzeża Kości Słoniowej i reprezentacją Gwinei odpadł z rozgrywek po losowaniu rzutu monetą, w związku z czym 8 marca 2015 roku podał się do dymisji.
W czerwcu 2015 Kasperczak był wymieniany wśród kandydatów na selekcjonera reprezentacji Wybrzeża Kości Słoniowej. Ostatecznie 13 lipca 2015 roku po raz drugi został selekcjonerem reprezentacji Tunezji, z której to posady został zwolniony 8 kwietnia 2017 roku.
Życie prywatne.
Henryk Kasperczak w lipcu 1971 roku zawarł związek małżeński z Małgorzatą Nowak. Ma pięcioro dzieci.

</doc>
<doc id="109172" url="https://pl.wikipedia.org/wiki?curid=109172" title="Józef Wojtukiewicz">
Józef Wojtukiewicz

Józef Wojtukiewicz (ur. 7 kwietnia 1901 w Grodnie, zm. 10 maja 1989 w Gietrzwałdzie) – ksiądz katolicki, inicjator utworzenia Instytutu Katolickiego w Częstochowie, a następnie szkoły katechetycznej w Gietrzwałdzie.
Życiorys.
Był najmłodszym z pięciorga dzieci, rodzicom zawdzięczał głębokie wychowanie religijne. W 1917 rozpoczął studia w seminarium duchownym w Piotrogrodzie, następnie (1918) w Łucko-Żytomierskim Seminarium Duchownym (które w tym okresie kilkakrotnie zmieniało siedzibę – Łuck, Ołyka, Gniezno). Ukończył seminarium w Gnieźnie w 1922, po czym za zgodą biskupa Ignacego Dubowskiego (zwierzchnika diecezji łuckiej i żytomierskiej) podjął studia na KUL, zakończone w 1924 licencjatem z teologii. W 1924 przyjął kolejno święcenia subdiakonatu, diakonatu i wreszcie 13 lipca kapłaństwa. W 1926 uzyskał doktorat z teologii na Wydziale Teologicznym Instytutu Katolickiego w Tuluzie (Francja, na podstawie pracy "Rola analogii w naturalnym poznaniu Boga").
W 1926 został mianowany przez biskupa Adolfa Szelążka profesorem w Łuckim Seminarium Duchownym, wykładał filozofię. Prowadził także działalność edukacyjną poza seminarium – organizował spotkania z młodzieżą internatową (tzw. Zytanki), odczyty z przezroczami dla ludności, odczyty dyskusyjne dla inteligencji. Głosił kazania kładące nacisk na problem życia ascetycznego, współpracował z domami zakonnymi w Grodnie (zwłaszcza z siostrami nazaretankami, poprzez konferencje ascetyczne i rekolekcje). Po serii podróży naukowych (w Rzymie był słuchaczem "Athenaeum Angelicum", także Mediolan, Fryburg, Lozanna, Londyn, Oksford) poszerzył zakres wykładów w seminarium w Łucku o teologię dogmatyczną i ascetykę. W 1933 nawiązał współpracę z zakładem dla sierot w Grodnie i jego kierowniczką, benedyktynką matką Gertrudą (Adelą Stefanowicz).
Bliższą współpracę z Adelą Stefanowicz ks. Wojtukiewicz prowadził po przeniesieniu do Wilna w 1937. Wspólnie redagowali dwumiesięcznik "Ku Szczytom" (1937–1939), w październiku 1938 powołali do życia Katolicki Związek Wychowawczy (zatwierdzony przez władze kościelne i państwowe), przy którym Wojtukiewicz pełnił funkcję generalnego asystenta kościelnego. W statucie jako zadanie Związku określili "wypracowanie metod katolickiego wychowania". Na życzenie Ministerstwa Wyznań Religijnych i Oświecenia Publicznego Wojtukiewicz opracowywał recenzje podręczników do religii dla szkół podstawowych. W okresie wojny uczestniczył w tajnym nauczaniu, prowadząc zajęcia z dogmatyki, etyki, liturgiki, historii Kościoła oraz nauki społecznej Kościoła na podstawie encyklik "Rerum novarum" i "Quadragesimo anno".
W lutym 1945 opuścił Wilno (razem z Adelą Stefanowicz) i udał się do Częstochowy. Przedstawił kardynałom Hlondowi i Sapieże projekt powołania Instytutu Katolickiego, szybko podchwycony przez biskupa częstochowskiego Teodora Kubinę. 28 września 1945 biskup Kubina erygował Instytut Katolicki w Częstochowie, z zadaniami kształcenia katechetów, katolickich wychowawców oraz stworzenia możliwości pogłębiania wiedzy katolickiej osobom świeckim. Latem 1946 Wojtukiewicz zorganizował w Częstochowie Ogólnopolski Kurs Katechetyczny. Został mianowany diecezjalnym wizytatorem nauki religii. Od maja 1947 ks. Wojtukiewicz kierował Instytutem Katolickim w jego nowej siedzibie – Wrocławiu. Tam kontynuował organizowanie kursów katechetycznych (1947 Wrocław i Lublin, 1948 Wrocław).
Po utworzeniu przez nowego zwierzchnika archidiecezji wrocławskiej arcybiskupa Kominka Katolickiego Instytutu Naukowego (o zadaniach zbliżonych do Instytutu Katolickiego) Wojtukiewicz starał się o przeniesienie dotychczasowego ośrodka na inne ziemie. W 1958 zainicjował działalność na Warmii, w Gietrzwałdzie, pod nazwą Ośrodek Katechetyczny, działający przy Kurii Biskupiej w Olsztynie. Rektor Wojtukiewicz nadzorował jego pracę oraz prowadził wykłady (otrzymując w międzyczasie nominację profesorską) do przejścia w stan spoczynku w 1974; został uhonorowany godnościami papieskiego tajnego szambelana (1959) i prałata domowego (1963).
Autor wielu prac teologicznych.
Bibliografia.
Barbara Rozen, Działalność katechetyczna ks. Józefa Wojtukiewicza w latach 1937–1980, Wydawnictwo Wyższego Seminarium Duchownego Metropolii Warmińskiej "Hosianum", Olsztyn 1999, ss.229.

</doc>
<doc id="109173" url="https://pl.wikipedia.org/wiki?curid=109173" title="Mieczysław Bukowiecki">
Mieczysław Bukowiecki

Mieczysław Bukowiecki (ur. 20 września 1869 w Mszczyczynie, powiat śremski, zm. 18 grudnia 1931 w Cichowie) – tytularny generał brygady Wojska Polskiego, uczestnik I wojny światowej oraz walk o niepodległość Polski z bolszewikami.
Życiorys.
Po ukończeniu gimnazjum w Poznaniu studiował w Akademii Rolniczej w Bernie. W 1894 odbył jednoroczną służbę wojskową w niemieckim 20 pułku artylerii polowej w Poznaniu. W 1898 nabył majątek Cichowo. W 1908 wybudował w nim neobarokowy dwór. Dwa lata później zawarł związek małżeński z Aleksandrą Jadwigą Dzierżykraj-Morawską, siostrą Witolda. Działał w kółkach rolniczych oraz Towarzystwie Robotników Chrześcijańskich.
W 1914 został zmobilizowany do armii niemieckiej. Walczył na froncie rosyjskim. W 1916 pełnił służbę okupacyjną w Płocku. Od lipca 1917 był adiutantem niemieckiego przedstawiciela przy austro-węgierskim Generalnym Gubernatorstwie w Lublinie. Utrzymywał sekretne kontakty z Legionami Polskimi oraz Polską Organizacją Wojskową. W 1918 po demobilizacji razem z żoną włączył się w nurt przygotowań do powstania wielkopolskiego.
11 stycznia 1919 przyjęty do Wojska Polskiego w stopniu porucznika i przydzielony do Oddziału III Sztabu Generalnego WP. 10 marca 1919 został oficerem ordynansowym, a w czerwcu szefem Sztabu Grupy Wielkopolskiej oraz szefem sztabu 1 Dywizji Strzelców Wielkopolskich. W 1921 został szefem Oddziału Va (Personalnego) Biura Ścisłej Rady Wojennej. Słuchacz kursu doszkolenia w Wyższej Szkole Wojennej w Warszawie. Z dniem 1 października 1923 w stopniu podpułkownika Sztabu Generalnego przeniesiony w stan nieczynny na okres jednego roku bez prawa do poborów. 15 września 1924 został powołany do służby czynnej i mianowany komendantem Obozu Warownego „Poznań”. 31 października 1925 przeniesiony do kadry oficerów artylerii przy Departamencie II Artylerii Ministerstwa Spraw Wojskowych i przydzielony do Komendy Miasta Poznań.
7 lipca 1926 Prezydent RP nadał mu z dniem 30 września 1926 stopień generała brygady, wyłącznie z prawem do tytułu.
Z dniem 30 września 1926 przeniesiony został w stan spoczynku. Ostatnie lata życia spędził w majątku Cichowo, gdzie zmarł 18 grudnia 1931.
Rodzina.
Był synem Juliana Bukowieckiego herbu Ogończyk (Drogosław) (1833–1896) i Natalii Wysogota-Zakrzewskiej herbu Wyskota (ur. około 1838).
W 1910 zawarł związek małżeński z Aleksandrą Jadwigą Dzierżykraj-Morawską z Oporowa herbu Nałęcz (Drogosław), urodzoną 8 grudnia 1890 w Oporowie, zmarłą 9 kwietnia 1940, siostrą Witolda Dzierżykraj-Morawskiego. Miał sześcioro dzieci:
Rodzeństwo:

</doc>
<doc id="109174" url="https://pl.wikipedia.org/wiki?curid=109174" title="Historia interpunkcji">
Historia interpunkcji

Artykuł omawia głównie historię europejskiej interpunkcji oraz wybrane zagadnienia interpunkcji pozaeuropejskiej.
Interpunkcja stosowana obecnie w Polsce i krajach z kręgu kultury łacińskiej, jest wynikiem wielowiekowego rozwoju, biorącego początek w starożytnej Grecji i Rzymie. Inskrypcje greckie przed V wiekiem p.n.e. były pisane w sposób ciągły – bez podziałów między słowami i zdaniami. Z czasem poczęto rozdzielać słowa pojedynczą kropką, a związane tematycznie fragmenty pionową kreską lub ułożonymi pionowo dwoma lub trzema punktami. Greckie papirusy z IV wieku p.n.e. zawierają poziome linie zwane "paragraphos", umieszczane pod linią tekstu, w której rozpoczynał się nowy temat. Arystoteles pod koniec IV wieku wymienia wyłącznie te znaki.
Arystofanes z Bizancjum, bibliotekarz w Muzeum Aleksandryjskim około 200 roku p.n.e, jest zwykle uważany za autora systemu znaków oznaczających przerwy, akcenty, oddechy, stosowane do dziś w greckich tekstach. Jego nazwisko jest również łączone z początkami greckiego systemu interpunkcyjnego, służącego pierwotnie mówcom w oznaczaniu miejsc brania oddechu oraz pauz. Wywód składał się z fragmentów różnej długości. Najkrótsze cząstki tekstu ("comma") oddzielano pojedynczą kropką leżącą pośrodku wysokości ostatniej litery. Dłuższe fragmenty ("colon") kończono kropką leżącą u dołu litery, a najdłuższe fragmenty ("periodos") – punktem leżącym na górze. System ten rozpowszechnił się w świecie antycznym.
W najstarszych dokumentach rzymskich, datowanych na okres I w. p.n.e. – II w. n.e. pojedyncza kropka oddzielała słowa, a "paragraphos" – zmianę tematu. Pierwsza lub dwie pierwsze litery nowego tematu były wysuwane w lewo, czyli przeciwnie do stosowanego dziś „wtapiania” akapitów w tekst, co robi się od XVII wieku. W epoce mówców i filozofów popularny stał się system arystofanesowski, dzięki któremu łatwo było odnaleźć się w tekście czytającym go retorykom. Polecali go m.in. Demostenes i Cyceron. Późniejsi rzymscy badacze, m.in. gramatyk Donat z IV w. oraz pisarz Kasjodor z VI w., również zalecali trzykropkowy system Arystofanesa, który wydawał się wystarczająco użyteczny dla używanej podówczas majuskuły (o stałej wysokości liter). W praktyce jednak większość książek z tego okresu pisanych jest tekstem ciągłym, nawet bez rozdzielania słów; czasami powiększano pierwszą literę nowego zdania. Według wymogów formalnych zapisane są ówczesne kopie Wulgaty, której tłumacz, św. Hieronim, stosował interpunkcję "per cola et commata", czyli wedle systemu zaproponowanego przez Arystofanesa.
W VII i VIII wieku, kiedy popularna stawała się minuskuła, stopniowo rezygnowano z tradycyjnego zapisu, ponieważ mniejsze litery utrudniały odróżnienie od siebie trzech położeń kropek. Skrybowie irlandzcy, anglosascy czy niemieccy nie czuli się ponadto tak silnie związani z tradycją łacińską i bez skrępowania odrzucili system elokucyjny (związany z wymową) na rzecz systemu syntaktycznego (w którym znaki interpunkcyjne mają związek z budową gramatyczną wypowiedzi), co miało także związek ze stopniowym rozpowszechnianiem się (od X wieku) cichego czytania. W tym też celu poczęto dla przejrzystości oddzielać wyrazy (choć słowa jednosylabowe, zwłaszcza przyimki, uzyskały niezależność dopiero w XIII wieku). Regułą stało się używanie wielkiej litery na początku zdania, które kończono dwoma lub trzema znakami – kropkami lub kropką i przecinkiem.
Pod wpływem tekstów św. Hieronima interpunkcją zainteresował się w VIII wieku Karol Wielki oraz jego doradca Alkuin. To właśnie w ówczesnych tekstach z Corbie i Akwizgranu (780–800) odnajdujemy ślady nowego systemu znaków interpunkcyjnych. Podtrzymano używanie systemu kropek na zakończenie zdań, ale pojawiły się liczne ich odmiany, sugerujące zmianę intonacji. Do czasów dzisiejszych przetrwały "punctus interrogativus", czyli znak zapytania oraz "punctus elevatus", który wyewoluował w wykrzyknik. Źródłem tych symboli był system notacji muzycznej, znany nam np. z zapisu chorału gregoriańskiego z początku XI wieku, w którym analogicznymi do wspomnianych "punctorów" były "neumy".
System karoliński przyjął się w średniowiecznym piśmiennictwie w okresie od X do XIII wieku, kiedy powstawały liczne teksty liturgiczne. Stosowano w nich np. dwukropek jako rozdzielenie między wersami psalmów; upowszechniono też łącznik pomiędzy cząstkami rozdzielonego na dwie linie słowa (który pojawił się ok. X wieku). Łącznik ten, początkowo pojedynczy, w okresie od XIV wieku często podwajano, by powrócić do pierwotnej wersji w połowie wieku XVIII.
W późnym średniowieczu mnogość stosowanych odmian, rozwijających się niezależnie na terenie różnych szkół klasztornych i ośrodków kulturalnych, doprowadziła do pewnego chaosu w dziedzinie interpunkcji. Stosowano np. wielką literę „C” obejmującą początki akapitów (od łac. "capitulum" – rozdział), a koniec myśli oznaczano czasem krótkim ukośnikiem położonym u góry. Pierwsze teksty drukowane są za to starannie oznaczane wedle zasad elokucyjnych – jak np. w angielskich księgach drukarza Williama Caxtona, gdzie interpunkcja ma niewielki związek ze składnią. W rezultacie wielu wydawców poczęło rezygnować z jakichkolwiek znaków, co jest do dziś widoczne w amerykańskich i brytyjskich tekstach prawnych, tradycyjnie już ubogich w znaki interpunkcyjne.
W okresie renesansu zaszły zmiany, które zachowały się w dużej części do dzisiaj. Stosowany na zakończenie myśli ukośnik „opadł i zakrzywił się”, co zaowocowało utworzeniem przecinka. Po 1450 roku pojedyncza kropka zyskała na mocy i zamiast oddzielać krótsze fragmenty tekstu, coraz częściej lądowała na końcach zdań. Wenecki drukarz Aldo Manuzio ujednolicił ok. 1500 roku istniejący system, a jego wnuk, również imieniem Aldo, spisał go w 1566 roku swoim dziele "Ortographiae ratio". W księdze owej odnajdujemy, choć pod innymi nazwami, współczesny przecinek, średnik, dwukropek oraz kropkę. Młodszy Aldo po raz pierwszy opowiedział się również jasno za tym, by interpunkcja odnosiła się do składni zdania.
W XVII wieku propozycja ta zyskiwała na popularności i została rozszerzona oficjalnie o karolińskie "puncti". Pod koniec wieku utrwalił się więc pytajnik i wykrzyknik oraz myślnik, używany jako oznaczenie pauzy. Przyjęły się też stosowane obecnie nazwy wymienionych znaków.
Od tego czasu system rozwijał się już z dużo większą niezależnością na terenie różnych państw – do najbardziej charakterystycznych różnic należy wygląd cudzysłowu. W Polsce jest on podwójny („w ten sposób”), w krajach anglosaskich – pojedynczy (‘w ten sposób’), we Francji zaś stosowana jest wersja «taka», w przeciwieństwie do niemieckiej: »takiej«.
Należy oczywiście pamiętać, że na świecie stosuje się odmienne systemy znaków interpunkcyjnych, poczynając od świata arabskiego, który praktycznie z nich nie korzysta, a kończąc na hindi, w którym oprócz znaków europejskich stosuje się zapożyczone z sanskrytu pionowe linie – pojedyncze lub podwójne. Chińczycy zaś przyjęli od Europejczyków głównie wykrzyknik i znak zapytania; funkcję kropki spełnia u nich leżący pośrodku linii okrąg. Brak wielkich liter rekompensuje się umieszczaniem prostej lub falistej linii pod pierwszą literą zdania (przy tekście pisanym poziomo) lub obok niej (przy tekście pionowym). Japończycy przyjęli większość znaków europejskich, poczynając od okresu panowania dynastii Tokugawa (1603–1868), choć w nieco zmienionej czasem formie. Dzisiaj na całym świecie stosowane przez nas znaki są rozumiane podobnie.

</doc>
<doc id="109175" url="https://pl.wikipedia.org/wiki?curid=109175" title="Korfu">
Korfu

Korfu, starożytna Kerkyra (gr. Κέρκυρα Kérkira, łac. "Cercyra"; wł. "Corfu") – górzysta wyspa w Grecji, w północnej części Morza Jońskiego u wybrzeży Albanii.
Łącznie z kilkoma pobliskimi wysepkami tworzy gminę Korfu, w jednostce regionalnej Korfu, w regionie Wyspy Jońskie, w administracji zdecentralizowanej Peloponez, Grecja Zachodnia i Wyspy Jońskie. Stolicą wyspy jest miasto Korfu (zwane też Kerkirą).
Historia.
Starożytność od kolonizacji do rzymskiego podboju.
Wyspa Kerkyra skolonizowana została przez Korynt w połowie VIII wieku p.n.e. Greckie kolonie zazwyczaj utrzymywały zażyłe więzi ze swymi metropoliami, jednak dążącą do niepodległości Kerkyrę łączyły z Koryntem wrogie stosunki. Koryncki tyran Periander zmusił Kerkyrę do uległości (koniec VII wieku p.n.e.), ale wkrótce odzyskała ona niezależność.
Około 575 r. p.n.e. w Kerkyrze powstała świątynia Artemidy, „najstarszy zachowany przykład rozwiniętego porządku doryckiego, z kamiennymi kolumnami, belkowaniem i wystrojem rzeźbiarskim”.
Na początku V wieku p.n.e. sycylijski tyran Hippokrates próbował podporządkować sobie Syrakuzy, czemu zapobiegła wspólna interwencja Koryntu i Kerkyry.
Podczas wyprawy Kserksesa (480–479 p.n.e.) Korkyra zachowała neutralność, co w praktyce oznaczało opowiedzenie się po stronie perskiej.
W 435 r. p.n.e. nastąpiła eskalacja konfliktu z Koryntem. Przyczyną był spór o kontrolę nad miastem Epidamnos, założonym wspólnie przez osadników z obu polis (drugą wspólną kolonią Kerkyry i Koryntu była Apollonia Iliryjska). Rywalizacja pomiędzy Kerkyrą (wspieraną przez Ateny) a Koryntem (sojusznikiem Sparty) była jednym z wydarzeń bezpośrednio poprzedzających wybuch II wojny peloponeskiej.
W wyniku pokoju zawartego po I wojnie iliryjskiej (229–228 p.n.e.) Kerkyra znalazła się pod panowaniem rzymskim.
Dzieje późniejsze.
W kolejnych wiekach wyspa znajdowała się w składzie rzymskiego cesarstwa, Bizancjum i pod władzą Wenecji. Po rozwiązaniu Republiki Weneckiej przez Napoleona w latach 1800–1807 była częścią Heptanezu, czyli Republiki Siedmiu Wysp – państwa zależnego od Rosji i Turcji. Ustalenia pokoju w Tylży przekazały Korfu wraz z pozostałymi wyspami Francji. Po Kongresie wiedeńskim wyspa znalazła się pod rządami angielskimi trwającymi do 1864 roku. Ostatecznie stała się częścią niepodległej Grecji.
Mniej więcej od połowy XIX wieku Korfu stało się popularnym miejscem wypoczynkowym dla zamożnych Europejczyków – przede wszystkim Austriaków, Francuzów i Włochów.
Geografia.
Korfu to najdalej wysunięta na północ wyspa z Wysp Jońskich, położona między „obcasem włoskiego buta” a zachodnim wybrzeżem Grecji i Albanii (w północnej części odległej zaledwie o 2,5 km). Wyspa o długości linii brzegowej 217 km ma powierzchnię 592 km², długość jej wynosi 62 km, przeciętna szerokość nie przekracza 9,5 km. Zamieszkuje ją ok. 110 tys. mieszkańców (z czego ok. 35 tys. w mieście Korfu).
Północna część wyspy jest górzysta z masywami Gyros i Oros; najwyższy szczyt to Pantokrator (906 m n.p.m.); inne to Stavroskadi (849 m) i Vigles (782 m). Dla części środkowej (tzw. Mesi) typowe są wysokie wzgórza (do ok. 500 m n.p.m.) z niewielkimi kotlinami; równinna jest tylko część południowa (Lefkimi) o charakterze rolniczym.
Od strony wschodniej z wyspą sąsiaduje połączona groblą (pomostem) wysepka z klasztorem Matki Bożej Vlacherna z XVII wieku, oraz nieco odleglejsza, porośnięta piniami i cyprysami Pontikonisi (dosł. „Wyspa Myszy”), stanowiąca inspirację artystów (m.in. A. Böcklina).
Na północy i północnym zachodzie najbliższe otoczenie Korfu stanowi grupa 12 wysepek określanych zbiorczo jako Diapontia, w większości niezamieszkałych. Są to: Diakopo, Diaplo, Karavi, Kastrino, Lipso (Varka), Ostrako, Plaka (Ankyra), Plateia, Trachia oraz (zamieszkałe) Otoni, Ereikusa i Matraki.
Klimat.
Korfu charakteryzuje się przyjemnym – łagodnym i stosunkowo wilgotnym klimatem, z umiarkowanymi zimami i chłodniejszym latem. Ma wyższe średnie opady niż reszta Grecji (rocznie przeszło 1150 mm); największe w grudniu (240 mm). Latem przeważają wilgotne wiatry północno-zachodnie. Przy 144 bezchmurnych dniach w roku, średnie dzienne usłonecznienie w miesiącach maj-wrzesień wynosi 10 godzin. Mimo położenia dalej na północ, na wyspie panują temperatury podobne jak w Atenach: przeciętna minimalna to 10 °C (styczeń), a przeciętna maksymalna nie przekracza 27 °C (w lipcu); średnia temperatura w miesiącach czerwiec-sierpień (VI-VIII) wynosi 32 °C.
Mimo wytrzebienia obfitych niegdyś lasów dębowych, klimat wyspy stwarza warunki dla wegetacji nawet specyficznej roślinności, wśród której wyróżniają się dzikie orchidee (ponad 35 gatunków) oraz rośliny endemiczne (dzika mięta, gatunki krokusa).
Gospodarka.
Niemal 65% powierzchni wyspy zajmują użytki rolne, z czego 55% to uprawy oliwek. Pozostałe użytki rolne to między innymi winnice, plantacje owoców (głównie cytrusów) oraz pastwiska (25%).
Bardzo duże znaczenie dla wyspy ma turystyka. W latach 60. XX w. jako jedna z pierwszych stała się ona celem ekspansji turystyki masowej. Korfu jest odwiedzana każdego roku przez ponad milion turystów, a jedna trzecia jej mieszkańców zajmuje się turystyką i usługami z nią związanymi. Baza turystyczna dysponuje ponad 15 tys. miejsc noclegowych.
Korfu w literaturze.
Wyspa miała być pierwowzorem miejsca wygnania Prospera i Mirandy, bohaterów szekspirowskiej "Burzy". O Korfu pisali także Spenser, Milton, Edward Lear, Arthur Miller, Zbigniew Herbert oraz Gerald i Lawrence Durrell. Ten ostatni poświęcił Kérkirze książkę pod tytułem "Jaskinia Prospera", opiewając jej przepyszne krajobrazy. Ocena ta jest do dziś aktualna, gdyż plaże Kérkiry należą do najatrakcyjniejszych na całym archipelagu. Brat Lawrence’a, Gerald, przyrodnik i pisarz, w wydanych również w Polsce książkach "Moje ptaki, zwierzaki i krewni", "Moja rodzina i inne zwierzęta" oraz "Ogród bogów", z sentymentem wspomina lata dzieciństwa spędzone na wyspie i pierwsze fascynacje tamtejszą przyrodą.

</doc>
<doc id="109176" url="https://pl.wikipedia.org/wiki?curid=109176" title="Brzeźnica">
Brzeźnica



</doc>
<doc id="109179" url="https://pl.wikipedia.org/wiki?curid=109179" title="Nowe Delhi">
Nowe Delhi

Nowe Delhi ( – czyt.: "nai dilli"; – czyt.: "nju deli") – stolica Indii znajdująca się w Delhi – jednostce administracyjnej mającej status narodowego terytorium stołecznego ("national capital territory"). Nowe Delhi, choć pod względem administracyjnym jest osobnym miastem, nie stanowi wydzielonego organizmu miejskiego, lecz łączy się z sąsiednimi dzielnicami Delhi, stanowiąc jakby kolejną dzielnicę tego miasta. Potocznie nazwą Nowe Delhi określa się całe Delhi z wyłączeniem Starego Delhi.
Historia.
W starożytności starsza część miasta znana była pod nazwą Indraprastha. W I tysiącleciu p.n.e. miasto było stolicą państwa Pandawów. W XII w. Delhi opanowali najeźdźcy muzułmańscy i od 1206 było stolicą odrębnego sułtanatu delhijskiego. Od XIV w. Delhi zostało zajęte przez Timurydów. W latach 1526–1739 Delhi było stolicą państwa Wielkich Mogołów. W 1803 Delhi znalazło się pod panowaniem Brytyjczyków. W 1912 Brytyjczycy przenieśli stolicę z Kalkuty do Nowego Delhi, a w 1947 stało się stolicą niepodległych Indii.
Transport.
Niedaleko od centrum miasta znajduje się Port lotniczy Indira Gandhi.

</doc>
<doc id="109181" url="https://pl.wikipedia.org/wiki?curid=109181" title="Kryształy dwójłomne">
Kryształy dwójłomne



</doc>
<doc id="109187" url="https://pl.wikipedia.org/wiki?curid=109187" title="Arkadiusz Głowacki">
Arkadiusz Głowacki

Arkadiusz Rafał Głowacki (ur. 13 marca 1979 w Poznaniu) – polski piłkarz, który występował na pozycji obrońcy. W latach 2002-2011 reprezentant Polski. Uczestnik Mistrzostw Świata 2002.
Wieloletni zawodnik i kapitan Wisły Kraków, w barwach której w 2018 zakończył piłkarską karierę.
Kariera klubowa.
Głowacki swoją karierę rozpoczynał występując w zespołach TPS-u Winogrady oraz SKS 13 Poznań. Profesjonalnie zaczął grać w Lechu Poznań, do którego trafił w 1995 roku. W polskiej ekstraklasie zadebiutował 7 maja 1997 w spotkaniu Lecha Poznań z Amicą Wronki. W trakcie sezonu 1999/2000 przeniósł się do Wisły Kraków, gdzie występował przez ponad dziesięć lat, pełniąc funkcję kapitana zespołu od 2005 roku. Z Wisłą Głowacki sześć razy sięgnął po mistrzostwo Polski oraz dwukrotnie zdobył puchar kraju.
15 czerwca 2010 został sprzedany do tureckiego Trabzonsporu. Podpisał z tym klubem dwuletni kontrakt z możliwością przedłużenia o kolejny rok. Głowacki zadebiutował w drużynie z Trabzonu 7 sierpnia w spotkaniu o Superpuchar Turcji z Bursasporem, wygranym przez Trabzonspor 3:0.
Po dwóch sezonach spędzonych w Turcji, powrócił do Wisły Kraków, obejmując funkcję kapitana drużyny.
Kariera reprezentacyjna.
W reprezentacji Polski zadebiutował 10 lutego 2002 w meczu przeciwko Wyspom Owczym (2:1). W 2002 uczestniczył w Mistrzostwach Świata, które rozgrywane były w Korei i Japonii. Rozegrał 29 międzynarodowych spotkań.
Życie prywatne.
Arkadiusz Głowacki ma żonę Karolinę i dwie córki – Amelię i Aleksandrę.

</doc>
<doc id="109189" url="https://pl.wikipedia.org/wiki?curid=109189" title="Hetery">
Hetery



</doc>
<doc id="109190" url="https://pl.wikipedia.org/wiki?curid=109190" title="Józef Dowbor-Muśnicki">
Józef Dowbor-Muśnicki

Józef Dowbor-Muśnicki (ur. 25 października 1867 w Garbowie, zm. 26 października 1937 w Batorowie) – polski wojskowy, generał porucznik Armii Imperium Rosyjskiego i generał broni Wojska Polskiego. W latach 1917–1918 był dowódcą I Korpusu Polskiego w Rosji, w latach 1918–1919 naczelnym dowódcą Sił Zbrojnych Polskich w byłym zaborze pruskim.
Życiorys.
Urodził się 25 października 1867 w majątku Garbów koło Sandomierza w rodzinie Romana Muśnickiego, który był właścicielem Garbowa, pochodzącego z litewskiego rodu Dowborów (Daubor) osiadłego od XVII w. w Sandomierskiem, herbu Przyjaciel oraz Antoniny z Wierzbickich. Był młodszym bratem Konstantego, także generała lejtnanta.
Początki służby.
Do 10 roku życia uczył się w domu pod kierunkiem guwernantki, a następnie nauczyciela ludowego ze wsi Góry Wysokie. Naukę kontynuował w gimnazjum w Radomiu. Po skończeniu 4 klas gimnazjum klasycznego został przyjęty do Korpusu Kadetów im. Mikołaja I w Petersburgu. W roku 1886 skończył korpus z drugą lokatą i stopniem podoficerskim. Kolejnym etapem edukacji była Konstantynowska Szkoła Wojskowa w Petersburgu. Po ukończeniu w 1888 szkoły piechoty w stopniu podporucznika rozpoczął służbę w 140 Zarajskim Pułku Piechoty w Kostromie. Wobec niedopuszczania katolików do wyższych stopni oficerskich w Armii Imperium Rosyjskiego i do wyższych studiów wojskowych, dla kontynuowania kariery wojskowej dokonał w 1890 konwersji na kalwinizm. W 1891 awansował na porucznika. Od 1896 służył w 11 Pułku Grenadierów w Jarosławiu, gdzie spędził 3 lata. W 1899 po zdaniu egzaminów rozpoczął kształcenie w Mikołajewskiej Akademii Sztabu Generalnego w Petersburgu, którą ukończył w 1902. W trakcie studiów dwukrotnie awansował. W 1900 roku został sztabskapitanem, a w roku 1901 – kapitanem. W kolejnych latach odbył staż dla oficerów Sztabu Generalnego w sztabie Moskiewskiego Okręgu Wojskowego, a następnie w 2 Pułku Grenadierów. W latach 1904-1905 był uczestnikiem wojny rosyjsko-japońskiej. Pełnił funkcję oficera do zleceń w I Syberyjskim Korpusie. Po wojnie został szefem sztabu Korpusu Wojsk Nadgranicznych (Zaamurski Okręg Wojskowy) w Harbinie. W 1906 został przeniesiony do Irkucka do powstającego Irkuckiego Okręgu Wojskowego. W 1908 został skierowany do sztabu X Korpusu w Charkowie, a następnie w 1910 został szefem sztabu 11 Dywizji Piechoty. Dwa lata później objął to samo stanowisko w 7 Dywizji Piechoty z Woroneża.
I wojna światowa.
W momencie wybuchu wojny, w 1914, został awansowany do stopnia pułkownika i zajmował stanowisko szefa sztabu 7 Dywizji Piechoty. Brał udział w bitwie przasnyskiej dowodząc 14 Pułkiem Strzelców Syberyjskich (dowódca pułku od 7(29?).11.1914 – 11.09.1915), podczas przeprawy przez Orzyc we wsi Stary Podoś został ciężko ranny i wyjechał na leczenie do Moskwy. Za postawę podczas bitwy został przez Anglików odznaczony Orderem Łaźni. Walczył na froncie austriackim, w 1916 dowódca 123 i 38 Dywizji Piechoty, w okresie kwiecień-lipiec 1917 dowódca XXXVIII Korpusu Armijnego. Brał udział w bitwach pod Jarosławiem, Warszawą i Łodzią. W 1917 otrzymał awans na generała lejtnanta. Po rewolucji lutowej i obaleniu caratu oddał się do dyspozycji utworzonego w czerwcu 1917 w Piotrogrodzie Naczelnego Polskiego Komitetu Wojskowego (Naczpolu), który mianował go w ostatnich dniach lipca 1917 dowódcą I Korpusu Polskiego w Rosji.
Po przewrocie bolszewickim (rewolucji październikowej) Dowbor-Muśnicki ogłosił neutralność Korpusu wobec walk wewnętrznych w Rosji. Jednak kiedy I Korpus został zaatakowany przez oddziały Gwardii Czerwonej na początku lutego 1918 przystąpił do walki, odniósł kilka zwycięstw, z których najważniejsze to zdobycie Bobrujska i osadzenie się w jego twierdzy.
Po pokoju brzeskim wojska niemieckie okupowały zachodnie gubernie państwa rosyjskiego, otaczając zajęty przez Polaków Bobrujsk i żądając kapitulacji i rozbrojenia oddziałów polskich. W nocy z 21/22 maja 1918 Dowbor nie podjął propozycji walki przeciwko Niemcom przedstawionej przez Leopolda Lisa-Kulę oraz Przemysława Barthela de Weydenthal. Aresztowany przez nich na jedną noc w czasie nieudanej próby przejęcia władzy nad korpusem przez środowisko POW, zwolniony nad ranem. Organizatorom nieudanego przewrotu zarzucił „tchórzostwo oraz działania za cudze pieniądze” na rzecz obcych mocarstw – oskarżając o to Lisa-Kulę oraz Barthela de Weydenthal. Mimo dowodów bohaterstwa powyższych (śmierć na polu walki za sprawę polską), nigdy nie oczyścił ich z tego zarzutu. 
Dowbor-Muśnicki nie uzyskawszy poparcia od Rady Regencyjnej, do której zwrócił się o pomoc i próbował podporządkować korpus, został zmuszony do złożenia broni. Wraz z innymi rozbrojonymi żołnierzami Korpusu przybył do okupowanego przez państwa centralne Królestwa Polskiego, zamieszkał w Staszowie.
Powstanie wielkopolskie.
W dniu 6 stycznia 1919 otrzymał wezwanie od Naczelnej Rady Ludowej do objęcia dowództwa nad powstaniem wielkopolskim. Muśnicki udał się najpierw do Warszawy, gdzie odbył rozmowę z Józefem Piłsudskim, który potwierdził nominację NRL, a następnie do Poznania, gdzie przybył 8 stycznia. Oficjalnie stanowisko dowódcy przejął od majora Stanisława Taczaka 16 stycznia. Kontynuował on organizację Armii Wielkopolskiej („Sił Zbrojnych Polskich w byłym zaborze pruskim”) wprowadzając m.in. obowiązkową służbę wojskową i powołując pod broń 11 roczników rekrutów, dzięki czemu udało mu się stworzyć blisko 100-tysięczną armię. Dążył do apolityczności wojska odsuwając od wpływu na decyzje oficerów o radykalnych poglądach oraz likwidując rady żołnierskie. Jako dowódca popierał idee rozszerzenia powstania na Pomorze Gdańskie i ofensywę w kierunku Gdańska, sprzeciwiając się jednocześnie uszczuplaniu Armii Wielkopolskiej poprzez posyłanie oddziałów na wschód. W marcu 1919 został awansowany na generała broni. Następnie przeprowadził proces integracji Armii Wielkopolskiej z resztą WP, pozostając faktycznym jej dowódcą jako dowódca Frontu Wielkopolskiego.
Dwudziestolecie międzywojenne.
Po wybuchu wojny polsko-bolszewickiej oddał się do dyspozycji Piłsudskiego, który chciał, aby przejął od gen. Wacława Iwaszkiewicza, jego dawnego podwładnego, dowództwo armii południowej pod Lwowem. Dowbor odmówił, bowiem cenił Iwaszkiewicza. W kwietniu 1920 odmówił przyjęcia stanowiska dowódcy 4 Armii, a w sierpniu tego roku stanowiska dowódcy Frontu Południowego wobec czego w dniu 6 października 1920 przeniesiony został do rezerwy, a z dniem 31 marca 1924 w stan spoczynku.
Pełniąc funkcje dowódcze w Poznaniu, urzędował w budynku przy placu Działowym; miał też własne, dwupokojowe mieszkanie przy ul. Mylnej 15. W końcu marca 1920 osiadł w Lusowie, a następnie w Batorowie koło Poznania. Jako zwolennik apolitycznej armii, podczas zamachu majowego opowiedział się przeciw puczowi. Określał siebie jako nacjonalistę i narodowca, nie należącego do partii politycznych. W dwudziestoleciu międzywojennym bywał atakowany w publicystyce, m.in. przez Melchiora Wańkowicza (uczestnika puczu przeciw generałowi) i Wacława Lipińskiego, za domniemane zrusyfikowanie oraz niehonorowe rozwiązanie I Korpusu zamiast podjęcia walki. Z drugiej strony, był chwalony przez swoich zwolenników za uniknięcie bezsensownego rozlewu krwi i zachowanie potencjału ludzkiego Korpusu do dalszych walk, już w obronie niepodległej Polski. Sam w publicystyce bronił swoich decyzji i podkreślał znaczną nierównowagę w przypisywaniu zasług w odrodzeniu Wojska Polskiego, na rzecz środowiska legionów Piłsudskiego. Opublikował również książkę „Moje wspomnienia”, w której atakował przeciwników. Po przewrocie majowym działał w środowisku części weteranów I Korpusu, określających się jako „dowborczycy”, skupionych wokół miesięcznika „Placówka. Ilustracja Polska. Miesięcznik myśli i czynowi Dowborczyków poświęcony”, i otaczających byłego dowódcę czcią, jako swoista opozycja dla państwowego „kultu” Józefa Piłsudskiego. 
Zmarł na serce 26 października 1937 w Batorowie. Został pochowany w grobowcu rodzinnym na cmentarzu w Lusowie, gdzie znajduje się też jego pomnik, odsłonięty w 2015.
Rodzina.
Miał czworo dzieci: Giedymina, Olgierda, Janinę i Agnieszkę.
Siostrzeńcem gen. Józefa Dowbor-Muśnickiego był płk Władysław Bzowski, a mężem siostrzenicy, Teresy Janoty Bzowskiej, został płk Jan Władysław Rozwadowski.
Upamiętnienie.
Od 20 marca 1996 roku generał broni Józef Dowbor-Muśnicki jest patronem 17 Wielkopolskiej Brygady Zmechanizowanej w Międzyrzeczu. Jego imię noszą ulice w Poznaniu, Bydgoszczy, Gorzowie Wielkopolskim oraz Lesznie.
Ordery, odznaczenia i wyróżnienia.
Gen. Dowbor-Muśnicki nie otrzymał za życia ani jednego polskiego odznaczenia państwowego.
W literaturze.
Gen. Dowbor-Muśnicki występuje jako jedna z postaci w powieści "Nadberezyńcy" Floriana Czarnyszewicza.

</doc>
<doc id="109192" url="https://pl.wikipedia.org/wiki?curid=109192" title="Grid (system)">
Grid (system)

Grid computing (w Polsce niekiedy mylnie nazywany "siatką komputerową", a poprawnie "przetwarzaniem sieciowym") – system, który zarządza zasobami będącymi pod kontrolą różnych komputerów i połączonymi siecią komputerową, używa otwartych protokołów i interfejsów ogólnego przeznaczenia (odkrywania i dostępu do zasobów, autoryzacji, uwierzytelniania) oraz dostarcza usług odpowiedniej jakości (QoS, oferuje usługi wyższego poziomu).
Celem technologii gridowej jest stworzenie prostego, lecz mimo to wielkiego i potężnego, wirtualnego komputera z ogromnej ilości połączonych, niejednorodnych systemów współdzielących różnego rodzaju zasoby. Wyłaniający się standard dla współdzielenia zasobów wraz z dostępnością większych szerokości pasm transmisyjnych stanowią szansę na duży ewolucyjny krok w obliczeniach gridowych. W sensie ogólnym „grid computing” oznacza przetwarzanie danych traktowane jako usługa użyteczności publicznej. Inaczej mówiąc, dla klienta nie jest ważne, gdzie są przechowywane jego dane ani który komputer wykonuje zlecenie. Natomiast koncepcja grid computing widziana od strony usługodawcy oznacza alokację zasobów, współużytkowanie informacji oraz konieczność zapewnienia wysokiej dostępności.
Pojęcia tego jako pierwszy użył Ian Foster, profesor na Uniwersytecie w Chicago, naukowiec pracujący w ANL (). Idea ta ciągle ewoluuje, znajdowane są nowe obszary jej potencjalnego zastosowania.
Grid jest rozwinięciem idei klastra poza tradycyjne granice domeny.
Pierwsze inicjatywy.
Za pierwszy przejaw idei gridu uważa się inicjatywę SETI@home (), mającą na celu przyspieszenie poszukiwań śladów życia we Wszechświecie. Dowolny posiadacz komputera mógł pobrać fragment danych (sygnałów odbieranych przez radioteleskopy) i przeprowadzać obliczenia w czasie wolnym od własnych obliczeń (wykorzystując wolne cykle CPU). To nowatorskie podejście do problemu pozwoliło na równoczesne wykorzystanie milionów komputerów rozproszonych po całym świecie. Udało się w ten sposób zidentyfikować potencjalnie interesujące fragmenty sygnału, które następnie poddawane są dalszym analizom.
Zasoby.
Zasoby gridu mogą być administrowane przez różne organizacje. Udostępnianie zasobów przebiega zgodnie z lokalną polityką zarządzania zasobami stosowaną w danej organizacji.
Zasoby posiadają przynajmniej niektóre z poniższych cech:
Współdzielenie zasobów.
Warstwę fizyczną środowiska gridowego stanowią połączone siecią zasoby sprzętowe wielu organizacji stanowiących VO, które wyrażą chęć współtworzenia takiej struktury.
Ponad warstwą sprzętową musi istnieć warstwa programowa, która pozwoli na udostępnianie i współdzielenie zasobów oraz umożliwi rozliczanie członków VO z użycia zasobów (tzw. "accounting").
Przezroczysty dostęp do zasobów.
Użytkownik systemu gridowego nie musi wiedzieć:
Cała infrastruktura sprzętowo-programowa, poza interfejsem dostępowym (np. portalem), powinna być przed użytkownikiem ukryta tak, aby mógł on w prosty sposób zlecić swoje zadanie i otrzymać wyniki.
Wirtualne organizacje.
Wyobraźmy sobie wiele organizacji rozproszonych po całym świecie, każda posiada pewne zasoby komputerowe, programowe, sprzęt specjalistyczny i cenne dane, np. pomiarowe. Żadnej z tych organizacji nie stać na zakup wszystkich najnowszych osiągnięć technologicznych, każda z nich posiada pewien ich podzbiór i wykorzystuje w różnym czasie i z różnym natężeniem.
Celem tworzenia gridu jest umożliwienie organizacjom wzajemnej wymiany np. mocy obliczeniowej i innych zasobów z zachowaniem lokalnych polityk dostępu i bezpieczeństwa. Tworzone są w ten sposób Wirtualne Organizacje (VO, ang. "Virtual Organizations").
Rozwiązywanie problemów dużej skali.
Grid ma pozwolić na rozwiązywanie problemów dużej skali, w zakresie znacznie większym niż pozwalają na to wieloprocesorowe superkomputery lub lokalne klastry komputerowe.
Dzięki udostępnianiu własnych zasobów w ramach Wirtualnej Organizacji, można mieć okresowo dostęp do wszystkich jej zasobów, co daje niewątpliwą szansę na wykonanie bardziej skomplikowanych obliczeń w krótszym czasie (zasoby "na żądanie").
Technologie programowe.
Najbardziej znane realizacje koncepcji gridu to Legion i Globus Toolkit.
Globus Toolkit jest to oprogramowanie warstwy pośredniej (ang. "middleware") opracowywane w ramach projektu Globus Alliance. Celem projektu jest dostarczenie środowiska do uruchamiania i tworzenia aplikacji gridowych. Ponadto w ramach projektu powstają przykładowe implementacje usług potrzebnych w tym środowisku. Globus Toolkit uważany jest za implementację referencyjną.
Architektura i implementacja sieci GRID.
Technika "grid computing" oparta jest na idei łączenia zasobów danych w metasystem, obejmujący różnorodne architektury, platformy i lokalizacje fizyczne, z zachowaniem lokalnych reguł dostępu i bezpieczeństwa w obrębie utworzonej organizacji wirtualnej (VO, ang. "virtual organization"). Zastosowanie techniki sieci grid wymaga zatem stworzenia wszechstronnego systemu połączeniowego, jak i zaawansowanej infrastruktury oprogramowania. Opracowywaniem standardów dotyczących techniki grid computing zajmują się organizacje Global Grid Forum i OASIS.
Architektura środowiska gridowego zdefiniowana została w standardach OGSA (ang. "Open Grid Services Architecture"), OGSI (ang. "Open Grid System Infrastructure") oraz WSRF (ang. "Web Services Resource Framework") określającym wymagania dla interfejsu sieciowego i sposób budowania oprogramowania dla środowiska z wykorzystaniem usług sieciowych. Jest to architektura zbliżona strukturą do sieci Internet. Najniższą warstwę tworzą zasoby sprzętowe organizacji (komputery, systemy przechowywania danych, sieci, klastry). Warstwa łącza definiuje protokoły komunikacji i uwierzytelniania. Kolejna warstwa określa protokoły kontroli i bezpiecznego dostępu do lokalnych zasobów sieci. Wyższa warstwa dostarczająca mechanizmy udostępniania i współdzielenia globalnych zasobów gridu.
Najwyżej znajduje się , którą stanowią oprogramowanie użytkownika oraz portale dostępowe. Jest to właściwie jedyna warstwa widoczna dla użytkownika. Zespół wszystkich usług realizujących współpracę aplikacji w środowisku rozproszonym i umożliwiający konsolidację różnorodnych elementów sieci tworzy tzw. oprogramowanie pośredniczące. Jest to rodzaj oprogramowania pośredniczącego, stanowiący pomost umożliwiający komunikację między aplikacją użytkownika a zewnętrznymi bazami danych lub serwerami.
Najbardziej znane realizacje koncepcji gridu to m.in. Legion, Globe, Unicore i Globus. Są to platformy programistyczne realizujące funkcję warstwy oprogramowania pośredniczącego. Przykładowo Globus Toolkit, opracowywany w ramach projektu Globus Alliance, stanowi pakiet składający się z kilku modułów pozwalających na implementację podstawowych usług, umożliwiających pracę w techniki grid. W skład Globus Toolkit wchodzą programy realizujące takie funkcje jak: lokalizowanie i monitorowanie zasobów, zapewnianie bezpieczeństwa, transmisję danych użytkowych, czy komunikację. W odróżnieniu od realizacji w postaci pakietu modułów, oprogramowanie Legion bazuje na zunifikowanej architekturze, w której wszystkie funkcje zbudowane są w oparciu o jeden model. Wszelkie nowe aplikacje włączane są do istniejącego interfejsu programistycznego. Takie rozwiązanie pozwala na efektywną współpracę nowych modułów z resztą systemu.
W implementacji infrastruktury grid najbardziej popularnymi technikami i językami programowania są te, bazujące na modelu obiektowym i udostępniające usługi sieciowe. Do najczęściej używanych przy tworzeniu oprogramowania dla sieci grid technik należy Microsoft Net Framework (.NET). Jest to platforma programistyczna opracowana przez Microsoft, obejmująca środowisko uruchomieniowe (CLR, ang. "Common Language Runtime") oraz biblioteki klas dostarczające standardowej funkcjonalności dla aplikacji. Przykładem zastosowania powyższej techniki jest oprogramowanie Alchemi – programistyczny szkielet ułatwiający tworzenie samego gridu, jak i aplikacji działających na nim. Innymi technikami są Java i jej pochodna JINI. Język programowania Java jest językiem zorientowanym obiektowo, dobrze nadającym się do tworzenia systemów grid, a także programów pracujących na gridzie. Co ważne, programy napisane w nim są niezależne od systemu operacyjnego, na którym są wykonywane. Technika JINI zapewnia natomiast dodatkowo takie funkcje jak: wykrywanie usług (ang. "Service Discovery"), system powiadamiania bazujący na zdarzeniach, system zarządzania zasobami rozproszonymi i zapewnianie bezpieczeństwa. Z tego powodu jest to świetna technika przydatna do tworzenia systemów grid computing. Przykładem gridu zbudowanego z wykorzystaniem języka Java i techniki JINI jest JGrid.
Bezpieczeństwo w sieciach GRID.
W środowisku sieci obliczeniowych grid kluczowym wymaganiem jest niewątpliwie bezpieczeństwo, co niesie ze sobą konieczność występowania mechanizmów takich jak: autoryzacja, uwierzytelnianie, pewność dostępności oraz integralność danych, szczególnie z punktu widzenia użytkownika. W czasie wykonywania zadań przez użytkownika najczęściej wymagana jest forma komunikacji „message passing”. Może być to relacja krótkotrwała lub długotrwała. Jednakże w każdej sytuacji aplikacja musi być zaprojektowana z pełną funkcjonalnością bezpieczeństwa. Wymagane jest także stworzenie wysokiego bezpieczeństwa w ramach organizacji należących do sieci obliczeniowej. System scentralizowany staje się bardzo niepraktyczny. Infrastruktura jest tak tworzona aby zezwalała na jednokrotne, wszędzie akceptowalne logowanie, które pozwala na lokalną kontrolę nad prawami dostępu w całej sieci globalnej.
Jednocześnie w każdym węźle sieci występuje blok bezpieczeństwa umożliwiający komunikację między wewnętrznymi elementami sieci. Dzieje się tak, gdyż grid jest połączeniem oprogramowania oraz fizycznego sprzętu komputerowego, którego lokalizacja nie jest znana przez użytkownika. Gdy użytkownik pragnie wykonać jakąś pracę na konkretnym procesorze musi mieć pewność, że jego prywatne dane, jak i aplikacje nie będą dostępne dla nikogo niepożądanego oraz nie będą zmienione w czasie wysyłania, jak i odbierania. W innym przypadku użytkownik i administrator są narażeni na duże ryzyko złośliwego działania innych osób.
Przypadki występujące w sieciach obliczeniowych wymagające bezpiecznej komunikacji to:
Wznawianie pracy w sieciach Grid.
Systemy sieciowe grid są typowym przykładem asynchronicznych nadmiarowych systemów rozproszonych, w których jest niemożliwe uzyskanie pełnego kompromisu, ponieważ bezbłędna detekcja błędów jest niemożliwa.
Sieć składa się z wielu węzłów (hosty, rutery itp.) połączonych fizycznie lub logicznie między sobą. Węzły te przeważnie mają własne systemy detekcji błędów i ich status informacyjny może być przekazywany przez narzędzia SNMP. Dzisiejszy Internet przedstawiany jest jako model wielu wartsw, w których topologia, jak i połączenie sieciowe mają różne znaczenie. W warstwie IP, detekcja błędu połączenia jest uzyskiwana przez okresowe wiadomości „Hello” wymieniane między ruterami przez protokoły takie jak np.: OSPF czy IS-IS.
Mechanizmy nadmiarowe, jak algorytm ARQ (ang. "Automatic Repeat Request") w TCP jest preferowany do radzenia sobie z problemami chwilowymi takimi jak: zbyt długie opóźnienie, błąd przesyłu czy błąd enkapsulacji. Jednakże dla stałych uszkodzeń jak przecięcie linii czy uszkodzenie węzła pożądana jest nadmiarowość zasobów fizycznych (węzłów, medium transmisyjnego). Sieć potrafiąca sobie radzić ze stałymi uszkodzeniami jest siecią przetrwalną (ang. "survivable network"). Podstawowym wymaganiem sieci przetrwalnych jest, aby ich topologia była co najmniej dwu-połączeniowa, aby ścieżka zapasowa mogła być użyta w razie utracenia ścieżki podstawowej. W rzeczywistości jedynie uszkodzenia pojedynczych ścieżek są brane pod uwagę, ponieważ prawdopodobieństwo jednoczesnego utracenia dwóch ścieżek jest znikome. Z uszkodzeniami węzłów zwykle radzi sobie sprzęt nadmiarowy w węźle.
Techniki używane dla sieci przetrwalnych mogą być w szerokim znaczeniu sklasyfikowane w dwóch kategoriach: ekstrapolacja (ang. "preplanned protection") lub dynamiczne odtwarzanie (ang. "dynamic restoration"). W porównaniu z ekstrapolacją odtwarzanie jest znacznie wydajniejsze, za to trwa dłużej. Dodatkowym atutem odtwarzania jest jego skalowalność. Jednocześnie odtwarzanie nie zawsze gwarantuje ponowne ustanowienie połączenia po próbie odbudowy po wykryciu uszkodzenia.
Wydajna sieć nadmiarowa powinna być projektowana według kryteriów:
Dwie podstawowe metody ekstrapolacji:
W sieciach z przełączaniem pakietów utrata pakietu jest nieunikniona. Wyróżniamy dwa powody utraty pakietu: (1) utrata odbudowy, która występują w następstwie detekcji, lokalizacji i zarządzania błędem, uszkodzeniem oraz (2) utrata przepełnienia spowodowana ograniczoną pojemnością podczas uszkodzenia oraz przekierowywaniem zbyt wielu pakietów na jedną ścieżkę, gdy brak ścieżek alternatywnych. Jednakże mogą występować straty spowodowane przez różne połączenia tych dwóch źródeł.
O ile przeważnie czas detekcji i lokalizacji uszkodzenia jest stały i znany, o tyle czas zawiadamiania znacznie się różni w zależności od wybranego schematu odbudowy. Postaramy się teraz przybliżyć kilka szybkich schematów odbudowy na przykładzie powyższej sieci z rysunku 1). Ścieżka podstawowa prowadząca z węzła I do E zaznaczona jest czarną grubą linią i łącze 2→3 ulega uszkodzeniu w czasie pracy.

</doc>
<doc id="109194" url="https://pl.wikipedia.org/wiki?curid=109194" title="Powstanie wielkopolskie (1794)">
Powstanie wielkopolskie (1794)

Powstanie wielkopolskie 1794 roku – powstanie przeciw Prusom, które wybuchło na terenie II zaboru, obejmując następnie również I zabór, związane z insurekcją kościuszkowską.
Tło historyczne.
Na terenie zaboru pruskiego pierwszą grupą ówczesnego społeczeństwa, która zaczęła wyrażać niezadowolenie z powodu nowej władzy, było mieszczaństwo. Przyczyną było natychmiastowe zlikwidowanie przez feudalne Prusy przywilejów, które nadała temu stanowi Konstytucja 3 maja.
Państwo pruskie postanowiło oprzeć swą władzę na wcielonych właśnie ziemiach na szlachcie. W tym celu pozostawiono królewszczyzny w rękach dotychczasowych właścicieli i wydano wiele deklaracji zapewniających szlachtę o jej wpływie na los kraju. Jednak silnie rozbudowany aparat biurokratyczny, w którym wyższe stanowiska zarezerwowane były dla Niemców, sprawił, że obietnicy tej nigdy nie zrealizowano. Czary goryczy dopełniło wprowadzenie wysokich podatków (np. od dóbr kościelnych sięgały one 50%).
Chłopi przez pewien czas pozostawali obojętni na politykę. Zabór nie zmienił nic w ich sytuacji, nadal pozostawali w jurysdykcji feudalnej szlachty. W dniu 8 maja 1793 król Fryderyk Wilhelm II wydał patent nadający chłopom z Prus Południowych, jak w Prusach określano Wielkopolskę i Kujawy, bezpieczeństwo osoby i własności oraz przeniósł zwierzchność nad nimi z właścicieli ziemskich na justycjonariuszy zatwierdzanych przez rejencje. Chłopi odebrali ten akt jako zniesienie wszelkiej władzy pańszczyźnianej, co wywołało rozruchy, które zostały krwawo stłumione przez pruską armię. Wydarzenia te w znacznym stopniu wpłynęły negatywnie na stosunek tej warstwy do pruskich władz.
Plany powstania.
Pierwotny plan Naczelnika Tadeusza Kościuszki zakładał, że insurekcja będzie skierowana przeciw Prusom. Wysłał on na teren Prus Południowych wielu emisariuszy mających przygotować powstanie. W pierwszej kolejności miał być zdobyty Piotrków Trybunalski, w którym znajdował się sztab gen. Moellendorffa, następnie miała być opanowana Wielkopolska, skąd miał ruszyć atak w kierunku wschodnim.
W tym czasie rosyjski generał Ingelström wydał polecenie zredukowania o połowę stanu liczebnego polskiego wojska na terenie jeszcze nie zajętym przez państwa zaborcze przy jednoczesnym poborze do armii rosyjskiej. Rozkaz ten wywołał bunt Brygady Kawalerii Narodowej pod komendą Antoniego Madalińskiego, która odmówiwszy rozbrojenia ruszyła z Ostrołęki w kierunku Warszawy. W ten sposób rozpoczęło się powstanie przeciw Rosji. Prusy starały się początkowo nie angażować w konflikt, pomimo że większość żołnierzy tej brygady stanowili Wielkopolanie, a więc zgodnie z ustaleniami między mocarstwami, poddani Fryderyka Wilhelma. Poza tym trasa marszu Madalińskiego wiodła przez tereny pod panowaniem Prus (Mławę, Wyszogród, Sochaczew). W tym samym czasie w zaborze pruskim wybuchły zamieszki krwawo stłumione przez siły policyjne.
Niezaplanowany wybuch powstania zmusił dowódców do zmiany planów. Obecnie najważniejszym celem było pokonanie wojsk rosyjskich, zaś powstanie w Wielkopolsce zostało przesunięte na dalszy plan. Nie chcąc zaogniać napiętych stosunków z Fryderykiem, nakazano mieszkańcom zaboru powrót do Prus Południowych, jednak nakaz ten został zignorowany. Co więcej, zaczęły powstawać odrębne oddziały Wielkopolskie i Kujawskie w ramach armii powstańczej.
Sytuacja zmieniła się diametralnie, gdy w czasie bitwy pod Szczekocinami armia pruska oficjalnie wystąpiła u boku Rosjan. Cztery dni po tym wydarzeniu, 10 czerwca 1794, Kościuszko wydał okólnik, w którym wezwał do rozszerzenia nastrojów powstańczych na terenach zajętych zarówno przez Rosję, jak i Prusy, zaś 12 czerwca Rada Najwyższa Narodowa wydała proklamację "Do obywatelów prowincji Wielkopolskiej", wzywającą do formowania oddziałów powstańczych i podporządkowania się polskim władzom. Mimo to silne garnizony stacjonujące w Prusach Południowych uniemożliwiły wybuch otwartych walk. Zamiast tego organizowano dezercję żołnierzy pochodzenia polskiego z armii pruskiej.
Wybuch powstania i pierwsze walki.
Akcję zbrojną umożliwiło dopiero przystąpienie przez Prusaków do oblężenia Warszawy. Wówczas w Prusach Południowych pozostało jedynie 8 000 żołnierzy, których wzmocniono w sierpniu jedynie dalszymi 1500 ludźmi, a władzom powstańczym zależało na wybuchu walk na tyłach pruskiej armii, co miało odciągnąć ją od stolicy.
Walki wybuchły w nocy z 20 na 21 sierpnia, gdy starosta prusinowski zebrał w Śmiłowicach 50-osobowy oddział kujawskiej szlachty, na czele którego stanął Mniewski. Tej nocy ta mała grupa powstańców zdobyła Brześć Kujawski. Drugi oddział pod dowództwem kanonika Jezierskiego rozpoczął walki we Włocławku. Następnego dnia przybył mu z pomocą oddział Mniewskiego, który zdobył ważny transport amunicji przeznaczony dla armii oblegającej Warszawę. Polacy zabrali tyle ładunku, ile byli w stanie unieść, podczas gdy resztę (większość) zatopiono w Wiśle.
Po tym sukcesie kujawscy powstańcy zorganizowali punkt zborny w Radziejowie, a także pospolite ruszenie i obowiązkowy pobór rekrutów (po jednym na każde pięć chat) na opanowanych terenach.
W tym samym momencie rozpoczęło się również powstanie w województwie poznańskim, jednak większe oddziały zaczęto formować dopiero 21 sierpnia. W okolicach Jutrosina powstał oddział dowodzony przez Franciszka Budziszewskiego, zaś w okolicy Książa Wielkopolskiego oddział Jana Taroniego. Obie grupy połączyły się pod Śremem, w którym zdobyły pruski magazyn. Nowo powstały oddział liczył 600 powstańców, którzy pod Rąbiniem podpisali oficjalny akt przystąpienia do powstania przeciw Prusom. Powołano wówczas komisję porządkową i sąd kryminalny, a na dowódcę w województwie powołano Józefa Niemojewskiego, którego obwołano generałem. Oddział powstańczy wyruszył 26 sierpnia z Rąbinia do Śmigla, a następnie do Racotu i Lwówka Wielkopolskiego. Grupa, która pozostała w Racocie starła się pod Kościanem z pruską piechotą, jednak potyczka pozostała nierozstrzygnięta. Osobny oddział powstał w Mórkowie koło Leszna, jednak ta złożona głównie z kosynierów grupa została rozbita podczas niezabezpieczonego postoju przez pruskich huzarów. Inny kilkusetosobowy oddział sformowano w Grodzisku Wielkopolskim. Mniejsze grupy powstańców działały w Rawiczu, Czempiniu, Babimoście, Międzyrzeczu, Nowym Mieście, Brójcach, Rakoniewicach i Wolsztynie.
W województwie gnieźnieńskim Polacy szybko opanowali stolicę, tworząc w niej ośrodek administracji, zarówno cywilnej, jak i wojskowej. Zaprzysiężono w nim oddział liczący 1000 żołnierzy. W tym rejonie działał też oddział dowodzony przez Mękawskiego, który zdobył Kostrzyn, a także grupa kosynierów z Wągrowca. Pomimo dużej liczebności oddział stacjonujący w Gnieźnie – wskutek niesnasek w dowództwie – wycofał się z miasta, które zostało zdobyte przez wysłany z Poznania oddział płk. Diethera. W walce poległo jedynie dwóch kosynierów, którzy pozostali w Gnieźnie na warcie i odmówili kapitulacji. Po wycofaniu się Prusaków miasto ponownie zajęli Polacy. Z rąk do rąk przechodził również Sieradz. Nieco później walki wybuchły na ziemi wieluńskiej. Walki też trwały w województwie kaliskim.
Ogólnie powstanie wybuchło w sposób zsynchronizowany, lecz jego poważnym mankamentem był brak naczelnego dowództwa. Szybkie postępy Polaków wywołały panikę w pruskiej administracji cywilnej, jednak nieliczne oddziały wojskowe zachowały dyscyplinę i skupiły się w większych garnizonach, głównie w Poznaniu i Toruniu, gdzie przygotowano obronę.
Pruska odpowiedź.
Chcąc stłumić powstanie, Fryderyk Wilhelm rozkazał 29 sierpnia wydzielić z wojsk oblegających Warszawę oddział złożony z batalionu fizylierów oraz szwadronu jazdy skompletowanego z żołnierzy pułków dowodzonych przez Trencka, Czetteritza oraz księcia Ludwika Wirtemberskiego. Na czele tej grupy stanął pochodzący z Węgier płk Johann Friedrich Székely. Miał on maszerować przez Sochaczew do Gniezna, pacyfikując Wielkopolskę. Ten słynący z brutalności oficer miał za zadanie utopić bunt we krwi, jednak od wykonywania doraźnych wyroków powstrzymywało go wzięcie przez powstańców za zakładników wielu wysokich urzędników. W tym samym czasie Gniezno miał zaatakować oddział wysłany z Poznania, a także maszerujący przez Leszno i Kościan oddział gen. Mannsteina. Plan ataku z trzech stron nie powiódł się, ponieważ płk Székely musiał skręcić na Kujawy, aby umożliwić zaopatrywanie armii oblegającej Warszawę.
Trudności w zaopatrzeniu oraz powstanie na tyłach armii zmusiły króla Prus do odstąpienia od oblężenia stolicy, co miało miejsce w nocy z 5 na 6 września. Odwrót oznaczał przybycie do Prus Południowych nowych oddziałów pod dowództwem gen. Schwerina, który objął komendę nad całą armią pruską w prowincji.
Wyprawa korpusu generała Dąbrowskiego.
Odstąpienie wojsk pruskich od Warszawy i ich przejście do Wielkopolski, gdzie nadal brakowało jednolitego dowództwa, sprawiły, że Kościuszko uznał, iż należy wysłać tam korpus w celu prowadzenia akcji dywersyjnych, mających na celu dalsze wiązanie Prusaków, a przede wszystkim objęcie oddziałów jedną komendą.
Odpowiedni rozkaz wydano 9 września, choć prawdopodobnie wyznaczony do tej misji gen. Jan Henryk Dąbrowski wiedział o nim znacznie wcześniej, gdyż skompletował swój korpus już w dniu następnym. W jego skład weszły: 7 Brygada Kawalerii Narodowej pod bezpośrednią komendą Dąbrowskiego, 1 Brygada Małopolska dowodzona przez Józefa Rzewuskiego, batalion strzelców płk. Michała Sokolnickiego, 4 oraz 13 regiment piechoty liniowej oraz po 6 dział sześciofuntowych i trzyfuntowych. Komisarzem do spraw cywilnych mianowano zaś Józefa Wybickiego. Później korpus wzmocniono batalionem pierwszego regimentu piechoty, złożonego z samych rekrutów, oraz dwoma działami sześciofuntowymi i dwoma trzyfuntowymi. Ogółem było to około 3100 żołnierzy i 16 dział. Punktem zbornym była Dębina koło Nowego Dworu Mazowieckiego. 14 września dołączył gen. Antoni Józef Madaliński.
Pomimo odstąpienia od oblężenia Warszawy, Prusacy nadal blokowali do niej dostęp od północy i północnego zachodu, aby więc dostać się do Prus Południowych niepostrzeżenie, Dąbrowski postanowił pomaszerować na Kamion n. Bzurą i Gąbin, gdzie znajdowała się luka między zgrupowaniami generałów Schönfelda i Frankenberga. Pod Kamionem k. Wyszogrodu korpus niespostrzeżenie sforsował Bzurę, kiedy jednak zajęto Gąbin, Prusacy zorientowali się w celu akcji. Trasą przypuszczalnego dalszego marszu, z Kalisza do Koła, maszerowało zgrupowanie gen. Schwerina, zaś z Wyszogrodu tyły Polaków miał zaatakować gen. Günther. Dąbrowski w tym czasie zajął Kłodawę, a następnie ruszył w stronę Koła bronionego przez powstańców. Na wieść o marszu armii pruskiej, obrońcy Koła zaczęli uciekać, więc Dąbrowski chcąc uniknąć zajęcia miasta przez gen. Schwerina, wysłał tam oddział pod dowództwem gen. Franciszka Rymkiewicza, który miał zatrzymać powstańców w mieście i zorganizować obronę. Schwerin dowiedziawszy się, że do Koła dotarła regularna armia polska, zrezygnował z ataku i ruszył na Pyzdry. Dąbrowski tymczasem dotarł do Koła, gdzie dołączyły do niego oddziały powstańcze powiększając korpus do 7 000 żołnierzy (pomimo dużej liczebności powstańcy nie zwiększyli zbytnio siły bojowej zgrupowania, głównie ze względu na niedostateczną karność).
Następnie korpus Dąbrowskiego ruszył na Słupcę i dalej na Gniezno, gdzie dotarł 27 września. W tym czasie pruscy generałowie uznali, że głównym celem jest Poznań, podczas gdy Dąbrowski będąc jeszcze w Gnieźnie zdawał sobie sprawę, że bez posiłków nie jest w stanie zdobyć stolicy regionu. Postanowił więc rozbić oddział płk. Székelyego, który stacjonował wówczas pod Inowrocławiem. Aby utwierdzić dowództwo pruskie w przekonaniu o celu ataku, Dąbrowski wysłał w okolice Poznania dwa szwadrony kawalerii pod komendą mjr. Stanisława Bielamowskiego. Obawiając się tego ataku Prusacy, poza Székelym, wstrzymali wszelkie akcje zaczepne przygotowując obronę, jednak wycofanie się korpusu ks. Józefa Poniatowskiego znad Bzury zerwało łączność Dąbrowskiego z resztą polskiej armii.
Dąbrowski, aby zrealizować swój plan, podzielił korpus na trzy kolumny: prawa, złożona z brygady Madalińskiego, 100 strzelców i 2 dział miała ruszyć przez Trzemeszno, Mogilno, Inowrocław do Łabiszyna. Środkowa, złożona z reszty regularnych oddziałów, pod dowództwem Dąbrowskiego miała przejść z Gniezna do Rogowa, Żnina i dalej do Łabiszyna, zaś lewa, złożona z oddziałów powstańczych pod komendą Józefa Lipskiego miała przez Kłecko i Żnin również dotrzeć do Łabiszyna. Pierwszy w punkcie zbornym pojawił się Madaliński, który rozbroił miejscowy oddział, jednak główne siły Székelyego maszerowały wówczas z Inowrocławia na Nową Wieś. W nocy z 28 na 29 września znajdujące się w Łabiszynie połączone kolumny Dąbrowskiego i Madalińskiego zostały ostrzelane przez artylerię pruską, jednak po opanowaniu zamieszania poprowadzono kontratak zakończony starciem na bagnety pod Wzgórzem Klasztornym i szarżą kawalerii poprowadzoną przez samego Dąbrowskiego. Po tym starciu Székely wycofał się za Brdę urządzając swój sztab w Bydgoszczy.
Gdy następnego dnia Dąbrowski dowiedział się, że Prusacy zlikwidowali posterunki otaczające Bydgoszcz, postanowił to miasto zdobyć. Po nieprzerwanym marszu, rankiem 3 października, korpus stanął pod Bydgoszczą. Po rozpoznaniu okazało się, że w mieście stacjonują jedynie trzy bataliony piechoty pod komendą samego Székelyego, podczas gdy trzon sił pruskich stacjonował za miastem. Dąbrowski rozkazał rozpoczęcie ostrzału, jednak gdy Prusacy nie odpowiedzieli ogniem, posłał emisariusza – mjr. Macieja Zabłockiego. Székely w odpowiedzi obrzucił Dąbrowskiego wiązanką obelg, zaś Zabłockiemu zagroził plutonem egzekucyjnym, jeśli jeszcze raz go zobaczy. Po takiej odpowiedzi Dąbrowski wydał połowie swojej piechoty rozkaz do ataku. Bydgoszcz została zdobyta po dwugodzinnej walce, w której zginęło 10, zostało rannych 50, a dostało się do niewoli 413 Prusaków (w tym 21 oficerów), podczas gdy Polacy stracili 23 rannych i 30 zabitych. Wśród pojmanych był sam Székely, którego od samosądu powstańczej piechoty, pamiętającej jego akcje pacyfikacyjne, uratował mjr Zabłocki. Székely zmarł wskutek odniesionych ran (podczas przechodzenia przez most na Brdzie kula armatnia urwała mu nogę) po czterech dniach. Po tym zwycięstwie Prusacy zaczęli wzmacniać obronę Torunia, Grudziądza, a nawet Gdańska (w istocie Dąbrowski chciał rozszerzyć powstanie na dolinę Noteci i Prusy Zachodnie). Jednak wydany przez Dąbrowskiego zakaz rabunku i nienałożenie na Bydgoszcz kontrybucji sprawiło, że korpus znalazł się na skraju buntu, którego głównym architektem był Madaliński. W krytycznej sytuacji Dąbrowski ugiął się przed żądaniami własnego sztabu i ruszył z 4 000 żołnierzy (reszta obsadziła zdobyte miasta) na umocniony Toruń, jednak wieści o wzmocnieniu załogi miasta i marszu armii pruskiej z Poznania sprawiły, że powrócono do Bydgoszczy, gdzie zaczęto przygotowywać się do przezimowania.
Upadek powstania.
Klęska pod Maciejowicami, pojmanie Kościuszki i stale napływające posiłki dla armii pruskiej, która maszerowała od strony Poznania, sprawiły, że zimowanie w Bydgoszczy przez korpus Dąbrowskiego stało się niemożliwe, gdyż groziło to odcięciem od głównych sił. Zdecydowano się na przejście w kierunku Włocławka i połączenie korpusu z pozostałymi siłami w centrum kraju. Następnie korpus połączył się z korpusem ks. Józefa Poniatowskiego, z którym przeszedł na prawy brzeg Bzury.
Pomimo opuszczenia Wielkopolski i Kujaw przez regularne oddziały, powstanie trwało nadal. Jeszcze 16 października władze w kraju zachęcały w swojej odezwie Wielkopolan do walki. Niektóre oddziały powstańcze, które wyszły wraz z korpusem Dąbrowskiego, walczyły u jego boku aż do upadku insurekcji kościuszkowskiej, a następnie, jak 1 000 kawalerzystów z okolic Wielunia i Sieradza, wróciły na teren zaboru, aby walczyć z Prusakami. Na Kujawach walczyły jeszcze duże oddziały: Ksawerego Dąbrowskiego (500 żołnierzy), płk. Wolskiego (300 żołnierzy) i płk. Sokołowskiego (200 żołnierzy). W Wielkopolsce walczono jeszcze w pobliżu Gniezna, Szubina, Grodziska Wielkopolskiego i Kościana. Dopiero 7 grudnia skapitulował oddział Ksawerego Łukomskiego, który walczył pod Książem Wielkopolskim, Środą Wielkopolską i Zaniemyślem. Wszelkie walki wygasły do połowy grudnia 1794, a jednym z ostatnich aktów powstania było aresztowanie pochodzącego z Wielkopolski, a przybywającego jako emisariusza, płk. Jana Kilińskiego.
Podsumowanie.
Pomimo klęski militarnej walki w zaborze pruskim przedłużyły nadzieje na zwycięstwo całej insurekcji, a sława i szacunek, jakie zdobył gen. Jan Henryk Dąbrowski, umożliwiły mu zorganizowanie zwycięskiego powstania w 1806 roku.

</doc>
<doc id="109197" url="https://pl.wikipedia.org/wiki?curid=109197" title="Ossolineum">
Ossolineum



</doc>
<doc id="109198" url="https://pl.wikipedia.org/wiki?curid=109198" title="Mady">
Mady

Mady (l. poj.: mada, inaczej fluwisole, ang. "alluvial soils") – gleby powstałe w wyniku nagromadzenia się materiału niesionego przez wody i akumulowanego w wyniku wytracania energii wody. Zasadniczą cechą mad jest obecność w profilu naprzemianległych warstw o różnym składzie granulometrycznym. Poszczególne warstwy mogą cechować się skrajnie różnym składem granulometrycznym lub zbliżonym. W zależności od typu utworów dominujących w profilach glebowych wyróżnia się mady:
Mady tworzą się wzdłuż dolin rzecznych w obrębie terasy zalewowej. Wylewy wód rzecznych powodują ciągłe nagromadzanie się materiału na powierzchni gleby. Jeśli z różnych przyczyn ten proces jest zahamowany (np. wskutek wybudowania obwałowań rzek), mogą wyraźnie zacząć rozwijać się inne procesy glebotwórcze, np. akumulacja próchnicy, brunatnienie. Kierunek tych procesów jest uzależniony od szeregu czynników glebotwórczych, m.in. pokrywy roślinnej, charakteru skały macierzystej i warunków hydrologicznych. Mady tworzą zazwyczaj siedliska lasów łęgowych.
Specyficznym typem mad są marsze, czyli mady morskie. Ich geneza jest podobna do genezy mad rzecznych. Cechami szczególnymi są występowanie w profilu kawałków muszli oraz duże wysycenie solami. Marsze tworzą się wzdłuż wybrzeży morskich.
Mady są glebami występującymi na całym świecie, wzdłuż dolin rzecznych i wybrzeży morskich.
Największe obszary w Egipcie, Mezopotamii, w Indiach, na Nizinie Chińskiej. W Polsce występują w dolinach dużych rzek – Wisły, Odry, Warty, Noteci, Bugu, Wieprza, Sanu.
Największy obszar mad w Polsce to Żuławy Wiślane. Z uwagi na zazwyczaj dużą żyzność, w znacznej części są wykorzystywane rolniczo. Często wymagają jednak regulacji stosunków wodnych.

</doc>
<doc id="109202" url="https://pl.wikipedia.org/wiki?curid=109202" title="Kryminologia">
Kryminologia

Kryminologia – dziedzina zajmująca się osobą sprawcy przestępstwa, przyczynami jego czynu i warunkami społecznymi, w jakich go dokonał. 
Termin pochodzi od łacińskiego słowa "crimen" (przestępstwo) oraz greckiego "logos" (nauka).
Za twórcę kryminologii uważa się włoskiego lekarza, Cesare Lombroso (druga połowa XIX w.), który stworzył teorię antropologiczną zakładającą istnienie „przestępcy z urodzenia”. C. Lombroso zawzięcie odwiedzał znane więzienia, by wnikliwie obserwując twarze, sylwetki i dłonie aresztantów, stworzyć wykaz fizycznych cech wspólnych łączących kryminalistów. W wyniku prowadzonych badań doszedł on do wniosku, że na podstawie wyglądu można rozpoznać potencjalnego i rzeczywistego przestępcę. Stworzony przez niego wzorzec przestępcy stosowano ze zmiennym powodzeniem do początku lat dwudziestych XX w. Według Lombroso twarz przestępcy charakteryzują silnie zarysowane łuki brwiowe, kości policzkowe, brak delikatnych rysów nosa i ust, twarz brzydka, budząca odrazę, czoło cofnięte (jak u neandertalczyka), silna budowa kośćca itp.
Kryminologia – to nauka społeczna zajmująca się badaniem i gromadzeniem całościowej wiedzy na temat przestępstwa jako pewnej szczególnej formy zachowania dewiacyjnego, przestępczości jako pewnego zjawiska społecznego, a także osoby sprawcy przestępstwa, jak również ofiary przestępstwa, a także instytucji i mechanizmów kontrolnych, jakie tworzą społeczeństwa w celu zapobiegania i zwalczania przestępczości (Błachut, Gaberle, Krajewski).
Polska kryminologia w dwudziestoleciu międzywojennym.
Przed odzyskaniem przez Polskę niepodległości największe zasługi w rozwoju kryminalistyki i kryminologii wnieśli medycy sądowi. Do grona pionierów zaliczyć należy Leona Wachholza, J. Olbrychta oraz Wiktora Grzywo-Dąbrowskiego, którzy przede wszystkim przeprowadzali badania kryminalistyczne dla organów bezpieczeństwa oraz wymiaru sprawiedliwości.
W Polsce oraz innych krajach w latach dwudziestych i trzydziestych XX wieku, kiedy w pełni rozwinęły się wspomniane nauki ukazywało się kilka czasopism, w których publikowano wyniki najnowszych badań naukowych zawierających wiele cennych materiałów, wskazówek i zasad określających sposoby postępowania w kierunku zdemaskowania sprawcy. Osobną grupą były monografie, studia i podręczniki dla pracowników wymiaru sprawiedliwości oraz służb strzegących bezpieczeństwa wewnętrznego. Publikacje tego typu miały wskazywać właściwe metody działania w walce z przestępczością, wdrażać najnowsze osiągnięcia nauki do praktyki i codziennej pracy oraz stale edukować wspomniane służby w imię maksymy, że funkcjonariusz powinien być zawsze krok do przodu w rywalizacji z przestępcą.
Założone przez prof. Wacława Makowskiego w 1933 r. „Archiwum Kryminologiczne” – kwartalnik poświęcony kryminologii, kryminalistyce i prawu karnemu, było pismem, które wypełniło dotkliwą lukę istniejącą w tej dziedzinie nauki. Polska literatura kryminologiczna w pierwszej połowie lat trzydziestych wzbogacona została wydawnictwem, które stworzyło możliwość publikacji wielu przełomowych wyników badań z kryminologii i kryminalistyki. Zadaniu temu redakcja zamierzała sprostać przez „wszechstronne opracowanie naukowe problematów walki z przestępczością, budowanie trwałych podstaw naukowych, na których praktyczna i celowa działalność społeczna mogłaby oprzeć skuteczną pracę nad zapewnieniem ładu współżycia”. Już w pierwszym zeszycie ukazało się wiele interesujących artykułów m.in. W. Makowskiego Na marginesie komentarza do kodeksu karnego, J. Piątkiewicza, J. Jakubca Daktyloskopia czy alibi, H, Strasmana Monodaktyloskopia Battlea, L. Rabinowicza Belgijskie zakłady zabezpieczające. „Archiwum Kryminologiczne” ukazało się trzykrotnie (T.1 1933/34, T. 2 1935 i 1937, T. 3 1939). Każdy tom składał się z podwójnych zeszytów, z wyjątkiem dwóch pierwszych, które ukazały się osobno. Na przestrzeni lat 1933–1939 r. redakcja wydała sześć zeszytów na łamach, których publikowano prace naukowe z kryminologii, kryminalistyki, prawa karnego, zawierające bardzo interesujący materiał fotograficzny, szkice, rysunki oraz wykresy. Oprócz tego w piśmie prezentowano przegląd orzecznictwa Sądu Najwyższego dotyczącego prawa karnego materialnego i procesowego. Redaktorem czasopisma był uczeń i współpracownik profesora Makowskiego doktor Stanisław Batawia.
Po wojnie nie reaktywowano czasopisma, dopiero w 1960 r. rozpoczęto wydawanie „Archiwum Kryminologii”, które poprzez osobę prof. Stanisława Batawii, było kontynuatorem ukazującego się w latach 1933–1939 „Archiwum Kryminologicznego”. Założycielem i redaktorem naczelnym „Archiwum Kryminologii” był prof. dr hab. Stanisław Batawia – twórca Zakładu Kryminologii INP PAN i Zakładu Kryminologii Wydziału Prawa i Administracji Uniwersytetu Warszawskiego.
Współczesna kryminologia bazuje na naukach takich, jak psychologia, psychiatria, socjologia w badaniach nad sylwetką sprawcy i jej typowaniem oraz wyjaśnieniem przyczyn tkwiących u podłoża czynu przestępczego. Przyczyny takie można podzielić na wewnętrzne (typowo psychologiczne: choroba psychiczna, umiarkowana zdolność postrzegania rzeczywistości i nieodróżnianie dobra od zła i in.) oraz zewnętrzne (typowo socjologiczne: brak środków do życia, wyobcowanie ze środowiska i próba powrotu do niego z jakimś efektownym czynem – młodzież, frustracja sytuacją własną lub bliskich, społeczne przyzwolenie otoczenia na czyn zabroniony jakiejś subkulturowej grupy itp.).
W ustaleniu kryminologicznego obrazu sprawcy pomocna jest także kryminalistyka, technika śledcza.
Kryminologia jako kierunek studiów.
Kryminologia jest kierunkiem studiów wykładanym na wielu uczelniach. W Polsce pierwszą uczelnią prowadzącą studia na kierunku kryminologia był Uniwersytet Warszawski, gdzie w zakresie kryminologii prowadzone są studia magisterskie w Instytucie Profilaktyki Społecznej i Resocjalizacji.

</doc>
<doc id="109203" url="https://pl.wikipedia.org/wiki?curid=109203" title="Ajgistos">
Ajgistos

Ajgistos (także Egist; gr. Aigisthos, łac. Aegisthus) – postać w mitologii greckiej. Był synem Tiestesa i jego córki, Pelopii oraz bratankiem Atreusza. Poślubił Klitajmestrę, z którą spłodził Aletesa i Erigone.
Zamordowanie stryja.
Tyestes pozbawiony tronu i wygnany przez swojego brata Atreusza, udał się do Sikyonu. Wówczas szukał sposobu zemsty na Atreuszu, który zabił jego synów i potrawę z ich ciał podał mu do zjedzenia. Wyrocznia przepowiedziała, że mścicielem stanie się jego syn, spłodzony ze związku z jego córką. Gdy jego córka, Pelopia, składała w nocy ofiarę, zgwałcił ją i zniknął. Jednakże w czasie gwałtu Pelopia wyrwała mu miecz. Potem Atreusz ożenił się z Pelopią, nie wiedząc o jej pochodzeniu. Urodziwszy dziecko, Pelopia wstydziła się go, gdyż było owocem gwałtu i porzuciła je. Wtedy Atreusz zaczął jego poszukiwania. Odnalazł niemowlę u pasterzy, karmione kozim mlekiem. Od słowa "koza" nadał mu imię Ajgistos. Zabrał dziecko i wychował jak własnego syna. Kiedy Ajgistos osiągnął dorosłość Atreusz polecił mu, by udał się do Delf i przyprowadził Tyestesa jako więźnia, gdyż planował go zabić. Niektóre wersje mitu podają, że Atreusz kazał to zrobić Menelaosowi i Agamemnonowi. Ajgistos po przybyciu z Tyestesem, otrzymał rozkaz zabicia go. Jednakże Ajgistos otrzymał od matki miecz gwałciciela. Tyestes po rozpoznaniu miecza zapytał o jego pochodzenie. Gdy młodzieniec odpowiedział, że otrzymał go od matki, Tyestes wyprosił u Ajgistosa, by przyprowadził matkę. Wówczas wyznał prawdę o pochodzeniu chłopca. Pelopia w akcie rozpaczy przebiła się mieczem. Wówczas rozgniewany Ajgistos wyrwał go z jej piersi i pobiegł na wybrzeże, gdzie Atreusz składał ofiarę dziękczynną, sądząc, że brat jest już martwy. Tam Ajgistos zadźgał Atreusza. Wtedy Ajgistos i Tyestes zaczęli wspólnie panować w Mykenach. Natomiast synów Atreusza, Agamemnona i Menelaosa, wygnali.
Zabicie Agamemnona.
Wygnani Atrydzi osiedli w Sparcie, gdzie dostali za żony córki króla Tyndareusza – Klitajmestrę i Helenę. Gdy Agamemnon i Menelaos uczestniczyli w wojnie trojańskiej, Ajgistos próbował uwieść Klitajmestrę. Jednakże jego próby były bezskuteczne, dopóki Klitajmestra słuchała rad starego aojda, Demodokosa, pozostawionego przez męża przy jej boku. Kiedy Ajgistosowi udało się usunąć Demodokosa, Klitajmestra uległa mu. Żył z nią do powrotu jej męża. Rozstawił strażników na wybrzeżu, aby ci powiadomili go o powrocie Agamemnona. Po jego przybyciu Ajgistos powitał go przyjaźnie i wydał na jego cześć ucztę. W czasie przyjęcia zamordował go i jego brankę Kassandrę. Niektóre wersje mitu podają, iż uczyniła to Klitajmestra na polecenie kochanka. Po 7 latach rządów Orestes wraz z siostrą Elektrą pomścił śmierć ojca, zabijając matkę – Klitajmestrę i jej kochanka.

</doc>
<doc id="109205" url="https://pl.wikipedia.org/wiki?curid=109205" title="Efekt przejścia">
Efekt przejścia

Efekt przejścia – sposób wizualnego przejścia od jednego slajdu prezentacji do drugiego, mający wyłącznie znaczenie estetyczne, przyciągający uwagę użytkownika. Bez efektów przejścia slajdy prezentacji są zmieniane w zwykły sposób, polegający na prostej podmianie jednego obrazu przez następny. Użycie efektu powoduje, że jeden slajd znika fragmentarycznie z ekranu, a jego miejsce zajmuje kolejny slajd, wypełniający stopniowo opuszczone fragmenty ekranu.
We współczesnych programach prezentacyjnych, jak np. Microsoft PowerPoint, istnieje wiele gotowych efektów przejścia, które można aplikować w slajdach (jednakowe dla wszystkich lub odmienne dla poszczególnych slajdów), regulując np. szybkość zmiany czy towarzyszące im efekty dźwiękowe, jak odgłos migawki aparatu fotograficznego lub werble.

</doc>
<doc id="109209" url="https://pl.wikipedia.org/wiki?curid=109209" title="PowerPoint">
PowerPoint



</doc>
<doc id="109211" url="https://pl.wikipedia.org/wiki?curid=109211" title="Zupa">
Zupa

Zupa – płynna lub półpłynna potrawa mająca zazwyczaj postać wywaru powstającego podczas gotowania różnorodnych składników. W tradycji polskiej zupa jest zwykle pierwszym daniem obiadu. Podczas gotowania warzyw, owoców, mięs i kości uwalnia się znaczna ilość zawartych w nich składników. Bez takiego przygotowania niektóre z nich nie zostałyby wchłonięte przez układ pokarmowy człowieka i dlatego zupy są daniem bogatym w niezbędne składniki. Przygotowanie zup zazwyczaj wymaga użycia żaroodpornego naczynia. Zwykle jest to garnek lub kociołek umieszczony nad ogniem lub grzejnikiem elektrycznym.
Niektóre zupy nie wymagają gotowania, np. hiszpańskie "gazpacho".
Klasyfikacja zup.
Podział ze względu na obecność czynnika zagęszczającego:
Przy czym zupy mogą być zagęszczane:
Podział ze względu na konsystencję:
Podział ze względu na temperaturę podawania:
Historia.
Istnieje hipoteza, według której pierwszy raz zupę ugotowali neandertalczycy. Wskazuje na to odnalezienie szkieletu praczłowieka z tego gatunku, który wiele lat przed śmiercią stracił wszystkie zęby i nie umarł z głodu. Ludzie pierwotni wykorzystywali do gotowania zupy dołek wykopany w ziemi. Wykładali go skórą zwierzęcą i wlewali do wnętrza wodę oraz dodawali składniki. Potem umieszczali w środku rozgrzane przez ogień kamienie. Wynalezienie zupy było ważnym przełomem technologicznym, ponieważ można było ugotować ją z gorszej jakości produktów. Potrawę tę można było przyrządzić w oparciu o bardzo twarde ziarna (fasola) lub mniej wartościowe części ciał zwierząt (kości).
Dopiero 5000 lat p.n.e. rzemieślnicy opanowali technologię produkcji naczyń ceramicznych, mogących nadawać się do gotowania zupy. Najstarsze tego typu artefakty odnaleziono na wybrzeżu Morza Śródziemnego. Od tego czasu proces gotowania zup niewiele się zmieniał aż do końca XIX stulecia.
W roku 1897 chemik dr John T. Dorrance opracował technologię produkcji zupy skondensowanej. Dzięki temu pomysłowi zmniejszono objętość potrawy, co pozwoliło na wytworzenie puszek nadających się do handlu. Racje żywnościowe tego typu okazały się bardzo przydatne dla turystów i żołnierzy. W wieku XX powstała technologia zup w proszku.
Dodatki do zup.
W zależności od rodzaju zupy podaje się do niej (lub nie) różne dodatki, na przykład:

</doc>
<doc id="109213" url="https://pl.wikipedia.org/wiki?curid=109213" title="Grafika prezentacyjna">
Grafika prezentacyjna

Grafika prezentacyjna – rodzaj prezentacji przy użyciu grafiki komputerowej, polegający na tworzeniu zestawów kolejno wyświetlanych slajdów w celu zilustrowania zagadnienia. 
Pierwsze programy do grafiki prezentacyjnej powstały w latach 80. XX w. W środowisku MS Windows są to m.in. Microsoft PowerPoint, Corel Presentations, Freelance Graphics (Lotus), Harvard Graphics, Impress (lub Prezentacja, w wersji polskiej). W Linuksie najważniejszym programem jest Impress, wchodzący w skład pakietu biurowego OpenOffice.org. Zwolennicy systemu składu tekstu LaTeX mogą przygotowywać prezentacje w formacie PDF stosując rozszerzenie Beamer.
Etapy grafiki prezentacyjnej.
Przygotowywanie prezentacji.
Zaletą programów do tworzenia grafiki prezentacyjnej jest łatwość tworzenia i modyfikowania poszczególnych slajdów i całych pokazów, a także możność wykorzystania szerokiego spektrum elementów multimedialnych. 
Większość zawiera także specjalne kreatory do automatycznego utworzenia pewnych typowych prezentacji, które można potem zmodyfikować stosownie do indywidualnych potrzeb autora.
Wygłaszanie prezentacji.
Po zbudowaniu pokazu, w czasie wykładu narrator zazwyczaj zmienia ręcznie slajdy na ekranie, chyba że zaprojektował ich automatyczne wyświetlanie w zadanych odstępach czasu – możliwe jest wyświetlanie slajdów w dowolnej kolejności, za pomocą menu wyświetlanego na ekranie, klawiatury komputera lub specjalnego ręcznego urządzenia do sterowania pokazem. Prelegent może też używać tzw. mazaka, zakreślając na ekranie wybrane elementy w celu ich uwypuklenia.
Slajdy są podstawą do poszerzonego komentarza słownego, wygłaszanego na bieżąco przez wykładowcę do zgromadzonej publiczności. Równie często prezentacje są tworzone i rozsyłane przez Internet do zainteresowanych osób, które same obsługują ich wyświetlanie.

</doc>
<doc id="109215" url="https://pl.wikipedia.org/wiki?curid=109215" title="Żółtoziemy">
Żółtoziemy

Żółtoziemy – gleby wykształcone w strefie klimatu równikowego, bogate w składniki mineralne jednak przy uprawie szybko ulegają wyjałowieniu.
Żółtoziemy, gleby powstające w warunkach gorącego, wilgotnego klimatu (roczne sumy opadów w granicach 1000–2500 mm), na obszarach pokrytych wilgotnymi i suchymi lasami podrównikowymi. Panująca w tych warunkach wzmożona aktywność biologiczna powoduje, że dostarczana na powierzchnię gleby materia organiczna ulega szybkiemu rozkładowi, który nie sprzyja tworzeniu się miąższego poziomu próchnicznego.
Żółtoziemy charakteryzują się wysoką zawartością jonów wodoru i związanym z tym kwaśnym odczynem (pH 4,0-5,5), a także dużą zawartością związków żelaza i glinu. Występują w kompleksach z czerwonoziemami, od których różnią się mniejszymi wahaniami wilgotności. Mimo niewielkiej zasobności w składniki pokarmowe odpowiednie zabiegi agrotechniczne (nawożenie) umożliwiają uprawę ryżu, herbaty, drzew cytrusowych i innych roślin.
Żółtoziemy zajmują duże przestrzenie na obszarach Australii, Azji, Ameryki Południowej i południowo-wschodniej części Ameryki Północnej.
Jest to gleba strefowa.

</doc>
<doc id="109220" url="https://pl.wikipedia.org/wiki?curid=109220" title="Echolokacja">
Echolokacja

Echolokacja – system określania położenia przeszkód lub poszukiwanych obiektów w otoczeniu z użyciem zjawiska echa akustycznego. Metoda stosowana przez niektóre zwierzęta (nietoperze, walenie, niektóre ryjówkowate, tenrekowate i ptaki) do nawigacji, wykrywania i chwytania zdobyczy oraz w komunikacji międzyosobniczej. Znane są również przypadki wykorzystania echolokacji przez ludzi, głównie niewidomych. Urządzenie stosujące echolokację w nawigacji morskiej to echosonda lub sonar. Termin "echolokacja" wprowadził w 1944 Donald Griffin, amerykański zoolog zajmujący się badaniem nietoperzy. U nietoperzy występuje „klaskanie językiem” co wydaje echo, które jest odbierane potem przez uszy ssaka.
Zasada działania.
Korzystający z echolokacji wytwarza krótkotrwały dźwięk o wysokiej częstotliwości, a następnie odbiera fale odbite od przeszkód. Na podstawie kierunku, czasu powrotu, natężenia powracającego dźwięku, określany jest kierunek, odległość i wielkość przeszkody. Niektóre zwierzęta (np. nietoperze) za pomocą echa drugiej harmonicznej są w stanie określić prędkość obiektu (na podstawie przesunięcia dopplerowskiego).
Walenie do wytworzenia dźwięku stosowanego w echolokacji używają trzech par symetrycznych worków powietrznych znajdujących się za szczęką. Są to licząc od nosa 2 worki podszczękowe, 2 worki dodatkowe oraz 2 worki przedsionkowe. Ukierunkowanie fali dźwiękowej jest możliwe dzięki asymetrycznemu kształtowi czaszki, który pomaga zatrzymać rozchodzące się w bok dźwięki i skierować je do melona znajdującego się z przodu głowy. Wyróżniane są dwa rodzaje echolokacji, z których jeden, o dźwiękach o wyższej częstotliwości jest bardzo czuły, jednak ma mniejszy zasięg. Natomiast dźwięki o niższej częstotliwości pozwalają na wielkoobszarowe skanowanie otoczenia.
Znaczenie częstotliwości.
Częstotliwość fali akustycznej jest istotnym parametrem w echolokacji z powodu zjawiska dyfrakcji fali. Wysoka częstotliwość fali oznacza mniejszą jej długość, a zdolność rozdzielcza, podobnie jak w optyce, jest tym większa im mniejsza jest długość fali. Dlatego zwierzęta przystosowały się z reguły do stosowania ultradźwięków, szczególnie te, dla których echolokacja jest podstawowym źródłem informacji o otoczeniu.
Istotny jest jeszcze jeden aspekt doboru częstotliwości użytej do echolokacji – korzystniejszym rozwiązaniem jest używanie dźwięków, których nie rejestrują potencjalne ofiary.
Z tabeli zamieszczonej poniżej wynika, że najwyższą rozdzielczość osiągają delfiny.
Echolokacja u nietoperzy.
Zdolność tę posiada 85% współczesnych nietoperzy (poza Megachiroptera). Zakres emitowanych sygnałów echolokacyjnych to 11 kHz u "Euderma maculatum," do 212 kHz u "Cloeotis percivali". Ewolucja tego zmysłu wiąże się ze zmianami anatomicznymi:
Na podstawie skamieniałości Onychonycteris finneyi ustalono, że echolokacja pojawiła się po opanowaniu umiejętności latania.
Echolokacja u ludzi.
Wielokrotnie stwierdzono możliwość wyuczenia osób niewidomych w lokalizacji obiektów znajdujących się w otoczeniu. Po emisji dźwięku (kląskanie/uderzanie językiem o podniebienie lub stukanie laską) osoba wsłuchuje się w echa dźwiękowe powstałe w wyniku zetknięcia się fali akustycznej z napotkanym obiektem i na tej podstawie obserwuje otoczenie. Laskami z metalowym okuciem posługiwał się np. Brytyjczyk James Holman (1786–1857) – znany niewidomy podróżnik i autor książek podróżniczych. Badania wykonane z wykorzystaniem rezonansu magnetycznego w 2010 roku wykazały, że po treningu, umożliwiającym przekierowanie impulsów nerwowych z drogi słuchowej na wzrokową (zmiana „okablowania mózgu”; zob. konektom, neuroplastyczność), interpretacja wrażeń odbieranych przez narząd słuchu odbywa się dodatkowo w części mózgu związanej z przetwarzaniem wizualnym (zob. kora wzrokowa). Amerykański neuronaukowiec Paul Bach-y-Rita (1934–2006) potwierdził możliwość zastąpienia bodźców wzrokowych słuchowymi, obserwując rehabilitację ojca (Pedro Bach-y-Rita), który w 1958 roku przebył poważny zawał mózgu (uszkodzenie pnia mózgu).

</doc>
<doc id="109222" url="https://pl.wikipedia.org/wiki?curid=109222" title="Korona Sudetów Polskich">
Korona Sudetów Polskich

Korona Sudetów Polskich – 31 najwyższych szczytów i wzniesień w polskiej części Sudetów, po jednym z każdego pasma. Odznakę stworzyła i przyznaje Komisja Turystyki Górskiej PTTK Oddziału Wałbrzyskiego.
Aby zdobyć tytuł i odznakę Zdobywcy Korony Sudetów Polskich należy zdobyć wszystkie szczyty w dowolnej kolejności podczas pieszych wędrówek i potwierdzić ten fakt w odpowiedniej książeczce.

</doc>
<doc id="109224" url="https://pl.wikipedia.org/wiki?curid=109224" title="Egist">
Egist



</doc>
<doc id="109228" url="https://pl.wikipedia.org/wiki?curid=109228" title="Adolf Szelążek">
Adolf Szelążek

Adolf Piotr Szelążek (ur. 1 sierpnia 1865 w Stoczku Łukowskim, zm. 9 lutego 1950 w Zamku Bierzgłowskim) – polski duchowny rzymskokatolicki, biskup pomocniczy płocki w latach 1918–1925, biskup diecezjalny łucki w latach 1926–1950, założyciel Zgromadzenia Sióstr św. Teresy od Dzieciątka Jezus. Sługa Boży Kościoła katolickiego.
Życiorys.
Był synem Stanisława i Eleonory z Dobraczyńskich. Ukończył gimnazjum w Siedlcach i seminarium duchowne w Płocku, studiował w Akademii Duchownej w Petersburgu. Święcenia kapłańskie przyjął w 1888 w Płocku. Był profesorem seminarium duchownego w Płocku (w latach 1893–1918) i Petersburgu. W Płocku pracował także przy konsystorzu. Był członkiem kapituły katedralnej, prezesem Towarzystwa Dobroczynności, rektorem seminarium.
29 lipca 1918 został mianowany biskupem pomocniczym diecezji płockiej i biskupem tytularnym Barki. Sakrę biskupią otrzymał 24 listopada 1918. 14 grudnia 1925 został przeniesiony na stolicę biskupią w Łucku. Ingres do katedry odbył 24 lutego 1926. Został mianowany radcą (konsultorem) rzymskiej Kongregacji ds. Kościołów Wschodnich.
W latach 1918–1924 był radcą w Ministerstwie Wyznań Religijnych i Oświecenia Publicznego, następnie naczelnikiem wydziału katolickiego i dyrektorem "ad personam". W 1920 brał udział w konferencji pokojowej w Rydze jako ekspert ds. majątkowych Kościoła katolickiego. W 1925 współpracował przy zawieraniu konkordatu między Stolicą Apostolską i Rzecząpospolitą Polską jako przedstawiciel Episkopatu Polski.
1 sierpnia 1936 założył na terenie diecezji łuckiej Zgromadzenie Sióstr św. Teresy od Dzieciątka Jezus.
Latem 1944 (już po zajęciu Wołynia przez Armię Czerwoną) mianował administratorów apostolskich dla dawnych diecezji kamienieckiej i żytomierskiej, którzy wraz z jeszcze kilkoma kapłanami rozpoczęli pracę duszpasterską, korzystając z kościołów otwartych podczas niemieckiej okupacji Ukrainy sowieckiej. Sytuacja ta nie trwała długo. Już w styczniu 1945 po przesunięciu frontu na Zachód został aresztowany przez NKWD. Oprócz niego aresztowani zostali księża kapituły łuckiej (w tym Władysław Bukowiński) i księża pracujący w Żytomierzu – Bogusław Drzepecki i Stanisław Szczypta. Wszyscy zostali oskarżeni o szpiegostwo na rzecz Watykanu. Szelążek był więziony w Kijowie. Po wojnie w 1946 został deportowany z diecezji w granice Polski, ostatnie lata życia spędził w Zamku Bierzgłowskim k. Torunia.
Pochowany został 13 lutego 1950 w krypcie kościoła św. Jakuba w Toruniu. Uroczystościom pogrzebowym przewodniczył prymas Polski Stefan Wyszyński.
23 stycznia 2018 roku dokonano oficjalnego otwarcia krypty i przeniesienia doczesnych szczątków biskupa do sarkofagu, który ustawiono w jednej z kaplic nawy bocznej tegoż kościoła.
Proces beatyfikacyjny.
Z inicjatywy Zgromadzenia Sióstr św. Teresy od Dzieciątka Jezus przekonanego o świątobliwości jego życia podjęto próbę wyniesienia go na ołtarze. 21 stycznia 2013 Stolica Apostolska wydała tzw. "Nihil obstat", czyli zgodę na rozpoczęcie procesu jego beatyfikacji. Proces ten na szczeblu diecezjalnym został rozpoczęty 6 października 2013 przez biskupa toruńskiego Andrzeja Suskiego. Odtąd przysługuje mu tytuł Sługi Bożego. Postulatorką na szczeblu diecezjalnym została siostra Hiacynta Augustynowicz CST. Etap diecezjalny został zakończony 4 września 2016, po czym 27 października tegoż roku akta procesowe przekazano do Kongregacji Spraw Kanonizacyjnych w Rzymie.
Publikacje.
Jest autorem następujących publikacji:

</doc>
<doc id="109231" url="https://pl.wikipedia.org/wiki?curid=109231" title="Crystal Space">
Crystal Space

Crystal Space – biblioteka programistyczna wykorzystywana do tworzenia aplikacji z grafiką trójwymiarową, napisana w języku C++ i rozpowszechniana na licencji GNU Lesser General Public License. Zaprojektowano ją przede wszystkim z myślą o tworzeniu gier komputerowych, dla których może pełnić rolę silnika, ale umożliwia także tworzenie innego rodzaju programów komputerowych.
Biblioteka jest dostępna na platformie Microsoft Windows, Linux, Unix oraz macOS.

</doc>
<doc id="109232" url="https://pl.wikipedia.org/wiki?curid=109232" title="Max Rauffer">
Max Rauffer

Max Rauffer (ur. 8 maja 1972 w Kolbermoor) – niemiecki narciarz alpejski, specjalista konkurencji szybkościowych.
Kariera.
Po raz pierwszy na arenie międzynarodowej pojawił się w 1990 roku, startując na mistrzostwach świata juniorów w Zinal, gdzie zajął 24. miejsce w zjeździe. Na rozgrywanych rok później mistrzostwach świata juniorów w Geilo powtórzył ten wynik, zajmując również 40. miejsce w supergigancie.
W zawodach Pucharu Świata zadebiutował 29 grudnia 1993 roku w Bormio, zajmując 49. miejsce w zjeździe. Pierwsze pucharowe punkty wywalczył 6 stycznia 1994 roku w Saalbach, zajmując 30. miejsce w tej samej konkurencji. Na podium zawodów tego cyklu po raz pierwszy stanął 4 marca 2000 roku w Kvitfjell, kończąc zjazd na trzeciej pozycji. W zawodach tych wyprzedzili go jedynie Daron Rahlves z USA i Włoch Kristian Ghedina. W kolejnych startach jeszcze jeden raz stanął na podium – 18 grudnia 2004 roku w Val Gardena był najlepszy w zjeździe. Najlepsze wyniki osiągnął w sezonie 2004/2005, kiedy zajął 50. miejsce w klasyfikacji generalnej.
Na igrzyskach olimpijskich w Salt Lake City w 2002 roku zajął 22. miejsce w supergigancie i 34. miejsce w zjeździe. Był też między innymi dziesiąty w zjeździe podczas mistrzostw świata w St. Anton w 2001 roku. Wielokrotnie zdobywał medale mistrzostw Niemiec, w tym złote, w konkurencjach szybkościowych.
W 2005 roku zakończył karierę.

</doc>
<doc id="109234" url="https://pl.wikipedia.org/wiki?curid=109234" title="Adam Sołowij">
Adam Sołowij

Adam Jan Sołowij (ur. 26 maja 1859 w Poturzycy, zm. 3/4 lipca 1941 we Lwowie) – polski położnik ginekolog, profesor Uniwersytetu Jana Kazimierza we Lwowie.
Studiował medycynę na Uniwersytecie Jagiellońskim w Krakowie i uzyskał w 1884 stopień doktora wszech nauk lekarskich. Następnie do 1887 specjalizował się w Wiedniu z położnictwa i ginekologii Rudolfa Chrobaka. Od 1908 profesor Uniwersytetu Lwowskiego. Oprócz wykładów na Uniwersytecie pracował jako ordynator Oddziału Ginekologiczno-Położniczego Państwowego Szpitala Powszechnego we Lwowie i dyrektor Szkoły Położnych.
3 lipca 1941, już jako emeryt, został aresztowany przez Einsatzkommando zur besonderen Verwendung pod dowództwem Brigadeführera dr Karla Eberharda Schöngartha i zamordowany na Wzgórzach Wuleckich we Lwowie wraz z grupą 25 profesorów uczelni lwowskich. Był najstarszą z ofiar, rozstrzelany został również jego wnuk, 19-letni Adam Mięsowicz.

</doc>
<doc id="109235" url="https://pl.wikipedia.org/wiki?curid=109235" title="Wacław Rzewuski">
Wacław Rzewuski



</doc>
<doc id="109240" url="https://pl.wikipedia.org/wiki?curid=109240" title="Przestrzeń regularna">
Przestrzeń regularna

Przestrzeń regularna i przestrzeń formula_1 to terminy w topologii odnoszące się do tej samej lub bardzo pokrewnych własności oddzielania.
Definicje.
Powiemy, że w przestrzeni topologicznej formula_2 "punkty mogą być oddzielane od zbiorów domkniętych przez zbiory otwarte" jeśli
Czasami w sytuacji jak przedstawiona na rysunku powyżej mówi się, że "punkt formula_8 i zbiór domknięty formula_9 są rozdzielone przez otoczenia otwarte formula_10".
Przestrzeń topologiczna formula_2 jest przestrzenią regularną wtedy i tylko wtedy, gdy formula_2 jest przestrzenią T1 w której punkty mogą być oddzielane od zbiorów domkniętych przez zbiory otwarte.
Dyskusja nazewnictwa.
Istnieją pewne niekonsekwencje w użyciu terminów przestrzeń regularna i przestrzeń formula_1 w literaturze. Na przykład Kuratowski w swojej monografii definiuje
Z drugiej strony Engelking definiuje
Z powodu tych i podobnych rozbieżności, czytelnik literatury topologicznej powinien zawsze upewnić się co do znaczenia terminów stosowanych w danym artykule czy też książce. Wydaje się jednak że terminologia stosowana przez Engelkinga jest najbardziej popularna i my także będziemy się jej trzymać.

</doc>
<doc id="109241" url="https://pl.wikipedia.org/wiki?curid=109241" title="Arvid Carlsson">
Arvid Carlsson

Arvid Carlsson (ur. 25 stycznia 1923 w Uppsali, zm. 29 czerwca 2018 w Göteborgu) – szwedzki neurobiolog, laureat Nagrody Nobla w dziedzinie medycyny (2000).
Życiorys.
Urodził się 25 stycznia 1923 w Uppsali. W latach 1944–1959 pracował na uniwersytecie w Lund, a w latach 1959–1989 był profesorem farmakologii na uniwersytecie w Göteborgu.
Jego badania przyczyniły się do poszerzenia wiedzy na temat choroby Parkinsona. Wykazał, że osoby cierpiące na tę chorobę mają w mózgu zbyt mało dopaminy – neuroprzekaźnika przenoszącego impulsy elektryczne między komórkami. Zajmował się także innym neuroprzekaźnikiem – serotoniną. Na podstawie prac Carlssona opracowano wiele środków antydepresyjnych, m.in. prozac.
W 1994 został wyróżniony Nagrodą Japońską, a w 2000 Nagrodą Nobla w dziedzinie medycyny (razem z Paulem Greengardem i Erikiem Kandelem) – za przełomowe w neurobiologii poznanie na poziomie molekularnym mechanizmów funkcjonowania mózgu.
Zmarł 29 czerwca 2018 w Göteborgu.
Życie prywatne.
Żonaty, miał pięcioro dzieci. 

</doc>
<doc id="109242" url="https://pl.wikipedia.org/wiki?curid=109242" title="Kalendarz rewolucyjny">
Kalendarz rewolucyjny



</doc>
<doc id="109243" url="https://pl.wikipedia.org/wiki?curid=109243" title="Przestrzeń T3">
Przestrzeń T3



</doc>
<doc id="109244" url="https://pl.wikipedia.org/wiki?curid=109244" title="Microsoft OneNote">
Microsoft OneNote

Microsoft OneNote – program komputerowy, notatnik pracujący w trybie graficznym przeznaczony do tworzenia i organizowania notatek. Program OneNote po raz pierwszy pojawił się w pakiecie Microsoft Office 2003. Jest dostępny również jako samodzielna aplikacja.
OneNote można uruchamiać na komputerze stacjonarnym, a także tabletach Microsoft Tablet PC, w których notatki można tworzyć za pomocą pióra, a następnie transkrybować ręczne pismo do postaci normalnego tekstu. Program można zainstalować również na telefonach lub palmtopach z systemem Windows Mobile, Android oraz iOS.
Funkcje.
Liczba notatników jest teoretycznie nieograniczona. Rzeczywiste limity wynikają z ograniczeń zasobów i wydajności urządzenia czy systemu plików. Każdy z notatników może składać się z kart, w ramach których tworzone są strony. Pisanie tekstu można rozpocząć w dowolnie wybranym miejscu. Każdą tak stworzoną notatkę można przemieszczać i łączyć z innymi.
OneNote umożliwia personalizację programu. Można dowolnie zmieniać układ menu oraz dodawać własne znaczniki do wbudowanej, początkowej bazy znaczników.
Aplikacja używa chmury OneDrive, co pozwala na edycję synchronizację danych między urządzeniami czy też użytkownikami. Zmiany innych użytkowników powodują automatyczną aktualizację notatnika u pozostałych. Program posiada system kontroli wersji, co pozwala na cofnięcie się do poprzednich wersji.
Jest możliwe tworzenie tabel, a także edycja metadanych notatnika, jak data czy czas.
OneNote zapewnia dwustronną konwersję zawartości do formatów innych programów z pakietu Office. Przykładowo tabela stworzona w OneNote może zostać skonwertowana do Excela, a arkusz stworzony w Microsoft Excel może zostać dołączony do OneNote. Zawartość notatnika może zostać przekonwertowana do pliku PDF oraz dodana jako załącznik w mailu. Aplikacja umożliwia również planowanie zadań przy pomocy programu Microsoft Outlook. Prezentacje stworzone w Microsoft PowerPoint mogą zostać przeniesione do wybranego notatnika. 
OneNote umożliwia nagrywanie i odtwarzanie dźwięku. Nagranie jest przesyłane na serwery Microsoftu i tamże przekształcane na tekst za pomocą algorytmów rozpoznawania mowy, dzięki czemu je także obejmuje wyszukiwanie tekstowe. Program ma też funkcję optycznego rozpoznawania tekstu.
Zarządzanie prawami dostępu odbywa się za pomocą OneDrive lub poprzez platformę Microsoft SharePoint. Dostępne są tylko dwa rodzaje uprawnień: prawo do edycji lub jego brak. 
Użytkownicy systemu Mac OS nie mogą dodawać do notatnika dokumentów stworzonych przez inne aplikacje, włączając w to aplikacje Microsoftu.
Minimalne wymagania systemowe.
Podane wymagania dotyczą komputerów klasy PC, zarówno 32- jak i 64-bitowych, w wersji OneNote dostarczanej z pakietem Microsoft Office 2016, dla odmian Home oraz Student.

</doc>
<doc id="109245" url="https://pl.wikipedia.org/wiki?curid=109245" title="OneNote">
OneNote



</doc>
<doc id="109247" url="https://pl.wikipedia.org/wiki?curid=109247" title="Chieftain">
Chieftain

Chieftain (FV4201) – brytyjski czołg podstawowy. 
Chieftain był wielokrotnie modernizowany, stąd wyróżnia się aż dwanaście odmian produkcyjnych (od Mk 1 do Mk 12) oraz wersje prototypowe i eksportowe. Dotychczas wyprodukowano ponad 2 000 czołgów. Poza armią brytyjską Chieftain (tzn. wódz) jest eksploatowany przez Iran (100 szt.), Jordanię (pod oznaczeniem Khalid - 350 szt.), Kuwejt - (45 szt.) i Oman (27 szt.).
Historia rozwoju.
Prace nad projektem następcy Centuriona rozpoczęły się w 1951. Pierwszy prototyp nowego czołgu powstał w 1959 i został wyprodukowany przez Royal Ordnance Factory w Leeds. Pierwsze pojazdy poddawano testom wojskowym w Equipment Trials Wing w Bovington od grudnia 1962. W maju 1963 podjęto decyzje o przyjęciu czołgu Chieftain do uzbrojenia. Produkcję seryjną rozpoczęto w 1966 w państwowych zakładach Royal Ordnance Factories oraz prywatnych (Vickers Defense Systems) i pierwsze czołgi weszły do służby w 1967 do jednostek Brytyjskiej Armii Renu (BAOR). Łącznie dla armii brytyjskiej wyprodukowano 900 czołgów tego typu. Produkcja na potrzeby armii brytyjskiej trwała do 1971. W 1975 wszystkie brytyjskie pułki czołgów były już wyposażone w Chieftainy, a czołgi wcześniejszych typów zostały wycofane z uzbrojenia. Chieftainy były również eksportowane, głównie do krajów Bliskiego Wschodu. W latach 1971-78 do Iranu dostarczono 750 czołgów tego typu.
Chieftain był wielokrotnie modernizowany, stąd wyróżnia się aż dwanaście odmian produkcyjnych (od Mk 1 do Mk 12) oraz wersje prototypowe i eksportowe. Charakterystyczną cechą czołgu było to iż mechanik-kierowca prowadził pojazd w pozycji leżącej, co pozwalało na obniżenie sylwetki pojazdu. Wprowadzony został do służby w 1967 jako następca Centuriona. Był głównym czołgiem armii brytyjskiej w latach 70. i 80. W roku 1983 zaczął wchodzić do służby jego następca, czołg Challenger, ale Chieftain służył jeszcze do lat 90. Specjalne warianty brytyjskich Chieftainów brały udział w wojnie z Irakiem w 1991. Czołgi te były eksportowane między innymi do Iranu, gdzie wzięły udział w wojnie iracko-irańskiej, i do Kuwejtu, gdzie walczyły z wojskami Iraku w 1990. Czołgi te były zakupione również przez Jordanię i Oman.
Egzemplarz czołgu Chieftain Mk 11 został przekazany Muzeum Wojsk Lądowych w Bydgoszczy przez Bovington Tank Museum w zamian za egzemplarz czołgu T-72.
Opis techniczny.
Chieftain ma przedział kierowania w przedniej części kadłuba, bojowy - w środkowej, a napędowy - w tylnej. Załoga składa się z 4 żołnierzy: dowódcy, działonowego, ładowniczego i kierowcy. Dwaj pierwsi mają swoje stanowiska z prawej strony wieży.
Kadłub i wieżę czołgu wykonano ze spawanych płyt pancernych z dospawanymi elementami odlewanymi. Chieftain waży około 55 ton. Stosunkowo niską sylwetkę i duże pochylenia przedniego pancerza osiągnięto poprzez zastosowanie półleżącej pozycji kierowcy.
Uzbrojeniem podstawowym jest 120 mm armata bruzdowana L11, o długości lufy 55 kalibrów, wyposażona w przedmuchiwcz i osłonę termoizolacyjną. Do strzelania z armaty stosuje się dzielone naboje z pociskiem przeciwpancernym podkalibrowym (APDS), z plastycznym materiałem wybuchowym (HESH), dymne oraz odłamkowe. Później opracowano również naboje z pociskiem przeciwpancernym podkalibrowym smugowym (APDS-T) oraz przeciwpancernym podkalibrowym z oddzielającym się sabotem, stabilizowane brzechwowo (APFSDS-T). Ładunki miotające umieszczono poniżej łożyska oporowego wieży, a znaczną część pocisków - w niszy wieży.
Początkowo uzbrojenie dodatkowe wozu składało się z dwóch 7,62 mm karabinów maszynowych (jeden - sprzężony L8A1 a drugi - przeciwlotniczy L37A1) oraz karabinu L12A1 kalibru 12,7 mm, który służył do wstrzeliwania się w cel (zrezygnowano z niego dopiero po wprowadzeniu nowoczesnego systemu kierowania ogniem). Po bokach wieży zamontowano sześć wyrzutni granatów dymnych L8 kalibru 66 mm. Ponadto załoga dysponuje sześcioma granatami ręcznymi.
Armata Chieftaina jest stabilizowana w dwóch płaszczyznach przez układ elektryczny. Dowódca czołgu może samodzielnie naprowadzać armatę na cel i prowadzić z niej ogień. Działonowy dysponuje dodatkowymi ręcznymi mechanizmami naprowadzającymi armatę w obu płaszczyznach. Niezależnie obracaną wieżyczkę dowódcy czołgu wyposażono w biokularowy przyrząd obserwacyjno-celowniczy o powiększeniach 1x i 10x oraz dziewięć peryskopów o powiększeniu 1x. Na stanowisku działonowego znajdują się dwa przyrządy obserwacyjno-celownicze: zasadniczy (o powiększeniu 10x) i rezerwowy (7x).
Od 1973 roku w czołgach Chieftain montowano nowocześniejsze zintegrowane układy obserwacyjne z dalmierzem laserowym (Tank Laser Sight Unit), który może być uruchamiany zarówno przez dowódcę, jak i działonowego. Na lewej zewnętrznej ścianie wieży znajduje się reflektor, o zasięgu z filtrami około 1000 m, natomiast bez filtrów - 1500 m.
W połowie lat siedemdziesiątych czołgi wyposażono w nowoczesny system kierowania ogniem IFCS (Improved Fire Control System), firmy Marconi. Nie zezwolono jednak na montowanie go w wersjach produkowanych na eksport.
IFCS ma cyfrowy przelicznik balistyczny 12-12P, dalmierz laserowy, przyrządy obserwacji nocnej oraz szereg czujników. Niezbędne do obsługi przyciski są zgromadzone w jednej rękojeści. Pulpit dowódcy czołgu wyposażono w klawiaturę pozwalającą ręcznie wprowadzać do systemu dane konieczne do strzelania oraz przeprowadzać kontrolę pracy systemu i elementów czołgu. System kierowania ogniem uwzględnia m.in.: odległość do celu, prędkość obrotu wieży i pionowego ruchu armaty, rodzaj pocisku, odkształcenie i zużycie lufy, prędkość wiatru i gęstość powietrza. Gdy czołg i cel są nieruchome, czas potrzebny do wypracowania danych do strzelania wynosi ułamek sekundy, natomiast w przypadku celu ruchomego - około 5 sekund. W prototypach i pierwszych seriach pojazdów stosowano znacznie słabszą jednostkę napędową, której moc zwiększano w kolejnych seriach pojazdów. Prędkość czołgu wynosiła 48 km/h na szosie i około 30 km/h w terenie.
W latach osiemdziesiątych ponad 320 wozów wyposażono w system kierowania ogniem TOGS (Thermal Observation and Gunnery System), zastosowany również w czołgach Challenger.
Chieftain jest napędzany silnikiem Leyland 60. Jest to jednostka dwusuwowa, o zapłonie samoczynnym, sześciocylindrowa, dwunastotłokowa, w układzie pionowym, przy czym każda para tłoków pracuje w jednej wspólnej tulei, a komora spalania znajduje się między denkami obu tłoków. Dwa wały korbowe połączono z wałem wyjściowym poprzez układ kół zębatych. Zastosowano także silnik dodatkowy Coventry Climax H30 (trzycylindrowy, sześciotłokowy, osiągający moc około 17 kW przy 2000 obr./min).
Układ napędowy z podwójnym doprowadzeniem mocy ma sprzęgło odśrodkowe, planetarną skrzynię biegów TN12 oraz przekładnie boczne. W przypadku awarii układu możliwe jest mechaniczne włączenie drugiego biegu do jazdy do przodu oraz pierwszego - do tyłu.
Zawieszenie Chieftaina zbudowano w postaci zblokowanych po dwa koła wózków z trzema współosiowymi sprężynami śrubowymi (układ Horstmann) - jest to ostatni powojenny czołg podstawowy, w którym nie zastosowano indywidualnego zawieszenia kół nośnych. Przy skrajnych kołach znajdują się teleskopowe amortyzatory hydrauliczne. Dwuwieńcowe koła napędowe umieszczono z tyłu kadłuba, natomiast koła kierunkowe - z przodu. Górna gałąź każdej gąsienicy jest podtrzymywana przez trzy rolki. W czołgu zastosowano gąsienice z odlewanymi ogniwami, grzebieniem prowadzącym pośrodku, metalowymi sworzniami oraz nakładkami gumowymi.
Chieftain wyposażono w układ ochrony przed skutkami użycia broni masowego rażenia (zespołowy, nadciśnieniowy), układ przeciwpożarowy "Firewire" i czujnik oświetlenia czołgu promieniowaniem podczerwonym, który znajduje się na wieży, oraz zestaw do pokonywania przeszkód wodnych po dnie i aluminiowy lemiesz.
Na przełomie lat siedemdziesiątych i osiemdziesiątych opracowano prototypy czołgów Chieftain 800 i Chieftain 900, z udoskonalonym opancerzeniem i systemem kierowania ogniem. Pierwszy z nich był napędzany silnikiem Rolls-Royce CV12 TCE (dwunastocylindrowy, o zapłonie samoczynnym), osiągającym moc około 600 kW przy 2300 obr./min. Z uwagi na brak zamówień ich produkcji nie uruchomiono.
W 1986 roku stacjonujące w Brytyjskiej Armii Renu Chieftainy wyposażono w dodatkowy pancerz wielowarstwowy tzw. Stillbrew. Opracowano także prototyp czołgu z zawieszeniem hydropneumatycznym, którego elementy zastosowano później w czołgach Challenger.
Kolejną zmodernizowaną wersją Chieftaina był Chieftain 2000, w którym zastosowano system kierowania ogniem Centaur firmy GEC-Marconi, silnik Perkins CV-12 Condor (o mocy około 590 kW) oraz wielowarstwowy pancerz dodatkowy. System Centaur ma cyfrowy przelicznik balistyczny, dwa przyrządy obserwacyjno-celownicze ze stabilizowanymi lustrami oraz termowizorami (konstrukcji firmy SFIM), dalmierz laserowy i czujniki oświetlenia wozu promieniem laserowym. Poza tym system ten jest przygotowany do rozbudowy o elementy cyfrowego układu transmisji danych. Wieża i armata są naprowadzane za pomocą układów elektrycznych. Chieftain 2000 był oferowany m.in. Pakistanowi.
Na bazie Chieftaina opracowano następujące pojazdy pomocnicze: wóz inżynieryjny Assault Vehicle Royal Engineers FV 4203, wóz zabezpieczenia technicznego, wóz ewakuacyjny FV 4204, mosty samobieżne Chieftain Mk 6 AVLB i FV 4205 AVLB, prototypowy 35 mm podwójnie sprzężony samobieżny zestaw przeciwlotniczy Marksman oraz 155 mm działo samobieżne.
Wersje podstawowe.
Podstawowe wersje produkcyjne czołgu Chieftain:

</doc>
<doc id="109248" url="https://pl.wikipedia.org/wiki?curid=109248" title="Eric Kandel">
Eric Kandel

Eric Richard Kandel (ur. 7 listopada 1929 w Wiedniu, Austria) – neurobiolog amerykański, pochodzenia austriackiego, laureat Nagrody Nobla w dziedzinie fizjologii lub medycyny w roku 2000.
Życiorys.
Jego rodzice pochodzili z Galicji. Ojciec urodził się w Olesku koło Lwowa a matka w Kołomyi. W 1939 roku, uciekając przed prześladowaniami nazistowskimi, wyemigrował wraz z rodziną do Stanów Zjednoczonych. Początkowo studiował historię oraz literaturę na Harvard University. Od 1952 roku poświęcił się studiowaniu medycyny.
W latach 1965–1974 był profesorem New York University, od 1974 – Columbia University, również w Nowym Jorku. Jest członkiem Narodowej Akademii Nauk w Waszyngtonie.
Prowadził badania nad neuroprzekaźnikami. Odkrył, że obecność serotoniny w zakończeniach nerwowych jest niezbędna w procesie zapamiętywania informacji. Badał zjawiska pamięci krótko- i długotrwałej. Jego artykuł pt. "A New Intellectual Framework for Psychiatry", opublikowany w roku 1998 w „American Journal of Psychiatry”, zwany manifestem Kandela, stanowi propozycję kanonu nowoczesnego podejścia psychiatrii do ludzkiej psychiki.
W roku 2000 otrzymał Nagrodę Nobla za badania nad fizjologicznymi podstawami mechanizmów pamięci. Wraz z nim Nagrodę Nobla otrzymali Szwed Arvid Carlsson i Amerykanin Paul Greengard.

</doc>
<doc id="109249" url="https://pl.wikipedia.org/wiki?curid=109249" title="Sid Vicious">
Sid Vicious

Sid Vicious, właśc. John Simon Ritchie (ur. 10 maja 1957 w Londynie, zm. 2 lutego 1979 w Nowym Jorku) – angielski muzyk, w latach 1977–1978 basista punkrockowego zespołu Sex Pistols. Dołączył do grupy w 1977 roku w zastępstwie za Glena Matlocka.
W trakcie swojej kariery muzycznej był uzależniony od heroiny, przez co Sex Pistols miało problemy z nagraniem swojego debiutanckiego albumu – w rezultacie Vicious na basie gra tylko w jednej piosence. Jego partnerką była Nancy Spungen, z którą związek także opierał się w dużej mierze na narkotykach. W październiku 1978 roku Spungen została odnaleziona martwa w pokoju hotelowym w Chelsea na Manhattanie, a Vicious został oskarżony o jej zamordowanie. Za kaucją opuścił więzienie 1 lutego 1979 roku.
Zmarł 2 lutego 1979 roku z powodu przedawkowania heroiny, a jego ciało zostało odnalezione rano. Po kremacji jego ciała matka Sida znalazła list pożegnalny, co wskazywałoby na to, że Vicious planował popełnić samobójstwo. Jego prochy zostały rozsypane nad grobem Spungen.
Kariera muzyczna.
Po odejściu Glena Matlocka zajął miejsce basisty w Sex Pistols. Jest twórcą i prekursorem punkowej ekspresji na koncertach, która z czasem przybrała nazwę tańca pogo. W marcu 1977 roku poznał Nancy Spungen, z którą zaczął się spotykać. Ostatnim koncertem Viciousa z Sex Pistols był koncert na Winterland Ballroom, 14 stycznia 1978 roku. Od tego czasu występował jako solowy wokalista z własnym zespołem, z którym grał z takimi artystami jak Mick Jones z The Clash, Rat Scabies z The Damned i Johnny Thunders. Nagrał w studiu kilka piosenek, między innymi cover Franka Sinatry „My Way”, a utwory z jego krótkiej kariery solowej zostały zebrane na albumie "Sid Sings". Swój ostatni koncert dał w Max's.
Morderstwo i śmierć.
12 października 1978 roku został oskarżony o zamordowanie swojej narzeczonej Nancy Spungen w Hotelu Chelsea w Nowym Jorku. Nóż, którym Spungen odniosła śmiertelną ranę, należał do Viciousa. Został aresztowany i postawiono mu zarzut morderstwa II stopnia. 22 października, 10 dni po jej śmierci, Vicious próbował popełnić samobójstwo poprzez podcięcie sobie żył. Szybko został odwieziony do szpitala Bellevue i hospitalizowany. 9 grudnia 1978 roku trafił do aresztu do Rikers Island na 55 dni za zaatakowanie Todda Smitha (brata Patti Smith) podczas koncertu Skafish. Za kaucją wyszedł z więzienia 1 lutego 1979 roku.
2 lutego 1979 roku poszedł na spotkanie do swojej nowej dziewczyny Michele Robinson do jej mieszkania w Nowym Jorku. Jego matka Anne, która także była w apartamencie (również kiedyś uzależniona od narkotyków), miała przy sobie heroinę od swojego chłopaka Petera Kodicka. Tej nocy Vicious przedawkował, a o godzinie 3 w nocy położył się do łóżka z Michelle. Według słów sierżanta Richarda Housemana, Sid chciał wziąć dawkę heroiny, na co nie zgadzała się Michelle i o czym powiadomiła jego matkę. Przed śmiercią w 1996 roku, Anne wyjawiła dziennikarzowi Alanowi G. Parkerowi, że celowo podała Sidowi śmiertelną dawkę narkotyku – choć nie podała powodu, dziennikarz uważa, że chciała uchronić go przed doświadczeniem powrotu do więzienia. Martwe ciało Sida znaleziono rano. Kilka dni po jego kremacji, matka znalazła list samobójczy syna, w którym ten napisał, że chce być pochowany obok swojej ukochanej, ubrany w skórzaną kurtkę, dżinsy i motocyklowe buty.
Nancy Spungen była żydówką i została pochowana na żydowskim cmentarzu, stąd też Vicious nie mógł być pochowany obok niej. Według książki "Please Kill Me: The Uncensored Oral History of Punk", prochy Sida zostały rozrzucone nad jej grobem przez jego matkę i Jerry’ego Only'ego z The Misfits.
Dyskografia.
Sex Pistols.
Albumy studyjne
Kompilacje i albumy koncertowe
Single
Vicious White Kids.
Albumy studyjne
Single
Kariera solowa.
Single

</doc>
<doc id="109250" url="https://pl.wikipedia.org/wiki?curid=109250" title="Eric R. Kandel">
Eric R. Kandel



</doc>
<doc id="109253" url="https://pl.wikipedia.org/wiki?curid=109253" title="Józef Światło">
Józef Światło

Józef Światło, pierwotnie Izaak Fleischfarb (ur. 1 stycznia 1915 w Medyniu, zm. 2 września 1994 w Stanach Zjednoczonych) – wysoki funkcjonariusz Ministerstwa Bezpieczeństwa Publicznego, m.in. wicedyrektor Departamentu X MBP. Obawiając się czystek po aresztowaniu Ławrientija Berii w 1953, uciekł na Zachód podczas podróży służbowej do Berlina Wschodniego.
Młodość.
Urodził się w Medyniu w wielodzietnej żydowskiej rodzinie Gabriela Fleischfarba, magazyniera we młynie. Jego matką była Rebeka Wieseltur. Miał cztery siostry: Marię, Rachelę, Cylę i Sarę. Rodzina wkrótce potem przeniosła się do Krakowa. Ukończył siedem klas szkoły podstawowej, po czym pracował w Krakowie jako szewc. W młodości działał w organizacji syjonistycznej "Gordonia", a następnie od 1933 roku w Komunistycznym Związku Młodzieży Polski w Krakowie. Za udział w strajkach został aresztowany w roku 1934 i 1936. W połowie 1936 roku ożenił się z Frydą Zollman. Od 1936 działał w związkach zawodowych.
Wojna i pobyt w ZSRR.
W 1939 roku został powołany do służby wojskowej, w kampanii wrześniowej służył w 13 DP. Brał udział w bitwie pod Tomaszowem Mazowieckim, w której został lekko ranny. Pod Cieszanowem 20 września trafił do niewoli niemieckiej. Po ucieczce przedostał się na tereny południowo-wschodniej Polski okupowane przez Armię Czerwoną. Z tych czasów wspominał – "Kiedy widziałem stosunek NKWD i komunistów sowieckich do starych komunistów polskich, nie przyznawałem się do mojej przeszłości komunistycznej". Po pewnym czasie pobytu na terenach zajętych przez ZSRR został aresztowany i wywieziony w głąb Związku Radzieckiego. Po podpisaniu układu Sikorski–Majski został zwolniony i przeniósł się do Kazachstanu, gdzie pracował jako szewc. Tam poznał i 26 kwietnia 1943 roku poślubił swą drugą żonę, Justynę Światło, i przyjął jej nazwisko.
Służąc w batalionach pracy, skorzystał z amnestii w roku 1943. Nie zabiegał o przyjęcie do armii gen. Andersa, natomiast wstąpił do polskiej dywizji Zygmunta Berlinga. Skierowany przez WKP(b) do 1 Polskiej Dywizji im. Tadeusza Kościuszki. Po ujawnieniu swojej komunistycznej przeszłości szybko awansował, już w 1943 roku został podporucznikiem i oficerem politycznym współpracującym z NKWD.
Kariera w organach bezpieczeństwa PRL.
Z wydziału politycznego wojska do nowo uformowanego Resortu Bezpieczeństwa Publicznego został skierowany przez gen. Konrada Świetlika, zastępcę szefa Wydziału Politycznego Dywizji Kościuszkowskiej, późniejszego wiceministra bezpieczeństwa. Rozmowę wstępną w Lublinie Józef Światło odbył z Mieczysławem Mietkowskim, również późniejszym wiceministrem bezpieczeństwa, od którego dostał skierowanie do Departamentu Personalnego Ministerstwa Bezpieczeństwa Publicznego w Warszawie.
Jako oficer WP wszedł w kontakty z ujawniającymi się żołnierzami AK, a potem brał udział w ich aresztowaniach. Światło był jednym z wielu ludzi oddelegowanych do tworzonej wówczas milicji. W styczniu 1945 roku został skierowany do współpracy z sowieckimi grupami operacyjnymi. Znany był z osobistego uczestnictwa w przesłuchaniach aresztowanych z użyciem siły oraz w obławach i pacyfikacjach. Odegrał decydującą rolę w najważniejszych zatrzymaniach oraz aresztowaniach tamtego okresu. Pracował w grupach operacyjnych ppłk Lichaczowa oraz płk Michajłowa.
Głównie dzięki znajomości z pierwszym wiceministrem Mietkowskim Światło był w roku 1945 jako kapitan kolejno zastępcą komendanta Urzędu Bezpieczeństwa w Warszawie, Olsztynie, a jesienią 1946 roku w Krakowie. Odpowiedzialny za represje i liczne aresztowania działaczy Polski Podziemnej, w tym ostatniego dowódcy AK – gen. Leopolda Okulickiego. Współorganizował fałszowanie referendum z czerwca 1946 roku i wyborów do Sejmu w styczniu roku 1947. Będąc w stopniu majora, uchwałą Prezydium KRN z 17 września 1946 został odznaczony Krzyżem Kawalerskim Orderu Odrodzenia Polski. Był również odznaczony Złotym i Srebrnym Krzyżem Zasługi. W 1948 został przez R. Romkowskiego przeniesiony z powrotem do MBP w Warszawie, do organizowanego Departamentu X. Początkowo była to komórka specjalna, w której poza Romkowskim był Światło i sekretarka, lecz wkrótce komórkę przekształcono w Biuro Specjalne pod kierownictwem płk. Anatola Fejgina, a 7 marca 1950 roku oficjalnie w Departament X. Po przemianowaniu biura na departament jego dyrektorem został Fejgin, a Józef Światło objął stanowisko pierwszego wicedyrektora, już w stopniu podpułkownika, na który awansował w roku 1949. Wpływy Światły szybko stały się większe niż jego bezpośredniego przełożonego, specjalne zadania przeznaczone dla Departamentu X odbierał wprost od Bolesława Bieruta. M.in. na podstawie osobistego polecenia Bieruta aresztował w Krynicy Władysława Gomułkę i jego żonę Zofię. Wykonywał aresztowania innych prominentnych działaczy, jak marszałka Michała Roli-Żymierskiego, któremu skonfiskował wysadzany brylantami radziecki Order Zwycięstwa (odznaczenia nie odnaleziono po ucieczce Światły). Miał też prawo do bezpośrednich rozmów telefonicznych z Ławrientijem Berią, ówczesnym wicepremierem, w szczególnie ważnych wypadkach. W dwóch szafach żelaznych w jego gabinecie znajdowały się wszystkie najtajniejsze kartoteki, akta i dokumenty aparatu bezpieczeństwa i Biura Politycznego partii i jedynie on miał do nich stały dostęp. Jak później wspominał – "... były tam dowody i zeznania każdego czołowego działacza partii przeciw każdemu innemu, zarówno w partii, jak i poza nią, gotowe do wykorzystania w chwili politycznie właściwej."
Miał ogromną władzę, wynikającą nie tylko z formalnie pełnionej przez niego funkcji; wykorzystywał ją do prowadzenia rozrzutnego i rozwiązłego trybu życia, nie ukrywając swych związków osobistych z podległymi mu funkcjonariuszkami resortu.
Przebieg służby Józefa światło:
Ucieczka.
W listopadzie 1953 roku Bolesław Bierut, za pośrednictwem Jakuba Bermana, polecił ppłk. Józefowi Światle uzyskać we wschodnioniemieckim ministerstwie bezpieczeństwa (Stasi) tzw. „uciszenie” (wyeliminowanie) Wandy Brońskiej. W tym celu Światło wyjechał do Berlina Wschodniego wraz z dyrektorem Departamentu X Ministerstwa Bezpieczeństwa Publicznego płk. Anatolem Fejginem. Na miejscu odbył konferencję z sekretarzem stanu ministerstwa bezpieczeństwa Erichem Mielke, przedłożył mu całą dokumentację i w imieniu polskiej bezpieki zażądał uciszenia Wandy Brońskiej. Mielke przyrzekł, że poczyni odpowiednie kroki. Mając trochę czasu, razem z Fejginem postanowili przejechać się kolejką i przypadkowo znaleźli się w Berlinie Zachodnim, w sektorze francuskim. Józef Światło wspominał – "Tam zobaczyliśmy wielkie sklepy bardzo ładnie urządzone, ogrom towarów, zupełnie odcinające się od Berlina Wschodniego. Raczej uważaliśmy, że jesteśmy we Wschodnim Berlinie, tylko że dotychczas nie widzieliśmy centrum. Weszliśmy do sklepu i zaczęliśmy kupować różne rzeczy, które nam się podobały w owym czasie. Kiedy mieliśmy zapłacić za towar, okazało się, że potrzebne nam są zachodnie marki, i wtedy dopiero zorientowaliśmy się, że znajdujemy się w Berlinie Zachodnim."
Józef Światło uciekł następnego dnia, 5 grudnia 1953 roku. Wspominał – "Na drugi dzień wraz z pułkownikiem Fejginem udaliśmy się na nowo do Berlina Zachodniego. Ja z zamiarem ucieczki, on z zamiarem zakupienia rzeczy, które mu się podobały. Gdy przejechaliśmy do Berlina Zachodniego, wstąpiłem do jednej takiej budki z zamiarem wymieniania pieniędzy na zachodnie. Płk. Fejgin był na ulicy przed tym sklepem, czekał na mnie. Umówiliśmy się w ten sposób, że następnie on wejdzie i wymieni walutę. Liczyłem, że po jego wejściu do sklepu będę mógł odejść od niego i zwyczajnie uciec, będę miał trochę czasu na odłączenie się. W Berlinie Zachodnim zgłosiłem się do władz amerykańskich. Było to dla nich zupełne zaskoczenie, kiedy się wylegitymowałem i kiedy dowiedzieli się, kim jestem. W Berlinie Zachodnim spędziłem tylko jedną noc."
Według Stevena Stewarda ("Operation Splinter Factor", 1974, ) i Leonarda Mosleya ("Dulles", ) Światło został w 1948 roku zwerbowany przez brytyjski wywiad MI6 i przekazany operacyjnie wywiadowi amerykańskiemu OSS, poprzednikowi CIA, kierowanemu przez Allena Dullesa. Odegrać miał kluczową rolę w operacji Splinter Factor, w ramach której służby zachodnie skompromitowały w oczach służb komunistycznych Noela Fielda i spowodowały duże zamieszanie i procesy m.in. Rajka na Węgrzech, Slanskiego w Czechosłowacji i aresztowanie Gomułki w Polsce. Józef Światło zameldował swoim zachodnim mocodawcom pojawienie się Fielda w Polsce, brał udział w podrzucaniu i rozpowszechnianiu materiałów sugerujących działalność agenturalną Fielda na rzecz Zachodu. Po śmierci Stalina operacja Splinter Factor została zakończona. Józef Światło postanowił zabezpieczyć się, uciekając na Zachód.
W wydanej w 2009 roku biografii Światły Andrzej Paczkowski wymienił cztery możliwe powody ucieczki na Zachód:
W swojej pracy Paczkowski obala dwie pierwsze hipotezy, opowiadając się za trzecią, choć nie wyklucza czwartej.
Działalność po ucieczce.
6 grudnia 1953 roku, czyli już następnego dnia, amerykańskie władze przewiozły Józefa Światłę z Berlina do Frankfurtu, następnie 23 grudnia odleciał specjalnym samolotem do Stanów Zjednoczonych, do Waszyngtonu. Występował w audycjach Radia Wolna Europa w cyklu "Za kulisami partii i bezpieki", a jego wystąpienia oraz zrzucane od lutego 1955 za pomocą balonów 40-stronicowe broszurki pod tym samym tytułem doprowadziły do głębokich zmian w bezpiece i likwidacji MBP. Sprawa emisji audycji Światły wzbudziła nie tylko w zespole Polskiej Sekcji RWE silne kontrowersje i sprzeciwy etyczne wobec osoby ocenianej jako kat. Audycje wprowadzono na antenę w wyniku osobistej decyzji Jana Nowaka-Jeziorańskiego.
W audycjach Radia „Wolna Europa” atakował m.in. Bolesława Piaseckiego i Stowarzyszenie PAX. Długoletni współpracownik Bolesława Piaseckiego – Zygmunt Przetakiewicz, wspominał: "„Różański nie dopadł nas nigdy, a Światło zemścił się w inny sposób. Po ucieczce z Polski w końcu 1953 r. przejął go wywiad amerykański i użył do akcji propagandowej przeciwko systemowi. W cyklu audycji radiowych (1954–1955) ujawnił on niektóre kulisy funkcjonowania władzy. Prawda mieszała się tam z kłamstwem i oszczerstwem. Szczególnie zajadle i fałszywie mówił o naszej działalności. Nie ulega dla mnie wątpliwości, że nienawidził nas. Była to nienawiść nie tylko irracjonalna”".
Ujawnienie nieoczekiwanej ucieczki Światły spowodowało histeryczne reakcje władz PRL – natychmiast wysunięto standardowe oskarżenie, że był długoletnim, zakonspirowanym agentem wywiadu USA, który podstępnie wkradł się na zajmowane stanowiska. Po konsultacjach w Moskwie dokonano zmian w Ministerstwie Bezpieczeństwa Publicznego – podzielono je na dwa resorty (Ministerstwo Spraw Wewnętrznych oraz Komitet ds. Bezpieczeństwa Publicznego przy Radzie Ministrów), dotychczasowy szef MBP Stanisław Radkiewicz stracił stanowisko i został ministrem Państwowych Gospodarstw Rolnych. Władze PRL dopiero 21 października 1962 roku pozbawiły Światłę stopnia oficerskiego. W USA Światło przeszedł operację plastyczną, zmieniono jego dane personalne i utajniono miejsce pobytu. W Polsce pozostawił żonę oraz dwoje dzieci. Jego rodzina po marcu 1968 roku wyjechała do Izraela.
Wystąpienia Światły zostały później wydane w formie książki.

</doc>
<doc id="109255" url="https://pl.wikipedia.org/wiki?curid=109255" title="Ascetoholix">
Ascetoholix

Ascetoholix – polska grupa muzyczna wykonująca hip-hop. Powstała w 1999 roku w Obornikach koło Poznania. W skład zespołu wchodzą Doniu i Kris. Nazwa zespołu nie wywodzi się od słowa „asceta”, lecz oznacza ascezę moralną, polegającą na unikaniu konformizmu i wybierania łatwych dróg, na rzecz rzetelnej pracy. 
Zespół zadebiutował jeszcze w 1999 roku nielegalem "3xlak". Kolejne nagrania formacji ukazały się na płytach "Nazwij to sam" (2000) oraz "A" (2001), która była pierwszą produkcją dostępną w powszechnej sprzedaży. Grupa zyskała rozgłos w 2003 roku za sprawą utworu „Suczki”, który promował czwarty album Ascetoholix "Apogeum" (2003).
W 2006 roku ukazał się piąty album grupy pt "Adsum", który cieszył się jednak mniejszą popularnością niż poprzedni materiał. W latach późniejszych popularność zespołu uległa załamaniu. W środowisku hip-hopowym twórczość zespołu określana mianem hip-hopolo stała się synonimem komercjalizacji hip-hopu w Polsce.
W 2014 roku, po niemal ośmioletniej przerwie ukazał się szósty album formacji zatytułowany "Ab Initio", który nie zyskał szerszego rozgłosu.
Historia.
Grupa, licząca początkowo pięć osób, została założona w 1999 roku. Pracę nad pierwszą płytą demo rozpoczęły cztery osoby, a ostatecznie w zespole pozostało trzech raperów: Doniu, Kris i Liber. Od początku swojej kariery zespół dawał wiele koncertów (początkowo lokalnych, później także w Poznaniu, Elblągu, Ostrowie Wielkopolskim, Pile, Warszawie i innych). 
Pierwsze demo "3xlak" wydali na kasecie magnetofonowej w 1999 roku, a w listopadzie 2000 powstało drugie demo "Nazwij to sam". W 2001 roku zespół podpisał kontrakt z gnieźnieńskim producentem Cameyem, który wydał pierwszą legalną płytę Ascetoholix "A" – nagraną w całości (tak jak i poprzednie płyty) w domu Donia. Na płycie znalazł się także utwór "Już dawno" wykorzystany na ścieżce dźwiękowej do filmu Sylwestra Latkowskiego "Blokersi". W 2002 roku grupa gościła na albumie Owala – "Epizod II Rapnastyk" w piosence „Jestem tu”.
W marcu 2003 roku ukazał się czwarty album zespołu pt. "Apogeum". Materiał był promowany teledyskami do utworów „Na spidzie”, „Plany” oraz „Suczki”. Ostatnia z piosenek intensywnie emitowana przez liczne rozgłośnie radiowe i stacje telewizyjne, a utrzymana w tonie maskulinizmu przysporzyła grupie fali krytyki, w tym oskarżeń o seksizm, czy też szowinizm. Również w 2003 roku zespół gościł na albumie producenckim znanego z występów w zespole Slums Attack – DJ-a Decksa – "Mixtape Vol. 3". Muzycy wystąpili w utworze „Dario”, do którego powstał również teledysk. Grupa gościła ponadto na albumie zespołu 52 Dębiec – "P-Ń VI" w utworze „To my!”.
W 2004 roku Doniu i Liber wraz z zespołem Kombii wzięli udział w programie „Muzyka łączy pokolenia” emitowanym na antenie stacji telewizyjnej TVP3. Członkowie Ascetoholix wykonali w audycji interpretację utworu „Nasze rendez-vous”. Ponownie nagrana piosenka z towarzyszeniem Kombii ukazała się na kompilacji "Muzyka łączy pokolenia" (2005). Swoistą odpowiedź stanowił utworu „Skarby” z repertuaru Libera nagrany przez Kombii, a wydany na płycie "C.D." tegoż zespołu. Wcześniej w marcu, ukazał się solowy debiut Libera zatytułowany "Bógmacher". Natomiast w listopadzie do sprzedaż trafił pierwszy album Donia pt. "Monologimuzyka".
W 2005 roku Ascetoholix u boku takich wykonawców jak Greenjolly, Pięć Dwa Dębiec, Duże Pe, Mezo oraz Owal/Emcedwa, wziął udział w nagraniach składanki "Jest nas wielu". Materiał powstał w wyniku pomarańczowej rewolucji na Ukrainie. Na płycie, poza utworem tytułowym znalazł się m.in. hymn tegoż wydarzenia „Razom nas bahato, nas ne podołaty”. Pochodzący z kompilacji utwór tytułowy zyskał pewną popularność w Polsce. Kompozycja, promowana również teledyskiem, dotarła do 16. i 4. miejsca, odpowiednio Szczecińskiej Listy Przebojów (SLiP) i Listy Przebojów Polskiego Radia Pomorza i Kujaw (PiK). W międzyczasie Doniu napisał muzykę do filmu "Czas surferów", która trafiła do sprzedaży w sierpniu, także 2005 roku.
1 marca 2006 roku ukazał się piąty album Ascetoholix zatytułowany "Adsum". Wydawnictwo uplasował się na 46. miejscu najpopularniejszych płyt w Polsce (OLiS). Umiarkowaną popularność zyskały pochodzące z płyty, a promowane teledyskami utwory „To tylko my” i „Tak wyszło”, notowane na listach przebojów Polskiego Radia. W ramach promocji zrealizowany został ponadto trzeci teledysk, do utworu „Chcemy wojny”. Rok później Liber i Doniu wydali wspólny album pt. "Moderato".
W listopadzie 2008 roku ukazał się pierwszy album solowy Krisa zatytułowany "Dar". W 2011 roku skład zespołu opuścił Liber. Tego samego roku ukazał się kolejny album solowy Donia pt. "Dialogimuzyka" oraz minialbum "Stricte".
Na początku 2012 roku ukazał się singel pt. „Mała wojna” zwiastujący kolejnym studyjny zespołu. Piosenka, promowana teledyskiem została wydana w formie puszki wraz z płytą do której została dołączona bandana. Natomiast we wrześniu i listopadzie zostały opublikowane teledyski do premierowych utworów „Zanim” i „Zakładam dres”.
Ze znacznym opóźnieniem, 28 października 2014 roku nakładem powołanej przez formację oficyny ASX Label ukazał się szósty album Ascetoholix zatytułowany "Ab Initio". 

</doc>
<doc id="109259" url="https://pl.wikipedia.org/wiki?curid=109259" title="Pałac Branickich">
Pałac Branickich



</doc>
<doc id="109264" url="https://pl.wikipedia.org/wiki?curid=109264" title="Pierre Lueders">
Pierre Lueders

Pierre Fritz Lueders (ur. 26 września 1970 w Edmonton) – kanadyjski bobsleista, dwukrotny medalista olimpijski oraz wielokrotny medalista mistrzostw świata.
Kariera.
Pierwszy sukces w karierze osiągnął w 1995 roku, kiedy podczas mistrzostw świata w Winterbergu wywalczył w parze z Jackiem Pycem srebrny medal w dwójkach. na rozgrywanych rok później mistrzostwach świata w Calgary razem z Davidem MacEachernem powtórzył ten wynik, a podczas igrzysk olimpijskich w Nagano zdobył złoty medal. Następnie zdobył brązowy medal w czwórkach na mistrzostwach świata w Cortina d'Ampezzo (1999), srebrny w dwójkach na mistrzostwach świata w Lake Placid (2003) oraz złote w tej konkurencji podczas mistrzostw świata w Königssee (2004) i mistrzostw świata w Calgary (2005). W 2004 roku partnerował mu Giulio Zardo, a rok później Lascelles Oneil Brown. Następnie wystartował na igrzyskach olimpijskich w Turynie w 2006 roku, gdzie razem z Brownem zdobył srebrny medal. Ostatnie trofeum wywalczył podczas mistrzostw świata w Sankt Moritz (2007), gdzie Kanadyjczycy w składzie: Pierre Lueders, Ken Kotyk, David Bissett i Lascelles Brown zdobyli srebrny medal w czwórkach. Ponadto wielokrotnie wygrywał zawody Pucharu Świata, w tym w sezonach 1993/1994, 1994/1995, 1996/1997, 1997/1998, 2002/2003 i 2005/2006 wygrywał klasyfikację dwójek, w sezonie 1994/1995 wygrał klasyfikację czwórek, a w sezonach 1993/1994, 1994/1995, 1997/1998 i 2005/2006 był najlepszy w klasyfikacji kombinacji.

</doc>
<doc id="109265" url="https://pl.wikipedia.org/wiki?curid=109265" title="Antoni Kossakowski (1735–1798)">
Antoni Kossakowski (1735–1798)

Antoni Korwin-Kossakowski herbu Ślepowron (ur. w 1735 roku – zm. 25 września 1798 roku) – kasztelan inflancki w 1790 roku, chorąży kowieński w latach 1782-1789, pisarz ziemski kowieński w latach 1765-1782, strażnik kowieński w latach 1759-1765, budowniczy kowieński w latach 1758-1759, marszałek konfederacji powiatu kowieńskiego w 1767 roku.
Syn stolnika żmudzkiego Dominika (zm. 1743), brat biskupa Józefa i hetmana Szymona (powieszonych w czasie insurekcji kościuszkowskiej). Jako członek znanej litewskiej rodziny szlacheckiej pełnił szereg funkcji publicznych i wojskowych, był chorążym petyhorskim wojsk litewskich, chorążym kowieńskim, posłem powiatu kowieńskiego na sejm 1780 roku i posłem na sejm 1788 roku, sędzią sejmowym (1789). W 1784 otrzymał Order Świętego Stanisława, w 1791 Order Orła Białego. Był członkiem konfederacji Sejmu Czteroletniego. Wybrany ze stanu rycerskiego sędzią Sejmu Czteroletniego w 1788 roku. 30 września 1789 został kasztelanem inflanckim. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Był konsyliarzem z Senatu w konfederacji generalnej Wielego Księstwa Litewskiego w konfederacji targowickiej w 1792 roku, delegowany przez nią do sądów "ulitimae instantiae" w 1792 roku.
Jako stronnik Rosji był więziony w czasie insurekcji kościuszkowskiej; podobno – według własnych wspomnień Kossakowskiego – w sprawie jego zwolnienia interweniował sam Tadeusz Kościuszko.
Został pochowany w Żejmach na Litwie. Z małżeństwa z Eleonorą ze Straszewiczów był ojcem Józefa (1772-1842), generała i adiutanta Napoleona.

</doc>
<doc id="109268" url="https://pl.wikipedia.org/wiki?curid=109268" title="Architektura renesansowa">
Architektura renesansowa



</doc>
<doc id="109272" url="https://pl.wikipedia.org/wiki?curid=109272" title="Malarstwo odrodzenia">
Malarstwo odrodzenia



</doc>
<doc id="109278" url="https://pl.wikipedia.org/wiki?curid=109278" title="Association des états généraux des étudiants de l’Europe">
Association des états généraux des étudiants de l’Europe

AEGEE (fr. "Association des États Généraux des Étudiants de l’Europe", ang. "European Students’ Forum") – jest największą międzynarodową, interdyscyplinarną organizacją studencką w Europie. Zrzesza około 13 tysięcy studentów z ponad 200 miast (anten) w miastach całej Europy, w tym w Rosji, Turcji oraz na Kaukazie. Główna siedziba oraz zarząd mieszą się w Brukseli.
Celem AEGEE jest promocja równej, demokratycznej oraz zjednoczonej Europy, otwartej dla wszystkich ponad podziałami państwowymi. Nie jest powiązana z żadną partią polityczną i nie posiada jednostek krajowych. Działa jedynie na poziomie lokalnym oraz ogólnoeuropejskim. Każdego roku organizowanych jest kilkaset konferencji, szkoleń oraz wydarzeń kulturalnych, a AEGEE działa na rzecz potrzeb europejskich studentów.
Historia.
1985
Stowarzyszenie powstało 16 kwietnia 1985 roku. Było wynikiem pierwszej konferencji EGEE (États Généraux des Étudiants de l’Europe), kiedy to w Paryżu odbyło się pierwsze spotkanie studentów z Paryża, Lejdy, Londynu, Madrytu, Mediolan i Monachium, zorganizowane przez prezesa założyciela Franco Bianchi we współpracy z pięcioma głównymi szkołami w Paryżu. Miał na celu przezwyciężenie paraliżu ówczesnego procesu integracji europejskiej i wkrótce wszyscy zaangażowani studenci wyrazili chęć przekształcenia konferencji EGEE w pełnoprawną organizację, która byłaby platformą dla młodych Europejczyków do omawiania kwestii europejskich i przedstawiania swoich pomysłów zarówno europejskim, jak i instytucjom krajowym. Dzięki wyjątkowości ówczesnej idei EGEE było w stanie zachęcić wielu studentów do tworzenia oddziałów organizacji w swoich miastach.
1986
Zostają utworzone trzy grupy robocze EGEE: pozyskiwanie funduszy, staże i nauka języków.
EGEE organizuje konferencję dotyczącą kwestii granicznych w Nijmegen.
Na początku roku szkolnego EGEE posiada 26 oddziałów i 6000 członków.
EGEE organizuje w Heidelbergu konferencję na temat stosunków między Dalekim Wschodem a Europą.
EGEE organizuje pierwszy Europejski Weekend w Tuluzie.
EGEE organizuje w Paryżu konferencję na temat przemysłu farmaceutycznego w Europie oraz konferencję na temat Europejskiego Systemu Walutowego w Monachium.
EGEE organizuje, wraz z gazetą z Le Monde, Noc 7 Miast Europejskich, transmisję debaty politycznej na temat przyszłości Europy między studentami i politykami wysokiego szczebla w siedmiu różnych europejskich miastach.
1987
EGEE apeluje do prezydenta Francji Francois Mitterranda o wsparcie finansowania Erasmusa, programu wymiany studentów finansowanego przez Komisję Europejską. Odblokowanie programu Erasmus jest uważane za główne osiągnięcie Stowarzyszenia, co zostało potwierdzone w wywiadzie z Domenico Lenarduzzi, który jest ówczesnym szefem edukacji Komisji Europejskiej (1984–1987).
1988
Stowarzyszenie zmienia nazwę z EGEE na AEGEE po sporze dotyczącym prawa do używania nazwy znaku towarowego.
Uruchomiło „Summer University” – projekt, który pozwolił młodym Europejczykom latem, przez dwa tygodnie, zdobyć intensywne wielokulturowe doświadczenie europejskie, otwierając tym samym drzwi do Europy.
1989
Po upadku Muru Berlińskiego Agora w Salerno otworzyła AEGEE dla lokalnych oddziałów poza Wspólnotą Europejską, czyniąc ją jedną z pierwszych europejskich organizacji, która rozszerzyła swoją działalność na kraje spoza żelaznej kurtyny.
Lipsk staje się pierwszą anteną za żelazną kurtyną.
AEGEE organizuje pierwszy Europejski Konkurs Praw Człowieka w Moto Court dla studentów prawa, aby dać im możliwość rozwijania umiejętności modelowania prawnego.
1990
Powstaje Stowarzyszenie Absolwentów AEGEE-Europe.
1991
Zostaje zorganizowane pierwsze szkolenie (European School 1) w Madrycie.
1992
Istambuł dołącza do AEGEE jako pierwsza antena założona w Turcji.
AEGEE otrzymuje status konsultanta w OBWE.
1993
AEGEE otrzymuje oficjalny status organizacji pozarządowej w Radzie Europy (RE).
Georg von der Gablentz otrzymuje honorowe członkostwo AEGEE-Europe za pracę w „WG Wschód-Zachód” i jego inicjatywy mające na celu otwarcie AEGEE na Europę Środkową i Wschodnią.
Vittorio Dell’Aquila otrzymuje honorowe członkostwo AEGEE-Europe za wkład w rozwój projektu Summer University.
Jeroen Hoogerwerf otrzymuje honorowe członkostwo AEGEE-Europe za jego szeroki wkład w Sieć na wielu swoich stanowiskach.
Michael Merker, otrzymuje honorowe członkostwo AEGEE-Europe za zaangażowanie w ekspansję AEGEE na Wschód i założenie pierwszych lokali stowarzyszenia za żelazną kurtyną.
1994
AEGEE tworzy swoją pierwszą stronę internetową.
1995
Ankara, a później kilka innych tureckich anten dołącza do sieci.
10-lecie powstania AEGEE.
AEGEE zdecydowanie opowiada się przeciwko testom jądrowym w Europie.
Zsuzsa Kigyos, otrzymuje honorowe członkostwo AEGEE-Europe za swoją rolę w tworzeniu AEGEE w Europie Środkowo-Wschodniej i jako pierwsza kobieta-prezydent AEGEE-Europe.
1996
Ponad 1000 studentów bierze czynny udział w serii konferencji Find Your Way, przyczyniając się do rozwoju społeczeństwa obywatelskiego w Europie Środkowo-Wschodniej.
AEGEE przenosi swoją siedzibę z Delftu do Brukseli.
Philipp von Klitzing otrzymuje honorowe członkostwo AEGEE-Europe za wprowadzenie planowania strategicznego do sieci i jego niekończące się wsparcie w zarządzaniu infrastrukturą IT.
1997
AEGEE organizuje swoją pierwszą wizytę na Cyprze. Następnie w 2001 roku w Mağusa powstaje antena.
AEGEE zrealizowało Socrates Project, przyczyniając się do poprawy wszystkich inicjatyw w zakresie mobilności studentów w Europie.
Uruchomienie projektu Europa i Euro w 1997 r., zwiększającego świadomość nowej waluty europejskiej pięć lat przed jej wprowadzeniem.
David Stulik zostaje pierwszym Młodym Europejczykiem Roku, nagrodę przyznaje Fundacja Heinza-Schwarzkopfa za jego aktywne zaangażowanie w AEGEE w budowaniu lepszej Europy poprzez projekty wolontariackie.
AEGEE organizuje pierwszą podróż studyjną do Mołdawii i przez byłą Jugosławię.
AEGEE zostało kandydatem do organizacji członkowskiej Europejskiego Forum Młodzieży.
1998
AEGEE organizuje wyjazd studyjny do Transylwanii.
AEGEE zostaje pełnoprawnym członkiem Europejskiego Forum Młodzieży.
1999
Zostaje utworzone AEGEE-Academy, w zakresie szkoleń i zasobów ludzkich w Agora-Barcelona, zainicjowane przygotowaniami do Szkoły Europejskiej w Gießen.
AEGEE organizuje swoją Akademię Pokoju zajmującą się tematyką konfliktów w Hiszpanii, Irlandii Północnej, Kosowie, RPA oraz Bośni i Hercegowinie.
Stefan Recksiegel otrzymuje honorowe członkostwo od AEGEE-Europe za innowacje i rozwój instrumentalnie infrastruktury IT AEGEE.
2000
„Education for Democracy”, nowy program stypendialny pomagający studentom z ogarniętego wojną Kosowa studiować na zagranicznych uniwersytetach.
Jesienią członkowie AEGEE-Belgrad wzięli udział w publicznym zgromadzeniu, które dowiaduje się o klęsce Miloszevicia.
AEGEE uruchamia EURECA, wkład w opracowanie nowego programu edukacyjnego dla rozszerzającej się Unii Europejskiej.
2001
AEGEE organizuje kilka dużych projektów skupiających się na pokoju i stabilności w południowo-wschodniej Europie i regionie śródziemnomorskim w ramach projektu Education for Democracy.
Oana Daciana zdobywa nagrodę Young European of the Year przyznawaną przez Fundację Heinza-Schwarzkopfa za zaangażowanie w przybliżanie Europy młodym ludziom z krajów Europy Wschodniej.
Markus Schonherr otrzymuje honorowe członkostwo AEGEE-Europe za swoją działalność w Europie Środkowej i Wschodniej, wyjazdy studyjne do Mołdawii i pracę nad zniesieniem wiz w Europie.
2002
AEGEE rozpoczyna jeden z największych i najbardziej udanych projektów: turecko-grecki dialog obywatelski w latach 2002–2005. Wraz z utworzeniem lokalnych oddziałów AEGEE w Turcji w latach 90., AEGEE zdało sobie sprawę z konieczności nawiązania dialogu między sąsiadami będącymi w konflikcie. Opierając się na własnym doświadczeniu i napiętych relacjach między tureckimi i greckimi członkami AEGEE w tych pierwszych dniach, AEGEE skupiło swoje działania na budowaniu pokoju między dwoma krajami jako organizacja działająca na rzecz pokoju i stabilności, udowadniając w skali AEGEE, że współpraca jest możliwa i że dialog między ludźmi może przebiegać znacznie łatwiej niż dialog między szczeblem politycznym.
Uruchomienie telewizji AEGEE przez AEGEE-Eindhoven.
Michiel Van Hees, otrzymuje nagrodę honorowego członkostwa AEGEE-Europe za swój wieloletni wkład w AEGEE i jego rolę w projektach „Find Your Way” oraz „Europe and the Euro”.
2003
AEGEE rozpoczyna projekt „Omawianie Procesu Bolońskiego”, przygotowując się do rozpoczęcia harmonizacji szkolnictwa wyższego w Europie i wnosząc do niego silną perspektywę studencką.
Pierwsza podróż studyjna AEGEE na Kaukaz.
AEGEE organizuje pierwszą międzynarodową konferencję studencką w strefie buforowej na Cyprze.
AEGEE rozpoczyna swój projekt w UE i Europie.
AEGEE zostaje formalnym członkiem European Movement International (EMI).
2004
AEGEE rozpoczyna dialog z nowymi sąsiadami rozszerzonej UE w ramach projektu Europe &amp; EU, prowadzonego przez International Politics Working Group.
AEGEE otwiera swój pierwszy lokalny oddział w Gruzji, w Tbilisi.
Anan Jahangirl zdobywa nagrodę Young European of the Year przyznawaną przez Fundację Heinza-Schwarzkopfa za zaangażowanie w proces integracji europejskiej wśród młodych ludzi w Azerbejdżanie.
2005
AEGEE obchodzi swoje dwudziestolecie w Pradze i publikuje specjalne wydanie swojego „Key to Europe”.
AEGEE jest jedną z założycielskich organizacji pozarządowych i zostaje członkiem Lifelong Learning Platform (LLLP).
Olivier Genking otrzymuje honorowe członkostwo AEGEE-Europe za zaangażowanie w projekt EU &amp; Europe, rolę w tworzeniu wielu nowych lokalnych mieszkańców, tworzeniu nowych projektów i stałym wsparciu sieci.
2006
AEGEE rozpoczyna kampanię mającą na celu włączenie Europejskiej Inicjatywy Obywatelskiej (EIO) do Traktatu z Lizbony i prowadzi kilka misji obserwacji wyborów w ramach swojego sztandarowego projektu Przejmij kontrolę! – drogi do demokracji w Europie.
AEGEE uruchamia projekt Youth Globalization, przybliżając młodym ludziom globalne ramy młodości oraz współpracy i rozwoju.
AEGEE uruchamia projekt BRIDGE – Connecting Mobility and Disability project, zajmujący się problemem mobilności młodzieży niepełnosprawnej.
AEGEE rozpoczyna projekt Take Control, organizując serię szkoleń, konferencji, kampanii politycznych, działań edukacyjnych i medialnych, a wszystko to w celu zwiększenia zaangażowania młodych ludzi w (europejski) proces polityczny.
Burcu Bercemen otrzymał nagrodę Young European of the Year przyznaną przez Fundację Heinza-Schwarzkopfa za zaangażowanie w turecko-grecki dialog obywatelski AEGEE.
Gunnar Erth otrzymuje honorowe członkostwo AEGEE-Europe za swój wkład w rozwój dorocznych publikacji AEGEE.
2007
AEGEE zorganizowało symulację Modelu Unii Europejskiej w siedzibie Parlamentu Europejskiego w Strasburgu.
AEGEE przewodniczy Prezydencji IFISO i organizuje spotkanie interesariuszy z Komisją Europejską. Rodzi się Leadership Summerschool (LSS).
AEGEE odgrywa kluczową rolę w rozszerzeniu programu Erasmus na Turcję, dzięki pracy 7 różnych pokoleń w AEGEE-Ankara.
2008
AEGEE uruchamia Y Vote 2009 – European Youth Choice, aby zachęcić młodych ludzi do głosowania.
Projekt Sustaining our Future zostaje krajowym zwycięzcą Europejskiej Nagrody Młodzieżowej im. Karola Wielkiego w Holandii.
AEGEE uruchamia projekt YOUrope Needs YOU !!!, umożliwiający uczniom szkół średnich z całego kontynentu aktywny udział w Europie.
Tamuna Kekenadze odbiera nagrodę Young European of the Year przyznawaną przez Fundację Heinz-Schwarzkopf.
2009
AEGEE zdobywa 1 miejsce w Europejskiej Młodzieżowej Nagrodzie Karola Wielkiego za projekt YOUrope Needs YOU!!!
Y Vote 2009 zostaje krajowym zwycięzcą Europejskiej Nagrody Młodzieżowej im. Karola Wielkiego w Grecji.
AEGEE wprowadza targi Study &amp; Career podczas Walnego Zgromadzenia Agory.
Silvia Baita otrzymuje honorowe członkostwo AEGEE-Europe za bycie doskonałym przykładem kobiecego przywództwa przez wiele lat.
Kamala Schutze otrzymuje honorowe członkostwo AEGEE-Europe za wieloletnie zaangażowanie w projekt Uniwersytetu Letniego AEGEE.
AEGEE przyjmuje Beyond Europe: Perspectives for Tomorrow’s World jako sztandarowy projekt na lata 2009–2011, z wyjazdami studyjnymi do Indii i RPA oraz skupianiem się na roli Europy w wyzwaniach globalnych, ze szczególnym uwzględnieniem Milenijnych Celów Rozwoju.
2010
AEGEE organizuje Konferencję Milenijnych Celów Rozwoju ONZ w ramach projektu Beyond Europe Perspectives for Tomorrow’s World.
AEGEE zostaje organizacją partnerską BEST (Board of European Students of Technology).
AEGEE uruchamia projekt Where Does Europe End.
AEGEE uruchamia projekt na rzecz bezrobocia młodzieży.
AEGEE angażuje się w proces zorganizowanego dialogu na temat młodzieży Unii Europejskiej.
2011
AEGEE inicjuje Projekt Partnerstwa Wschodniego, aby dać młodzieży głos i wzmocnić społeczeństwo obywatelskie w krajach sąsiadujących.
Powstaje AEGEEan internetowy magazyn AEGEE-Europe.
AEGEE jest jedną z organizacji założycielskich Europejskiego Roku Sojuszu na rzecz Wolontariatu.
AEGEE wraz z YEU ("Youth for Exchange and Understanding") uruchamia projekt Letniej Szkoły Nowych Mediów (NMSS), łączący młodych ludzi z konferencją EuroDIG i tematem zarządzania Internetem.
AEGEE na nowo definiuje koncepcję Europejskiego Spotkania Zarządów na konferencję tematyczną.
2012
AEGEE rozpoczyna swój projekt Europe on Track, wysyłając ambasadorów pociągami do całej Europy, aby zebrać opinie młodzieży europejskiej na temat przyszłości, jakiej pragną dla kontynentu.
AEGEE uruchamia projekt Health 4 Youth, którego celem jest dostarczanie uczniom informacji na temat zdrowia, aby umożliwić im podejmowanie świadomych decyzji dotyczących ich stylu życia.
AEGEE uruchamia projekt Europe in Exchange, mający na celu zwiększenie możliwości mobilności europejskiej młodzieży.
AEGEE uruchamia projekt EuroArab, tworząc pomosty między młodymi ludźmi z Europy i krajów arabskich.
AEGEE i YEU (Youth for Exchange and Understanding) uruchamiają projekt COY (Certification of Competences of Youth Workers), finansowany przez Komisję Europejską.
AEGEE uczestniczy w Konferencji Narodów Zjednoczonych w sprawie Zrównoważonego Rozwoju wraz z delegacją pod przewodnictwem Andrei Carafy, wnosząc wkład do dokumentu kompilacyjnego Rio + 20 i opowiadając się za ustanowieniem celów zrównoważonego rozwoju i ściślejszą współpracą z młodzieżowym społeczeństwem obywatelskim organizacje poza Rio + 20.
AEGEE prowadzi dużą kampanię rzeczniczą wraz z innymi młodzieżowymi organizacjami pozarządowymi i Europejskim Forum Młodzieży na rzecz nowego programu Komisji Europejskiej dotyczącego edukacji, młodzieży i sportu (Erasmus +).
AEGEE zostaje wybrany do Zarządu Europejskiego Forum Młodzieży (YFJ).
Burcu Bercemen, otrzymuje honorowe członkostwo AEGEE-Europe za oddanie dla sieci AEGEE i jej niezwykłe osiągnięcia w ramach projektu turecko-greckiego dialogu obywatelskiego.
2013
AEGEE wprowadza nową identyfikację wizualną z obecnym logo.
AEGEE zdobywa 1 miejsce w Europejskiej Młodzieżowej Nagrodzie Karola Wielkiego za projekt „Europe on Track”.
AEGEE zostaje organizacją akredytowaną w ramach Programu Narodów Zjednoczonych ds. Ochrony Środowiska.
AEGEE uruchamia projekt EurStory zajmujący się analizą podręczników historii w Europie.
AEGEE uruchamia kampanię Y Vote 2014, zachęcającą uczniów do udziału w wyborach do Parlamentu Europejskiego w 2014 roku.
2014
AEGEE rozpoczyna projekt „Y Vote 2014”, który ma celu zachęcić studentów do udziału w wyborach do Parlamentu Europejskiego w 2014 roku.
AEGEE zaczyna prowadzić projektu „AEGEE Elections Obervetions” oraz „Democracy in Practice”.
AEGEE potępiło przeprowadzenie przez wojska rosyjskie nielegalnego referendum w Autonomicznej Republice Krymu.
2015
AEGEE odtwarza „Night of 7 European Cities”, zaplanowaną na 30-lecie istnienia Organizacji.
2016
AEGEE uruchamia projekt „Your Vision of Europe”, a „Night of 7 European Cities” zostaje krajowym zwycięzcą w Bułgarii w ramach Karl European Youth Prize.
2017
Projekty „Your Vision of Europe” i „Summer University” otrzymują nagrody w ramach Europejskiej Nagrody Młodzieży im. Karola Wielkiego.
2018
AEGEE po raz pierwszy organizuje najważniejsze spotkanie swoich członków na Kaukazie. EPM odbyło się w Erywaniu (Armenia).
2019
AEGEE rozpoczyna projekty MINT i S.M.A.S.H. w celu promowania świadomości na temat zdrowia psychicznego, molestowania seksualnego i zgody, zarówno w ramach Organizacji, jak i poza nią. Projekty są finansowane przez Europejski Fundusz Młodzieży Rady Europy.
2020
AEGEE rozpoczyna projekt HerMainY, który koncentruje się na uwzględnianiu aspektu płci w komunikacji. Projekt jest również finansowany z Europejskiego Funduszu Młodzieży Rady Europy i jest kontynuacją projektu GENDERS.
Projekty.
Action Day – projekt, który ma na celu organizację różnych wydarzeń na jeden temat w tym samym czasie w wielu europejskich miastach przez lokalne oddziały AEGEE, takie jak Dzień Sokratesa, Europejski Dzień Języków czy Dzień Tańca.
AEGEE Eastern Partnership+ – projekt mający na celu rozwój współpracy między Unią Europejską a krajami uczestniczącymi w Partnerstwie Wschodnim. Promuje rozwój demokratyczny, gospodarczy i społeczny zarówno w UE, jak i w krajach partnerskich Partnerstwa Wschodniego, dostarczając ważnych informacji i wiedzy fachowej na temat sytuacji w UE i krajach partnerskich, promując wymianę i współpracę międzykulturową, poszerzanie więzi, uczenie się i zwiększanie kompetencji uczestników.
AEGEE Election Observation – projekt mający na celu zapewnić zaangażowanie młodych ludzi w procesy wyborcze poprzez szkolenie i umieszczanie młodych ludzi (w wieku 18–30 lat) na misjach obserwacji wyborów parlamentarnych w całej Europie. Raporty misji koncentrują się na wyzwaniach, przed którymi stają młodzi ludzie jako wyborcy, kandydaci i ogólnie jako uczestnicy procesu wyborczego. Misje obserwacji wyborów AEGEE są otwarte zarówno dla członków AEGEE, jak i osób niebędących członkami. Od 2014 r. Prawie 500 obserwatorów zostało rozmieszczonych w ponad 20 misjach w 14 krajach.
Case Study Trips – podróżować, aby analizować konkretny problem (na przykład: demokrację, problemy młodzieży, standardy życia i uczenia się).
Europe on Track – projekt, który odbywał się w latach 2012, 2014 i corocznie od 2016 roku. Każdego roku wybrani uczestnicy podróżują do wybranych miast europejskich pociągiem wspieranym przez InterRail, aby uchwycić wyobrażenia młodych ludzi o przyszłości Europy poprzez imprezy tematyczne, zdjęcia, filmy i wywiady.
HerMainY – projekt koncentruje się na integracji problematyki płci w dziedzinie komunikacji. Jest finansowany przez Europejski Fundusz Młodzieży Rady Europy i jest kontynuacją projektu GENDERS.
MINT – Projekt promuje świadomość zdrowia psychicznego w Organizacji. Finansowane przez Europejski Fundusz Młodzieży Rady Europy.
S.M.A.S.H. – Projekt AEGEE, wspierany przez Europejską Fundację Młodzieży Rady Europy i mający na celu podniesienie świadomości na temat molestowania seksualnego i zgody zarówno wewnątrz, jak i na zewnątrz Organizacji. Podczas tego projektu AEGEE szkoli swoich członków w zakresie zapobiegania, wykrywania i reagowania na molestowanie seksualne. Ponadto projekt opracowuje wytyczne szkoleniowe dla osób pracujących z młodzieżą, dotyczące tego, jak stać się „osobą bezpieczną” i jak wdrożyć system zwalczania molestowania seksualnego w ich lokalnych organizacjach.
Summer Universities – powstał w 1988 roku projekt promujący integrację europejską, wzajemne zrozumienie i badanie wielokulturowego wymiaru kontynentu europejskiego, zniesienia granic narodowych, walki o tolerancję. Obecnie jest to największy projekt w ramach Organizacji, w którym co roku uczestniczy ponad 2000 młodych ludzi w około 60 lokalizacjach w Europie.
Yvote – ogólnoeuropejska kampania mająca na celu zachęcenie młodzieży z Unii Europejskiej do dokonywania świadomych wyborów w wyborach do Parlamentu Europejskiego. Projekt został uruchomiony przed wyborami europejskimi w 2009 r. i został z powodzeniem powielony podczas wyborów do Parlamentu Europejskiego odpowiednio w 2014 i 2019 r.
Szkolenia/Warsztaty – Każdego roku AEGEE zaprasza swoich członków do udziału w międzynarodowym programie edukacyjnym składającym się z około 8 międzynarodowych szkoleń (różne „szkoły europejskie”) oraz wielu szkoleń lokalnych. Szkolenia składają się z teorii i praktyki w formie wykładów i studiów przypadków.
Struktura.
Cechą AEGEE jest brak poziomu krajowego. Zamiast tego AEGEE ma strukturę organizacyjną składającą się z sieci około 160 lokalnych oddziałów, Agory (Walne Zgromadzenie), Komitetu Dyrektorów, Prezydium, Akademii, Komisji, Komitetów, Grup Roboczych, Grup Interesów itp. Wygląda to tak:
– Poziom lokalny – studenci ze 160 autonomicznych lokali pracują bezpośrednio nad realizacją celów AEGEE zgodnie z potrzebami lokalnej społeczności,
– Poziom europejski – wyznacza wspólny kierunek wszystkich lokalnych wydarzeń lokalnych ośrodków; tworzy platformę współpracy międzynarodowej, komunikacji i pracy zespołów międzykulturowych.
Poziomy lokalne mogą istnieć w miastach, w których znajdują się uczelnie i mają na celu zjednoczenie młodych ludzi, zwłaszcza studentów tego miasta.
Zarząd jest wybierany na corocznych posiedzeniach i ma bezpośrednie połączenie z poziomem europejskim. Członkowie z poziomu lokalnego mogą bezpośrednio uczestniczyć w europejskich grupach roboczych, zespołach projektowych, komisjach i komitetach. Poziom europejski wyznacza wspólny kierunek wszystkich lokalnych wydarzeń lokalnych ośrodków; tworzy platformę współpracy międzynarodowej, komunikacji i pracy zespołów międzykulturowych.
Zarząd Główny.
Istnieje zarząd Główny na poziomie europejskim (Komitet Dyrektorów), której przewodniczy Prezydent AEGEE- Europe.
Obecnie w skład wchodzą:
Zarząd Główny – 1 sierpnia 2020 r. – 31 lipca 2021
Prezydium.
Prezydium (Chair) jest odpowiedzialne za przygotowanie oraz głosowania podczas wydarzeń statutowych.
Akademia.
Akademia (AEGEE-Academy) zapewnia wysokiej jakości szkolenia z zakresu edukacji nieformalnej.
Komisje.
Zadaniem komisji jest nadzór nad prawidłową realizacją zadań zgodną z jej zasadami:
Grupy Robocze.
Grupy robocze realizują projekty tematyczne zapisane w trzyletnim planie strategicznym AEGE. Obszar działań grup roboczych 2020–2023 to:
AGORA (Walne Zgromadzenie).
Agora to największe wydarzenie statutowe AEGEE, które odbywa się dwa razy w roku (wiosną i jesienią) i gromadzi średnio od 600 do 1000 uczestników i trwa 4–5 dni.
Spotkania.
Spotkania na Agorze dzielą się na 4 rodzaje:
Uczestnicy Agory.
Uczestniczyć można jako delegat oddziału, wysłannik komitetu oraz grupy roboczej, gość oraz obserwator. Zakres kompetencji różni się w zależności od roli wizyty.

</doc>
<doc id="109284" url="https://pl.wikipedia.org/wiki?curid=109284" title="Antoni Kossakowski">
Antoni Kossakowski



</doc>
<doc id="109287" url="https://pl.wikipedia.org/wiki?curid=109287" title="Antoni Kossakowski (poeta)">
Antoni Kossakowski (poeta)

Antoni Korwin Kossakowski ("Moliwda") herbu Ślepowron, krypt.: "A. K.; A. K. K. S. I. K. M.; A. K. K. S. J. K. M.; A. K. Kos. S. I. K. M.; A. Kos; A. Kos., perewodczyk ruski, rangiem kapitan porucznik dziewięcioletni; A. K. Koss. S. J. K. M.; A. Kos. S. J. K. M.; A. Koss.; An. Kor. Koss. J. K. Mci gabinetowy sekretarz I przy R. N. od exped. rusk.; Ant. Korw. Koss. S. J. K. Mci; K...; Kos.", (ur. 12 października 1718 w Bielawiczach na Żmudzi, zm. 29 grudnia 1786 w Warszawie) – poeta polski, tłumacz i polemista religijny, sekretarz w latach 1767-1786, pracownik gabinetu Stanisława Augusta Poniatowskiego.
Życiorys.
Urodził się 12 października 1718 roku, prawdopodobnie we wsi Bielawicze na Żmudzi, jako syn Remigiana, chorążego husarii, i Kamińskiej. Jako dziecko stracił oboje rodziców. Wtedy też zaopiekował się nim i jego braćmi Dominik Kossakowski (stolnik kowieński).
W młodym wieku umieszczony w kancelarii króla Stanisława Leszczyńskiego (za sekretarstwa Syrucia), wkrótce za bliżej nieokreśloną "swawolę" wydalony (1733). Wyjechał na 24 lata za granicę, prowadził życie awanturnicze, imając się rozmaitych zajęć. Według własnych wspomnień był m.in. guwernerem w Moskwie, "profesorem akademii", starszym sekty "bohomolców" na Wołoszczyźnie, mnichem w klasztorze Pantokratora na górze Athos, a nawet władcą jednej z greckich wysp, gdzie panował jako „Moliwda“.
Również jako Moliwda prowadził po powrocie do Polski we Lwowie dysputy teologiczne z talmudystami i wydał książkę poświęconą tej tematyce (1758). Zyskał tym uznanie arcybiskupa lwowskiego Władysława Łubieńskiego, który zabrał go ze sobą po przejściu na arcybiskupstwo gnieźnieńskie i prymasostwo i powierzył funkcję marszałka dworu (1759). Był członkiem konfederacji generalnej Wielkiego Księstwa Litewskiego w 1764 roku. W latach 1764–1765 Kossakowski był majorem wojsk królewskich. W połowie lat 60. XVIII wieku przeżył zawód miłosny i postanowił wstąpić do klasztoru kamedułów na warszawskich Bielanach; sprzedał wówczas swoje dobra. Z klasztoru został wyciągnięty staraniami rodziny, zwłaszcza księdza Józefa Kazimierza Kossakowskiego, przyszłego biskupa inflanckiego.
7 kwietnia 1767 został mianowany sekretarzem gabinetu króla Stanisława Augusta Poniatowskiego.
Twórczość.
Działał jako literat, pisał panegiryczne wiersze, sielanki, ody refleksyjne, religijne i polityczne. Przekładał także na polski utwory rosyjskie, m.in. komedię carycy Katarzyny "Obmanszczik". Wiele utworów opublikował w piśmie "Zabawy Przyjemne i Pożyteczne".
Ważniejsze utwory.
Autorstwo Kossakowskiego przyjęte za świadectwem gazetki pisanej T. Ostrowskiego z roku 1780 (rękopis: Biblioteka Jagiellońska, sygn. 6799 II k. 18 (r. 1780), inform. J. Jackl, "Teatr Narodowy 1765-1794" (red. J. Kott), Warszawa 1967. "Suplement..." jest uzupełnieniem poematu J. Czyża.
Najwięcej wierszy ogłoszono w latach 1771–1777 w "Zabawach Przyjemnych i Pożytecznych" (tu: Oda. Kto mądry? 1771, t. 3, cz. 2, s. 233-238; Paraphrasis z Kwinkttiliana(!) 1772, t. 5, cz. 2, s. 327-362; Do Jaśnie Oświeconego Księcia... Adama Czartoryskiego, generała ziem podolskich, 1774, t. 10, cz. 1, s. 37-89; Na portret... Generałowej ziem podolskich, 1774, t. 10, cz. 1, s. 89-90; Bogu jedynemu... 1774, t. 10, cz. 1, s. 129-137; Co jest szczęśliwego, błogosławionego, pomyślnego, niech Bóg zdarza prawemu królowi i kochanej Ojczyźnie na ten 1775 rok..., 1775, t. 11, cz. 1, s. 1-28; Smutek nad Dafnisem, pól północnych pasterzem, chorującym, 1775, t. 12, cz. 2, s. 398-411; Epigrammata, 1775, t. 12, cz. 2, s. 412-416; Dnia 4 listopada 1777, 1777, t. 16, cz. 2, s. 303-304).
Kilka drobnych wierszy Kossakowskiego z zaginionego obecnie rękopisu Zbioru Popielów "Litteraria" (przed II wojną światową znajdował się w Bibliotece Narodowej, sygn. 262), ogł. S. Tomkiewicz: "Z wieku Stanisława Augusta", t. 2, Kraków 1882, s. 83-84.
Nieznany w wersji polskiej wiersz Kossakowskiego tłumaczył na łacinę F. D. Kniaźnin (Kalendae Januariae, e Polon. ... w: "Carmina", Warszawa 1781, s. 85-89).
Upamiętnienie.
Kossakowski stał się bohaterem eseju Andrzeja Żuławskiego "Moliwda" (1994), pojawia się także na kartach powieści Olgi Tokarczuk "Księgi Jakubowe (2014)"

</doc>
<doc id="109288" url="https://pl.wikipedia.org/wiki?curid=109288" title="Wasilij Zajcew">
Wasilij Zajcew

Wasilij Grigorjewicz Zajcew, (ur. w Jeleninskoje, obwód czelabiński, zm. 15 grudnia 1991 w Kijowie) – radziecki snajper z czasów drugiej wojny światowej, uważany za jednego z najskuteczniejszych snajperów wszech czasów.
Życiorys.
Urodził się we wsi Jelino w obwodzie czelabińskim, pod Uralem, gdzie ukończył technikum mechaniczne. Od dzieciństwa miał kontakt z bronią, polując w lasach. Od 1936 służył w radzieckiej marynarce wojennej – Flocie Oceanu Spokojnego, w służbach finansowych, gdzie zastał go atak Niemiec na ZSRR w 1941.
Pod koniec 1942 zgłosił się do jednostek lądowych Armii Czerwonej i 20 września 1942 przybył w składzie 1047. pułku 284. Dywizji Strzelców 62. Armii pod Stalingrad. Dziennikarz Wasilij Grossman podaje, że Zajcew był sanitariuszem i został skazany na rozstrzelanie po zastrzeleniu niemieckiego pilota, który wyskoczył na spadochronie ze strąconego samolotu. Ułaskawiono go jednak. Po tym, kiedy ze zwykłego karabinu Mosin wz. 1891 zabił w przeciągu dziesięciu dni 32 niemieckich żołnierzy, został dostrzeżony przez dowództwo i otrzymał karabin wyborowy (z celownikiem optycznym typu PE o powiększeniu x4) z rąk dowódcy pułku.
Jego postać zaczęła być wykorzystywana szeroko przez radziecką propagandę dla podnoszenia morale wojsk, dlatego też rzeczywisty dokładny rozmiar jego sukcesów budzi kontrowersje. Według danych radzieckich, w okresie od 10 listopada 1942 do 17 grudnia 1942 podczas bitwy pod Stalingradem zabił 125 żołnierzy wroga, w tym 7 snajperów. Miał wówczas stopień podporucznika (lejtnanta). Wyszkolił 18 snajperów. W styczniu 1943 został poważnie ranny, co mogło doprowadzić nawet do oślepnięcia, jednak w moskiewskim szpitalu zdołano uratować jego wzrok.
22 lutego 1943 otrzymał tytuł Bohatera Związku Radzieckiego. Powrócił następnie na front, wojnę zakończył w stopniu kapitana. Według niektórych źródeł, podczas wojny miał zabić około 242 żołnierzy nieprzyjaciela. Zajmował się ponadto doskonaleniem taktyki i techniki użycia radzieckich snajperów w walce. 
Po wojnie został zdemobilizowany, pracował jako dyrektor fabryki maszyn w Kijowie. Zmarł 15 grudnia 1991 i został pochowany w Kijowie. 31 stycznia 2006 szczątki Wasilija Zajcewa zostały uroczyście przeniesione do Wołgogradu i pochowane pod Kurhanem Mamaja. Jego karabin Mosin znajduje się w muzeum w Wołgogradzie.
To samo imię i nazwisko nosili także inni Bohaterowie Związku Radzieckiego: pilot myśliwski Wasilij Aleksandrowicz Zajcew, pilot szturmowy Wasilij Gieorgiewicz Zajcew, czołgista Wasilij Michaiłowicz Zajcew, oficer piechoty Wasilij Pietrowicz Zajcew.
Legenda.
Według radzieckich propagandystów pod Stalingradem miało dojść do pojedynku między Zajcewem a przybyłym z Niemiec między grudniem 1942 a styczniem 1943 dowódcą szkoły snajperów, mjr Erwinem Königiem (inne wersje podają, że był to płk Heinz Thorwald), najlepszym snajperem Trzeciej Rzeszy.
Pojedynek między Zajcewem a Königiem miał trwać kilka dni, a jego zwycięzcą został oczywiście Zajcew. Nakazał swemu partnerowi, Kulikowowi, wystawić hełm ponad mur, za którym leżeli. König od razu zestrzelił hełm, a Kulikow krzyknął, jakby go trafiono. Potem niemiecki snajper miał popełnić błąd wychodząc, aby potwierdzić zabicie. Trofeum, jakim był karabin snajperski Königa, miało trafić do muzeum na Kremlu.
Na temat walki snajperów brak jak na razie dowodów. Nie ma w źródłach niemieckich wzmianki o oficerze o nazwisku König. Nie jest możliwe również zweryfikowanie istnienia „berlińskiej szkoły snajperów”. Co więcej, także w radzieckich raportach brak jakichkolwiek informacji o takim pojedynku. Prawdopodobnie kanwą legendy stał się meldunek Zajcewa, który przytacza Wasilij Grossman:
„"Tamten zabił trzech naszych, odczekał piętnaście minut, nasza kryjówka pusta, i zaczął się podnosić. A ja widzę – jego karabin leży, i stanąłem wyprostowany. Zobaczył mnie i zrozumiał. I wtedy strzeliłem."”
Twierdzenie to również jest mało wiarygodne, gdyż snajperzy po obu stronach mieli zwyczaj działać parami, więc snajper, który pozwoliłby sobie na taki chełpliwy gest, zostałby szybko zastrzelony. Ponadto człowiek trafiony w głowę umiera od razu i nie jest w stanie wydobyć z siebie żadnego dźwięku. Gdyby Kulikow krzyknął, udając ranionego, König wiedziałby, że jego wróg symuluje swoją śmierć.
Następnym czynnikiem przeciwko zaistnieniu tego pojedynku jest fakt, że wystawianie hełmu ponad mur było dość popularną sztuczką, na którą nie dałby się nabrać dobrze wyszkolony snajper.
Kultura masowa.
Fabularyzowana i w dużym stopniu zniekształcona i fikcyjna historia udziału Zajcewa w bitwie stalingradzkiej została przedstawiona w filmie Jeana-Jacques’a Annauda – "Wróg u bram", w którym rolę Wasilija grał Jude Law, a niemieckiego oficera Ed Harris. W 1993 wyprodukowano na jego temat rosyjsko-francuski film "Anioły śmierci".

</doc>
<doc id="109293" url="https://pl.wikipedia.org/wiki?curid=109293" title="Bitwa pod piramidami">
Bitwa pod piramidami

Bitwa pod piramidami () – bitwa stoczona 21 lipca 1798 (3 thermidora roku VI) pod wioską Embabeh, 15 kilometrów na północ od Kairu pomiędzy armią francuską, dowodzoną przez generała Napoleona Bonapartego a mamelukami Murada Beja i Ibrahima Beja wspartymi piechotą arabską, zakończona zwycięstwem Francuzów.
Przyczyny.
W lutym 1798 Napoleon, stwierdziwszy, że planowana inwazja Wysp Brytyjskich nie jest możliwa do zrealizowania, przedstawił Dyrektoriatowi gigantyczny plan podboju Egiptu, przekopania kanału łączącego Nil z Morzem Czerwonym celem skierowania floty na ocean i zaatakowania kolonii brytyjskich w Indiach. Plan – mimo początkowego sprzeciwu Dyrektoriatu – został zatwierdzony 5 marca. Naczelnym tłumaczem wyprawy i sekretarzem osobistym Napoleona został Jean Michel Venture de Paradis. Przydatnym dla wodza Armii Wschodniej ("Armée d’Orient") okazał się także jego adiutant Polak Józef Sułkowski znający język arabski i turecki.
Przygotowania.
Przygotowania z miejsca nabrały tempa i już 19 maja flota francuska opuściła Tulon. Dzień wcześniej, podczas przeglądu oddziałów Napoleon wygłosił przemówienie, w którym przypomniał żołnierzom ich zwycięstwa we Włoszech, obiecywał jeszcze wspanialsze w Egipcie, a po zakończeniu kampanii 6-morgowe działki rolne. Wojsko odpowiedziało okrzykiem "Vive Bonaparte!".
Na pokładach okrętów i statków transportowych znajdowało się 35 tysięcy żołnierzy oraz stukilkudziesięcioosobowa ekipa naukowców (między innymi matematyk Gaspard Monge i chemik Claude Louis Berthollet) i artystów (między innymi malarz i archeolog amator Dominique Vivant Denon). Wśród oficerów sztabu armii znajdowali się – poza Sułkowskim – dwaj inni Polacy: Józef Zajączek i Józef Feliks Łazowski.
Zdobycie Malty.
W pierwszych dniach czerwca flota francuska wysadziła desant na Malcie. Valletta, twierdza joannitów, uchodziła za warownię nie do zdobycia, lecz korpus desantowy generała Marmonta potrzebował zaledwie dwóch dni, by wziąć ją szturmem. Jako pierwszy wdarł się 10 czerwca na mury Sułkowski. W nocy z 11 na 12 czerwca 35-tysięczna załoga Valletty skapitulowała.
Odebrane zakonnikom kosztowności załadowano na okręt liniowy „L'Orient”, który zatonął wraz z całym skarbem podczas bitwy morskiej pod Abukirem.
Bitwa.
Po wylądowaniu 23 czerwca w Egipcie i zajęciu 2 lipca Aleksandrii Napoleon skierował armię w stronę Kairu, wybierając najkrótszą drogę przez pustynię. Do decydującego starcia z armią mamelucką doszło 21 lipca. Francuzi byli w gorszej sytuacji. Kilkudniowa wędrówka w spiekocie przez pustynię wyczerpała żołnierzy i spowolniła marsz.
Ibrahim Bej postanowił zaatakować Francuzów przed Kairem. Widząc gotową do ataku kawalerię mamelucką Napoleon rozkazał sformować dywizyjne czworoboki ("Carrés d’Egypte") i wypowiedział słynne słowa: „Żołnierze! Pamiętajcie, że czterdzieści wieków patrzy na was z wysokości tych pomników” (fr. "Songez que du haut de ces monuments quarante siècles vous contemplent"), bitwa bowiem miała toczyć się niezbyt daleko wyłaniających się na horyzoncie (24 kilometry od pola bitwy) piramid.
Do historii przeszły też słowa generała Maximiliena Caffarelliego wypowiedziane podczas tej bitwy: „Uczeni i osły do środka!” – rozkaz ten miał chronić zarówno licznych naukowców francuskich, których Napoleon wziął na wyprawę, jak i zwierzęta, służące jako środek transportu. Intencje były dobre, ale od tej pory żołnierze nazywali „uczonych nierobów” osłami.
Szarża 6 tysięcy mameluków nie zdołała rozerwać francuskich czworoboków dywizji generała Louisa Desaixa, które wsparte artylerią i silnym ogniem karabinowym zadały atakującym ogromne straty. Kolejna próba rozerwania francuskich szyków skończyła się katastrofą dla mameluków: dostali się oni w krzyżowy ogień dywizji Desaixa i znajdującej się po drugiej stronie dywizji Jeana-Louisa Reyniera. Konnica mamelucka rozpierzchła się w popłochu; wielu potonęło w wodach Nilu. Piechota dowodzona przez Marmonta i Rampona odparła ostatni rozpaczliwy atak 2 tysięcy mameluków i wdarła się do obozu przeciwnika.
Ibrahim Bej, widząc beznadziejność nacierania uzbrojonych w dzidy i łuki jeźdźców na najeżone bagnetami czworoboki Francuzów, dał mamelukom rozkaz odwrotu w kierunku górnego Egiptu. Pod wieczór armia francuska opanowała słabe fortyfikacje w wiosce Embabeh, wycinając w pień jej obrońców i zdobywając ogromne łupy (tylko to, co zdarto z wyłowionych z rzeki trupów, obliczano na 40 tysięcy franków w złocie).
Bitwa była skończona. Francuzi stracili 120 żołnierzy, 180 zostało rannych. Spomiędzy obrońców około 6 tysięcy poległo, 1 tysiąc wzięto do niewoli. Cztery dni później, 25 lipca 1798, Napoleon wkroczył do Kairu.

</doc>
<doc id="109294" url="https://pl.wikipedia.org/wiki?curid=109294" title="Paul Greengard">
Paul Greengard

Paul Greengard (ur. 11 grudnia 1925 w Nowym Jorku, zm. 13 kwietnia 2019 tamże) – amerykański neurobiolog, laureat Nagrody Nobla w dziedzinie fizjologii lub medycyny w 2000 roku.
Życiorys.
Od 1983 był profesorem farmakologii i psychiatrii na Uniwersytecie Rockefellera w Nowym Jorku, na tej samej uczelni kierował zakładami neurobiologii molekularnej i komórkowej.
Odkrył tzw. powolną transmisję synaptyczną, czyli rodzaj przekazywania bodźców nerwowych odpowiedzialny za podstawowe zjawiska psychiczne, m.in. koncentrację. Przyczynił się do opracowania nowej generacji leków stosowanych w leczeniu schizofrenii oraz nałogów.
W 2000 za poznanie mechanizmów funkcjonowania mózgu na poziomie molekularnym został uhonorowany Nagrodą Nobla. Razem z Greengardem wyróżniono Arvida Carlssona i Erica Kandela.
Jego żoną była rzeźbiarka Ursula von Rydingsvärd.

</doc>
<doc id="109302" url="https://pl.wikipedia.org/wiki?curid=109302" title="Chrząstowice (powiat wadowicki)">
Chrząstowice (powiat wadowicki)

Chrząstowice – wieś w Polsce położona w województwie małopolskim, w powiecie wadowickim, w gminie Brzeźnica.
W latach 1975–1998 miejscowość należała administracyjnie do województwa bielskiego.
Wieś leży na wysokości 220 m n.p.m., na prawym brzegu Wisły, na płn.-zach. od Brzeźnicy. Pod względem geograficznym jest to Rów Skawiński będący częścią Bramy Krakowskiej.
Nazwa.
Nazwę miejscowości w zlatynizowanej staropolskiej formie "Chrzansthowycze" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Sport.
Na terenie miejscowości działa klub sportowy LKS Sokół Chrząstowice założony w 1999 r. Dotychczas największym sukcesem drużyny jest awans do B klasy okręgu wadowickiego.

</doc>
<doc id="109303" url="https://pl.wikipedia.org/wiki?curid=109303" title="Kossowa">
Kossowa

Kossowa – wieś w Polsce położona w województwie małopolskim, w powiecie wadowickim, w gminie Brzeźnica. W latach 1975−1998 miejscowość administracyjnie należała do województwa bielskiego.
Miejscowość położona na Pogórzu Wielickim, na wysokości 280 m n.p.m., przy drodze Skawina – Oświęcim (droga krajowa nr 44).
Nazwa.
Nazwę miejscowości w obecnej formie "Kossowa" wymienia w latach 1470–1480 Jan Długosz w księdze Liber beneficiorum dioecesis Cracoviensis.
Historia.
Zobacz też: Kosów

</doc>
<doc id="109306" url="https://pl.wikipedia.org/wiki?curid=109306" title="Łączany (województwo małopolskie)">
Łączany (województwo małopolskie)

Łączany – wieś w Polsce położona w województwie małopolskim, w powiecie wadowickim, w gminie Brzeźnica.
Położona nad Wisłą, na prawym jej brzegu, 220 m n.p.m., na pn.-zach. od Brzeźnicy. Pod względem geograficznym jest to Rów Skawiński będący częścią Bramy Krakowskiej. W Łączanach znajduje się stopień wodny wchodzący w skład Drogi Wodnej Górnej Wisły, Kanał Łączański prowadzący do elektrowni w Skawinie oraz mała elektrownia wodna wybudowana przez firmę Skanska, należąca do Zespołu Elektrowni Wodnych Niedzica.
Łączany posiadają Zespół Szkół im. Janusza Korczaka, w skład którego wchodzi przedszkole oraz szkoła podstawowa.
Na terenie wsi znajduje się parafia Matki Bożej Anielskiej.

</doc>
<doc id="109309" url="https://pl.wikipedia.org/wiki?curid=109309" title="Półwieś (województwo małopolskie)">
Półwieś (województwo małopolskie)

Półwieś – wieś w Polsce położona w województwie małopolskim, w powiecie wadowickim, w gminie Spytkowice, na Pogórzu Wielickim, przy drodze krajowej nr 44 Gliwice – Kraków.
Wieś duchowna "Półwsie", własność Opactwa Cystersów w Mogile położona była w drugiej połowie XVI wieku w powiecie śląskim województwa krakowskiego.
Historia.
Wieś założona w XIII wieku, wzmiankowana po raz pierwszy w sfałszowanym dokumencie biskupstwa tynieckiego z lat 1283–1286 jako "Polousie".
W XV w. należała do szlachcica Mikołaja Saszowskiego z Gierałtowic (historycznie również napisane: Szaszowski), który sprzedał ją cystersom z Mogiły. Dołączyła do trzech wsi w księstwie zatorskim w posiadaniu cystersów do końca XVIII w.: Ryczów, Woźniki i Zygodowice.
W latach 1975–1998 miejscowość położona była w województwie bielskim.
Do 31 grudnia 2006 wieś była częścią gminy Brzeźnica.

</doc>
<doc id="109310" url="https://pl.wikipedia.org/wiki?curid=109310" title="Romuald Jałbrzykowski">
Romuald Jałbrzykowski

Romuald Jałbrzykowski (ur. 7 lutego 1876 w Łętowie-Dębie, zm. 19 czerwca 1955 w Białymstoku) – polski duchowny rzymskokatolicki, biskup pomocniczy sejneński w latach 1918–1925, sekretarz generalny Konferencji Episkopatu Polski w latach 1925–1926, biskup diecezjalny łomżyński w 1926, arcybiskup metropolita wileński w latach 1926–1955.
Życiorys.
Urodził się 7 lutego 1876 w Łętowie-Dębie w rodzinie drobnej szlachty herbu Grabie. W latach 1886–1893 kształcił się w Klasycznym Gimnazjum Męskim w Łomży. Od 1893 studiował w seminarium duchownym w Sejnach. Święcenia subdiakonatu i diakonatu przyjął w 1898. W latach 1898–1902 kontynuował studia w Akademii Duchownej w Petersburgu, uzyskując magisterium z teologii. Święcenia prezbiteratu otrzymał 9 marca 1901 w Petersburgu.
Powróciwszy do diecezji sejneńskiej, został ustanowiony wikariuszem parafii Wąsosz. Nie objął jednak tej funkcji, gdyż został mianowany kapelanem biskupa Antanasa Baranauskasa. W 1902 został wykładowcą seminarium duchownego w Sejnach. Prowadził zajęcia z Pisma Świętego, a także z języków łacińskiego, polskiego i rosyjskiego, homiletyki, teologii moralnej i patrologii. W 1908 objął urząd wicerektora seminarium. Był działaczem społeczno-narodowym, założył stowarzyszenie „Gospodarz”, Związek Katolicki, Koło Macierzy Polskiej. W 1910 został kanonikiem sejneńskiej kapituły katedralnej. Podczas I wojny światowej przebywał w Mohylewie, dokąd przeniesiono seminarium duchowne, a później w Mińsku. Należał do Polskiego Komitetu Pomocy Ofiarom Wojny. Założył cztery szkoły powszechne i trzy katolickie sklepy spółdzielcze. W 1917 przez Szwecję powrócił do Polski. Objął probostwo w Radziwiłańcach i został wikariuszem generalnym części diecezji sejneńskiej znajdującej się w granicach Polski.
29 lipca 1918 został mianowany biskupem pomocniczym diecezji sejneńskiej ze stolicą tytularną Cusae. Święcenia biskupie otrzymał 30 listopada 1918 w kościele św. Michała Archanioła i św. Jana Chrzciciela w Łomży. Konsekrował go Aleksander Kakowski, arcybiskup metropolita warszawski, w asyście Antoniego Juliana Nowowiejskiego, biskupa diecezjalnego płockiego, i Stanisława Galla, biskupa pomocniczego warszawskiego. Administrował polskimi terenami diecezji sejneńskiej, rezydując w Łomży, gdzie zorganizował kurię biskupią i seminarium duchowne, wzniósł pałac biskupi, a także założył drukarnię i wydawał czasopismo „Życie i praca”. Przyczynił się do powstania Gimnazjum Męskiego Prywatnego im. Ks. Piotra Skargi i Szkoły Rzemiosł. Wspierał działalność charytatywną, patronując Komitetowi Opieki Społecznej, Towarzystwu Dobroczynności, ponadto założył kuchnię dla najbiedniejszych. W czasie wojny polsko-bolszewickiej w 1920 kierował Komitetem Obrony Łomży. Po zajęciu miasta przez Armię Czerwoną przez kilka dni przebywał w areszcie. W latach 1925–1926 pełnił funkcję sekretarza generalnego Episkopatu Polski.
14 grudnia 1925 został przeniesiony na urząd biskupa diecezjalnego nowo erygowanej diecezji łomżyńskiej, którą kanonicznie przejął 26 stycznia 1926. W czasie krótkich rządów w diecezji doprowadził do wybudowania gmachu przeznaczonego na siedzibę biskupa i kurii oraz uzyskał godność kolegiaty dla kościoła w Sejnach.
24 czerwca 1926 został mianowany arcybiskupem metropolitą wileńskim. Rządy w archidiecezji wileńskiej objął 8 września 1926. W 1927 przeprowadził koronację obrazu Matki Boskiej Ostrobramskiej, w 1931 synod archidiecezjalny, a w 1939 synod prowincjonalny. Zorganizował także kongres eucharystyczny i kongres maryjny. Do 1939 dokonał trzykrotnej wizytacji wszystkich parafii archidiecezji. Dbał o podniesienie poziomu wykształcenia kleru, wspierał rozwój organizacji społecznych i stowarzyszeń katolickich. Założył drukarnię archidiecezjalną. Zajął się rewindykacją obiektów utraconych przez Kościół w czasie zaborów. Zalecił, aby w wileńskim seminarium duchownym wprowadzono lektorat języka litewskiego.
Po zajęciu Wilna przez Litwinów w październiku 1939 popadł z nimi w ostry konflikt na tle działalności narodowościowej. W grudniu 1939 rząd litewski wystosował notę do Watykanu, domagając się odwołania go i powołania w jego miejsce administratora apostolskiego. W marcu 1942 aresztowany przez funkcjonariuszy gestapo, do lata 1944 przebywał na internowaniu w domu księży marianów w Mariampolu. Do Wilna powrócił w sierpniu 1944 po zajęciu miasta przez wojska radzieckie. Wznowił działalność instytucji archidiecezjalnych, reaktywował seminarium duchowne, obsadził parafie, w których brakowało księży, wysłał kapłanów do pracy na Białorusi. W styczniu 1945 został aresztowany przez funkcjonariuszy NKWD i umieszczony w więzieniu na Łukiszkach. Po miesiącu zwolniono go ze względu na stan zdrowia i konieczność podjęcia specjalnego leczenia. W maju 1945 zakończono śledztwo i sformułowano wobec niego akt oskarżenia, zarzucając inspirowanie działalności podziemnej polskiej antysowieckiej organizacji Związek Walki Zbrojnej w latach 1940–1941, współpracę z Delegaturą Rządu na Kraj i Armią Krajową, a od 1944 popieranie antysowieckiego polskiego podziemia. W czerwcu 1945 Kolegium Specjalne w Moskwie wydało nakaz deportowania go do Polski. O nakazie wyjazdu z Wilna został poinformowany na początku lipca 1945. Do Białegostoku przybył w połowie miesiąca. Z tego miasta zarządzał częścią archidiecezji wileńskiej leżącej na terenie Polski. Tam odtworzył kurię metropolitalną, seminarium duchowne, sąd biskupi i kapitułę metropolitalną. Założył oddziały Unii Apostolskiej Kleru i Ligi Świętości Kapłańskiej. Prowadził starania o zalegalizowanie w Białymstoku Wydziału Teologicznego Uniwersytetu Stefana Batorego.
Konsekrował biskupów łomżyńskich: diecezjalnego Czesława Falkowskiego (1949) i pomocniczego Aleksandra Mościckiego (1952). Był współkonsekratorem podczas sakry biskupów siedleckich: pomocniczego Czesława Sokołowskiego (1919) i diecezjalnego Ignacego Świrskiego (1946), biskupa diecezjalnego łódzkiego Michała Klepacza (1947) i biskupa pomocniczego w Białymstoku Władysława Suszyńskiego (1948).
Zmarł 19 czerwca 1955 w Białymstoku. Został pochowany w kaplicy Matki Bożej Miłosierdzia w prokatedrze białostockiej.
Odznaczenia, tytuły.
11 listopada 1937 „za wybitne zasługi na polu pracy społecznej” został odznaczony Wielką Wstęgą Orderu Odrodzenia Polski. Wcześniej 2 maja 1924 został uhonorowany Krzyżem Komandorskim tego orderu. W 1922 został odznaczony Krzyżem Walecznych, a w 1938 Złotym Krzyżem Zasługi.
Komenda Okręgu Wileńskiego Armii Krajowej przyznała mu Złoty Krzyż Zasługi z Mieczami. Otrzymał również rosyjski Order Oficerski św. Jerzego za pomoc żołnierzom rosyjskim aresztowanym przez Niemców w Sejnach podczas I wojny światowej.
W 1924 nadano mu honorowe obywatelstwo Łomży.

</doc>
<doc id="109311" url="https://pl.wikipedia.org/wiki?curid=109311" title="Sosnowice (województwo małopolskie)">
Sosnowice (województwo małopolskie)

Sosnowice – wieś w Polsce położona w województwie małopolskim, w powiecie wadowickim, w gminie Brzeźnica, na Pogórzu Wielickim, na pn. wschód od Przytkowic.
Nazwa wsi pochodzi od osoby o imieniu lub przydomku Sosna. Teren wsi jest bezleśny, nie licząc skrawków zieleni w różnych punktach oraz jednego większego w północnej części. 
W latach 1975–1998 miejscowość położona była w województwie bielskim.
Sport.
We wsi działa klub sportowy LKS "Płomień Sosnowice", obecnie (2022) biorącej udział w rozgrywkach klasy "B", w grupie Wadowice II.
Zabytki.
W Sosnowicach znajduje się kościół Imienia Najświętszej Marii Panny, wzniesiony w drugiej połowie XVI w. z fundacji rodziny Strzałów, właścicieli Sosnowic jako kościółek filialny parafii w Paszkówce. Wzmiankowany w aktach wizytacji biskupiej w 1598 roku jako sprofanowany grobami arian. Ołtarz główny, klasycystyczny, boczne – barokowe, płyta nagrobna jednego ze Strzałów, kamienna z płaskorzeźbioną postacią rycerza i herbami Kotwicz, Glaubicz i Gozdawa – renesansowa. Sygnaturka z 1733 r..
Według legendy w kaplicy w Sosnowicach miał zatrzymać się podążający do Wiednia król Jan III Sobieski ze swoją husarią. Jednak ta opowieść nie została nigdy potwierdzona. W Sosnowicach zachował się bezstylowy, stary dwór obronny, wzniesiony przez domorosłych cieślów.

</doc>
<doc id="109312" url="https://pl.wikipedia.org/wiki?curid=109312" title="Tłuczań">
Tłuczań

Tłuczań – wieś w Polsce położona w województwie małopolskim, w powiecie wadowickim, w gminie Brzeźnica. Położona na Pogórzu Wielickim 250–320 m n.p.m., na zachód od "Trawnej Góry", przy drodze Wadowice – Brzeźnica.
Nazwa.
Nazwę miejscowości w zlatynizowanej staropolskiej formie "Thluczan" oraz "Tluczany" wymienia w latach 1470–1480 Jan Długosz w księdze Liber beneficiorum dioecesis Cracoviensis.

</doc>
<doc id="109314" url="https://pl.wikipedia.org/wiki?curid=109314" title="Wyźrał">
Wyźrał

Wyźrał – wieś w Polsce położona w województwie małopolskim, w powiecie wadowickim, w gminie Brzeźnica. Leży na Pogórzu Wielickim (260–280 m n.p.m.) przy drodze Wadowice – Brzeźnica.
W latach 1975–1998 miejscowość administracyjnie należała do województwa bielskiego.
Historia.
Wieś o bardzo krótkiej historii. Stworzona po 1945 roku z części wsi Lgota i wsi Witanowice. Etymologicznie słowo "wyźrał" określało miejsce związane ze strażnicą (średniowieczne miejsce do obserwowania).

</doc>
<doc id="109316" url="https://pl.wikipedia.org/wiki?curid=109316" title="Brzezinka">
Brzezinka



</doc>
<doc id="109317" url="https://pl.wikipedia.org/wiki?curid=109317" title="Noam Avram Chomsky">
Noam Avram Chomsky



</doc>
<doc id="109319" url="https://pl.wikipedia.org/wiki?curid=109319" title="Kim Dong-jo">
Kim Dong-jo

Kim Dong-jo (ur. 14 sierpnia 1918 w Pusan, zm. 9 grudnia 2004 w Seulu) – polityk południowokoreański.
Rozpoczął pracę w dyplomacji koreańskiej w okresie prezydentury Li Syng Mana. Przyczynił się do uregulowania stosunków dwustronnych z Japonią. Był ambasadorem w Japonii i USA, wiceministrem, a w latach 1973-1975 ministrem spraw zagranicznych. Prowadził rozmowy z Amerykanami w sprawie wzmocnienia sił USA oddziałami koreańskimi w Wietnamie, a także na temat modernizacji koreańskich sił zbrojnych. Od 1975 był doradcą prezydenta Parka Chung-hee ds. polityki zagranicznej, odszedł na emeryturę w 1979.

</doc>
<doc id="109320" url="https://pl.wikipedia.org/wiki?curid=109320" title="Bolesław Kieniewicz">
Bolesław Kieniewicz

Bolesław Kieniewicz, (ur. w Dworcu, zm. 3 maja 1969 w Warszawie) – generał porucznik Armii Czerwonej i generał dywizji Wojska Polskiego, poseł na Sejm PRL I kadencji.
Życiorys.
Syn Albina Kieniewicza, urzędnika carskiego. Dziadek Bolesława Kieniewicza, Antoni Kieniewicz, pochodził z majątku Meleszew pod Turowem. Bolesław Kieniewicz urodził się w ówczesnym powiecie pińskim guberni mińskiej w majątku Dworzec, należącym do Kazimierza Niemirowicza-Szczytta (wnuka marszałka Józefa Niemirowicza-Szczytta z Kożangródka). Matka Bolesława przebywała wówczas u siostry swego męża – Marii z Kieniewiczów Niemirowiczowej-Szczyttowej, której mąż Józef Niemirowicz-Szczytt (brat Kazimierza Niemirowicza-Szczytta z Dworca) był właścicielem Nowego Dworu. Rodzice Bolesława zostali zamordowani w czasie rewolucji bolszewickiej, a majątek Kieniewiczów został zdewastowany. Po rewolucji bolszewickiej Bolesław z siostrami Wandą i Jadwigą znalazł się w Rosji Radzieckiej. Bolesław trafił do sierocińca, Wanda do Saratowa, a Jadwiga na Sołowki.
Po ukończeniu szkoły podstawowej (7-klasowej) od września 1921 był gońcem w Oddziale Zaopatrzenia Wojskowo-Gospodarczego Frontu Kaukaskiego w trakcie wojny domowej, następnie robotnikiem budowlanym w Saratowie.
W maju 1926 wstąpił do Armii Czerwonej. Po ukończeniu szkoły oficerskiej pełnił kolejno funkcje w Armii Czerwonej: dowódcy plutonu piechoty w 242 pułku piechoty 81 Dywizji Piechoty w Kozielsku (listopad 1929 – styczeń 1931); dowódcy kompanii piechoty 241 pułku piechoty 81 Dywizji Piechoty w Kałudze (styczeń 1931 – kwiecień 1932); komendant pułkowej szkoły podoficerskiej w 241 pułku piechoty (kwiecień 1932 – kwiecień 1934); dowódca batalionu w kolejno 241, 242 i 5 pułku piechoty (maj 1934 – grudzień 1939). W latach 1937–1939 represjonowany ze względu na polskie pochodzenie.
Następnie jako dowódca batalionu 49 pułku piechoty 50 Dywizji Piechoty (grudzień 1939 – kwiecień 1940) wziął udział w wojnie zimowej, a po jej zakończeniu został szefem sztabu 49 pułku piechoty, a następnie szefem sztabu 57 pułku piechoty zmotoryzowanej 57 Dywizji Pancernej (1940 – wrzesień 1941).
Po ataku Niemiec na ZSRR walczył na Froncie Zachodnim, najpierw jako szef sztabu 57 pułku piechoty zmotoryzowanej, a następnie pełnił funkcje: zastępcy dowódcy 30 gwardyjskiego pułku piechoty 7 Gwardyjskiej Dywizji Piechoty (wrzesień – listopad 1941); dowódcy 14 gwardyjskiego pułku piechoty 7 Gwardyjskiej Dywizji Piechoty (listopad 1941 – listopad 1942), dowódcy 397 Dywizji Piechoty 1 Armii Uderzeniowej (listopad 1942 – styczeń 1943). W styczniu 1943 został ranny.
Po wyleczeniu ran, w maju 1943, został skierowany w stopniu pułkownika do Wojska Polskiego, gdzie został zastępcą dowódcy 1 Dywizji Piechoty ds. liniowych (brał udział w bitwie pod Lenino). Funkcję tę pełnił do grudnia 1943. Następnie w okresie od grudnia 1943 do 1 kwietnia 1944 pełnił funkcję szefa sztabu 1 Korpusu WP, a po jego przekształceniu w 1 Armię WP był jej szefem sztabu (1 kwietnia – 3 maja 1944). 27 maja 1944 został mianowany na stanowisko dowódcy 4 Dywizji Piechoty im. Jana Kilińskiego, którą dowodził do zakończenia II wojny światowej. 12 listopada 1944 mianowany generałem brygady. 14 września 1944 został mianowany dowódcą garnizonu Warszawa-Praga. Walczył w składzie 1 Armii Wojska Polskiego o przełamanie Wału Pomorskiego.
Po wojnie w maju 1945 został dowódcą Korpusu Bezpieczeństwa Wewnętrznego. Funkcję tę pełnił do 30 listopada 1946. 25 maja 1945 został mianowany generałem dywizji. Od marca 1946 członek Państwowej Komisji Bezpieczeństwa.
30 listopada 1946 (wyjechał na początku 1947 roku) odwołany z Wojska Polskiego przez gen. Rokossowskiego za nadużycia (sprawa willi na Mokotowie), wrócił do ZSRR, gdzie od marca 1947 roku był słuchaczem kursu wyższych dowódców w Akademii Sztabu Generalnego im. Woroszyłowa w Moskwie, który ukończył w marcu 1948. Następnie pełnił funkcje w Armii Radzieckiej: zastępcy dowódcy korpusu piechoty (marzec 1948 – wrzesień 1949); zastępcy dowódcy armii zmechanizowanej (wrzesień 1949 – luty 1950).
W lutym 1950 na życzenie marszałka Konstantego Rokossowskiego został ponownie skierowany do Wojska Polskiego, gdzie 7 maja został dowódcą Okręgu Wojskowego nr V w Krakowie. Funkcję tę pełnił do 8 stycznia 1954.
W lutym 1954 wyjechał do ZSRR i wrócił do Armii Radzieckiej. Po demobilizacji, na własną prośbę osiadł w Warszawie.
Zmarł w Warszawie 3 maja 1969 i został pochowany na w Alei Zasłużonych Cmentarzu Wojskowym (kwatera A 2 Tuje m. 15). W pogrzebie wzięła udział delegacja WP z wiceministrem obrony narodowej gen. dyw. Józefem Urbanowiczem, który pożegnał zmarłego w imieniu żołnierzy Wojska Polskiego.
Życie prywatne.
Pod koniec życia mieszkał w Warszawie. Był żonaty z Heleną Nikołajewną Warfołomiejewą z domu Kozłowską (1903-1990). Miał dwie córki i dwóch synów.

</doc>
<doc id="109325" url="https://pl.wikipedia.org/wiki?curid=109325" title="Ion Iliescu">
Ion Iliescu

Ion Iliescu (wym. ; ur. 3 marca 1930 w Oltenița) – rumuński polityk, wieloletni działacz komunistyczny, minister do spraw młodzieży (1967–1971), jedna z głównych postaci rewolucji z 1989, lider Frontu Ocalenia Narodowego, tymczasowa głowa państwa w latach 1989–1990, prezydent Rumunii w latach 1990–1996 i 2000–2004, przewodniczący ugrupowań postkomunistycznych i senator.
Życiorys.
Działalność do 1989.
Urodził się jako syn kolejarza i działacza Rumuńskiej Partii Komunistycznej. W młodości wstąpił do związanej z komunistami organizacji młodzieżowej Uniunea Tineretului Comunist. Z wykształcenia inżynier, ukończył Instytut Politechniczny w Bukareszcie, po czym kształcił się na Uniwersytecie Moskiewskim. Od 1955 pracował jako projektant w Institutul de Studii si Proiectari Energetice, instytucie badawczym sektora energetycznego. W 1948 i 1956 współtworzył dwie organizacje studenckie. Od 1949 do 1956 był członkiem komitetu centralnego komunistycznej młodzieżówki Uniunea Tineretului Muncitor, w tym od 1954 jego sekretarzem.
Awansował stopniowo również w strukturze Rumuńskiej Partii Komunistycznej, do której dołączył w 1953. Stał się jednym z protegowanych Nicolae Ceaușescu, który w 1965 stanął na czele partii. W tym samym roku Ion Iliescu dołączył do komitetu centralnego PCR. W latach 1967–1971 sprawował urząd ministra do spraw młodzieży, po czym przez kilka miesięcy był sekretarzem KC Rumuńskiej Partii Komunistycznej. Usunięty z tej funkcji na skutek sporu z Nicolae Ceaușescu na tle rozwijającego się kultu jednostki. Wysłano go wówczas na prowincję. W latach 1971–1974 był wiceprzewodniczącym rady okręgu Temesz, następnie do 1979 przewodniczącym rady okręgu Jassy. W latach 1979–1984 kierował w Bukareszcie krajową radą zajmującą się kwestiami dotyczącymi gospodarki zasobami wodnymi. Odszedł z tego stanowiska po krytyce jego zdaniem nierealnych projektów postulowanych przez Nicolae Ceaușescu. W tym samym roku, na skutek narastającego konfliktu z dyktatorem, został wykluczony z komitetu centralnego partii. Do 1989 pełnił funkcję dyrektora specjalistycznego wydawnictwa technicznego w Bukareszcie. Pomimo pozostawania poza kierownictwem partii utrzymał silne wpływy w jej strukturach, tworząc sieć powiązań i kreując swój wizerunek ledwo tolerowanego przez reżim dysydenta. Nieoficjalnie wymieniano go jako potencjalnego następcę rumuńskiego przywódcy, którego pozycja stopniowo podupadała.
Działalność w latach 1989–1990.
W połowie grudnia 1989 w Rumunii wybuchła rewolucja przeciwko dyktaturze. 22 grudnia Nicolae Ceaușescu uciekł helikopterem ze stolicy. Tego samego dnia ujawnił swoje powstanie Front Ocalenia Narodowego, powołany m.in. przez wojskowych i opozycyjnych działaczy komunistycznych. Ion Iliescu jako jego rzecznik wystąpił wówczas w Televiziunea Română, ogłaszając przez FSN władzy. 26 grudnia, dzień po szybkim procesie i egzekucji małżonków Ceaușescu, Ion Iliescu objął funkcję przewodniczącego Rady Frontu Ocalenia Narodowego. Został tym samym tymczasową głową państwa, od 13 lutego 1990 jako przewodniczący Tymczasowej Rady Jedności Narodowej. Okoliczności przejęcia przez niego władzy budziły w późniejszych latach szereg wątpliwości. Wskazywano na to, że było to od jakiegoś czasu przygotowywane, a nowy rumuński przywódca miał aktywne kontakty z Michaiłem Gorbaczowem. Władimir Bukowski zarzucił później, że polityk był agentem KGB, która zaplanowała całą operację.
Do utrzymania władzy kierowane przez Iona Iliescu środowisko FSN zaczęło wykorzystywać górników skupionych wokół Mirona Cozmy, którzy na wezwanie urządzali siłowe interwencje w Bukareszcie (tzw. mineriady). Do pierwszej z nich doszło w styczniu 1991, wykorzystano ją do zaatakowania protestujących opozycjonistów. W maju 1990 lider FSN wystartował w powszechnych wyborach prezydenckich, wygrywając w pierwszej turze głosowania z wynikiem 85,1% głosów. Urząd prezydenta objął oficjalnie 20 czerwca tegoż roku. Pozostał przy tym liderem FSN działającego wówczas jako partia polityczna. Kilka dni przed inauguracją doszło do kolejnej i najkrwawszej mineriady, której uczestnicy brali udział w rozbiciu pokojowej demonstracji zorganizowanej przeciwko wyborczym manipulacjom.
Działalność od 1990.
We wrześniu 1991 na jego kolejne wezwanie górnicy pod przywództwem Mirona Cozmy ponownie najechali na rumuńską stolicę. Prezydent posłużył się wówczas nimi do rozprawienia się ze swoim byłym sojusznikiem, premierem Petre Romanem, który następnie podał się do dymisji.
Gdy w 1992 doszło do rozłamu we froncie, stanął na czele powołanego przez swoich zwolenników Demokratycznego Frontu Ocalenia Narodowego. W tym samym roku jako kandydat FDSN ubiegał się o prezydenturę w kolejnych wyborach, które przeprowadzono po uchwaleniu nowej konstytucji. W pierwszej turze z września otrzymał 47,3% głosów. W drugiej turze z października poparło go 61,4% głosujących. Uzyskał wówczas reelekcję, pokonując reprezentującego centroprawicową Rumuńską Konwencję Demokratyczną Emila Constantinescu. Ustąpił wówczas z funkcji partyjnej. W listopadzie 1996 kandydował po raz trzeci w wyborach prezydenckich, reprezentując utworzoną głównie na bazie FDSN Partię Socjaldemokracji w Rumunii. W pierwszej turze poparło go 32,3% głosujących, w drugiej turze dostał 45,6% głosów, ulegając Emilowi Constantinescu, kończąc urzędowanie 29 listopada tegoż roku.
Również w 1996 uzyskał mandat członka Senatu na czteroletnią kadencję. W 1997 objął funkcję przewodniczącego Partii Socjaldemokracji w Rumunii, którą kierował do 2000. W wyborach w 2000 po raz czwarty w karierze ubiegał się o prezydenturę. W pierwszej turze z listopada dostał 36,4% głosów, w drugiej turze z grudnia poparło go 66,8% głosujących. Wygrał tym samym wybory, pokonując Corneliu Vadima Tudora, reprezentującego nacjonalistyczną Partię Wielkiej Rumunii. Stanowisko prezydenta zajmował od 20 grudnia 2000 do 20 grudnia 2004, kiedy to zastąpił go Traian Băsescu. W kadencji 2004–2008 ponownie zasiadał w rumuńskim Senacie. Reprezentował Partię Socjaldemokratyczną (powstałą z przekształcenia PDSR). W 2005 ubiegał się o przywództwo w PSD, pokonał go wówczas Mircea Geoană. W 2006 został natomiast honorowym przewodniczącym socjaldemokratów.
W 2017 został oskarżony wraz z m.in. byłym premierem Petre Romanem w postępowaniu dotyczącym spacyfikowania przez górników w czerwcu 1990 antyrządowych manifestacji w Bukareszcie. W 2019 przedstawiono mu zarzuty zbrodni przeciwko ludzkości związane z jego działaniami w trakcie rewolucji z grudnia 1989 i śmiercią w jej trakcie 862 osób.
Życie prywatne.
Żonaty z Niną Iliescu; małżeństwo pozostało bezdzietne.

</doc>
<doc id="109326" url="https://pl.wikipedia.org/wiki?curid=109326" title="Krzewinka">
Krzewinka

Krzewinka () – niskie, osiągające do 50–60 cm krzewy, często pokładające się i płożące. Płożąc się i krzaczasto rozkrzewiając tworzą często zwartą darń. Krzewinki rosnące nisko przy ziemi, o pędach do niej przylegających i bardzo małej wysokości nazywane są krzewinkami szpalerowymi. Rośliny takie są charakterystyczne dla warunków wysokogórskich i tundry. W klasyfikacji Raunkiæra krzewinki zaliczane są do chamefitów.
Do krzewinek należą np.: barwinek pospolity, borówka brusznica, mącznica lekarska, wrzos zwyczajny.

</doc>
<doc id="109336" url="https://pl.wikipedia.org/wiki?curid=109336" title="Günter Blobel">
Günter Blobel

Günter Blobel (ur. 21 maja 1936 w Waltersdorf na Dolnym Śląsku, obecnie Niegosławice, zm. 18 lutego 2018 w Nowym Jorku) – niemiecki biolog, laureat Nagrody Nobla w 1999.
W 1960 wyjechał do USA, od 1976 profesor Uniwersytetu Rockefellera w Nowym Jorku. Kierował przy tej uczelni Laboratory of Cell Biology.
Prowadził badania nad transportem cząsteczek białek przez błony wewnątrzkomórkowe. Był współautorem teorii (tzw. hipoteza sygnałowa) głoszącej, że każde nowo powstałe białko ma na jednym końcu dodatkową, krótką sekwencję aminokwasów (peptyd sygnałowy), umożliwiającą mu przemieszczenie się przez błonę. Prace Blobela przyczyniły się do zrozumienia mechanizmu niektórych chorób dziedzicznych oraz produkcji nowych leków.
W 1999 został wyróżniony Nagrodą Nobla za badania nad mechanizmem i identyfikacją wewnętrznych sygnałów kierujących transportem i lokalizacją białek w komórkach. Fundusze otrzymane z nagrody przeznaczył na sfinansowanie odbudowy kościoła Maryi Panny w Dreźnie i synagogi drezdeńskiej.
W 2000 Uniwersytet Karola w Pradze przyznał mu tytuł doktora honoris causa.
Żonaty z Laurą Maioglio.

</doc>
<doc id="109338" url="https://pl.wikipedia.org/wiki?curid=109338" title="Czarna procesja">
Czarna procesja

Czarna procesja – manifestacja przedstawicieli 141 miast królewskich, która odbyła się 2 grudnia 1789 w Warszawie podczas obrad Sejmu Czteroletniego.
Opis.
Jesienią 1789, chcąc skłonić Sejm do zajęcia się sprawą miast, warszawski magistrat zorganizował zjazd ich przedstawicieli. 2 grudnia 1789 ubrani na czarno delegaci pod przewodem prezydenta Warszawy Jana Dekerta przejechali karetami z ratusza na Rynku Starego Miasta pod Zamek Królewski – miejsce obrad Sejmu Czteroletniego – gdzie złożyli na ręce króla Stanisława Augusta memoriał z petycją, domagającą się przyznania praw publicznych dla mieszczan. 
Manifestacja, zwana od koloru strojów uczestników "czarną procesją", przyczyniła się do powołania przez Sejm specjalnej komisji do spraw reformy ustroju, która częściowo uwzględniła postulaty zawarte w memoriale. Jej prace zakończyły się 18 kwietnia 1791 uchwaleniem prawa (ustawy) o miastach. Ustawa została później włączona do Konstytucji 3 maja. 
Wystąpienie było inspirowane przez Hugona Kołłątaja. Wzbudziło ono obawy przed wznieceniem przez mieszczaństwo rewolucji na wzór rewolucji francuskiej.

</doc>
<doc id="109339" url="https://pl.wikipedia.org/wiki?curid=109339" title="Gunter Blobel">
Gunter Blobel



</doc>
<doc id="109342" url="https://pl.wikipedia.org/wiki?curid=109342" title="Al-Batrun">
Al-Batrun

Al-Batrun (; , "Botrys") – miasto w Libanie, na wybrzeżu Morza Śródziemnego, na południe od przylądka Ras asz-Szaka, 54 km na północ od Bejrutu, 33 km na południe od Trypolisu, siedziba dystryktu Al-Batrun. Liczy 11 tys. mieszkańców (2006). Niewielki port rybacki wokół małej zatoki, ośrodek produkcji owoców. W starożytności i średniowieczu ośrodek produkcji wyśmienitych win. Zamieszkane przez maronitów, siedziba biskupa maronickiego. Zabytki: rzymski amfiteatr wykuty w skale, maronicka katedra świętego Stefana z XIX wieku, prawosławna cerkiew świętego Jerzego z XIII wieku, kaplica Matki Boskiej Morza ("Sadijjat al-Bahr"). 
Okolice miasta były stale zamieszkane już w neolicie. Miejscowość jest wzmiankowana przez tabliczki z Tall al-Amarna (XIV wiek p.n.e.). W IX wieku p.n.e. król Tyru Etbaal I wzniósł w nim cytadelę. Miasto należało do ligi miast fenickich. Wspominają o nim starożytni geografowie - Strabon, Pliniusz, Ptolemeusz. Za czasów rzymskich leżało w prowincji "Phoenicia Prima". Już w V wieku było siedzibą biskupstwa - sufraganii Tyru w patriarchacie Antiochii. W 551 miasto zostało mocno zniszczone przez trzęsienie ziemi. Za czasów krzyżowców (1104-1289), jako "Le Boutron", było ośrodkiem Lenna Świętych Gór w hrabstwie Trypolisu. Lennem tym władał prowansalski ród Agout, a następnie pizański kupiec Plebanus. Od 1518 do 1918 roku Al-Batrun leżało w granicach imperium osmańskiego.
Linki zewnętrzne.
Widoki miasta

</doc>
<doc id="109347" url="https://pl.wikipedia.org/wiki?curid=109347" title="Kultura popularna">
Kultura popularna

Kultura popularna (popkultura, kultura masowa) – charakterystyczny typ kultury powszechnie dostępny i praktykowany (faworyzowany, lubiany) przez „masy”, „lud”, czyli liczne i szerokie rzesze ludzi, przy tym zasadniczo jest to pojęcie zawężone do obszaru kultury symbolicznej, szczególnie tej związanej z działalnością intelektualną, artystyczną (estetyczną), zabawowo-rozrywkową (ludyczno-rekreacyjną). "Kultura popularna" oznacza więc zasadniczo tyle, co egalitarnie zorientowana sztuka.
Teoria kultury popularnej należy do zakresu zainteresowania kulturoznawstwa (także medioznawstwa, filmoznawstwa, literaturoznawstwa), antropologii kulturowej, socjologii, językoznawstwa, dziennikarstwa i innych dyscyplin nauk humanistycznych i społecznych.
Kultura popularna a kultura masowa.
Pojęcia kultury masowej i kultury popularnej w wielu kontekstach bywają używane zamiennie, jak synonimy. W pewnym sensie oba stanowią odzwierciedlenie tych samych zjawisk, ale w nieco odmienny sposób, gdyż sformułowanie "kultura masowa" ma pewne zabarwienie pejoratywne, a sformułowanie "kultura popularna" jest co najmniej neutralne, a nawet pozytywne. Mówiąc o kulturze masowej, podkreśla się bardziej jej powtarzalność, standaryzację, prostotę (z czym wiąże się pewna domyślna deprecjacja) natomiast mówiąc o kulturze popularnej, uwypukla się jej otwartość, dostępność, demokratyczność i uniwersalność (co niesie ze sobą pewną cichą gloryfikację i uznanie). Ponadto pojęcie kultury popularnej bywa używane w szerszym sensie niż kultura masowa (niektórzy autorzy, np. Marian Golka, John Fiske, zdecydowanie rozgraniczają znaczenie obu terminów). Popularna oznacza tyle, co powszechna, praktykowana przez niemal wszystkich, zarówno współcześnie jak w dawnych czasach. Kultura masowa natomiast kojarzona jest szczególnie z kulturą powstałą na tzw. "progu umasowienia" – w latach 20. i 30. XX wieku, kiedy to zaistniały społeczno-cywilizacyjne (postępująca urbanizacja i industrializacja), jak i techniczne możliwości powielania i rozpowszechniania dzieł, utworów i różnych wzorców zachowania, w niespotykanej nigdy dotąd skali. Mówi się więc też na przykład o umasowieniu lub odmasowieniu kultury popularnej. "Kultura masowa" jest więc określeniem, które lepiej oddaje dawniejsze postrzeganie kultury popularnej jako kultury jednorodnej, z licznymi biernymi odbiorcami i nielicznymi miejscami „produkcji” kultury – tworzonej masowo niczym w fabryce. Termin "kultura masowa" był używany częściej w przeszłości, choć nawet i wówczas pojawiał się w literaturze naukowej niezbyt często. W nowszej literaturze przedmiotu termin ten pojawia się coraz rzadziej, gdyż wyparty został przez termin "kultura popularna", który lepiej oddaje nowoczesne ujęcie takiej kultury – rozumianej jako współczesna kultura powszechna, ale w ogólności niejednorodna (odmasowiona), a więc raczej jednak nie masowa. Krytycy, którzy kulturę popularną analizują w kontekście jej tworzenia, posługują się częściej terminem "kultury masowej" autorzy, którzy skupiają uwagę na jej odbiorze wolą posługiwać się terminem "kultura popularna".
Zasadnicze podejścia do kultury masowej.
Kultura popularna jest zjawiskiem trudnym do zdefiniowania. Sposób definiowania kultury popularnej w dużej mierze wynika z pozycji ideologicznej przyjętej przez definiującego. W kontekście takim wyodrębnić można dwa bieguny.
Podejścia krytyczne do kultury popularnej.
Pierwszy z wymienionych tu biegunów to stanowisko, które definiuje kulturę popularną poprzez przeciwstawienie jej kulturze elitarnej. Kultura elitarna to kultura wysoka (zwana też czasami "kulturą uczoną"), a kultura masowa to niejako zaprzeczenie kultury wysokiej (albo „pozostałość” po określeniu tego, co stanowi kanon kultury wysokiej), czyli kultura niska. W takim rozumieniu kultura popularna niejako celowo jest utożsamiana z kulturą masową. Stworzenie takiej opozycji nie jest neutralne poznawczo, stanowi podstawę do rozwijania krytyki tego, co masowe, powszechnie dostępne wśród szerokich mas, wśród ludu. Podejście poznawcze poprzedzone jest tu poprzez gloryfikację tego, co elitarne i jednoczesne odrzucenie i deprecjację tego, co powszechne. Praktykowanie kultury wysokiej wymaga więc szczególnego, czasem długotrwałego kształcenia, znajomości rzeczy, umiejętności, zdolności twórczych, talentu lub geniuszu – jest pełna głębi, oryginalna, oparta na prawdziwych, autentycznych wartościach podczas gdy kultura niska jest: prosta, płaska, płytka, banalna, trywialna, schematyczna, wulgarna, kiczowata, ogłupiająca, przemijająca, powielona, zhomogenizowana (czyli ujednolicona), uniformizująca, przeciętna, pozbawiona wartości intelektualnych, zaspokajająca najprostsze potrzeby i ewentualnie skomercjalizowana. Argumenty przytaczane przez krytyków stojących na tym stanowisku to racje indywidualisty, który gardzi masą i wskazuje, że w tłumie sędziów giną prawdziwi znawcy, bo tych mądrych i dobrych zawsze jest niewielu. Dlatego już w samym założeniu przyjmuje się, że takiej kultury masowej nie należy badać, lecz trzeba z nią walczyć lub jej unikać. Celem jest tu więc nie tyle poznanie zjawiska kultury popularnej, lecz moralizowanie, z pozycji na przykład arystokraty, czym prawdziwa, autentyczna kultura jest lub powinna być.
Do wieku XIX.
Korzeni idei kultury masowej można doszukiwać się już w starożytności, gdzie twórczości patronowali Apollo i Dionizos – reprezentanci odpowiednio jasnego i mrocznego nurtu poezji; konwencji i jej zaprzeczenia. Zdecydowane potępienie smaku publiczności pojawiło się jednak dopiero między epoką oświecenia i romantyzmu, kiedy to wzmogła się różnica pomiędzy rozumem i uczuciem, kanony klasycystyczne straciły swoje znaczenie a skutkiem tego piękno i jego odbiór przestały być traktowane jak coś obiektywnego i uznano je za przynależne do sfery subiektywnej. W takim kontekście artystom przypadła rola geniuszy uczucia. Za artystycznymi geniuszami nie nadążała jednak ich publiczność.
W schyłku wieku XVIII można zauważyć krytykę, która wypływa ze środowisk intelektualnych i artystycznych i kieruje się przeciwko ówczesnej kulturze uznawanej za przeciętną czy wulgarną. Ówcześni artyści dworscy byli jednak ogólnie dość powściągliwi w krytyce, by nie urazić swoich arystokratycznych protektorów, równocześnie dbali o zapewnienie sobie ich pobłażania.
Wraz z nadejściem rewolucji przemysłowej ten arystokratyczny lub patrycjuszowski mecenat osłabł. Artyści i uczeni weszli w nowy układ zależności – choć nadal spełniając swoją funkcję, stali się zależni od pracodawcy kapitalistycznego (wydawcy jego książek, dyrektora teatru, menedżera kultury itp.). Wytwory działalności artystycznej nabrały charakteru towaru. A towar taki, jak każdy inny towar funkcjonujący w ramach systemu ekonomicznego, musi być dostosowany do popytu.
Wiek XIX.
Pierwszy z wymienionych na wstępie sposobów definiowania kultury popularnej pojawia się w tekstach wielu XIX-wiecznych krytyków kultury. Można wśród nich wymienić takie postacie jak: Johann Wolfgang von Goethe, Matthew Arnold (praca "Culture and Anarchy" – zawierająca krytykę amerykanizacji), Alexis de Tocqueville, John Ruskin, William Morris, Thomas Carlyle, Ernest Renan, Friedrich Nietzsche, Ferdinand Tönnies, Oswald Spengler.
Rewolucja burżuazyjna w końcu wieku XVIII przyczyniła się do powstania utopijnej idei duchowego przywództwa intelektualistów, filozofów i artystów, pobudzając całe pokolenie poetów do krytyki cywilizacji przemysłowej. Przyniosła też pogardę artystów dla "świata filistrów" i hasło "sztuka dla sztuki".
XVIII-wieczne myślenie utopijne nie przygotowało do wkroczenia w epokę umasowienia. More ("Utopia"), Campanelli ("Państwo Słońca") i Bacon ("Nowa Atlantyda") postulowali powstanie społeczeństwa na wzór małej społeczności lokalnej, w której istotną rolę odgrywałaby kultura intelektualna. Utopie te odbijały się echem i prowadziły do krytyki wśród XIX-wiecznych myślicieli.
Johann Wolfgang von Goethe ("Prolog w teatrze", pierwsza część "Fausta") będąc nie tylko twórcą, ale też i doświadczonym dyrektorem teatru oraz urzędnikiem dworskim do spraw kultury, krytykował rolę komercyjnego menedżera kultury, która rozmija się z powołaniem artystycznym. Kultura zarządzana z perspektywy okienka kasowego ma przyciągnąć tłum i służy zasadniczo rozrywce publiki o niewyszukanych gustach. A gust taki schlebia przede wszystkim obrazom pospolitego życia ludzi. Niewiele ma to wspólnego z etosem artystycznym czy dążeniem do zdobycia prawdziwego uznania u potomnych, a ukazany w dziele Dyrektor Teatru to manipulator z pogardliwym dystansem do swojej publiki. Goethe wielokrotnie krytykował też prasę (w zasadzie jedyny XIX-wieczny środek komunikowania masowego) i zarzucał jej, że karmi czytelników powierzchowną, nieprzetrawioną treścią, co prowadzi do zepsucia smaku u jej odbiorców.
Alexis de Tocqueville w roku 1835 opublikował swoją pracę "Demokracja w Ameryce" (tom drugi w 1840), w której opisał amerykańskie społeczeństwo lat 30. XIX wieku. Jego praca w kontekście rozważań nad kulturą masową jest o tyle istotna, że tendencje pojawiające się w Ameryce nie były wówczas jeszcze widoczne w Europie, a sama amerykańska kultura masowa w kolejnych latach oddziaływała bardzo silnie na kształt kultury masowej także poza Ameryką (niektórzy nawet, choć błędnie, utożsamiali kulturę masową z kulturą amerykańską). Ważne jest więc zrozumienie, w jaki sposób kultura ta rodziła się u swych źródeł. Alexis de Tocqueville starał się unikać ocen i nawykowych założeń, występując w roli neutralnego obserwatora. Jego prace mają w sobie więcej socjologicznej ścisłości niż swobody i metodologicznego niedbalstwa, typowego dla spekulacji filozoficznych, których tak wiele można znaleźć w pracach późniejszych krytyków. Alexis de Tocqueville uważał, że istnieje istotna zależność pomiędzy warunkami bytowymi społeczeństwa, a geniuszem wywodzących się z niego twórców. W takim kontekście próbował interpretować obserwowane zjawiska. Amerykańskie społeczeństwo było wówczas społeczeństwem agrarnym, w niczym jednak niepodobnym do chłopskich pofeudalnych warstw społeczeństwa europejskiego. Zarówno ubiór, jak i język miał w nim charakter miejski, a praca ujęta była w ramy komercji, co kontrastowało z tradycją ludową wsi w Europie. Miało ono więc raczej własności typowe dla społeczeństw, które przekroczyły próg urbanizacji: odznaczało się mobilnością przestrzenną, ruchliwością społeczną i „mentalną”, pozbawione było też ściślejszych więzi z uwagi na brak wspólnoty tradycji i obyczajów. Takie – mimo wszystko jednak agrarne – społeczeństwo działało w surowych warunkach pionierskich. Warunki takie promowały pragmatyczność i nastawienie na zapewnienie sobie zabezpieczenia materialnego. Stąd też brał się zanik zainteresowań rozważaniami teoretycznymi i ówczesny kształt szkolnictwa. Jak zauważa de Tocqueville, niewielu jest tam ludzi dobrze wykształconych, ale i tych nieposiadających żadnego wykształcenia jest mało. Podobny wpływ pojawia się w sztuce, gdzie estetyka została podporządkowana praktyce. Stąd też wynikał zanik ambicji artystycznych wśród cechów rzemieślniczych. Odbiorcami nie była tu wszak ograniczona warstwa arystokratów, lecz masa klientów, dla której trzeba było produkować dużo, a więc szybko, tanio i prostymi metodami, najlepiej w oparciu o gotowe wzorce. To, co czyniło pisarzy amerykańskich sławnymi (i bogatymi), to ich publiczność masowa, faworyzująca dzieła proste w odbiorze, niewymagające przygotowania intelektualnego, oddziałujące na emocje. W pracach takich – jak zauważa de Tocqueville – dominuje zainteresowanie człowiekiem. co – jak później będzie wielokrotnie wskazywane – jest trwałą własnością kultury masowej (kultura wyższa przeciwnie skłania się ku złożonym formom abstrakcyjnym, których rozumienie wymaga pewnego obycia kulturowego; zob. np. analizy nowej naówczas sztuki José Ortega y Gasseta w eseju "Dehumanizacja sztuki"). Demokratyzacja publiczności teatrów, jak i rozpowszechnienie czytelnictwa literatury nieuchronnie wprowadziło logikę komercji i handlu do twórczości artystycznej, a to skutkowało obniżeniem poziomu artystycznego. Niski poziom kultury rodził się więc według de Tocqueville z wpływu wywieranego przez odbiorców – nie miało to nic wspólnego z manipulatorstwem jej twórców. De Tocqueville nie przejawiał też pesymizmu – nie uważał więc, by w kulturze społeczeństwa demokratycznego tworzenie wartościowych prac artystycznych czy intelektualnych nie było możliwe. To, co kształtowało wówczas amerykańską kulturę, wiązało się z powszechnością Biblii i gazet. To były też elementy, które zespalały ówczesne społeczeństwo amerykańskie. Aspiracje do luksusu zawsze wyprzedzały możliwości ich spełnienia, przez co – jak uważał de Tocqueville – zaspokajane one były jedynie wartościami pozornymi, a nie prawdziwymi.
Thomas Carlyle (publikacje: "Kult Bohaterów" 1843 i "Past and Present"), podobnie jak inni intelektualiści jego czasów, choć z jednej strony postulował przewodnią rolę „arystokratów talentu” i krytykował kapitalistyczną cywilizację przemysłową, w której dominuje „ciemna masa” (z zamiłowaniami do podstępu, przekupstwa, pijaństwa i wulgarności) i tępa siła pieniądza, w której transakcje pieniężne stały się niemal jedynym elementem wiążącym ludzi ze sobą, to z drugiej jednak strony szedł na kompromis i okazywał pewną gotowość do wejścia w układ z zasadami nowo powstałego społeczeństwa. Carlyle opowiadał się za wprowadzeniem powszechnej oświaty, co miało zapobiec ewentualnej rewolucji.
Podobnie John Ruskin proponował ucieczkę od cywilizacji technicznej, która wprowadziła sztuczne podziały na klasę próżniaczą i klasę robotniczą, zwracając się ku średniowiecznym wzorom organizacji cechowych i średniowiecznej sztuki gotyckiej. Jako przykład podawał tu ruch prerafelitów i komunistyczną społeczność cechu św. Jerzego. Podejście takie Karol Marks określił później jako reakcyjny socjalizm feudalny. Ruskin swoją doktrynę estetyczną powiązał z estetyzmem, a "gust" – z moralnością. Jedyny podział społeczeństwa na klasy powinien przebiegać według niego według podziałów gustów. Wypaczenie gustów estetycznych to nie tylko upadek kultury, ale i upadek moralny. Podobny charakter krytyki, jak u Johna Ruskina, można znaleźć w późniejszych tekstach Friedricha Schillera oraz Lwa Tołstoja. Friedrich Schiller również formułował zarzuty przeciwko manipulatorom, którzy ogłupiają publiczność i korumpują twórców.
Idący taką samą drogą William Morris ("Wieści znikąd") stworzył naiwne obrazy harmonii anarchicznego społeczeństwa socjalistycznego. Przedstawił on wizje XX-wiecznej Anglii, w której industrializm zastąpiono pracą rękodzielniczą, wykonywaną przez intelektualnie i artystycznie kompetentnych mieszkańców opisywanej utopijnej krainy. Prawdziwa sztuka zdaniem Morrisa tworzona była „przez wielu dla niewielu”.
Matthew Arnold (jego praca "Culture and Anarchy" z 1869 roku przedstawia krytykę amerykanizacji) atakował prasę masową za jej demagogię i zastępowanie treści o wartościach intelektualnych i estetycznych przez tematykę związaną z biznesem i polityką. Matthew Arnold, wychowany w umysłowej ekskluzywności Oxfordu, bliski był w swoim spojrzeniu takim krytykom, jak Thomas Carlyle. Z niechęcią odnosił się do mechanicznej cywilizacji przemysłowej i był pełen pogardy dla „motłochu” i mieszczańskich filistrów. Choć swój atak skierował w końcu nie tyle przeciwko masom, ile przeciw manipulatorom tych mas, którzy porzucają istotne wartości kultury, kierując się ku fałszywym wartościom polityki. Prognozował, że wzrost produkcji połączony ze ślepą pogonią za zyskiem doprowadzi do wzrostu liczebności mas, pogrążonych w nędzy ekonomicznej i kulturowej (stąd też brał się jego lęk przed rewolucją). W przeciwieństwie do późniejszych krytyków miał w sobie wiele optymizmu. Uważał, że właściwa droga wiedzie przez upowszechnianie tego, co w kulturze intelektualnej jest najlepsze. Podejście takie kontrastuje ze stanowiskiem późniejszych krytyków, jakich jak Ernest Renan, Friedrich Nietzsche czy Oswald Spengler, którzy szeroki zakres oddziaływania kultury zawsze wiązali ze sprowadzeniem kultury do wspólnego mianownika i przez to sprowadzeniem jej do przeciętności i bylejakości.
Ernest Renan – stworzył skrajnie intelektualistyczną utopię, nie sądził, by niewielka dawka wiedzy wynikła z wprowadzenia powszechnej oświaty zapobiegła wszystkim negatywnym (zarówno kulturowym, jak i politycznym) skutkom demokratyzacji. Wydarzenia związane z komuną wywołały w nim lęk i oburzenie. Był zdania, że zwycięstwo mas doprowadzi do wyeliminowania ze sztuki i nauk wszystkiego co najcenniejsze. Pół wieku przed Aldousem Huxleyem stworzył satyryczną utopię demokracji przemysłowej. Świat niewyszukanej zabawy, użycia i zaspokojenia, czyli konsumpcji jak byśmy dziś powiedzieli, oznaczał dla niego pustkę intelektualną. Osiągnięcie dobrobytu przez szersze masy, jak uważał, doprowadzi do jego demoralizacji i zachłyśnięcia się „tanimi przyjemnościami” co zagrozi wartościom kultury wyższej. Intelektualny elitaryzm i wynikająca stąd pogarda do mas doprowadziła go do podziału kultury na dwa obszary: pierwszy obszar miał być obszarem kultury elit naukowych i artystycznych; drugi obszarem kultury masowej, „zagospodarowanym” przez szkołę elementarna nadzorowaną przez kler.
Kolejny, bardzo wpływowy krytyk, o skrajnie indywidualistycznym i elitarystycznym spojrzeniu na kulturę to Friedrich Nietzsche. W teoriach Nietzschego zarówno sama masa, jak i kultura masowa jest jedną z głównych koncepcji. Masy te traktuje z głęboką wręcz utopijną pogardą, ujmując je w takich terminach jak "trzoda" czy "bydło". Potępia też burżuazję i system kapitalistycznego wyzysku, bo jak uważa brak w tym odpowiedniego dostojeństwa i stylu, a idąc dalej tym tokiem rozumowania potrafi nawet okazać zrozumienie socjalistom, którzy przeciwstawiają się systemowi kapitalistycznemu. Człowiek zamknięty w pragmatycznym, kapitalistycznym systemie jednostajnej, rutynowej, bezmyślnej pracy produkcyjnej, bez wglądu na to, jaką pełni w tym systemie rolę, upodabnia się do zwykłej maszyny. Rozwój rynku i handlu, a wraz z tym przeniknięcie zasad komercji do kultury doprowadziło do powstania niskiej komercyjnej kultury, którą nazywał pogardliwie „kramarską”. Artyści dążąc do produktywności, sami doprowadzają do swojej degradacji. Friedrich Nietzsche krytykuje kulturę współczesnego mu społeczeństwa właśnie dlatego, że jest masowa, mechaniczna i skomercjalizowana, służy rozrywce i zaspokojeniu. Takiej kulturze przeciwstawia kulturę wyższą, przez którą rozumie wytwory warstwy społecznej, która nie musi parać się pracą produkcyjną i tworzy, korzystając ze swobody czasu wolnego. Jednak zwiększający się dostęp klas średnich do czasu wolnego Nietzsche uznawał za zagrożenie dla kultury wyższej, gdyż prawdziwa kultura wyższa powstaje tylko w warunkach patosu dystansu społecznego. Prawdziwą kulturę wyższą wiązał z ideą wzniosłego cierpienia, podczas gdy niska kultura była tym rodzajem kultury, która służyła masom do zabawy, przynosiła im zadowolenie, szczęście lub doskonałość materialną. Zagrożenie widział też w upowszechnianiu oświaty i kultury, bo upowszechnienie życia kulturalnego i dóbr kultury nieodłącznie wiązało się dla niego z ich dewaluacją.
Oswald Spengler przedstawił historiozoficzną teorię rozwoju kultury postulując istnienie pewnych kulturowych całości, które powstają, rozwijają się, aż w końcu zanikają w ostatnim stadium takiego cyklu. Cywilizację rozumiał w sposób specyficzny – właśnie ostatnie jako stadium powyższych przemian kultury, czyli stadium upadku. Punkt rozgraniczenia wynika tu z przeciwstawienia wsi miastu, a więc ostatnie stadium związane było z wejściem w fazę urbanizacji (niekoniecznie industrializacji). Spengler ponadto przyjął, że istnieje kulturalna homologia pomiędzy wszystkimi takimi kulturowymi całościami. Innymi słowy, uważał, że wszystkie cywilizacje, jakie wyróżnił (między innymi Chiny, Egipt, hinduski buddyzm, dawny Rzym, socjalistyczny Zachód przełomu XIX i XX wieku) przechodzą przez analogiczny cykl kulturowy. Taka wizja cykliczności kontrastowała z popularnymi wówczas teoriami ewolucjonizmu kulturowego (zob. też Lewis Morgan). Krytyka Spenglera zwraca się ku mieszkańcom miast, którzy tworzą jego zdaniem pasożytniczą, amorficzną i fluktuującą masę – czyli jak to sam ujmował: "motłoch". Miasto centralizuje i standaryzuje życie swych mieszkańców. Anonimowi manipulanci, działający faktycznie w imię pieniądza, stojący za opiniami podawanymi w gazetach tworzą iluzję samookreślenia takich mas. Zwracają się wszak nie do „najlepszych”, lecz do ogółu i miarą ich sukcesu są ilościowe, a nie jakościowe efekty – uprawiają więc jak to określił intelektualną prostytucję. Uprzemysłowienie, jak zauważał, prowadzi do odczłowieczenia. Maszyny wpędzają w swoją niewolę ludzi, którzy je stworzyli. Spengler był faktycznie kontynuatorem myśli Renana i Nietzschego. Przepojony katastroficznym pesymizmem wskazywał na upadek dotychczasowych wartości i prorokował mający nadejść niebawem upadek cywilizacji Zachodu. Jego publikacje odbiły się nie mniejszym echem niż publikacje wcześniej wspomnianych krytyków. Późniejsza krytyka przejęła w zasadzie takie wizje Spenglera z całym ich „inwentarzem” jednak myśl Spenglera jest na swój sposób różna, gdyż Spengler zwracając się przeciwko cywilizacyjnej produkcji symboli podkreślał również jej nadmierny intelektualizm gloryfikując zamiast tego prowincjonalne życie związane z tradycyjną, metafizyczną kulturą (szczególnie kulturą dawnych czasów).
Wpływy utopijnego myślenia dostrzec można także w krytyce społeczeństwa masowego Ferdinanda Tönniesa.
Wiek XX.
Wśród wybitniejszych krytyków, którzy wypowiadali się o kulturze masowej, znajdują się tacy autorzy jak: Lewis Mumford, Emil Lederer, Edgar Morin, Joffre Dumazedier, Gustave Le Bon, Queenie Dorothy Leavis, F. R. Leavis (krytyka amerykanizacji), Jose Ortega y Gasset ("Bunt mas"), Dwight Macdonald ("Teoria kultury masowej"), Georges Duhamel, Ernest van Haag ("Szczęścia i nieszczęścia nie umiemy mierzyć"), Edward Shils, Clement Greenberg ("Awangarda i kicz"), Harold Rosenberg, David Riesman ("Samotny tłum"), Allan Bloom ("Umysł zamknięty"), Paul Johnson.
Wśród krytyków polskich, którzy zaprezentowali krytykę z pozycji elitarystycznej, można wymienić takich autorów jak: Jerzy Szaniawski ("Fortepian"), Stanisław Ignacy Witkiewicz ("O upadku uczuć metafizycznych") Czesław Miłosz ("Kultura masowa"), Marcin Czerwiński ("Pytając o cywilizacje"), Teresa Bogucka ("Triumfujące profanum"), Bartłomiej Dobroczyński ("III Rzesza popkultury i inne stany").
Za progiem umasowienia, po I wojnie światowej krytyka kultury masowej biegnie podobnym torem, choć znacznie się różnicuje.
Ciekawie wobec rosnącego umasowienia i utowarowienia kultury postąpił Stanisław Ignacy Witkiewicz. Mimo że jego prace artystyczne cieszyły się uznaniem, przyjął, że je twórczość to już nie sztuka tylko rzemiosło, które podlega takim samym regułom rynku jak każda inna zwykła działalność gospodarcza. Założył Firmę Portretową, której działalność polegała na tworzeniu obrazów na zamówienie dla każdego, kto tylko uiścił odpowiednią kwotę (najczęściej były to portrety
zlecane przez jego znajomych). Postępowanie takie miało być symbolem końca prawdziwej sztuki, która już nie jest w stanie wyrażać "czystej formy", pierwotnego składnika odwołującego się bezpośrednio do wrażliwości odbiorcy i jego „uczuć metafizycznych” ("O upadku uczuć metafizycznych").
Duży rozgłos zyskały publikacje hiszpańskiego filozofa Ortegy y Gasseta. Elitarystyczne stanowisko Ortegi, notabene przyjęte zapewne w dużej mierze z uwagi na jego szlacheckie pochodzenie, przypomina krańcowo antydemokratyczne podejście Nietzschego i absolutny katastrofizm Spenglera. W bardziej psychologistycznej aniżeli socjologistycznej filozofii Ortegi widoczne są też wpływy dyletanckiego psychologizmu Gustave Le Bona (który w początkach wieku oddziaływał też na socjologię m.in. przez Roberta Parka, lecz w latach 30. XX wieku był już przez akademików traktowany ze znaczną rezerwą). W porównaniu do stosunkowo ścisłych i konkretnych analiz kultury masowej, jakie w tym czasie stworzyli socjolodzy w Ameryce (Emil Lederem), a także nieco wcześniej we Francji (Edgar Morin, Joffre Dumazedier) ujęcie Ortegi stanowi próbę znacznie szerszego ujęcia teoretycznego, w którym brak jednak odpowiedniego rygoru metodologicznego. Zasadnicza praca Ortegi odnosząca się do kultury masowej drukowana była od 1929 roku w formie artykułów i ostatecznie w 1930 roku wydana została jako praca zwarta pod tytułem "Bunt mas" ("La rebelión de las masas"). Zgodnie z teorią Ortegi szybki przyrost demograficzny nie szedł w parze z adopcją wyższych form kultury, co doprowadziło do powstania nowego typu ludzkiego, którego charakteryzuje prostota i swoiste barbarzyństwo. Taki typ odznacza się nihilizmem moralnym, skłonnościami do hedonizmu i konsumpcji, praktycznym podejściem, z którego wyrugowano wszelkie teoretyczne rozważania potrzebne nauce do rozwoju (taki „dziki” typ, choć zamiłowaniem obdarza przykładowo samochód, to nie ma jednak zrozumienia dla skomplikowanych zasad, które potrzebne są do jego zaprojektowania i wytworzenia). Do tego typu Ortega zaliczył ludzi ze wszystkich warstw społecznych i różnych grup zawodowych, również wszelkich intelektualistów pozbawionych prawdziwie humanistycznej kultury – wszystkich tych, którzy nie starają się bezinteresownie zgłębiać zawiłości cywilizacji (w tym techników, lekarzy, nauczycieli i uczonych). Filozofia Ortegi wpisuje się więc w tradycyjną europejską tendencję do przeciwstawiania sobie niższej sfery zaspokajania praktycznych potrzeb ze sferą wyższej kultury duchowej.
Dwight Macdonald był prawdopodobnie pierwszym krytykiem, który posłużył się samym określeniem kultury popularnej (publikacja "A theory of Popular Culture" 1944). Dwight Macdonald prezentował w swojej krytyce dość skrajny intelektualny arystokratyzm uznając (zresztą konsekwentnie przez wiele lat), że masy podobnie jak tłum nie są zdolne do prawdziwej twórczości. Podejście takie odnosił nie tylko do kultury zachodnich krajów kapitalistycznych, ale też i do powstałych krajów socjalistycznych, w których kultura masowa jest być może inaczej organizowana, ale prowadzi jego zdaniem do podobnych wypaczeń prawdziwych wartości. W myśl tej filozofii w kulturze obowiązuje więc pewnego rodzaju prawo Kopernika-Greshama – mniej wartościowa kultura, ponieważ jest prostsza w odbiorze, wypiera kulturę bardziej wartościową, wysepki poważnej kultury i prawdziwie artystycznych dokonań giną w przypływie masowego kiczu i tandety. Kolejna cecha takiej masowej kultury to jej homogenizacja, przez co Macdonald rozumiał przemieszanie różnych elementów i następnie podanie ich w „łatwostrawnej”, jednolitej, jednostajnej postaci. Szczególne znaczenie dla wykluwania się takiej kultury zdaniem Macdonalda miała Ameryka (publikacja "Against the American Grain" 1962). Przykładem kultury masowej i ambitnej było zestawienie Hollywoodu z Broadwayem – podczas gdy Hollywood stał się komercyjnym źródłem popularnych przyjemności dla mas to Broadway był artystycznym ośrodkiem intelektualnych bodźców dla elit miejskich. Dwight Macdonald podchodził przy tym z obojętnością do kulturalnego zwyrodnienia mas, jakie dostrzegał, nie proponując żadnych alternatyw, pomysłów na naprawę takiego stanu. Uważał, że awangarda artystyczna, funkcjonująca poza obszarem działania sił rynkowych, stanowiła pewną opozycję wobec kultury masowej. Wątpił jednak, by wąska społeczność kultury niemasowej w ogóle mogła przetrwać – jest to więc wizja ze wszech miar pesymistyczna, w której kultura popularna stanowi zagrożenie dla przejawów ludzkiej kultury w ogólności, nieuchronnie prowadzi do obniżenia jej poziomu – degradacji i deprecjacji.
Drugi z wymienionych na wstępie skrajnych biegunów to stanowisko podobne w swoich celach do powyżej omówionego, również polega na deprecjacji kultury popularnej i przyjęciu postawy moralizatorskiej, ograniczonej poznawczo, jednak stanowisko to przyjmuje inną opcję ideową. Kultura popularna w takim podejściu odzwierciedla relację kontroli i panowania, jest skomercjalizowana, wytwarzana przez przemysł kulturowy, dla zysków, służy sprawowaniu władzy nad masami przez klasę dominującą w systemie produkcji i konsumpcji. Najbardziej reprezentatywne dla takiego ujęcia są prace filozofów z kręgu szkoły frankfurckiej. W ujęciu tej szkoły pojawienie się przemysłu kulturowego przeniosło zasady produkcji ekonomicznej w dziedzinę kultury doprowadzając w ten sposób do utowarowienia kultury, jej komodyfikacji. Wartość dzieła sztuki w takim kontekście określa się przez jego zdolność do generowania zysków. W efekcie kultura popularna staje się wytworem pozbawionym potencji do emancypacji i krytyki. To znów oznacza zastąpienie rzeczywistych potrzeb ich sztucznymi substytutami a świadomości klasowej świadomością fałszywą. W ten sposób przemysł kulturowy odpowiedzialny jest za wytwarzanie zniewolonych, biernych, ogłupionych, bezkrytycznych mas niezdolnych do jakichkolwiek działań, które mogłyby ten stan rzeczy zmienić. Teoretycy Szkoły frankfurckiej (Erich Fromm, Henri Lefebvre, Theodor Adorno, Max Horkheimer, Herbert Marcuse – szczególnie publikacja "Człowiek jednowymiarowy" 1964, Leo Löwenthal) czerpali między innymi z wcześniejszych prac: Karola Marksa i przedstawicieli marksizmu zachodniego (Karl Mannheim – praca "Ideologia i utopia" czy Antonio Gramsci – pojęcie hegemonii kulturowej). Jednak podejście marksistowskie w swej zasadniczej wersji, jak i jej późniejsze odmiany (np. Louis Althusser – strukturalistyczna interpretacja marksizmu) pozostały żywe znacznie dłużej niż analizy szkoły frankfurckiej, stając się też podstawą w późniejszych pracach Brytyjskiej Szkoły Kulturoznawczej (o której mowa w kolejnym punkcie).
Do oryginalnych krytyków zalicza się wczesny współpracownik szkoły frankfurckiej Walter Benjamin, który nie podzielał jednoznacznie pesymizmu prezentowanego przez myślicieli tej szkoły. Z drugiej strony czołowi przedstawiciele instytutu z Frankfurtu odnosili się z rezerwą do jego analiz, zarzucając mu redukcjonistyczny materializm. Walter Benjamin na nowo „odkryty” został dopiero po latach – choć dostrzega się słabe strony i uproszczenia w jego podejściu, to ceni się go za inspirujący charakter jego prac.
Podejście Benjamina do kultury masowej cechował pewien optymizm jednak dość niejednoznaczny. W swym eseju "Dzieło sztuki w dobie reprodukcji technicznej" napisanym w 1936 roku analizował status dzieła sztuki w kontekście masowej produkcji i konsumpcji oraz rozwoju nowych technologii, wskazując na to, że dzieło takie straciło swoją dawną swoistą autentyczność i aurę wyjątkowości, niezwykłości, jaką posiadało, gdy wcześniej znajdywało się w centrum praktyk religijnych. Benjamin zwraca uwagę, że w kulturze masowej doszło do oderwania się dzieła sztuki od tradycji (dawniej sztuka związana była z rytuałem religijnym, kościołem czy kaplicą, dworem arystokratycznego protektora) i wytrącenia go z umiejscowienia w konkretnym, fizycznym punkcie czasoprzestrzeni. Na przykład aktor w teatrze odgrywa swoją rolę danego wieczoru, w danym miejscu – w przypadku filmu już tak nie jest. Choć w takiej zależności tradycja poniekąd „pasożytowała” na dziele sztuki to w pewnym sensie właśnie dzięki takiemu umiejscowieniu dzieło nabierało swoistego szacunku, zyskiwało nienamacalną aurę. Aurę tę dzieło sztuki zachowywało nawet po wyjęciu z kontekstu praktyk, w których było pierwotnie osadzone.
Mechaniczna reprodukcja sztuki zmieniła relacje mas do sztuki. nadając jej charakter demokratyzujący i partycypujący. Reprodukcja techniczna w takim ujęciu ma wartość emancypującą, gdyż daje dostęp do sztuki dla wszystkich ludzi. Spojrzenie takie rozmija się więc z wizją autorytarności i represji, jakie na masowym odbiorcy wywiera kultura popularna.
Ciemną stroną kultury masowej dla Benjamina było jednak utowarowienie sztuki. Wobec wyłonienia się dominacji rynku jako mechanizmu regulacji życia społecznego, a następnie upowszechnienia masowych technik produkcji (i reprodukcji) sprowadzenie dzieła sztuki do formy towaru stało się nieuniknione. Oznacza to upadek dzieła i zatracenie istoty jego kreatywności. Jak zauważa Walter Benjamin ("Park Centralny"), ponieważ odbiorcy nie są już wąską grupą, lecz przybrali formę tłumu (masy) to dzieło sztuki, niezależnie od swej rangi, aby w ogóle móc zaistnieć wymaga jak każdy inny towar odpowiedniej promocji. Przy tym proces utowarowienia sztuki był zwrotny w tym sensie, że zwykłe (utylitarne) przedmioty wkroczyły w rejony estetycznych kontemplacji zarezerwowane dotychczas dla sztuki. Innymi słowy, towar przeobraził się w sztukę. Metaforą takiego stanu rzeczy była dla Waltera Benjamina prostytutka, która towar uczłowiecza i przy tym wystawia w rejon publicznej kontemplacji. Jak widział to Benjamin ("Paryż – stolica dziewiętnastego wieku") w takich okolicznościach jednostki ludzkie padają ofiarą kultu towaru, a pogoń za modą prowadzi w istocie do odczłowieczenia. Ujmując to we współczesne ramy, można by powiedzieć, że dla mas domy towarowe pełnią tę samą rolę, jaką dla elit stanowiły od dawna galerie czy muzea. Na półkach sklepowych towary – dzieła kultury konsumpcyjnej eksponuje się niczym dzieła w muzealnych gablotach. Niektóre z tych „eksponatów” to swoiste „relikwie” – cząstki ikon kultury popularnej.
Podobne relacje jak pomiędzy sztuką i ekonomią pojawiały się zdaniem Benjamina również pomiędzy sztuką i ruchami politycznymi zorientowanymi na szerokie populacje: uważał on, że o ile faszyzm estetyzował politykę, to komunizm niejako zwrotnie upolityczniał sztukę (egalitarną sztukę rozpatrywał więc jako narzędzie praktyk politycznych czego przykładem były możliwości wykorzystania kultu gwiazdorów do wzmacniania reżimów politycznych). Benjamin w materialistyczny sposób wiązał sztukę z podstawami jej tworzenia i dowodził, że z każdym sposobem tworzenia kultury związany jest odpowiedni sposób jej recepcji. Dlatego
demokratyczna sztuka jak uważał powinna opierać się na realizmie.
Podobne analizy połączone z deprecjacją i ostrzeżeniami przed kulturą masową można również znaleźć wśród późniejszych lewicujących badaczy. Aldous Huxley w opublikowanej w latach 30. XX wieku utopii "Nowy wspaniały świat" przedstawił krytykę mechanistycznej cywilizacji opartej na nauce i kultury masowej. Zarówno George Orwell, jak i Richard Hoggart stanęli w obronie tradycyjnej kultury robotniczej, która podobnie jak kultura ludowa nie wiązała się z masową produkcją i reprodukcją. Richard Hoggart, który sam pochodził z klasy pracującej i pamiętał jeszcze kulturę lat międzywojennych sprzed czasów fordyzmu i sprzed okresu wzrostu zarobków i komercjalizacji z lat 50. XX wieku podobnie jak George Orwell pragnął zachowania tradycyjnych struktur życia klasy robotniczej.
W publikacji "Spojrzenie na kulturę robotniczą w Anglii" ("The Uses of Literacy" 1957) przedstawił nostalgiczną, pełną idealizacji i lamentu interpretację zanikającej wspólnotowej, „autentycznej” (podobnie „autentycznej” jak wiejska kultura ludowa) kultury robotniczej, wypieranej przez kulturę masową. To właśnie kultura masowa sprawiała jego zdaniem, że społeczność klasy robotniczej odchodziła od swych robotniczych korzeni, traciła swą tożsamość i przekształcała się w coś, co nazywał "połyskliwym barbarzyństwem". W swojej pracy Richard Hoggart skupił się na wpływie, jaki na młode pokolenie klasy robotniczej wywierają filmy hollywoodzkie, tandetne powieści kryminalne i muzyka szaf grających w mlecznych koktajlbarach.
Oryginalne spojrzenie na kulturę utrzymane w tym nurcie przedstawili też Charles Wright Mills i George Seldes. Charles Wright Mills ("Elita władzy" 1961) potępił elity „bogactwa i władzy”, które jego zdaniem za pomocą mass mediów manipulują społeczeństwem tak, że zmienia się ono w bierne, bezwolne masy. Jego zdaniem kultura popularna rozpowszechnia pewne "mechanizmy władzy", które przenikają do „wnętrza” społeczeństwa i sprawiają, że jednostki jedynie odbierają komunikaty, stając się przy tym niezdolne są do jakichkolwiek form oporu czy sprzeciwu wobec treści, jakie są im przekazywane.
Echa takiego podejścia widoczne są też w podejściu postmodernizmu. Teoretycy postmodernizmu zdają się powtarzać obawy, jakie wcześniej artykułowała frankfurcka szkoła krytyczna. Spojrzenie postmodernistów na kulturę popularną jest jednak swoiste. Po pierwsze nadają oni szczególne znaczenie mass mediom (zob. też medioznawstwo). Mass media w teoriach postmodernistów już nawet nie stanowią krzywego zwierciadła społeczeństwa – one same z siebie definiują i konstruują społeczeństwo i panujące w nim stosunki. Postmoderniści wskazują dalej, że dominacja mass mediów, szybkość i zasięg współczesnej komunikacji doprowadziła do zaburzenia tradycyjnego poczucia czasu i przestrzeni a konsumpcja zajęła współcześnie miejsce, jakie marksiści przypisywali wcześniej produkcji. To właśnie do konsumpcji sprowadza się dziś kultura popularna. Konsumpcja natomiast w świecie zdominowanym przez media to zasadniczo konsumpcja powierzchownych znaków i obrazów, a nie faktycznej użyteczności czy głębszych wartości, jakie mogłyby się wiązać z takimi znakami (zob. też konsumpcjonizm). Ponieważ upadły wszystkie metanarracje wszystko jest względne, relatywne i dlatego też nie ma niepodważalnych kryteriów, które pozwalałyby na oddzielenie sztuki od kultury popularnej (szczególnie duży wkład w wypracowanie takiego postmodernistycznego obrazu świata miał Jean Baudrillard). Spory rozgłos zyskał też polski socjolog Zygmunt Bauman, który od lat publikuje prace filozoficzne utrzymane w nurcie postmodernizmu, komentując też przy okazji współczesne przejawy kultury popularnej (zob. np. książkę "Bauman o popkulturze").
Sceptyczne podejście do krytyk kultury popularnej.
Krytyka kultury popularnej, niezależnie od przyjętego podejścia napotyka jednak szereg trudności. Sceptycy podejść krytycznych wskazują między innymi, że o wartości danego przedmiotu kultury decydują nie tyle jego przymioty, ile sposób, w jaki jest on postrzegany, odbierany i od tego, jakie znaczenia przypisuje mu się w praktyce społecznej i tak niektóre dzieła pierwotnie uznawane za popularne i niskie mogą z czasem wejść do kanonu kultury wysokiej – przykładem mogą tu być dramaty Szekspira, powieści Balzaka, filmy z Charlie Chaplinem czy muzyka jazzowa. Z drugiej strony nic nie powstrzymuje choćby przed sprowadzeniem przedmiotów kultury uznanych za arcydzieła do wymiaru wyłącznie dekoracyjnego. Przykładowo dzieła Michała Anioła, czy ich kopie, można potraktować jedynie jako przedmiot skojarzeń pornograficznych. Także uzyskanie przez niektóre wytwory kultury olbrzymiej popularności nie wiąże się z ich deprecjacją (przykładowo obraz Mony Lisy autorstwa Leonardo da Vinci bywa uznawany za najbardziej znany obraz na świecie co nie niweczy jego znaczenia jako arcydzieła sztuki). Zdaniem apologetów kultury popularnej rozróżnienie na kulturę wysoką i niską współcześnie traci na znaczeniu, w wyniku ruchu awangardowego, rewolucji postmodernistycznej i rozwoju kierunku pop-art i klasyfikacje dzieł na podstawie ich samodzielnych właściwości są rzadko stosowane, a istotniejsze stają się relacje pomiędzy dziełem a czytelnikiem, sposoby odczytania danego przekazu. Natomiast elity, nawet jeśli unikają styczności z kulturą popularną albo się jej wstydzą to i tak jednak egzystują w świecie skonstruowanym przez powszechnie występującą kulturę – kultura popularna jest więc faktycznie nie tylko kulturą mas co i kulturą elit.
Amerykański socjolog Herbert Julius Gans ("Popular Culture and High Culture" 1974), którego zalicza się do zwolenników pluralizmu kulturowego, w swoim ujęciu zachował rozgraniczenie kultury popularnej i kultury wyższej (a przy tym podział, w którym obok zwykłych ludzi wyróżnia się jednostki wybitne, ponadprzeciętne). W swojej pracy stoi on jednak na stanowisku, że krytyka kultury masowej jest nietrafna, stronnicza i ma podłoże ideologiczne. Uważa, że nie ma dowodów, jakoby miała ona jakiś negatywny wpływ na twórców, odbiorców czy w ogólności na społeczeństwo nawet wówczas, gdy poddana jest regułom komercji. Zdaniem Herberta Juliusa Gansa wszystkie kulturowe zjawiska współistnieją ze sobą bezkonfliktowo, w pewnym sensie uzupełniając się wzajemnie.
Angielski socjolog Alan Swingewood w pracy "Mit kultury masowej" ("The Myth of Mass Culture" 1977) przedstawił syntezę trzech stanowisk: krytyki konserwatywnej, krytyki szkoły frankfurckiej i podejścia pluralizmu kulturowego uznając, że wszystkie te ugrupowania teoretyków uwikłały się faktycznie w pewien mit polityczny. Innymi słowy, kultura masowa zdaniem Alana Swingewooda jest nie tyle kategorią opisową ile raczej jeszcze jednym narzędziem do umacniania uwarstwienia kultury w kontekście klasowości społeczeństwa (zob. podejście socjologii kultury poniżej).
Podejście socjologii kultury.
Podejście socjologii kultury różni się od wyżej wymienionych nurtów tym, że o ile badacze kultury (kulturoznawcy, antropolodzy kulturowi) badają ją jako byt samoistny, to socjolodzy zainteresowani są bardziej ludźmi i społeczeństwem, w którym ta kultura się przejawia. W centrum uwagi jest więc społeczeństwo i ludzie, a nie same wytwory czy przejawy kultury.
Przykładem analiz socjologii kultury może być uznana praca francuskiego socjologa Pierre’a Bourdieu: "Dystynkcja. Społeczna krytyka władzy sądzenia" (1979). Podobnie jak inne jego prace mieści się ona w nurcie neomarksizmu. Kultura jest tu ukazana jako sposób na wyznaczanie "dystynkcji", czyli wyznaczanie granic pomiędzy grupami społecznymi. W myśl przedstawionej w tej pracy teorii uprzywilejowane warstwy społeczeństwa posiadają środki nie tylko na pomnażanie posiadanego kapitału ekonomicznego, ale też i międzypokoleniową reprodukcję posiadanego kapitału kulturowego. W ten sposób jednostki z warstw wyższych niejako w sposób nieświadomy przejmują i internalizują wartości i wzorce danej klasy, które odróżniają je jednocześnie od innych klas – innymi słowy mają inny "gust". Osoby z klas uprzywilejowanych będą więc znajdowały upodobanie w wytworach kultury wysokiej a osoby z klas niższych zadowolą wytwory kultury niskiej (masowej, popularnej). Występuje tu przy tym pewna dynamika. Klasy z warstw uprzywilejowanych niejako mimowolnie narzucają klasom podporządkowanym sądy dobrego gustu, czyniąc to tak skutecznie, że podporządkowanym wydaje się, że sądy te są czymś zgoła oczywistym i niepodważalnym, choć faktycznie są one arbitralne i wytworzone społecznie. W efekcie nie tylko osoby o snobistycznym podejściu starają się naśladować lub imitować upodobania klas dominujących co prowadzi do poszukiwania przez klasy wyższe nowych form symbolicznych, które wyróżniają je, określają na nowo ich tożsamość. Przykładem może tu być współczesne zamiłowanie osób z warstw o niższym statusie socjoekonomicznym do różnych towarów bogato zdobionych (np. torebki ze „złoceniami”, biżuteria), na które dawniej osób z klas niższych nie było stać, podczas gdy współcześnie uchodzą one już w warstwach wyższych za „krzykliwe” lub „obciachowe”. Innym przykładem może być tak zwany "tuning wiejski", czyli stosowanie bogatych dodatków i elementów zdobniczych na tanich samochodach popularnych marek, by w ten sposób podnieść prestiż wozu i upodobnić je do samochodów drogich marek uchodzących za gustowne w warstwach osób o wyższym statusie społeczno-ekonomicznym. Jeszcze innym przykładem mogą być, białe kozaczki, których użytkowniczki zwykle nie są świadome tego, że w warstwach ludzi wykształconych uchodzą one z reguły za „nieprzyzwoite”. Można sobie wyobrazić, że niższe warstwy społeczne całkowicie wyemancypowałyby się ze swojej kultury, przejmując wzory warstw wyższych to jednak doprowadziło by jedynie do porzucenia przez klasę wyższą dotychczasowych gustów i stworzenia nowych wzorców dystynkcji. W praktyce nigdy to jednak nie nastąpi, gdyż osoby z klas niższych nie są poddawane procesom socjalizacji, jakie są udziałem osób z warstw wyższych, przez co nie nabierają kompetencji niezbędnych do konsumpcji wytworów kultury warstw wyższych i dlatego nie znajdują w nich upodobania. Niektóre spostrzeżenia Bourdieu zbliżone są więc do tego, co wcześniej już zauważył Ortega pisząc o tym, że niektórzy ludzie są jakby wyposażeni w organy, których nie posiadają inni.
W myśl teorii Pierre’a Bourdieu reprezentantów klasy dominującej można by się spodziewać wśród audytoriów sal koncertowych muzyki poważnej, teatrów, oper, wśród odwiedzających galerie sztuki czy wśród klientów restauracji oferujących dania ekskluzywnych kuchni. Reprezentanci klas niższych stają się natomiast odbiorcami niewyszukanych rozrywek oferowanych przez telewizję, „mało ambitne” kino, prasę i literaturę brukową. Zainteresują ich różne formy kultury nieprawomocnej, można więc ich oczekiwać na przykład na koncertach muzyki masowej, popularnej (na przykład rockowej, hip-hopowej). Oni też stanowią zasadniczo klientele restauracji zwanych żartobliwie „zachodnimi placówkami żywienia zbiorowego”, których menu ograniczone do fast-foodu w pełni zaspokaja ich gusta.
Przykładem trudności z dotarciem z kulturą elitarną do nieprzygotowanego odbiorcy mogą być starania władz PRL-u, by szerszą publiczność telewizji państwowej zainteresować, a nawet w pewnym sensie przymusić do kultury wysokiej. Zabiegi te nie dały w zasadzie żadnych efektów natomiast zwrot ustrojowy w końcu lat 80. XX wieku uwolnił w końcu w Polsce popyt na wszelkie formy kultury niskiej przynosząc ich niespotykany wcześniej wzrost.
W kontekście teorii Pierre’a Bourdieu wytworom kultury niższej (masowej, popularnej) nie można jednak przypisać obiektywnych, estetycznych wyznaczników ich niższości. Uznawane są one za wytwory kultury niższej głównie dlatego, że nie są one „gustowne” wśród elit, dominujących klas społecznych. Podejście takie jest w pewnym sensie zbieżne z innymi współczesnymi poznawczymi nurtami, o których wspomniano powyżej (strukturalizm z semiologią, feminizm, kulturoznawcza szkoła brytyjska), które unikają oceniania czy jednoznacznego klasyfikowania jakichkolwiek wytworów kultury, a więc powstrzymują się przed „obiektywnym” podziałem kultury na wyższą i niższą.
Podejście antropologii kulturowej i dziedzin pokrewnych (religioznawstwo, mitoznawstwo).
Antropologia kulturowa to dyscyplina akademicka, której tradycja wyrosła z „pochylenia się” nad tymi obszarami dociekań, które uchodziły kiedyś za niezbyt godne uwagi, inaczej to ujmując: były obszarami „niechcianymi”, dotyczyły przejawów kultury znajdującej się na peryferiach, postrzeganej jako prymitywna. W Europie kontynentalnej byli to „dzicy” rodzimi – lud wiejski, ze swą kulturą odbiegającą od kultury elit i innych mieszkańców miast. Na wyspach brytyjskich warstwa chłopska i jej kultura co prawda zanikła już w tym czasie (między innymi z uwagi na postępującą tam szybko rewolucję przemysłową) to jednak w zamorskich koloniach brytyjskich było mnóstwo „dzikich” obcych. Ta tradycja myśli, która od początku borykała się z kategorią przeciwstawienia „swój-obcy” dziś wskazuje, że przeciwstawianie sobie kultury elitarnej i masowej (lub wysokiej i niskiej) ma w zasadzie analogiczny charakter. Z perspektywy katedr uniwersyteckich „obcymi” byli na przykład robotnicy, młodzież, mniejszości etniczne czy seksualne. „Obca”, dziwna, niezwykła, niezrozumiała, czasem nawet śmieszna lub przerażająca była więc i kultura masowa, która szybko znalazła swoje miejsce pośród niższych warstw społecznych, nie widywało się jej natomiast w galeriach, salonach literackich czy salach koncertowych, w których bywały elity społeczeństwa. Nauki humanistyczne czy społeczne nie uznawały więc badań kultury masowej, popularnej za poważne zajęcie, tworząc teorie głównie na temat kultury wyższej. Przypomina to dawne poglądy, pojawiające się tu i ówdzie do dziś, zgodnie z którymi kulturom nieeuropejskim czy wiejskim przypisuje się niemal wyłącznie prostotę, prymitywizm lub stawia się je za przedmiot żartów. Antropolodzy kulturowi odnaleźli więc tu swoją nową rolę, stając się swego rodzaju tłumaczami kategorii – z tego, co jest obce i znajduje się „tam” – czyli w kulturze masowej – na to, co jest swojskie i może być wyrażone językiem akademickim – zrozumiałe „tutaj”. Antropolodzy kulturowi zwrócili się ku kulturze popularnej z powodzeniem stosując podejścia, jakie kiedyś stosowano w badaniach nad kulturą obcą i kulturą ludową. Nurt ten poszukuje się w kulturze masowej na przykład struktur, treści mitycznych, bohaterów itp. (antropologia współczesności, antropologia reklamy). Analizy takie są neutralne, jeśli chodzi o wartościowanie kultury, co zbieżne jest w dużej mierze z analizami współczesnych studiów kulturowych (ang. "cultural studies") – zob. kulturoznawstwo – które jednak wyrosły z innej tradycji poznawczo-filozoficznej.
Podejście psychologii ewolucyjnej.
Jak twierdzi psychologia ewolucyjna, ludzie przychodzą na świat z pewnym bagażem wyposażenia ewolucyjnego, które odzwierciedlone jest w ich psychice. Wyposażenie to pomaga ludziom przetrwać i reprodukować się. Umysł jest więc w pewnej mierze zaprogramowany genetycznie. Wedle psychologów ewolucyjnych podstawy ludzkiej estetyki nie są stanowione przez kody kulturowe, ale ewolucyjnie wykształcone preferencje, zaszyte w głębi ludzkiego umysłu. Minęło około 150 tysięcy lat od czasu kiedy na Ziemi pojawił się gatunek ludzki, a kultura ludzka w świetle badań archeologów rozwija się znacząco od jakichś 10 tysięcy lat. Psychika ludzka jest więc raczej przystosowana do tego, by pokonywać trudności, jakie praprzodkowie ludzcy spotykali na afrykańskiej sawannie, nie ewoluowała na przykład w świecie współczesnych dzieł sztuki. Idąc tą drogą można wyjaśnić skąd bierze się w kulturze masowej wszystko to co można w niej spotykać (np. dziecięce upodobania: do różowych, lakierowanych botek, noszonych przez bohaterki kreskówek, do lalki Barbie, do wielkookiego futerkowego zwierzaczka czy żółtego słoneczka, a także: zielona trawa i błękitne niebo zarówno w scenach gier komputerowych, jak i na kiczowatych obrazach typu „jeleń na rykowisku”; upodobania do potraw słodkich i tłustych; obficie ukazywana przemoc, seks czy wybuchy śmiechu zarówno w programach telewizji, jak i w kinie; celebryci w reklamach itd.). W myśl tych teorii zamiłowanie do tych wszelkich przejawów kultury masowej jest poniekąd wrodzone, instynktowne. Kicz tak często odnajdywany przez krytyków w kulturze masowej jest niejako pewnym „pięknem pierwotnym” np. czym dzieci młodsze, mniej poddane jeszcze procesom socjalizacji i mniej wyeksponowane na wpływy środowiska kulturowego tym bardziej podobają im się kiczowate obrazki. W myśl tej teorii człowiek z natury przystosowany jest do tego wszystkiego, co niesie ze sobą kultura niska, a z drugiej strony nieprzystosowany (w żaden naturalny sposób) do środowiska kulturowego, jaki niesie z sobą wysublimowana kultura wysoka.
Podejście meliorystyczne.
W przeciwieństwie do nurtów poznawczych podejście meliorystyczne "nie jest" neutralne. W ujęciu tym uznaje się, że kultura popularna to bardzo szeroki zbiór zjawisk i o ile błędne jest jednoznaczne potępienie ich wszystkich to też i ich bezkrytyczna gloryfikacja jest nietrafna. Podczas gdy kultura popularna nie jest wolna od nadużyć i wad to można w niej doszukać się tych fragmentów "lepszych", wartościowych – posiada ona też wiele zalet estetycznych i może służyć szlachetnym celom społecznym. Co więcej, kultura popularna (podobnie jak na przykład kultura elitarna w dawnych czasach) ulega ciągłym przemianom, rozwija się dlatego warto doceniać jej potencjał – można ją cały czas doskonalić i czynić "lepszą". Stąd też określenie tego nurtu – "melioryzm" (w języku ang. lub franc. "ameliorate" znaczy tyle, co polepszyć). Podejście takie ma więc charakter umiarkowany, sytuuje się pomiędzy naiwnym optymizmem i konserwatywnym pesymizmem. W nurt ten wpisują się prace amerykańskiego filozofa Richarda Shustermana, który zwrócił na siebie uwagę między innymi kontrowersyjną, choć dobrze uargumentowaną tezą, że popularna muzyka rapu, mająca swoje korzenie w afroamerykańskiej subkulturze hip-hopu, wyczerpuje wszystkie estetyczne kryteria, jakie nakłada się na sztuką elitarną, spełnia też we wspólnocie czarnoskórych mieszkańców amerykańskiej metropolii podobną rolę jak kultura wysoka. Zapleczem tej pragmatycznej teorii estetyki jest myśl Johna Deweya. W podejściu takim nie oddziela się doświadczenia estetycznego od doświadczeń codzienności, wskazuje się na podobieństwa sztuki wysokiej i sztuki popularnej, znosi się też podział na artystę i odbiorcę dzieła. Richarda Shustermana, choć świadom wszystkich trudności stara się bronić kultury popularnej choćby jedynie dlatego, że nie sposób jej uznać za coś odczłowieczającego – faktycznie dostarcza ona jednak często, nawet intelektualistom, przyjemności i satysfakcji estetycznej.
Powstanie i rozwój kultury masowej.
Niekiedy sugeruje się, że kultura popularna towarzyszyła ludziom od zawsze. W Cesarstwie rzymskim była dostarczycielką „chleba i igrzysk”, podobnie w średniowieczu można jako przykład podać święta głupców, Biblię Pauperum czy widowiska jarmarczne (zob. też cyrk). Być może igrzyska starożytne gromadziły dziesiątki tysięcy widzów a tysięczne rzesze wysłuchiwały nauk znanych kaznodziejów w średniowieczu jednak faktycznie w takim historycznym kontekście można mówić co najwyżej o egalitarnie zorientowanej sztuce czy o zjawiskach kultury nastawionych na „masowego” odbiorcę. Zjawiska te nie miały jednak szansy na szerszą popularyzację czy umasowienie (w dzisiejszym tego słowa rozumieniu) z uwagi na brak środków technicznych, które by na to pozwoliły. Aż do wieku XX jedynym dostępnym i przystępnym kosztowo nośnikiem była książka. Jednak zarówno jej dostępność, jak i przystępność była ograniczona jedynie do stosunkowo wąskiej warstwy ludzi z co najmniej dwóch istotnych przyczyn. Po pierwsze analfabetyzm w dawniejszych czasach był równie powszechny, jak umiejętność czytania i pisania wśród rozwiniętych społeczeństw współczesnych. Lucien Febvre uważał, że kultura europejska aż do odrodzenia była w zasadzie jedynie kulturą słuchu, choć jednak równie ważną rolę odrywały sztuki oddziaływające na zmysł wzroku: widowiska, obrazy – dla pisarzy średniowiecza lektura analfabetów polegała na „odczytywaniu” malarstwa i rzeźb gotyckich katedr. Drugi z ważnych powodów, dla którego książka była nieprzystępna to jej koszt – rzeczywiście nie była ona wystarczająco tania – jeszcze w początkach XIX wieku książka kosztowała tyle, co miesięczne wynagrodzenie robotnika.
Niemniej jednak w dawnych czasach znane były już różne techniki reprodukcji (powielania) dzieł sztuki – trudnili się tym na przykład kopiści i uczniowie wielkich mistrzów. W dawnej Grecji stosowano techniczną reprodukcję dzieł, która polegała na odlewie i tłoczeniu – dzięki temu można było masowo produkować wówczas brązy, terakoty i monety. Nieco później pojawiła się technika drzeworytu, „rewolucyjna” technologia reprodukowania pisma w postaci druku i litografia, która w XIX wieku pozwalała na masowe powielanie grafik. Stosowanie wyżej wymienionych technik nie zagrażało jednak oryginałowi dzieła, w tym sensie, że zawsze można było go jeszcze jakąś metodą ustalić i określić, kiedy powstał. Jak zauważył Walter Benjamin takiej możliwości nie ma już jednak w przypadku technik związanych z fotografią. Jednakże dopiero na początku XX wieku pojawiły się środki techniczne pozwalające na powielanie wytworów kultury na niespotykaną dotąd skalę. Wówczas to też z uwagi na wzrost demograficzny i postępującą urbanizację pojawiły się zbiorowości ludzkie („masy”), które mogły stać się odbiorcami tak powielanych dzieł czy utworów.
Pojawienie się kultury masowej wiąże się nie tylko z powstaniem technicznych możliwości reprodukcji, ale również z przemianami wzorów życia gospodarczego, które doprowadziły do powstania i zdominowania życia społecznego i kulturalnego przez logikę gospodarki rynkowej, która wymusza na artystach konieczność pozyskania szerszej rzeszy odbiorców a co za tym idzie dostosowania się do gustu nieelitarnego odbiorcy. Na takie związki wskazuje Leo Löwenthal ("Historical Perspectives of Popular Culture" 1957), który krytyczny oddźwięk na przejawy kultury jaka pojawiła się w wyżej wspomnianym kontekście urynkowienia odnalazł już w niektórych pismach Blaise’a Pascala i Michela de Montaigne’a z XVI i XVIII wieku.
Wielu autorów (jak np. Dwight Macdonald) za miejsce powstania kultury popularnej bierze Amerykę. Marek Krajewski, w swej publikacji "Kultury popularnej", podobnie jak inni badacze tego przedmiotu, stawia tezę, że kultura popularna narodziła się jednak pierwotnie w Europie. Prekursorski charakter miałaby tu mieć kultura burżuazji z XVIII i XIX wieku, która wyrosła wśród ówczesnego mieszczaństwa (odległa więc była od kultury ludowej). Ówczesna burżuazja (kupcy, fabrykanci) opierała swoją pozycję na kapitale ekonomicznym, a nie na pochodzeniu czy zasługach jak arystokracja – za pomocą kultury starała się wyrazić swoje aspiracje społeczne, naśladowała więc na ile mogła arystokrację (posiadanie czasu wolnego, konsumpcja, podążanie za modą) co z kolei z czasem spowodowało przemiany w kulturze arystokracji, która nie mogąc sprostać wyzwaniom burżuazyjnego kapitału ekonomicznego jako dystynkcję swojej klasy przyjęła raczej właściwy sobie gust czy odpowiedni kapitał kulturowy. Jak jednak Marek Krajewski sam zauważa, kultura burżuazji wówczas nie była jeszcze kulturą popularną – przez arystokrację uznawana za wulgarną została spopularyzowana (umasowiona) ostatecznie dopiero na początku XX wieku na tzw. "progu umasowienia". Wśród czynników, które wpłynęły na powstanie kultury masowej w tym okresie, wymienić należy:
Edgar Morin ("L’Esprit du temps" 1962) kreśli obraz nowej, wewnętrznie zróżnicowanej, warstwy społecznej jaka powstawała w takich warunkach. W jej skład weszła dawna klasa mieszczańska, która przejmując zajęcia umysłowe, przekształciła się w warstwę białych kołnierzyków oraz podnoszący stopę życiową dawny proletariat (pracownicy fizyczni, z których znaczna część przeszła do miast ze wsi, rozstając się na zawsze z warunkami, w których mogła jeszcze istnieć kultura ludowa). Warstwa ta uzyskała dostęp nie tylko do oświaty (umiejętność czytania przyniosła popyt na prasę, magazyny, komiksy, literaturę popularną), ale co istotniejsze do swobody czasu wolnego, którą do tej pory dysponowały głównie warstwy panujące (francuski socjolog Joffre Dumazedier, który także w tym czasie pisał na temat kultury masowej, "czas wolny" rozumiał jako czas poza obowiązkami związanymi z pracą, kształceniem, rodziną czy polityką, w którym wykonuje się coś dobrowolnie, nie dla zarobków czy innych korzyści gospodarczych, lecz dla "przyjemności"). Jednocześnie warstwa ta starała się, w ramach swoistej gry o status, przejmować wzory mieszczańskiej kultury burżuazyjnej i tu pojawiło się miejsce, w które mogła wejść kultura masowa, oferując rozrywkę, zabawę, widowiska. Taka kultura skrojona na miarę intelektualnych możliwości odbiorców, w postaci na przykład powieści brukowych była jednak (np. dla wielu ludzi wykorzenionych ze środowiska wiejskiego) także swoistym przewodnikiem wiedzy o świecie, o panujących w nim regułach. Nowe środki komunikacji umożliwiały szybką cyrkulację prasy i książek, doprowadziły też w końcu do powstania masowego ruchu turystycznego – jednego z najważniejszych nowoczesnych fenomenów kulturowych.
Istotnym warunkiem powstania kultury masowej był rozwój środków masowego przekazu, umożliwiających szybką dyfuzję wzorów i treści kulturowych.
Szczególną rolę w formowaniu się kultury masowej na początku XX wieku odegrały: książki, prasa, film (kino), radio (i nieco później telewizja).
Wśród wyżej wymienionych przejawów kultury, książki i prasa są historycznie najstarsze. Zarówno książka, jak i prasa oparte są na druku. Druk pojawił się pierwotnie w Chinach i Korei w IX stuleciu, a w Europie wynaleziony został w XV wieku (zob. też historia druku). Techniki drukarskie nie przyniosły jednak aż do XIX wieku umasowienia z uwagi na barierę analfabetyzmu i stosunkowo wysokie koszty. Aż do XVII stulecia nakłady książek nie przekraczały 2 tysięcy egzemplarzy, choć zdarzały się wyjątki. Na przykład w 1520 roku w ciągu pięciu dni rozszedł się w Niemczech 4-tysięczny nakład kazań Marcina Lutra. Również pierwsze wydanie przekładu Biblii tego samego autora osiągnęło nakład 4 tysięcy. Niemniej jednak od samego początku z książką związany był rynek taniej literatury kramarskiej, zwykle kolportowanej wśród ludu faktycznie przez obwoźnych kramarzy. W Anglii były to zwykle książki o treści kryminalnej i sensacyjnej, choć we Francji częściej pojawiały się jednak bajki, romanse i farsy. Do tego dochodziły jeszcze broszury o treści politycznej i o charakterze religijnym (moralizatorskie broszurki dla szkółek niedzielnych). W XIX wieku do niektórych czytelników z niższych warstw społecznych dotarły też dzieła Karola Dickensa, George’a Gordona Byrona, Waltera Scotta, Victora Hugo czy Honoré de Balzaca co było jednak możliwe głównie dzięki funkcjonującym wypożyczalniom lub czytelniom. W tym wieku rozszerzył się jednak przede wszystkim krąg odbiorców literatury awanturniczej i romansowej. Od lat 30. XX wieku w Stanach Zjednoczonych rozwinął się olbrzymi rynek tanich „książek w miękkich okładkach” (ang. "paperback"). Zobacz też literatura popularna.
Dla kultury masowej większe znaczenie od książek miała jednak prasa – bardziej od książek niejednolita, operująca aktualnymi treściami. Na początku była ona mniej więcej tym samym co korespondencja prywatna i służbowa przekazywana na przykład między zagranicznymi posłami i ich mocodawcami z tym, że miała charakter publiczny, czyli nie była skierowana do konkretnego odbiorcy podobnie jak starożytne Acta Diurna. Pierwsze gazety miały w dużej mierze charakter polityczny i opiniotwórczy. Już w XVII wieku współzawodnictwo o pozyskiwanie czytelników doprowadziło prasę do wyjścia poza funkcje związane z przekazywaniem informacji na rzecz dostarczania czytelnikom rozrywki. „Osobiste dziennikarstwo” zastąpiono treściami o anonimowym autorstwie. Wśród wiadomości na czoło wysunęły się informacje sensacyjne. W ten sposób powstała tzw. żółta prasa (zob. też tabloid) czego przykładem może być "New York World" wydawany przez Josepha Pulitzera, który w 1892 roku osiągnął nakład 374 tysięcy egzemplarzy. Pismo to odniosło ogromny sukces dzięki skoncentrowaniu się na trzech trywialnych motywach: przemocy, pieniądzach i płci. We Francji równie „mało poważny” "Le Petit Parisien" osiągnął w 1899 roku nakład 770 tysięcy (po I wojnie światowej nakład wynosił ponad 2 miliony egzemplarzy). Logika ekonomiczna rynku prasowego prowadziła do koncentracji wydawców, zmniejszała się wraz z tym liczba tytułów i zwiększały się nakłady, co jednocześnie prowadziło do coraz większej jednolitości – standaryzacji i jednorodności oferowanych treści. Z czasem obok rozrywki doszła do prasy jeszcze reklama, co pozwoliło na obniżenie cen gazet przy tym wszystkim jednak tekst otrzymywał na szpaltach coraz mniej miejsca, zastępowały go elementy wizualne, pojawiły się też krótkie historyjki obrazkowe w odcinkach, które dały początek komiksom.
Pierwsza publiczna projekcja filmu miała miejsce na Broadwayu w 1894 roku, rok później w Paryżu odbyła się projekcja braci Lumière. Jego powstaniu towarzyszyła niechęć krytyków artystycznych, których raziła nie tylko techniczna machina stojąca za produkcją filmów, ale przede wszystkim ich treść. Filmy bowiem od początku produkowano by dostarczyć widzom mało wybrednej zabawy, włączając go do repertuaru rozrywek jarmarcznych. Obrazowy charakter filmów sprzyjał łatwości w ich odbiorze. Dla wielu estetyków był on jednak jedynie pewnym nieudolnym naśladowaniem teatru. Faktycznie, przez wiele lat, o masowym charakterze produkcji filmowej decydowały względy techniczne. O ile książkę czy inne druki można było wypuścić nawet w mniejszym nakładzie, to film był tym produktem, który wymagał do swego powstania całego zaplecza techniczno-organizacyjnego a co za tym idzie inwestycji sporych środków finansowych. Zwrot kosztów i zysk pojawiał się tylko wówczas, gdy film znalazł odpowiednio szerokie rzesze odbiorców co z jego treści skutecznie eliminowało wszelkie elementy samodzielności, nonkonformizmu czy oryginalności. Przez lata dominowały filmy amerykańskie. W latach międzywojennych Hollywood stał się światowym centrum produkcji filmowej. Rozwijała się też produkcja filmów animowanych, do których popularyzacji w dużej mierze przyczynił się Walt Disney, organizując w Hollywood wytwórnię produkującą filmy rysunkowe. W okresie największej popularności kinematografii w Stanach Zjednoczonych liczba widzów w kinach sięgała w tym kraju 5 miliardów rocznie. Po drugiej wojnie światowej dominacja Hollywoodu nieco osłabła a kino zaczęło zyskiwać zwolenników wśród artystów jako środek wyrazu sztuki wyższej co przyniosło też rozwój indywidualnej sztuki filmowej (zob. też kino artystyczne). Spore znaczenie komercyjne na polu kultury masowej miał też przez lata rynek filmów pornograficznych.
Wynalazek radia opatentowany został przez Guglielmo Marconiego już w 1896 roku jednak do końca I wojny światowej wykorzystywano go jedynie w wojsku i marynarce. W 1920 roku przeprowadzono pierwszą próbną audycję angielskiej firmy Marconi Company, rozpoczęła też działalność rozgłośnia w Pittsburghu. Pierwotnie względy ekonomiczne, chęć sprzedaży jak największej ilości odbiorników kształtowały program nadawany przez radio. Od początku radiem zainteresowani byli też reklamodawcy. Nieco inną drogą organizacyjną poszła radiofonia w Ameryce a inną w Europie. Podczas gdy w Stanach Zjednoczonych radiofonia kształtowana była swobodnie przez mechanizmy rynkowe to w krajach europejskich przyjął się nadzór publiczny nad radiofonią z tzw. opłatami rejestracyjnymi, ewentualnie także z zakazem reklamy.
W 1928 roku odbyła się pierwsza transmisja telewizyjna z Londynu do Nowego Jorku co zapoczątkowało erę telewizji. W końcu XX wieku telewizja stała się najbardziej reprezentatywną formą kultury popularnej. W Wielkiej Brytanii jedna trzecia czasu codziennej aktywności statystycznego mieszkańca tego kraju polegała na spędzaniu czasu przed telewizorem. W USA telewizja była średnio oglądana dwa razy dłużej a sumaryczny czas, jaki przeciętny Amerykanin spędzał w swoim życiu przed telewizorem wynosił 7 lat. W Polsce, w ostatniej dekadzie XX wieku, tylko co 6 Polak sięgał po książkę, pozostała część populacji spędzała przeciętnie 4 i pół godziny dziennie przed telewizorem. Niektóre bardzo popularne gatunki telewizyjne zyskały sobie szczególnie niepochlebne opinie krytyków w tym m.in. tzw. opery mydlane, telenowele, westerny, reality show, talk-show, sitcomy.
Ważne dla kultury masowej okazały się też:
Warto w tym kontekście też wspomnieć o takim fenomenie kultury masowej jakim była (i do tej pory w zasadzie jest) pocztówka. Lata jej największej popularności przypadają na pierwsze ćwierćwiecze XX wieku. W Niemczech w 1899 roku wydrukowano 88 milionów kartek pocztowych. We Francji w 1910 roku wydrukowano ich w sumie 123 miliony.
Ważką rolę zawsze odgrywała też reklama, której przynależność do obszaru sztuki może budzić z pozoru wątpliwości z uwagi na jej służebną rolę wobec innych celów, zwykle ekonomicznych. Socjologowie kultury jednak nie mają wątpliwości, że reklama jest formą sztuki i to w przeważającej większości sztuki o charakterze popularnym. Reklamie zawsze też towarzyszyła krytyka (zob. też krytyczna teoria reklamy), która dotyczyła nie tylko jej ewentualnej dokuczliwości, ale w dużej mierze jej aspektów estetycznych. Przykładem takiej krytyki może być publikacja włoskiego fotografika Oliviero Toscaniego "Reklama – uśmiechnięte ścierwo". Toscani krytykuje w niej brak autentyczności, nieszczerość, przejaskrawienie i kicz, jaki występuje powszechnie w reklamach (w tym często pojawiające się w nich „sztucznie” uśmiechnięte twarze). Zastępuje takie podejście innym. Proponuje by kanał społecznej komunikacji, jakim jest reklama, stał się nośnikiem swoistej sztuki i przekazu filozoficznego.
W kontekście kultury masowej należy też wspomnieć o takich jej przejawach jak plakat, sztuka uliczna i architektura. Współcześnie znaczenia nabrały też wszelkie formy kultury popularnej związane z nowymi mediami w tym gry komputerowe i popularne formy net artu (np. liternet, blogi, fotoblogi, wideoblogi, mail art).
Do przejawów kultury masowej należą też między innymi: masowe festyny i zabawy towarzyszące wiejskim odpustom lub miejskim jarmarkom, karnawały, rekonstrukcje historyczne, parki rozrywki (do najbardziej znanych należą Disneyland i jego paryski odpowiednik Disneyland Resort Paris), gabinety figur woskowych.
Niejako na marginesie kultury popularnej pojawiają się takie niemasowe zjawiska jak graffiti, wlepki czy subvertising.
Specyfika kultury masowej.
Termin "kultura masowa" dotyczy zjawisk masowych, powiązanych z masowym rozpowszechnianiem, masową komunikacją, powielaniem za pomocą środków technicznych. Pojęcie "kultury masowej" ogniskuje się więc przede wszystkim na dwóch koncepcjach:
Ujednolicenie/standaryzacja.
Za podstawowe kryteria wyróżniające kulturę masową uznaje się kryterium ilości i kryterium standaryzacji. Pierwsze z nich oznacza, że produkty kulturowe emitowane są z nielicznych źródeł, adresowane są natomiast do masowego odbiorcy. Odbiorcy kultury masowej tworzą publiczność, czyli rozproszoną przestrzennie zbiorowość skoncentrowaną na konkretnym przekazie kulturowym. Odbiorcą kultury niemasowej (np. koncertu kameralnego) jest natomiast audytorium, czyli zbiorowość pozostająca w bliskości fizycznej.
Kryterium standaryzacji oznacza, że produkty kultury masowej są zestandaryzowane zarówno co do formy, jak i do treści. Kryteria ilości i standaryzacji spełniane są np. przez muzykę popularną (np. piosenki radiowe), filmy telewizyjne czy reklamy.
Cechy kultury masowej wynikają z charakteru środków masowego przekazu, które umożliwiają jej funkcjonowanie. Dzięki radiu, prasie czy telewizji możliwe jest dotarcie do masowego odbiorcy. Charakter tych mediów sprawia jednak, że przekaz jest jednostronny, a masowy odbiorca staje się odbiorcą biernym. Media wymuszają także standaryzację i formalizację przekazów kulturowych. Celem kultury masowej nie jest tworzenie wysublimowanych dzieł ukierunkowanych na zaspokojenie potrzeb estetyczno-moralnych, lecz zysk. To właśnie ekonomiczne podporządkowanie wytwarzania produktów kultury masowej czyni ją podległą gospodarce.
Wspólny mianownik.
Niski poziom treści kultury masowej wyjaśnia koncepcja "wspólnego mianownika" – aby treści kulturowe mogły być zrozumiałe dla wszystkich, muszą być one przedstawione w najprostszej formie, nie wyrafinowanej, przez co są tak dobierane, aby mogły dotrzeć do jak największej liczby odbiorców. Jeżeli różnice kulturowe między nimi są zbyt duże, koncepcja wspólnego mianownika zakłada, że będą jeszcze bardziej upraszczane. Przykładem mogą być np. treści filmów produkowanych w Hollywood, które to filmy przygotowywane są z myślą nie tylko o widzach amerykańskich, ale także o widzach w krajach Trzeciego Świata.
Z powodu tych cech przyrównuje się często tworzenie kultury masowej do produkcji przemysłowej. Dzieła kultury określane są mianem "produktów", a sam proces tworzenia mianem "produkcji". Obieg kultury przyrównuje się do rynku, gdzie poszczególne produkty kulturalne konkurują ze sobą w walce o uwagę konsumentów.
Kultura popularna a kultura ludowa.
Pojęcie kultury ludowej odnosi się do kultury typowej dla społeczeństw przedindustrialnych (wiejskich), które stanowiły pewną organiczna całość – wspólnotę, w której ramach wspólne wartości skutecznie regulowały więzi jednostek ze społecznością, określały w takich społecznościach zróżnicowanie, hierarchię i ład moralny. Społeczność wiejska nie była liczna, gdyż miała charakter lokalny, cechowała ją względna izolacja i samowystarczalność. Jej członków łączyło pokrewieństwo, sąsiedztwo, znajomość, tradycja, stabilne normy i wartości, te same zwyczaje i wierzenia, poczucie solidarności i tożsamości. Bezpośrednie kontakty miały charakter osobisty – cechowały je wzajemne zainteresowanie, życzliwość, gotowość do współpracy i pomocy wzajemnej. Relacje kształtowało poczucie swojskości i sympatii. Obcy nie byli tolerowani, chyba że zostali włączeni we wspólnotę. Kultura ludowa cechowała się wolnym tempem zmian i wolnym przepływem informacji. Opinie i poglądy rodziły się na drodze kontaktów bezpośrednich.
Kultura ludowa jaka istniała w społecznościach wiejskich była spontaniczną, autentyczną ekspresją, wyrastała niejako od dołu, bezpośrednio łączyła się z doświadczeniami i życiem ludzi, przez nich była tworzona i kształtowana. Choć nie pozostawała zupełnie obojętna na wpływy kultury mieszczańskiej funkcjonowała jednak w odrębności od elitarnej, dworskiej kultury panów. Nie aspirowała też do bycia sztuką, była jednak akceptowana i na swój sposób poważana. Można więc powiedzieć, że była niejako „własną” instytucją ludności wiejskiej. W kulturze ludowej nie było ani przestrzennego, ani też społecznego dystansu pomiędzy twórcami i odbiorcami. Twórca ludowy był amatorem, swego rodzaju rzemieślnikiem, gdyż jego sztuka była elementem codziennego użytku. W pierwszym rzędzie z jego wytworów użytek czynili bliscy i znajomi, z którymi łączyły go osobiste więzi. Funkcja artysty ludowego była też wielostronna, związana była ze wszystkimi innymi obszarami aktywności kulturowej. Choć cechy twórczości ludowej znamionowała duża doza zindywidualizowania to twórca w kulturze ludowej pozostawał jednak anonimowy.
Mała społeczność lokalna (wiejska) różni się pod wieloma względami od masowej społeczności wielkomiejskiej (zob. też społeczeństwo masowe, kultura miejska), w której powstała i rozwijała się kultura masowa. Społeczność wielkomiejska jest nie tylko liczebna, ale i rozległa przestrzennie. Jest też ruchliwa, różnorodna. Kontakty mają zwykle charakter rzeczowy, formalny, a nie osobowy, gdyż osobiste więzi międzyludzkie nie są w stanie łączyć bliżej tak licznej zbiorowości. Ludzie żyją więc we względnej izolacji, są zdystansowani do siebie, podchodzą do siebie z dużą dozą obojętności. Jest to więc swego rodzaju – jak ujął to amerykański socjolog David Riesman – samotny tłum. W społeczności wiejskiej komunikowanie treści symbolicznych odbywało się na drodze bezpośrednich, osobistych kontaktów, w zamkniętych grupach o niewielkim stopniu przenikania, podczas gdy w społecznościach wielkomiejskich, jeśli pominąć kręgi rodzinne lub koleżeńskie, komunikacja, choć zatacza dużo szersze kręgi, jest znacznie bardziej powierzchowna, odbywa się zasadniczo za pomocą środków masowego przekazu.
Pojawienie się kultury masowej związane jest z rosnącą dysproporcją pomiędzy twórcami i odbiorcami, rosnącą specjalizacją przekazywania kultury symbolicznej i rosnącą rolą ośrodków wyspecjalizowanych w przekazywaniu kultury. Kultura ludowa kontrastuje więc z kulturą masową, w której odbiorca nie uczestniczy w procesie wytwarzania kultury, lecz pozostaje bierny, otrzymuje gotowy komercyjny produkt (a raczej jedną z jego licznych kopii). Produkt taki jest wytworem zespołu artystów i techników zarządzanych przez managerów biznesu. Wartość dzieła ocenia się najczęściej przez pryzmat tego, jakie może ona przynieść pieniądze (gdyż ich brak przekreśla szanse na dalszą twórczość). Kultura masowa jest szybko zmieniająca się, oparta jest na dużej liczbie informacji, których przepływ jest szybki.
Z uwagi na powyższe różnice obu kultur często spotyka się pogląd, że kultura ludowa jest dużo bliższa naturze ludzkiej niż kultura masowa co w skrajnych przypadkach prowadzi do idealizacji (zob. też ludowość) – zapomina się przy tym na przykład o uwikłaniu w znój pracy, niewiedzy, ale też i innych zjawiskach społecznych, może nie nagminnych to jednak obecnych w życiu dawnej wsi: biedzie, brutalności, przemocy czy pijaństwie ludzi żyjących w kulturze ludowej.
Przejawy kultury popularnej.
Jeszcze jeden ze sposobów definiowania kultury popularnej polega na wymienieniu tego, co mieści się w ramach tego pojęcia. Choć z punktu metodologicznego jest to podejście bardzo ułomne daje to pewne spojrzenie na to, co jest przedmiotem uwagi badaczy kultury popularnej. Niemniej jednak samo pojęcie kultury jest pojęciem bardzo pojemnym i jego rozumienie ulega zmianie zarówno w czasie, jak i zależnie od kontekstu. Za taką zmiennością podąża też i znaczenie terminu kultura masowa. Choć do kultury masowej zalicza się zasadniczo jedynie formy kultury symbolicznej i w zasadzie wyłącza się z pojęcia kultury masowej zjawiska związane z kulturą fizyczną (sportem uczestniczącym i sportem widowiskowym) oraz podróżowaniem (turystyką) to obszary te mają wiele związków z samą kulturą masową. Często też mają charakter masowy i współzawodniczą z egalitarnymi sztukami o wolny czas rzesz ludzi. Również wiele związków z kulturą popularną posiada też kultura materialna (w tym kultura żywienia) nie tylko z uwagi na to, że kształt estetyczny przedmiotów użytkowych określa wzornictwo przemysłowe i architektura – dziedziny bądź co bądź przynależne do sztuki – to w świetle np. teorii postmodernistycznych wiele z takich przedmiotów nabywanych lub użytkowanych jest bardziej (lub nawet czasami tylko) dla znaczenia, jakie mają one w przestrzeni społecznej, a nie dla ich wartości użytkowej. Dla kulturoznawstwa duże znaczenie mają codzienne praktyki, za pomocą których kultura się przejawia w życiu ludzi. W ten sam sposób spogląda się więc też często i na kulturę popularną.

</doc>
<doc id="109351" url="https://pl.wikipedia.org/wiki?curid=109351" title="Nowogród (ujednoznacznienie)">
Nowogród (ujednoznacznienie)



</doc>
<doc id="109352" url="https://pl.wikipedia.org/wiki?curid=109352" title="Wiązów">
Wiązów

Wiązów (, ) – miasto leżące na Dolnym Śląsku, w województwie dolnośląskim, w powiecie strzelińskim, nad Oławą, siedziba gminy miejsko-wiejskiej Wiązów.
Nazwa.
Znaczenie nazwy miejscowości nie jest jednoznaczne i istnieją dwie teorie na ten temat. Pierwsza wywodzi ją od polskiej nazwy oznaczającej drzewo „"wiąz"”, a druga od zwierzęcia „"wąż”". Obie przytacza śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu we fragmentach – „"von wiąz – Ulme (...) auch von wąż – die Schlange (...)"”. 
Podaje on także trzy nazwy: dwie polskie „"Wiąz"”, „"Więzów"” oraz niemiecką „"Wansen"”. Cytuje również szereg nazw zanotowanych w średniowiecznych, łacińskich dokumentach: 1155 "Venzovici" oraz "Wenzouici", 1227 "Wanzow", 1483 "Wanzaw". Miejscowość wymieniona została w łacińskim dokumencie z 1285 roku wydanym przez kancelarię biskupa wrocławskiego Tomasza gdzie zanotowano ją w zlatynizowanej, staropolskiej formie – „"Wansow"” W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Wansena".
Podobne pochodzenie nazwy podaje również Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniejszą zanotowaną nazwę miejscowości "Wanzow" podając jej znaczenie „"Ulmen oder Rusterort"” – „"miejscowość wiązu, brzostu"”. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod nazwą łacińską "Vansovia" oraz nazwą zgermanizowaną "Wansen".
Historia.
W trakcie archeologicznych badań ratowniczych na rynku w Wiązowie natrafiono na ślady niewielkiego cmentarzyska z wczesnego okresu kultury lateńskiej. Pierwsze wzmianki o Wiązowie pochodzą z roku 1155, była to wtedy wieś należąca do kapituły wrocławskiej. Prawa miejskie w nowej lokacji otrzymał w roku 1252 z nadania księcia Henryka III Białego. W 1337 r. książę śląski Bolko podarował królowi czeskiemu Janowi miasto Wiązów w powiecie oławskim, a w akcie darowizny wspomniano zamieszkujących tam Żydów. W roku 1353 pojawia się informacja o pobycie w mieście niejakiej Racheli. Miasto było położone na lokalnym szlaku handlowym ze Strzelina do Brzegu, od roku 1352 było pod panowaniem czeskim, a od 1742 pod pruskim. W 1910 r. Wiązów otrzymał połączenie kolejowe z Brzegiem. W 1933, a więc w roku dojścia do władzy Adolfa Hitlera, społeczność żydowska miasta liczyła 9 osób i podlegała gminie synagogalnej w Oławie. 
14 lutego 1945 r. zajęty przez wojska 52 armii I Frontu Ukraińskiego i przyłączony do Polski. Zniszczony w ok. 30%. Jego dotychczasowych mieszkańców wysiedlono do Niemiec. W latach 1975–1998 miasto administracyjnie należało do woj. wrocławskiego.
Według danych z 31 grudnia 2013 miasto liczyło 2327 mieszkańców.
W roku 1997 została uruchomiona nowoczesna oczyszczalnia ścieków zrealizowana na podstawie najnowocześniejszych opracowań Politechniki Wrocławskiej.
Położenie.
Główną rzeką miasta jest Oława. Inne, mniejsze cieki wodne to Babica, Łękawka i Młynówka – wszystkie uchodzące do Oławy na terenie miasta.
Zabytki.
Do wojewódzkiego rejestru zabytków wpisane są:
inne zabytki:
Demografia.
Dane z 31 grudnia 2013
Piramida wieku mieszkańców Wiązowa w 2014 roku.
Transport.
Główną drogą kołową jest przebiegająca przez miasto droga krajowa nr 39. Przebiega tędy również nieczynna obecnie linia kolejowa nr 304 ze stacją kolejową Wiązów.
Wiązów w kulturze.
Niektóre sceny seriali "Warto kochać" (2005–2006) oraz "Rajskie klimaty" (2009) były realizowane we Wiązowie.

</doc>
<doc id="109354" url="https://pl.wikipedia.org/wiki?curid=109354" title="Czarnocin (województwo opolskie)">
Czarnocin (województwo opolskie)

Czarnocin (dodatkowa nazwa w j. , ) – wieś sołecka w Polsce położona w województwie opolskim, w powiecie strzeleckim, w gminie Leśnica, w pobliżu sanktuarium Góra Świętej Anny.
Czarnocin położony jest na stokach doliny Łąckiej Wody, na skraju rozległych bukowych lasów. Ukształtowanie terenu oraz źródła wody w obrębie wsi sprawiły, że miejscowość nazwano Śląską Szwajcarią. Rezerwaty przyrody – Boże Oko i Grafik.
Nazwa.
Nazwa wywodzi się ze staropolskiego określenia oznaczającego żyzną i bardzo urodzajną ziemię – "„czarnoziem”". Po raz pierwszy wieś Czarnocin została wzmiankowana w 1485 r. jako „Czarnozeme”. Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę miejscowości wymienia "Czarnosin" podając jej znaczenie "„Schwarzflur”", czyli w języku polskim "„Czarne pole”". Nazwa wsi została później fonetycznie zgermanizowana na "Scharnosin" i utraciła swoje pierwotne znaczenie.
Historia.
Dokumenty kościelne z XVII w. wymieniają ją jako „Czarnozenie” oraz „Czanozenie”. Czarnocin należał wtedy do rozległej parafii w Leśnicy.
Spis z 1720 r. wykazał w tej miejscowości 97 mieszkańców. W 1783 r. Czarnocin należał do hrabiego Colonny. Położony na krańcu wsi folwark nosił nazwę Annahof. W tym czasie wioska miała już własną szkołę.
W danych topograficznych Śląska z 1845 r. Czarnocin wymieniano jako „Czarnosin” (także w latach 1945–1988) lub „Czarnsień”. Wieś liczyła w tym czasie 382 mieszkańców. W Czarnocinie były wtedy 4 młyny i gorzelnia. Według statystyki z 1861 r. rzemiosłem trudniło się 11 osób. Znajdowała się tu również karczma. W 1910 r. Czarocin liczył 374 mieszkańców. W 1939 wieś liczyła 272 mieszkańców, ale w 1996 – już tylko 164. Zmniejszanie się liczby mieszkańców powodowane było emigracją do Niemiec po II wojnie światowej części mieszkańców wsi – Ślązaków i związaną z tym komasacją gruntów w rękach kilku zamożniejszych rolników. Po 1945 r. część wsi zasiedlona została przez repatriantów z podlwowskiej wsi Biłka Królewska. Przybyły tu wówczas rodziny Gruszków, Kasperskich, Sękowskich, Domereckich i innych.
Plebiscyt i powstanie.
W 1910 roku 312 mieszkańców mówiło w języku polskim, 2 w językach polskim i niemieckim, natomiast 60 osób posługiwało się jedynie językiem niemieckim. Podczas plebiscytu we wsi uprawnionych do głosowania było 237 mieszkańców (w tym 31 emigrantów). Za Polską głosowało 117 osób, za Niemcami 115 osób. W 1919 r. mieszkańcy założyli tu Polską Organizację Wojskową Górnego Śląska, a w 1921 r. oddział Towarzystwa Gimnastycznego „Sokół”.
Wieś została zajęta już na początku III powstania śląskiego przez baon strzelecki pod dowództwem Wiesława Kołeczki (Podgrupa „Harden”). Od 21 maja Czarnocin znalazł się na linii frontu podczas walk o Górę św. Anny. W tym rejonie walczyły pododdziały pułku katowickiego Walentego Fojkisa, a następnie pułku królewskohuckiego Karola Gajdzika. 4 czerwca Czarnocin został zdobyty przez Niemców. Ofiarą terroru niemieckiego padło 2 mieszkańców Czarnocina: Franciszek Marek i Franciszek Nowak.
W lesie na wschód od wsi, na terenie rezerwatu „Boże Oko”, znajduje się mogiła powstańców śląskich.

</doc>
<doc id="109355" url="https://pl.wikipedia.org/wiki?curid=109355" title="Robert Furchgott">
Robert Furchgott

Robert Francis Furchgott (ur. 4 czerwca 1916 w Charleston, Karolina Południowa, zm. 19 maja 2009 w Seattle) – biochemik i farmakolog amerykański, laureat Nagrody Nobla z medycyny 1998.
W latach 1956–1988 był profesorem farmakologii na Brooklyn State University w Nowym Jorku, od 1989 University of Miami. Członek Narodowej Akademii Nauk w Waszyngtonie.
W 1980 roku odkrył, że komórki śródbłonka naczyń krwionośnych produkują nieznany wcześniej czynnik, nazwany przez niego EDRF ("endothelium-derived relaxing factor"), który powoduje rozluźnianie i rozszerzanie naczyń krwionośnych.
Za wyjaśnienie roli tlenku azotu jako środka działającego na układ nerwowy sterujący mięśniami gładkimi otrzymał razem z Louisem Ignarro i Feridem Muradem w 1998 Nagrodę Nobla. Badania trójki uczonych przyczyniły się do wynalezienia leku na impotencję – sildenafilu (Viagry).
W 2003 Uniwersytet Karola w Pradze przyznał mu tytuł doktora honoris causa.

</doc>
<doc id="109358" url="https://pl.wikipedia.org/wiki?curid=109358" title="Młodzieżówka">
Młodzieżówka

Młodzieżówka – popularne określenie stowarzyszeń młodzieżowych współpracujących z partiami politycznymi o podobnych celach. Najczęściej ta współpraca ma charakter instytucjonalny, tzn. w statucie partii i w statucie organizacji jest zapis mówiący o współpracy (np. o wybieraniu do władz partii określonej liczby przedstawicieli „młodzieżówki”).
Istnieją również grupy młodzieżowe samodzielnie działające na prawie polskim o stowarzyszeniach.

</doc>
<doc id="109359" url="https://pl.wikipedia.org/wiki?curid=109359" title="Ferid Murad">
Ferid Murad

Ferid Murad (ur. 14 września 1936 r. w Whiting w stanie Indiana), farmakolog amerykański, laureat Nagrody Nobla w dziedzinie medycyny 1998.
Życiorys.
Syn emigranta albańskiego. W 1965 obronił doktorat na Western Reserve University w Cleveland (Ohio). Wykładał farmakologię na szeregu uczelni amerykańskich – University of Virginia w Charlottesville, Stanford University, Northwestern University, University of Texas (w Houston).
W 1977 wykazał, że nitrogliceryna (oraz podobne leki nasercowe) powoduje wytwarzanie się tlenku azotu, co z kolei prowadzi do powiększenia średnicy naczyń krwionośnych i większego przepływu krwi. Badania te dały sygnał do dalszych prac, dzięki którym Robert Furchgott i Louis Ignarro odkryli rolę tlenku azotu jako czynnika sygnałowego, rozluźniającego ściany naczyń krwionośnych.
Za odkrycie roli tlenku azotu trójka uczonych otrzymała w 1998 Nagrodę Nobla w dziedzinie medycyny; ich prace przyczyniły się do wynalezienia leku na impotencję – sildenafilu, znanego pod handlową nazwą viagra. W 1996 te same prace przyniosły Muradowi Nagrodę Alberta Laskera (razem z Robertem Furchgottem).

</doc>
<doc id="109360" url="https://pl.wikipedia.org/wiki?curid=109360" title="Cohabitation">
Cohabitation



</doc>
<doc id="109363" url="https://pl.wikipedia.org/wiki?curid=109363" title="Andre Norton">
Andre Norton

Andre Norton to pseudonim, a w późniejszym okresie oficjalne imię i nazwisko Alice Mary Norton (ur. 17 lutego 1912 w Cleveland, Ohio, zm. 17 marca 2005 w Murfreesboro, Tennessee), amerykańskiej pisarki, przedstawicielki literatury fantasy i science fiction. Inne pseudonimy pisarki to Andrew North i Allan West.
Życiorys.
Zaczęła pisać w Collingwood High School w Cleveland, pod opieką i przewodnictwem nauczycielki literatury. Została redaktorem strony literackiej gazety szkolnej. Jeszcze w czasach szkolnych napisała swoją pierwszą książkę. Po ukończeniu szkoły średniej, kontynuowała naukę w Flora Stone Mather College of Western Reserve University. Chciała zostać nauczycielką historii. Zmuszona brakiem pieniędzy, podjęła pracę, a następnie studia wieczorowe (dziennikarstwo i literatura) w Cleveland College na wydziale dla dorosłych. W 1932 zatrudniła się w zespole bibliotek w Cleveland (Cleveland Library System). Przez 18 lat pracowała jako asystent bibliotekarza w dziecięcej sekcji Nottingham Branch Library w Cleveland. W latach 1940–1941 pracowała jako bibliotekarka w nadzwyczajnym wydziale katalogów Biblioteki Kongresowej. W listopadzie 1966 przeniosła się do Winter Park, na Florydzie, gdzie mieszkała do 1997. W 1998 w Murfreesboro niedaleko Nashville, w stanie Tennessee otworzyła „High Hallack” - bibliotekę dla pisarzy fantastyki.
Tworzyła między innymi:
Andre Norton napisała ponad sto książek. Wśród nich są książki okultystyczne, przygodowe, detektywistyczne, historyczne i szpiegowskie.
Wyróżnienia które świadczą o jej popularności to:
Jako pierwsza kobieta otrzymała Nebula Grand Master Award (1983).

</doc>
<doc id="109364" url="https://pl.wikipedia.org/wiki?curid=109364" title="Koabitacja">
Koabitacja

Koabitacja, kohabitacja (fr. "cohabitation" – "współzamieszkiwanie") – w polityce współistnienie w obrębie władzy wykonawczej – rządu i prezydenta – pochodzących z przeciwnych obozów politycznych. Sytuacja taka ma miejsce, kiedy w trakcie trwania kadencji prezydenta zostaje wybrany parlament, w którego izbie niższej przewagę uzyskuje partia opozycyjna (lub koalicja partii) w stosunku do prezydenta. Wtedy prezydent zmuszony jest powołać premiera i rząd popierany przez większość parlamentarną, a następnie współpracować z nim oraz dzielić kompetencje władzy wykonawczej.
W Polsce.
W Polsce od 1989 sytuacja, w której premier i prezydent wywodzili się z rywalizujących obozów politycznych wystąpiła pięciokrotnie:
Koabitacja we Francji.
We francuskim systemie politycznym ustrój parlamentarny ma charakter dualistyczny – prezydent odgrywa w nim znaczącą rolę. Koabitacja ma miejsce wówczas, gdy najwyżsi przedstawiciele władzy wykonawczej – prezydent i rząd – należą do przeciwstawnych ugrupowań politycznych. Jak powiedział były premier Francji Michel Debré w wystąpieniu z 27 sierpnia 1958 roku, prezydent jest „zwornikiem” takiego ustroju. Jeżeli cieszy się poparciem większości parlamentarnej, odgrywa istotną rolę w państwie, jeżeli nie – zdecydowanie mniejszą.
Taka sytuacja wystąpiła trzykrotnie od momentu wejścia w życie konstytucji z 1958 roku (1986–1988, 1993–1995
i 1997–2002). Zgodnie z konstytucją prezydent reprezentuje Francję za granicą oraz decyduje o kierunkach polityki zagranicznej, natomiast premier jest odpowiedzialny za sprawy wewnętrzne kraju. W przypadku koabitacji prezydent dzieli swoje kompetencje z premierem. 
Skrócenie kadencji prezydenckiej z siedmiu do pięciu lat w 2000 roku oraz podjęcie w 2002 r. decyzji o wprowadzeniu zmian w kalendarzu wyborczym (przesunięciu wyborów prezydenckich przed parlamentarne oraz organizowaniu ich w tym samym miesiącu) zmniejszyło prawdopodobieństwo ponownego wystąpienia koabitacji.
Historia
Były prezydent Valéry Giscard d'Estaing jako pierwszy mówił o możliwości wystąpienia koabitacji. Właściwą nazwę „koabitacja” nadał zjawisku premier Francji Édouard Balladur.
Do pierwszej koabitacji doszło w 1986 roku, gdy po zwycięstwie prawicy w wyborach parlamentarnych prezydent François Mitterrand (Partia Socjalistyczna) mianował Jacques’a Chiraca (przewodniczącego konserwatywnego Zgromadzenia na rzecz Republiki) na szefa rządu. Pierwsza koabitacja trwała do roku 1988, w którym doszło do reelekcji François Mitterranda i rozwiązania przez niego Zgromadzenia Narodowego (niższej izby Parlamentu).
Okres drugiej koabitacji, zwanej „aksamitną” (fr. "cohabitation de velours"), przypada na lata 1993–1995. François Mitterrand nadal pełnił urząd prezydenta, a funkcję szefa rządu objął wówczas Édouard Balladur.
Trzecia koabitacja wystąpiła w latach 1997–2002 po zwycięstwie koalicji ugrupowań tzw. pluralistycznej lewicy (fr. "Gauche plurielle") w przyśpieszonych wyborach parlamentarnych. Było to spowodowane rozwiązaniem Zgromadzenia Narodowego 21 kwietnia 1997 r. przez Jacques’a Chiraca. Z początkiem trzeciego roku jego prezydentury Francję ogarnęła największa od wydarzeń maja 1968 r. fala strajków. Protestowano przeciwko planom ówczesnego premiera Alaina Juppé dotyczącym redukcji dotychczasowego systemu zabezpieczeń socjalnych. Stanowisko szefa rządu Chirac powierzył pierwszemu sekretarzowi Partii Socjalistycznej – Lionelowi Jospin.
Polityczna analiza koabitacji
Z perspektywy generała Charles’a de Gaulle’a prezydent był ponadpartyjny, a pojęcie „koabitacja” zupełnie nieadekwatne, gdyż „dwuwładztwo na najwyższych szczeblach władzy byłoby nie do zaakceptowania”. Gdyby do tego doszło, oznaczałoby to, że prezydent nie wzbudza już w ludziach zaufania, więc jedyne, co mu pozostaje, to podać się do dymisji. Zdaniem de Gaulle’a wybór premiera powinien dokonać się przy zachowaniu „kompatybilności” między prezydentem a parlamentem  – wskazanie go przez jednego nie powinno budzić sprzeciwu drugiego. W rzeczywistości od czasu bipolaryzacji francuskiego życia politycznego w 1962 r., to znaczy podziału na lewicę i prawicę, prezydent zawsze jawi się jako należący do jednego z dwóch obozów politycznych.
W sytuacji, gdy polityka jest prowadzona głównie przez rząd, prezydent może ją sabotować, odmawiając podpisywania rozporządzeń. Rząd jest wówczas zmuszony wprowadzić je drogą parlamentarną. Teoretycznie prezydent może również skorzystać z prawa do rozwiązania Zgromadzenia Narodowego, co w normalnym toku rzeczy wydaje się politycznie niemożliwe.
Ze względu na to, że prezydent jest zwierzchnikiem sił zbrojnych i przedstawicielem Francji za granicą, ministrowie obrony i spraw zagranicznych są zwykle wybierani na drodze konsensusu między prezydentem i premierem.
Niektórzy uważają koabitację za zgubną dla funkcjonowania państwa francuskiego, ponieważ może uniemożliwiać przeprowadzenie ważnych reform. Zdaniem Lionela Jospin ich wprowadzenie jest jednak możliwe, ponieważ rząd może doskonale pełnić swoją funkcję. Jospin uważa, że koabitacja jest szkodliwa tylko w przypadku braku zgodności w obrębie władzy wykonawczej, gdy między prezydentem a premierem rodzi się pragnienie konfrontacji.
Sposób funkcjonowania koabitacji nie zawsze postrzegany jest jako ułomny. Niektórzy uważają, że jest ona korzystna dla demokracji. Jako katalizator zmian politycznych koabitacja (czy choćby możliwość jej wystąpienia) staje się przeciwwagą dla wyjątkowo długiej (siedmioletniej do 2002 roku) kadencji prezydenta. Dlatego też w 2000 r. wprowadzono mandat pięcioletni (ustawa konstytucyjna nr 2000-964 z 2 października 2000 r.). Zbiegło się to w czasie z wyborami prezydenckimi w 2002 r.
Pierwsza koabitacja
Pierwsza koabitacja we Francji trwała od marca 1986 r. do maja 1988 r. Od 1981 roku urząd prezydenta sprawował François Mitterrand, a po wyborach do Zgromadzenia Narodowego w marcu 1986 r. większość parlamentarną zdobyły ugrupowania prawicowe.
François Mitterrand mianował na stanowisko premiera Jacques’a Chiraca, przewodniczącego partii RPR (Zgromadzenie na rzecz Republiki). Po raz pierwszy w dziejach V Republiki, na czele państwa stanęli prezydent i premier o odmiennych poglądach politycznych.
Prezydent Mitterand mógł postąpić inaczej, korzystając z prawa prerogatywy i ze swej roli arbitra. Artykuł 8-1 konstytucji Republiki Francuskiej pozwala mu powołać premiera o zbliżonych do własnych przekonaniach politycznych. Mitterand mógł też powołać premiera wywodzącego się z ugrupowania centrowego, który mógłby zyskać szerszą akceptację, a następnie czekać na ewentualny upadek rządu. Innym wyjściem mogło być rozwiązanie Zgromadzenia Narodowego. Uzmysłowiłoby to głosującym sprzeczność w dokonywanych wyborach, a prezydentowi dało nadzieję na pomyślny dla niego wynik ponownego głosowania. Gdyby jednak stało się inaczej, prezydent byłby zmuszony do zaakceptowania wyników i mianowania premiera zgodnie z wolą wyborców. François Mitterrand wolał uniknąć konfrontacji i od razu wskazał na stanowisko premiera przewodniczącego zwycięskiej partii.
Podczas pierwszej koabitacji miały miejsce spory między premierem a prezydentem, zwłaszcza w dziedzinie polityki zagranicznej oraz w niektórych sprawach dotyczących polityki krajowej. Podczas formowania rządu prezydent sprzeciwił się mianowaniu niektórych ministrów. Następnie odmówił podpisania rozporządzeń dotyczących prywatyzacji, okręgów wyborczych czy też zmian czasu pracy, co wywołało spory konstytucyjne. Niemniej udało się osiągnąć pewną równowagę w funkcjonowaniu instytucji państwowych. W tym okresie powstały niepisane zasady przestrzegane przy kolejnych koabitacjach, dzięki którym Francja prezentowała spójne stanowisko na arenie międzynarodowej. Najbardziej interesującym przykładem kompromisu stały się konferencje prasowe odbywające się po ważnych międzynarodowych szczytach. Prezydent Mitterand początkowo chciał wypowiadać się sam, jednak po protestach premiera Chiraca w konferencjach zaczęli brać udział obaj przedstawiciele władzy. Na pytania dziennikarzy premier i prezydent odpowiadali naprzemiennie.
Druga koabitacja
Druga koabitacja trwała od marca 1993 roku do maja 1995 roku. Zaistniała w następstwie wyborów parlamentarnych z 21 i 28 marca 1993 r., które zmieniły układ sił w Zgromadzeniu Narodowym. Po wyborach prawica uzyskała 472 z 577 mandatów poselskich.
Na przebieg tej koabitacji znaczący wpływ miały zarówno osobowość prezydenta François Mitteranda, jak i premiera Edouarda Balladura. Ze względu na kurtuazyjne relacje panujące między nimi, koabitacja ta zyskała miano „aksamitnej”.
„Miałem wielką swobodę w rządzeniu” – mówi były premier Balladur w wywiadzie udzielonym tygodnikowi "L’Express". „Tak się umówiliśmy i zawsze rozmawialiśmy otwarcie. Czasem byłem wręcz zaskoczony otwartością jego [Mitteranda] wypowiedzi w naszych rozmowach”.
"Zaangażowanie Francji w wydarzenia w Rwandzie"
Na ten okres istotny wpływ miały wydarzenia w Rwandzie. W momencie powstawania koabitacji trwała operacja wojskowa „Noroît” (od 1990 r.). Prowadzone były także negocjacje nad porozumieniami w Aruszy. Po ich podpisaniu w sierpniu 1993 r. oraz po zorganizowaniu Misji Organizacji Narodów Zjednoczonych do spraw Pomocy Rwandzie (UNAMIR) w grudniu tego samego roku Francja wycofała wojska z operacji „Noroît”, pozostawiając jednak na miejscu około trzydziestu żołnierzy.
W 1994 r., gdy rozpoczęły się akty ludobójstwa w Rwandzie, Francja podjęła operację wojskową „Amarylis”, mającą za zadanie ewakuować cudzoziemców. Istnienie koabitacji w żaden sposób nie stanęło na przeszkodzie przeprowadzeniu akcji.
W okresie tym Francja była bardzo aktywna na arenie międzynarodowej. Gdy zakończył się masowy mord na ludności cywilnej, ONZ upoważniła rząd francuski do przeprowadzenia operacji „Turkus”, kwalifikowanej jako humanitarna. Wywołała ona liczne kontrowersje, zarówno wśród armii, jak i przedstawicieli władz. 21 czerwca 1994 r. premier Balladur wysłał do prezydenta list ostrzegający o neokolonialnym aspekcie akcji oraz wyrażający wątpliwości co do humanitarnego charakteru przedsięwzięcia.
Trzecia koabitacja
Trzecia koabitacja trwała od 1997 roku do 2002 roku. Była osadzona w znacznie innym kontekście politycznym niż dwie poprzednie. Po pierwsze, nastąpiła na skutek nagłego rozwiązania Zgromadzenia Narodowego na rok przed wyborami parlamentarnymi. Po drugie, rozpoczęła się zaledwie dwa lata po objęciu urzędu przez prezydenta i trwała do końca jego 7-letniej kadencji, a zarazem do końca kadencji parlamentu.
Dwa lata po objęciu urzędu prezydenta Francji przez Jacques’a Chiraca zdecydowana większość parlamentarzystów, pomimo różnic poglądów, popierała rząd Alaina Juppé. W telewizyjnym przemówieniu z 21 kwietnia 1997 r. prezydent Francji oświadczył, że nadchodzące wydarzenia, szczególnie te związane z Unią Europejską, oraz konieczne reformy wymagają „silnej większości, dysponującej odpowiednim czasem na podjęcie działania”. Dodał też, że „już od tej chwili należy wprowadzać poważne zmiany. Trzeba zrobić wszystko, aby w ciągu najbliższych pięciu lat działalność polityków miała większą moc sprawczą. Aby odnieść sukces, Francja musi ponownie nabrać wiatru w żagle. By tak się stało, niezbędne jest wyraźne poparcie obywateli”.
Wraz ze zbliżającymi się wyborami ponownie pojawiła się możliwość utworzenia koabitacji. W wypowiedzi z 20 maja 1997 r. na temat polityki międzynarodowej, a zwłaszcza Unii Europejskiej, Jacques Chirac stwierdził: „Nie zapominajmy, że jeżeli Francja nie będzie mówiła jednym, silnym głosem, to nie obroni swoich interesów”. W pośredni sposób przestrzegał wyborców przed możliwymi konsekwencjami zwycięstwa opozycji w wyborach.
Nazajutrz lider opozycji Lionel Jospin oświadczył jednak, że nawet w okresie koabitacji Francja wciąż będzie mówiła jednym głosem. W wywiadzie dla gazety "Le Figaro "przypomniał również", "że „konstytucja wyraźnie określa kompetencje organów władzy, nawet w przypadku koabitacji. Koabitacja nie jest tajemniczym tworem, ponieważ miała już miejsce dwukrotnie. Najważniejsze to przestrzegać zasad podziału kompetencji”.
Nowy okres koabitacji rozpoczął się po łatwym zwycięstwie koalicji ugrupowań tzw. pluralistycznej lewicy (fr. "Gauche plurielle", w której skład wchodziły: Partia Socjalistyczna PS, Francuska Partia Komunistyczna PCF, Lewicowa Partia Radykalna, Ruch Obywatelski MDC, Zieloni), która uzyskała bezwzględną większość w wyborach parlamentarnych z 25 maja i 1 czerwca 1997 r.
2 czerwca 1997 r. Jacques Chirac powołał Lionela Jospina na stanowisko premiera.
Trzecia koabitacja, wielokrotnie określana przez prezydenta mianem „konstruktywnej”, rozpoczęła się jednak od wyjaśnienia o charakterze prawnym. 14 lipca 1997 roku, podczas corocznej konferencji prasowej odbywającej się w dniu Święta Narodowego Francji, Jacques Chirac powiedział: „Konstytucja przewiduje określone reguły; reguły te wyznaczają pewne priorytety i, by tak rzec, sprawiają, że właściwie to Prezydent ma ostatnie słowo”. 
Dwa dni później, na posiedzeniu Rady Ministrów, Lionel Jospin skorygował wypowiedź prezydenta: „Nie ma takiej dziedziny w polityce, w której prezydent miałby ostatnie zdanie.” 
Przed wyborami parlamentarnymi w 2002 roku Jacques Chirac przedstawił swoje krytyczne uwagi. Wcześniej, 14 lipca 1999 roku, twierdził, że koabitacja jest „konstruktywna”, zaś dokładnie 2 lata później krytykował rząd za „brak chęci działania (…) w sprawach bezpieczeństwa” oraz jego „zachowawczość” co do przyszłych reform.
21 kwietnia 2002 roku Jacques Chirac uzyskał najwięcej głosów w pierwszej turze wyborów prezydenckich przy stosunkowo niskim wyniku odchodzącego prezydenta (19.9% oddanych głosów). Szczególne okoliczności drugiej tury, związane z kandydaturą Jean-Marie Le Pena, sprawiły, że Chirac odniósł miażdżące zwycięstwo (82.2%). Miesiąc później w wyborach do parlamentu Unia na rzecz Ruchu Ludowego (UMP) uzyskała bezwzględną większość w Zgromadzeniu Narodowym. Tak zakończyła się trzecia koabitacja.

</doc>
<doc id="109365" url="https://pl.wikipedia.org/wiki?curid=109365" title="Barwałd">
Barwałd



</doc>
<doc id="109366" url="https://pl.wikipedia.org/wiki?curid=109366" title="Dolna (województwo opolskie)">
Dolna (województwo opolskie)

Dolna (dodatkowa nazwa w j. niem. Dollna) – wieś w Polsce położona w województwie opolskim, w powiecie strzeleckim, w gminie Leśnica.
Historia.
Wieś Dolna została po raz pierwszy wzmiankowana w dokumentach z 1302 roku. Pierwszy kościół w Dolnej był wzmiankowany w 1335 roku. W 1615 roku wioskę kupił hrabia Georg von Reden. W 1783 roku właścicielem był hrabia Collona. Dolna miała już wtedy szkołę, w której zatrudniony był jeden nauczyciel. Uczęszczały do niej również dzieci z Czarnocina.
W latach 1893-1914 proboszczem parafii był zasłużony dla sprawy polskiej Górnoślązak ks. Jan Pogrzeba rodem z Dobrzenia Małego pod Opole. Ks. Pogrzeba należał do współzałożycieli (w 1880) Towarzystwa Górnośląskiego we Wrocławiu, organizacji mającej za cel propagowanie języka, literatury i historii polskiej wśród Górnoślązaków.
Topografia Śląska z 1845 roku wymienia w Dolnej („Dollna”): 65 budynków, folwark, karczmę i wyrobisko kamienia wapiennego. W cytowanej topografii odnotowano, że w Dolnej jest 25 gospodarzy, którzy są wolni od 1821 roku.
Do 1936 roku miejscowość nosiła nazwę Dollna, w latach 1936-1945 Niederkirch.
Liczba ludność.
1783: 195 mieszkańców
1817: 249
1845: 463
1861: 548
1910: 577
1939: 563
1996: 388
Zabytki.
Do wojewódzkiego rejestru zabytków wpisane są:

</doc>
<doc id="109368" url="https://pl.wikipedia.org/wiki?curid=109368" title="Badanie mikrośladów">
Badanie mikrośladów

Badanie mikrośladów – technika śledcza zajmująca się najmniejszymi materialnymi śladami związanymi bezpośrednio lub pośrednio ze sprawcą. Do takich mikrośladów zaliczają się przykładowo: włókna dzianin, tkanin, odpryski lakieru samochodowego, włosy – obecnie służą jako materiał do badań kodu DNA, sierść zwierzęca i wiele innych (np. krople smarów, olejów silnikowych).
Np. wspomniane włókna ze swetra zabezpieczone za paznokciami broniącej swego życia ofiary zbrodni, poprzez porównanie ich z zabezpieczonymi u podejrzanych włóknami z ich odzieży badanymi pod mikroskopem porównawczym w różnej długości falach światła widzialnego, umożliwiają wskazanie ewentualnego sprawcy zbrodni lub eliminację z kręgu podejrzanych. Celem dokumentacji i wizualizacji stosowana jest fotografia kryminalistyczna.
Nie istnieją identyczne włókna. Dwa takie same swetry kupione przez dwie różne osoby będą posiadały po krótkim użytkowaniu włókna o innych cechach. Wpływają na to takie czynniki jak: różnice w odżywianiu się, nałogi, przyjmowane leki (inny osad potu na włóknach), różne detergenty stosowane do prania, różna twardość wody, różne dezodoranty oraz różne zanieczyszczenia powietrza w miejscu zamieszkania, pracy, regionie – też dadzą one inny osad na włóknach.
Podobnie odpryski lakieru samochodowego na odzieży ofiary wypadku mają swoje własne niepowtarzalne cechy powstałe na skutek np. zanieczyszczeń powietrza, detergentów, wosków, wody, oddziaływania promieni słonecznych (garaż czy parking pod chmurką), sposobów mycia nadwozia (myjnia, szczotka, gąbka, szmatka, karcher) powodujących różne mikrorysy.

</doc>
<doc id="109369" url="https://pl.wikipedia.org/wiki?curid=109369" title="Kadencja (politologia)">
Kadencja (politologia)

Kadencja ( „upadek”) – określony przez prawo okres pełnienia danej funkcji (urzędu) przez urzędnika lub organ pochodzący z wyboru. Na przykład określona w konstytucji kadencja prezydenta w Polsce trwa 5 lat, a Sejmu i Senatu – 4.
Kadencje w Konstytucji RP.
Termin "kadencja" spotyka się w Konstytucji m.in. w:
Limity kadencyjności.
Niektóre urzędy – np. wójt, prezydent miasta i inne urzędy szczebla administracji samorządowej – pozwalały na nieograniczoną liczbę kadencji sprawowania urzędu przez jedną osobę. Zostało to zmienione ustawą z dnia 11 stycznia 2018, która wprowadziła m.in. nowelizację Kodeksu wyborczego i ustaw o samorządach m.in. dwukadencyjność wójtów, burmistrzów i prezydentów miast licząc pierwszą kadencję od 2018 r. Polski ustawodawca przewiduje jednak również limity możliwości sprawowania funkcji przez jedną osobę w okresie dłuższym, niż określona liczba kadencji, np. funkcję Prezesa Narodowego Banku Polskiego oraz funkcję Prezydenta RP, można sprawować przez 2 kadencje.

</doc>
<doc id="109371" url="https://pl.wikipedia.org/wiki?curid=109371" title="Louis Ignarro">
Louis Ignarro

Louis Joseph Ignarro (ur. 31 maja 1941 w Brooklynie) – farmakolog amerykański, laureat Nagrody Nobla z medycyny z 1998 roku.
W latach 1966–1968 pracował w Narodowym Instytucie Zdrowia w Bethesda. Od 1972 roku wykładał w Tulane University’s School of Medicine w Nowym Orleanie, następnie był profesorem na Uniwersytecie Kalifornijskim w Los Angeles (1986).
Kontynuował prace Roberta Furchgotta nad rozszerzaniem naczyń krwionośnych, wykazał, że czynnikiem odpowiedzialnym za ten proces jest tlenek azotu. Było to pierwsze odkrycie wskazujące gaz jako czynnik sygnałowy w organizmie. Dalsze prace nad tlenkiem azotu wskazywały przyczyny i metody leczenia chorób serca, wstrząsów psychicznych i nowotworów. Praktycznym wykorzystaniem prac Furchgotta, Ignarro oraz trzeciego badacza, Ferida Murada, było wynalezienie leku na impotencję – sildenafilu (znanego pod handlową nazwą viagra). Obecnie Louis Joseph Ignarro jest członkiem Rady Naukowo-Medycznej w przedsiębiorstwie Herbalife.
W 1998 roku trzej uczeni, Ignarro, Furchgott i Murad, otrzymali Nagrodę Nobla w dziedzinie medycyny.
Współautor (razem z Muradem) pracy "Nitric Oxide: Biochemistry, Molecular Biology, and Therapeutic Implications" (1995).
W 2000 Uniwersytet Karola w Pradze przyznał mu tytuł doktora honoris causa.
W czerwcu 2020 r. Ignarro opublikował artykuł wyjaśniający, że wdychanie powietrza przez nos powoduje lepsze natlenienie krwi, a dzięki wytwarzanemu w nosie tlenkowi azotu (NO), pomaga zwalczać zakażenie koronawirusem, blokując jego replikację w płucach. Zalecał więc, by podczas pandemii, w sytuacji zagrożenia zakażeniem wirusem SARS-CoV-2, wdychać powietrze nosem, a wydychać ustami.

</doc>
<doc id="109373" url="https://pl.wikipedia.org/wiki?curid=109373" title="Louis J. Ignarro">
Louis J. Ignarro



</doc>
<doc id="109374" url="https://pl.wikipedia.org/wiki?curid=109374" title="Anoreksja">
Anoreksja



</doc>
<doc id="109375" url="https://pl.wikipedia.org/wiki?curid=109375" title="Roseau">
Roseau

Roseau – stolica, a zarazem największe miasto Wspólnoty Dominiki – wyspiarskiego państwa leżącego w Archipelagu Małych Antyli u ujścia rzeki Roseau do Morza Karaibskiego. Dawniej nosiło nazwę Charlotte Town. Ośrodek administracyjny parafii świętego Jerzego.
Miasto stanowi ważny ośrodek przemysłu spożywczego: przetwórstwo owoców, produkcja olejków eterycznych oraz odzieżowego. Jest tu również duży port rybacki.
Roseau jest centrum turystyczno-wypoczynkowym Dominiki. Znajduje się w nim między innymi ogród botaniczny oraz muzeum.
Miasto posiada port lotniczy oraz port morski.

</doc>
<doc id="109376" url="https://pl.wikipedia.org/wiki?curid=109376" title="Sekretarz stanu">
Sekretarz stanu



</doc>
<doc id="109377" url="https://pl.wikipedia.org/wiki?curid=109377" title="Dolina Jastrzębia">
Dolina Jastrzębia

Dolina Jastrzębia, Mała Papirusowa Dolina (słow. "Malá Zmrzlá dolina", dawniej "Jastrabá dolina", niem. "Kleines Papirustal", węg. "Kis-Papirusz-völgy") – wisząca dolina polodowcowa, boczne odgałęzienie Doliny Zielonej Kieżmarskiej ("dolina Zeleného plesa") oddzielone od niej wysokim, pionowym progiem zwanym Jastrzębimi Spadami.
Dolina Jastrzębia położona jest w Tatrach Wysokich na terenie Słowacji pomiędzy:
Pierwsze znane odwiedziny Doliny Jastrzębiej to wyprawa Stanisława Staszica z przewodnikami w 1804 r. W zimie byli tu jako pierwsi Gyula Hefty i István Laufer 25 marca 1912 r.
Dziś Dolina Jastrzębia nie jest dostępna dla turystów. Jej pusty, skalisty krajobraz jest widoczny z Magistrali Tatrzańskiej.

</doc>
<doc id="109382" url="https://pl.wikipedia.org/wiki?curid=109382" title="Kultura pilińska">
Kultura pilińska

Kultura pilińska – jedna z kultur młodszej epoki brązu (1300 – 700 r. p.n.e.), wchodząca w skład zespołu kultur pól popielnicowych. Obejmowała teren południowo-wschodniej i środkowej Słowacji oraz tereny północno-wschodnich Węgier nad rzekami Ipolą, Zagyvą, Slaną, Hornadem i Bodrogiem. Ku wschodowi sięgała po Cisę. Na północy stanowiska kultury pilińskiej przenikały w górę Topli pod główny grzbiet Karpat i do Kotliny Sądeckiej, a doliną Hornadu na Spisz aż pod Tatry.
Kulturę pilińską datuje się na Brąz C i D, wytworzyła się ona na podłożu kultury Otomani przy silnych oddziaływaniach kręgu kultur mogiłowych.
Kultura ta dzieli się na dwie grupy lokalne:
Ludność kultury pilińskiej zamieszkiwała osady otwarte, czasami wykorzystywała również jaskinie.
W obrębie tej kultury wykształcił się silny ośrodek metalurgii brązowej, w oparciu o złoża miedzi występujące w Rudawach Słowackich i w górach północnych Węgier.
Zmarłych chowano na rozległych płaskich cmentarzyskach, na których przeważają groby ciałopalne popielnicowe grobach popielnicowych. Na cmentarzyskach tych czasem spotyka się ślady po kurhanach, brukach kamiennych, kręgach czy skrzyniach kamiennych. Nie są to jednak częste zjawiska. Obok popielnicowych spotyka się również pochówki ciałopalne bezpopielnicowe. Wyposażenie zmarłych stanowiły miniaturowe wyroby codziennego użytku z brązu.
Inwentarz ceramiczny: naczynia wazowe o stożkowej lub cylindrycznej szyi z rozchylonym brzegiem, zaopatrzone w ucha u nasady szyi, zdobione guzkami, żłobkami lub rytym ornamentem geometrycznym. Naczynia wazowe z szerokimi uchami taśmowatymi, umieszczona na załomie lub pod załomem brzuśca. Naczynia wazowe o dwóch dużych uchach łączących krawędź naczynia z nasadą szyi. Kubki jednouche zdobione guzkami lub pionowymi żłobkami. Naczynia sitowate i gliniane przenośne piecyki.
Piliński krąg kulturowy sąsiadował z plemionami kultury gawskiej i kultury łużyckiej. Ludność kultury pilińskiej pośredniczyła w handlu między południowymi a centralnymi i północnymi regionami Europy Środkowej.
Bibliografia.
"Epoka brązu i wczesna epoka żelaza w Europie" Gedl Marek

</doc>
<doc id="109384" url="https://pl.wikipedia.org/wiki?curid=109384" title="Dolnoreńska kultura pól popielnicowych">
Dolnoreńska kultura pól popielnicowych

Dolnoreńska kultura pól popielnicowych to kultura epoki brązu, zajmująca teren na zachód i południe od dolnego Renu, Nadrenię – Północną Westfalię, Belgię i południową Holandię.
Formą obrządku pogrzebowego były płaskie groby popielnicowe otoczone niekiedy rowami.

</doc>
<doc id="109385" url="https://pl.wikipedia.org/wiki?curid=109385" title="Kultura pomorska">
Kultura pomorska

Kultura pomorska ("kultura wschodniopomorska", "kultura wejherowsko-krotoszyńska", "kultura grobów skrzynkowych", "kultura urn twarzowych") – kultura archeologiczna epoki żelaza z okresu VII – III w p.n.e., zajmująca teren niemal całej Polski.
Kryteria wydzielenia.
Podstawą do wydzielenia kultury pomorskiej był charakterystyczny obrządek pogrzebowy z urnami twarzowymi i płaskimi cmentarzyskami, w odróżnieniu od kurhanowego pochówku kultury łużyckiej, osadnictwo z osiedlami o charakterze otwartym oraz gospodarka oparta przede wszystkim na hodowli.
Chronologia, geneza i zanik.
Zjawiska przypisywane kulturze pomorskiej ukształtowały się we wczesnej epoce żelaza na terenie Pomorza Wschodniego, na bazie odłamu kultury łużyckiej – grupy wielkowiejskiej na przełomie Hallstattu C i Hallstattu D (VII – VI w p.n.e.) i trwały do III wieku p.n.e. Na początku V w p.n.e. rozprzestrzeniły się na teren Wielkopolski, a następnie także na obszar dorzecza środkowej Odry i Wisły. Na przełomie III i II stulecia p.n.e. zaniknęły stanowiska typowe dla tej kultury i jej odłamu – kultury grobów kloszowych, a ich miejsce, na skutek oddziaływań kultury lateńskiej, zajęły zjawiska charakterystyczne dla kultury przeworskiej i kultury oksywskiej.
Obszar występowania i kontekst kulturowy.
Kolebką zjawisk typowych dla kultury pomorskiej jest Pomorze Gdańskie, skąd rozprzestrzeniały się na obszar Wielkopolski, a następnie dorzecza środkowej Odry i Wisły, zajmując tym samym większość dotychczasowych terenów kultury łużyckiej. Kultura pomorska sąsiadowała z kulturą jastorfską na północnym zachodzie oraz z kulturą kurhanów zachodniobałtyjskich na północnym wschodzie.
Charakterystyczne wyroby kulturowe.
Kulturę materialną charakteryzują bursztynowe wyroby (głównie paciorki) przeznaczone na handel wymienny, narzędzia krzemienne – stopniowo wychodzące z użycia na rzecz metalowych (w tym importów żelaznych) oraz przedmioty wykonane z rogu i kości (m.in. szpile, grzebienie). Typowe formy ceramiki to: misy z zagiętym do wnętrza brzegiem, garnki z dwoma uchwytami i jajowatym brzuścem, naczynia dziurkowane i czarne urny o gruszkowatym brzuścu.
Osadnictwo.
Nieliczne, małe osady o charakterze otwartym, w których dominowały domy o konstrukcji słupowej. W pobliżu osiedli znajdowały się niewielkie płaskie cmentarzyska.
Obrządek pogrzebowy.
Na całym terenie, gdzie znajdują się formy obiektów typowych dla tej kultury, występuje obrządek ciałopalny. Jego charakterystycznym elementem, który posłużył do stworzenia nazwy "kultura urn twarzowych", są popielnice, na których umieszczano, w górnej części naczynia, schematyczne przedstawienie twarzy ludzkiej, symbolizującej zmarłego, czasem z dodatkowymi scenami rodzajowymi lub wyobrażeniami przedmiotów codziennego użytku i uzbrojenia (miecze, oszczepy, tarcze) umieszczanymi na brzuścu. Popielnice przykryte były pokrywkami niekiedy stylizowanymi na nakrycie głowy. Dodatkowo czasami nakładano na nie naszyjniki lub napierśniki, a plastyczne przedstawienia uszu zdobiono kolczykami. Zwyczaj dekorowania popielnic symbolicznymi twarzami ludzkimi zanikł w IV w p.n.e.
Popielnice (zazwyczaj 5–6, maksymalnie do 30 sztuk) z popiołami zmarłych ustawiano w prostokątnych skrzyniach z kamiennych płyt, stąd też inna nazwa tej kultury – "kultura grobów skrzynkowych". Ubogie wyposażenie grobowe stanowią ozdoby oraz narzędzia, bardzo rzadko broń.
Popielnice twarzowe pojawiły się prawdopodobnie jako wynik oddziaływania kultury etruskiej w związku z kontaktami handlowymi, głównie handlu bursztynem.
We wschodniej części zasięgu kultury pomorskiej wyróżniamy odmienną formę obrządku pogrzebowego, która charakteryzowała się pochówkiem jamowym, z urną przykrytą odwróconym do góry dnem dużym naczyniem, tzw. kloszem, stąd nazwa dla tego odłamu kulturowego – kultura grobów kloszowych. Niektórzy badacze, pomimo wspólnych cech osadniczo-kulturowych, uznają ją za samodzielną jednostkę kulturową.
Społeczeństwo i gospodarka.
Gospodarka rolniczo-hodowlana. Jej podstawę stanowiła hodowla bydła i trzody chlewnej, w mniejszym stopniu rolnictwo (pszenica, jęczmień, żyto) oraz łowiectwo, zbieractwo i rybołówstwo, co uwarunkowane było czynnikami naturalnymi tego terenu, a więc dużym zalesieniem i rozległymi pojezierzami. Istniały lokalne ośrodki metalurgii brązu wykonujące głównie ozdoby i drobne narzędzia.

</doc>
<doc id="109386" url="https://pl.wikipedia.org/wiki?curid=109386" title="Ministerstwo Spraw Wewnętrznych (Polska)">
Ministerstwo Spraw Wewnętrznych (Polska)

Ministerstwo Spraw Wewnętrznych – urząd administracji rządowej obsługujący ministra właściwego do spraw wewnętrznych, odpowiedzialnego przede wszystkim za nadzór organów utrzymujących w państwie bezpieczeństwo i porządek publiczny.
W Polsce na przestrzeni lat w za sprawy wewnętrzne odpowiadali ministrowie stojący na czele następujących struktur:

</doc>
<doc id="109388" url="https://pl.wikipedia.org/wiki?curid=109388" title="Prątek gruźlicy">
Prątek gruźlicy

Prątek gruźlicy () – kwasooporna (barwienie metodą Ziehla-Neelsena), słabo Gram-dodatnia bakteria, która jest czynnikiem etiologicznym groźnej choroby zakaźnej – gruźlicy.
Należy do rodziny Mycobacteriaceae i wchodzi w skład grupy prątków gruźliczych.
Po raz pierwszy bakteria ta została wyodrębniona przez niemieckiego uczonego Roberta Kocha, który publicznie poinformował o tym odkryciu w trakcie krótkiego wykładu wygłoszonego 24 marca 1882 roku w "Physiologische Gesellschaft" w Berlinie.
Budowa i fizjologia.
Prątek gruźlicy to bakteria tlenowa (lub mikroaerofilna) o kształcie prostej lub lekko wygiętej pałeczki, nieruchoma, bezotoczkowa i nie tworzącą zarodników ani toksyn. Jej wymiary: 1-8 na 0,3-0,6 µm.
Inaczej niż u innych bakterii ściana komórkowa prątka gruźlicy zawiera znaczne ilości substancji lipidowych (ok. 60%) takich jak: kwasy mikolowe, lipoarabinomannan, woski, które warunkują jego kwasooporność. Z tego też powodu prątki są oporne na typowe barwienie (takie jak np. barwienie metodą Grama), jednak już po zabarwieniu metodą Ziehla-Neelsena nie poddają się jak inne niekwasooporne bakterie odbarwieniu za pomocą kwaśnego alkoholu (3% roztwór HCl w alkoholu etylowym).
Nukleoid prątka tworzy kolista cząsteczka DNA.
Prątki dzielą się wolno średnio co 15-20 godzin, co warunkuje długi czas potrzebny do uzyskania hodowli (4-6 tygodni). Rozwijają się wewnątrzkomórkowo, a w wyniku ich działania powstają charakterystyczne odczynowe zmiany ziarniniakowate nazywane gruzełkami (stąd nazwa "gruźlica").
Są drobnoustrojami opornymi na wiele czynników środowiskowych takie jak: wysuszenie, podwyższona i niska temperatura, wysokie i niskie pH.
Wśród prątków wyróżnia się prątki gruźlicze, prątki atypowe oraz prątki środowiskowe. Prątki należące do grupy MAIC ("Mycobacterium Avium Intracellulare Complex") wykazują naturalną lekooporność. Występują także liczne gatunki saprofityczne, takie jak "Mycobacterium smegmatis", "Mycobacterium vacce".
Genom prątka gruźlicy.
W 1998 roku ogłoszono zsekwencjonowanie genomu szczepu H37Rv "Mycobacterium tuberculosis". Zawiera on 4 mln par zasad oraz 3959 genów. W genomie tym stwierdzono także obecność 6 pseudogenów.
Dla 40% z tych genów scharakteryzowano ich funkcję, dla 44% istnieją przypuszczenia co do ich funkcji. 250 genów związanych jest z metabolizmem kwasów tłuszczowych, 39 bezpośrednio związane z tworzeniem lipidowej budowy ściany komórkowej prątka. Tak znaczna ilość konserwatywnych genów świadczy o ewolucyjnym znaczeniu lipidowego składnika dla przetrwania tego drobnoustroju.
10% materiału genetycznego obejmowane jest przez 2 rodziny genów, w których zapisana jest informacja genetyczna kwasowych białek o dużej zawartości aminokwasu glicyny. W tych białkach znajduje się N-terminalny motyw, którego usunięcie upośledza wzrost "M. tuberculosis" w makrofagach i gruzełkach.
Chorobotwórczość.
Drogi zakażenia (najczęściej od osoby chorej, tj. "prątkującej"):
Po dostaniu się do płuc prątki są pochłaniane przez makrofagi pęcherzyków płucnych, lecz ze względu na specyficzną dla prątków kwasoopornych właściwość są one zdolne przeżywać w tych komórkach. Jakkolwiek czynniki zjadliwości nie są w pełni poznane, to wiadomo, że prątki te mogą egzystować wewnątrz fagosomów, nie dopuszczając do zlewania się ich z lizosomami, a tym samym, zapewniając sobie habitat.
Zakażenie nie jest jednoznaczne z chorobą. Objawy chorobowe występują u zaledwie 5-10% zakażonych prątkiem gruźlicy, u pozostałych zakażenie zostaje zwalczone lub przechodzi w fazę latentną.
Diagnostyka.
Według WHO gruźlicę można rozpoznać tylko wtedy kiedy dokonane zostanie potwierdzenie bakteriologiczne aczkolwiek w porównaniu z innymi bakteriami hodowla i diagnostyka prątka gruźlicy nastręcza pewne trudności.
Obecnie stosowane metody diagnostyczne:
Badanie mikroskopowe.
W badaniu bakterioskopowym prątki można wykryć, o ile ich stężenie przekracza 10 000/ml. Z biomateriału sporządzane są co najmniej dwa preparaty, barwione metodą Ziehla-Neelsena, które muszą być badane przez co najmniej 10 minut. Badanie mikroskopowe nie pozwala odróżnić gatunków zjadliwych od saprofitycznych. Zaletą tego badania jest szybkość, swoistość, a słabością niezbyt duża czułość.
Hodowla.
Konwencjonalna metoda hodowli prątków trwa długo, co związane jest z ich bardzo długim cyklem komórkowym – podział komórek w sprzyjających warunkach trwa 15-20 godzin, w porównaniu z np. 25 minutami podziału komórek pałeczki okrężnicy. Kolonie są makroskopowo widoczne zazwyczaj po około dwóch tygodniach i przyjmują charakterystyczny szorstki wygląd przypominający kwiat kalafiora. Stosowanymi podłożami hodowlanymi są podłoże Löwensteina-Jensena, podłoże Middlebrooka i podłoże Sautona. Materiał na posiew brany jest najczęściej trzy razy, w jednodniowych odstępach czasowych.
Nowe przyśpieszone metody hodowli dają rezultaty o wiele szybciej, ale są droższe (często wymagają dodatkowego sprzętu).
W przypadku biomateriału "skażonego" innymi drobnoustrojami, przeprowadzana jest homogenizacja polegająca na wymieszaniu z kwasem siarkowym lub innymi kwasami. Prątki w większości przeżywają ten zabieg, natomiast organizmy niekwasooporne nie.
Zabieg homogenizacji nie jest przeprowadzany w przypadku jałowych materiałów – płynu mózgowo rdzeniowego oraz punktatów – ponieważ zmniejsza on także ilość prątków, a w konsekwencji powodzenie hodowli.

</doc>
<doc id="109390" url="https://pl.wikipedia.org/wiki?curid=109390" title="Maryn">
Maryn

Maryn – imię męskie pochodzące od łacińskiego przymiotnika "marinus", "morski". Wersją oboczną jest Maryniusz. Wśród patronów tego imienia św. Maryn, od imienia którego pochodzi nazwa państwa San Marino.
Żeńskim odpowiednikiem jest Maryna.
Maryn i Maryniusz imieniny obchodzą 3 marca, 8 sierpnia, 3 września i 15 grudnia.
Znane osoby noszące to imię:

</doc>
<doc id="109391" url="https://pl.wikipedia.org/wiki?curid=109391" title="Stealth">
Stealth

Stealth (IPA , ang. skradanie się, ukradkowość) – techniki mające na celu zmniejszenie możliwości wykrycia obiektu znanymi metodami obserwacji: począwszy od ludzkiego wzroku i słuchu, na metodach technicznych kończąc. Obecnie dotyczy ona głównie zmniejszenia echa radarowego, emisji podczerwieni i hałasu samolotów, okrętów oraz pojazdów lądowych. 
Jest wiele technik umożliwiających stworzenie obiektu typu stealth, np.: wykorzystanie materiałów pochłaniających w części promieniowanie radarowe, kamuflaż obiektu, zmniejszenie śladu termicznego i turbulencji za obiektem (np. w lotnictwie), zmniejszenie hałasu z napędu obiektu (bardzo istotne w marynarce ze względu na możliwość wykrycia przez sonar) i wiele innych.
Najważniejsze jest jednak odbicie fal radarowych pod kątem innym niż nadeszły, stąd właśnie płaskie i pochylone powierzchnie. Aparat matematyczny do analizy propagacji fal radarowych, odbijających się od samolotu, stworzył w 1962 radziecki fizyk i matematyk Piotr Ufimcew.
Technika stealth nie jest nowością. Już pierwsze samoloty wojskowe nosiły kamuflaż i latały nisko nad ziemią, by nie zostały wykryte. Zastosowanie drewna w konstrukcji De Havilland Mosquito zmniejszyło jego echo radarowe. Jednak dopiero najnowsze osiągnięcia techniki pozwoliły drastycznie zmniejszyć wykrywalność obiektów, takich jak: okręt Sea Shadow, bombowiec B-2, F-117, samoloty F-22, F-35 czy zwłaszcza YF-23 Black Widow II, który łączył w sobie stealth radarowe na poziomie F-22 z rewolucyjnym stealth termicznym. 
Nowoczesne techniki stealth wykorzystują jednocześnie wiele osiągnięć technicznych i naukowych. 
Dla przykładu: samolot F-22 został przemyślany tak, by w jak największym stopniu pochłonąć lub rozproszyć promieniowanie radarowe. Zastosowano w tym celu nie tylko odpowiednie materiały kompozytowe i farby, lecz również ekstremalne rozwiązania aerodynamiczne (które jednocześnie zmniejszyły turbulencję za samolotem). Wentylatory silników osadzono głęboko we wlotach powietrza, a uzbrojenie znalazło się w specjalnych komorach. Oprócz wiązki promieniowania radarowego zgubny może być także ślad termiczny, dlatego zastosowano nowoczesne silniki wykorzystujące zimne powietrze do schładzania gazów wylotowych. Również anteny systemów pokładowych zostały wkomponowane w sposób uniemożliwiający ich potencjalne wykrycie przez przeciwnika. Rosjanie pracują nad systemem opartym na generatorach plazmy, która pochłania promieniowanie elektromagnetyczne (w pewnym zakresie długości fali, zależnie od koncentracji plazmy i częstości plazmowej), przez co obiekt staje się niewidzialny dla radarów pracujących w tym zakresie, uniemożliwia jednak również pracę własnych aktywnych urządzeń elektronicznych. 
W przypadku okrętu Sea Shadow zastosowano m.in. bardzo ciche silniki elektryczne zasilane prądem z prądnicy napędzanej silnikiem Diesla, a także kształt zapewniający brak echa radarowego (odbicie fal radarowych następuje w stronę inną niż kierunek, z którego fale nadeszły - patrz wyżej) i materiały pochłaniające wiązkę radarową.

</doc>
<doc id="109393" url="https://pl.wikipedia.org/wiki?curid=109393" title="Dobrzyca">
Dobrzyca

Dobrzyca – miasto w Polsce, w województwie wielkopolskim, w powiecie pleszewskim, siedziba gminy miejsko-wiejskiej Dobrzyca. Jest to druga pod względem liczby mieszkańców miejscowość powiatu pleszewskiego.
Położenie.
Położona na Wysoczyźnie Kaliskiej, nad rzeczką Potoka (do XVI wieku nosiła nazwę Dobrzyca), która wpływa do Lutynki. 11 km na wschód od Koźmina Wielkopolskiego, 17 km na południowy wschód od Jarocina, 12 km na południowy zachód od Pleszewa. Leży na skrzyżowaniu dróg powiatowych z Ostrowa Wlkp. do Jarocina i z Pleszewa do Krotoszyna i Koźmina Wlkp. W miasteczku znajdowała się stacja Dobrzyca rozebranego odcinka Krotoszyn – Pleszew Krotoszyńskiej Kolei Dojazdowej.
Pociągi skończyły kursować 12 stycznia 1986 r. Obecnie, najbliższy czynny przystanek kolejowy jest w Kotlin, około 10 km w kierunku północny wschód i obsługuje połączenia ze stacjami Poznań Główny, Kępno, Ostrów Wielkopolski, Łódź Kaliska, Odolanów, Ostrów w godzinach 4:40 - 22:57.
Połączenia z innymi miejscowościami zapewniają Jarocińskie Linie Autobusowe, Pleszewskie Linie Autobusowe i MZK Ostrów Wlkp.
Stacja kolejowa obsługująca połączenia regionalne i ogólnopolskie to stacja Pleszew w Kowalewie, znajdująca się w odległości około 10 km. Przez Dobrzycę przebiega lokalny łącznik Transwielkopolskiej Trasy Rowerowej. Oznaczony jest jako szlak niebieski . Prowadzi z Twardowa przez Kotlin, Strzyżew, Dobrzycę do Pleszewa.
Historia.
Wykopaliska archeologiczne dokumentują przeszłość Dobrzycy już na czasy rzymskie.
Dobrzyca przyjęła nazwę od pierwszego właściciela Mikołaja Dobrzyckiego herbu herbu Leszczyc, którego wpis do ksiąg ziemskich pochodzi z 1327 r. Osada rozwijała się dzięki traktowi handlowemu biegnącemu z Koźmina do Kalisza. Lokacja miasta (na Prawie magdeburskim) nastąpiła prawdopodobnie przed rokiem 1440. Dziś przyjmuje się, że prawa miejskie i herb otrzymała 8 maja 1440 od króla Władysława, zwanego później Warneńczykiem.
Z chwilą otrzymania praw miejskich nastąpił podział Dobrzycy. Dzieliła się wtedy ona na Dobrzycę miasto i Dobrzycę wieś zwaną również Klonowem. Dobrzycę i Klonów oddzielała rzeczka Patoka. Otrzymanie praw miejskich przyczyniło się również do rozkwitu gospodarczego (duże znaczenie miało prawo na targi i jarmarki). Miasto w bardzo szybkim tempie stało się bardzo zamożne, dzięki korzystnemu położeniu przy szlaku handlowym wiodącym z Koźmina Wlkp. do Kalisza. Mieszkańcom pozwolono zakładać sady między wsią Dobrzycą a młynem obok sadzawki. Zostali zwolnieni od wszelkiej pracy na rzecz dworu. Mieli również prawo użytkować dworskie pastwiska, zbierać chrust na opał i wycinać drewno budulcowe z wyłączeniem pańskiej kniei. W czasie wojny trzynastoletniej Dobrzyca wystawiła w 1458 roku 1 pieszego na odsiecz oblężonej polskiej załogi Zamku w Malborku.
O zamożności miasta może świadczyć zapis w Księdze Miejskiej z roku 1618, w którym dochód wyniósł 15 florenów i 24 grosze.
Była wtedy niewielkim miasteczkiem rolniczym. Księga chrztów kościoła parafialnego z lat 1603–1640 podaje liczne rzemiosła wykonywane przez mieszkańców: młynarstwo, piekarstwo, rzeźnictwo, olejnictwo, stolarstwo, ciesielstwo, bednarstwo, kowalstwo, węglarstwo, kołodziejstwo, szewstwo, sukiennictwo, garbarstwo i garncarstwo. Mimo tak rozległego rzemiosła miasto liczyło nie więcej niż tysiąc mieszkańców.
W XVI w. pojawili się Bracia czescy. W XVII wieku, w czasie potopu szwedzkiego, Dobrzyca została zniszczona.
W 1655 roku Dobrzyca i okoliczne miejscowości jak Budy, Koźmin Wlkp., Galew i Borzęcice stały się miejscem postoju wojsk hetmana polnego Jerzego Lubomirskiego (jak głosi legenda, sam Lubomirski nocował w dobrzyckim pałacu), który pobił wojska królewskie pod Częstochową 10 sierpnia, ale sam poniósłszy znaczne straty cofnął się do Wielkopolski.
Dobrzycę nawiedzały różne klęski, jak epidemie cholery w latach 1624 i 1707-1712, a także pożary m.in. w 1545, 1611, 1752, 1753, 1756, 1777 i w 1820 oraz 23 września 1838 r.
Pod koniec XVIII wieku następuje ożywienie gospodarcze. Po pożarze w 1777 r. odbudowano miasto i nadano mu czytelny wyraz architektoniczny z czworobocznym rynkiem. W 1778 r. zbudowany został obecny kościół drewniany posiadający piękne wyposażenie wnętrza, jednolite rokokowe z lat 1780-1783, wykonane przez rzeźbiarza kaliskiego Franciszka Eytnera.
Miasto otrzymało nowe przywileje m.in. organizowało dwanaście jarmarków w ciągu roku, przybywało również rzemieślników. W czasie zaboru pruskiego Dobrzyca należała do powiatu Krotoszyn (1793-1919). Według spisu urzędowego z 1837 roku miasto liczyło 937 mieszkańców, którzy zamieszkiwali 122 dymy (domostwa).
W czasie Wiosny Ludów w 1848 r. mieszczanie wystąpili przeciwko władzom pruskim. Na czele Powiatowego Komitetu Narodowego stał dziedzic Sośnicy, patriota – Michał Chłapowski.
W ręce polskie dobra dobrzyckie wróciły w 1890 r. Koniec XIX w. to okres, w którym na terenie Dobrzycy powstały pierwsze zakłady przemysłowe, np. mleczarnia, zakład produkcji pantofli, także Kółko Rolnicze, bank ludowy, organizacje społeczno-kulturalne jak Koło Śpiewacze, nadal działające Bractwo Kurkowe oraz OSP.
Po odzyskaniu przez Polskę niepodległości Dobrzyca miała charakter ośrodka rzemieślniczo-usługowego. Działało Towarzystwo Przemysłowców.
Powstawały liczne organizacje o charakterze świeckim i kościelnym np. Towarzystwo Wincentek, Katolickie Stowarzyszenie Młodzieży Męskiej i Żeńskiej, Koło Włościanek, OSP, Towarzystwo Gimnastyczne „Sokół”, Katolickie Towarzystwo Robotników Polskich.
Dobrzyca utraciła prawa miejskie w 1934 r. z powodów zbyt małej liczby ludności (1187, Rada Ministrów uznała wówczas za minimalny poziom 3000 osób).
W 1939 r. rozpoczęła się w Dobrzycy okupacja niemiecka (okupacyjna administracja niemiecka narzuciła nazwę "Dobberschütz / Wartheland", która obowiązywała do wkroczenia wojsk radzieckich 24 stycznia 1945 r.)
W okresie powojennym rozwijała się spółdzielczość (m.in. Rolnicza Spółdzielnia Produkcyjna, Gminna Spółdzielnia, Spółdzielcze Kółka Rolnicze, spółdzielczość mleczarska). Powstało wiele obiektów, jak: Gminny Ośrodek Zdrowia, Szkoła Podstawowa, Bank Spółdzielczy. W wyremontowanych i rozbudowanych obiektach znalazły siedzibę Gminny Ośrodek Kultury i Gminna Biblioteka Publiczna.
Zawiązała się Spółdzielnia Mieszkaniowa w Dobrzycy. Dzięki wyprowadzeniu lokatorów z pałacu Gorzeńskich mogło powstać Muzeum: Zespół Pałacowo-Parkowy w Dobrzycy.
W latach 1975–1998 miejscowość należała administracyjnie do województwa kaliskiego. Z dniem reformy administracyjnej w 1999 r. Dobrzyca została włączona do powiatu pleszewskiego i znalazła się w granicach województwa wielkopolskiego.
Z okolic Dobrzycy pochodził Stanisław Mikołajczyk. W kronice parafialnej kościoła pw. św. Tekli w Dobrzycy pod datą 3 grudnia 1945 roku ówczesny proboszcz, ks. Stanisław Śniatała wpisał: "W poniedziałek, dnia 3 grudnia odbył się chrzest Kazimierza Józefa Ignasiaka, syna gospodarza Antoniego, którego do chrztu świętego trzymał wicepremier Rządu obecnego p. Stanisław Mikołajczyk, prezes PSL, szwagier Ignasiaka. Mimo że dopiero dziś rano dostojny chrzestny swój przyjazd zaanonsował, zebrało się gapiów w Kościele dużo, miasto przybrało się we flagi. Po chrzcie p. Premier z ojcem chrzestnięcia, kumoszką" (kumoszka – matka chrzestna, którą była Joanna Dutkiewicz – Mielcarz, mieszkająca do dziś w Dobrzycy) "i swym adjutantem wstąpili na probostwo i zabawili pół godziny. Jest moim dawnym znajomym, bo pochodzi ze Strzyżewa, uczęszczał do mnie na naukę katechizmową, brał ode mnie książki do czytania, gdy jeszcze biblioteka KSM była niewielką – a także dawałem mu ślub 21.10.1924 z Cecylią Ignasiakówną. Miło mi stwierdzić, że p. Mikołajczykowi kariera polityczna w głowie nie przewróciła i przynajmniej wobec mnie zachował się jak dawniejszy uczeń i wychowanek, a nie jak dostojna eminencja i działacz głośny nie tylko w Polsce, ale i na całym świecie."
Wieloletnią posługę proboszcza dobrzyckiej parafii pełnił ksiądz Stanisław Śniatała, autor publikacji "Dobrzyca – monografija historyczna".
Od 1990 r. istnieje Towarzystwo Miłośników Ziemi Dobrzyckiej, które było inicjatorem i wydawcą lokalnego miesięcznika Notatki Dobrzyckie. W 1997 r. otwarto filię Wielkopolskiego Uniwersytetu Ludowego.
W 2014 r. odzyskała prawa miejskie.
Nadanie Dobrzycy statusu miasta w 2014 roku było pierwszym w XXI wieku nadaniem praw miejskich miejscowości położonej na terenie Wielkopolski. Poprzedni taki akt nastąpił w 2000 i dotyczył miejscowości Nekla (pow. wrzesiński). Za przykładem Dobrzycy kolejne wielkopolskie miejscowości rozpoczęły starania aby odzyskać prawa miejskie. W 2015 roku status miasta odzyskał Chocz, w 2016 Jaraczewo a w 2017 Opatówek.
Właściciele.
Od średniowiecza do czasów Odrodzenia.
Po raz pierwszy nazwa Dobrzyca pojawiła się w dokumencie z 1327 roku, wydanym przez sędziego kaliskiego Jakuba; wystąpił tam świadek – Nicolao de Dobrycia (Mikołaj Dobrzycki) herbu Leszczyc. Osada rozwijała się dzięki traktowi handlowemu biegnącemu z Koźmina do Kalisza. Lokacja miasta (na Prawie magdeburskim) nastąpiła prawdopodobnie przed rokiem 1440, z tego roku bowiem pochodził dokument potwierdzający prawa dobrzyckich mieszczan, wydany przez ówczesnego dziedzica, Tumlina z Dobrzycy. Z Dobrzycy pisali w XV w. Przybysław, Jan Grzymek, jego matka Chwałka, potem Maciej i Tomisław, aż wreszcie wspomniany Tumlin, występujący w źródłach w latach 1435-1453. Tumlin był osobą zaufaną ówczesnego wojewody poznańskiego Łukasza Górki. W latach 1447-1448 i 1451-1452 był burgrabią kaliskim, a następnie reprezentował wojewodę w jego różnych funkcjach.
Z roku 1491 pochodzi wzmianka o kolejnym Dobrzyckim: Grzymale z Dobrzycy, sędzi kaliskim. Dobrzyca stanowiła wówczas centrum dóbr, na które składały się miasto Dobrzyca, dwa folwarki oraz wieś Strzyżew. Bardzo szybko nastąpił jednak podział majętności. W 1510 roku dobra podzielone zostały pomiędzy Grzymisława a jego bratanków Jana i Mikołaja. Ożeniony w 1513 r. z Katarzyną Świańczyńską Jan, przejmuje całe przypadłe mu po ojcu części dobrzyckiego majątku, rezygnując na rzecz brata z części wsi Lgoty, z którą przez parę następnych stuleci związana będzie zapoczątkowana przez Mikołaja linii rodu Dobrzyckich. Jan Dobrzycki odziedziczonym majątkiem zawiadywał przez około 20 lat i zmarł prawdopodobnie około 1532 r.
Kolejnym właścicielem został syn Jana urodzony z drugiego związku z Dorotą Zdunowską – Wojciech.
Stan ten trwał co najmniej do 1550 roku. W 1579 r. połowę dóbr przejął Dobrogost Cielecki herbu Zaręba. Taki podział utrzymał się przez następne lata.
Siedemnasty i osiemnasty wiek.
Kolejny zapis pochodzi dopiero z 1632 roku Według niego cześć dóbr znajdowała się w rękach Adama Franciszka Dobrzyckiego, który zmarł ok. 1612 r. Po jego śmierci majątek przeszedł w ręce jego syna Jana, który zmarł w 1631 r. Kolejnymi właścicielami dóbr dobrzyckich byli Adam Franciszek (zm. ok. 1660) i jego synowie: Chryzostom (zm. 1667) oraz Jan (zm. 1690) Druga połowa znajdowała się w rękach Gabriela Bojanowskiego herbu Junosza. Jego syn Władysław dokonał wielu dziwnych operacji finansowych, sprzedając swój majątek w 1632 r. Chryzostomowi Mycielskiemu herbu Dołęga. Trzy lata później, w 1635 r. dobra przejmuje Stanisław Przyjemski herbu Rawicz, marszałek nadworny koronny i starosta generalny wielkopolski (zm. 1642) Część dóbr z kolei przejął w 1638 r. Jan Szołdrski herby Łodzia. Około 1650 r. właścicielem Dobrzycy został Stanisław Jaskólski, starosta krzemiński, a po nim jego syn i wnukowie.
Dopiero w 1697 r. całość dóbr ponownie znalazła się w rękach Michała Dobrzyckiego. Aczkolwiek informacja ta, nie jest w pełni wiarygodna, gdyż około 1662 r. część miasta i wsi Dobrzyca wraz z Klonowem posiadali Piotr i Jan Żychlińscy herbu Szeliga oraz wdowa po Janie, Anna z Powodowa Podolska, która dysponowała drewnianym dworem o dwóch izbach. Pozostała część Dobrzycy należała do Barbary Walewskiej, żony Piotra, starosty sieradzkiego.
Ostatecznie w 1717 r. wdowa po Michale, Anna z Radzewskich Dobrzycka (wraz z synami Antonim, Franciszkiem, Ignacym i Józefem) sprzedała Dobrzycę Aleksandrowi Gorzeńskiemu herbu Nałęcz, miecznikowi kaliskiemu, później podczaszemu kaliskiemu a kwotę 106 500 grzywien polskich. Aleksander po śmierci żony, Anny Koźmińskiej w 1726 r. został duchownym. Początkowo był proboszczem dobrzyckim, później archidiakonem i oficjałem kaliskim, wreszcie wikariuszem generalnym archidiecezji gnieźnieńskiej.
21 marca 1739 r. Aleksander sprzedał Dobrzycę wraz z Klonowem, Izbicznem i Korytami synowi Antoniemu Gorzeńskiemu (1710–1773). Ten był kolejno łowczym, stolnikiem i chorążym kaliskim, konsyliarzem generalnym konfederacji barskiej. W 1770 r. dobra dobrzyckie obciążone zostały przez wojska rosyjskie wysoką kontrybucją.
Osiemnasty i dziewiętnasty wiek.
Na rok przed śmiercią, 20 czerwca 1772 r. Antoni odsprzedał dobra dobrzyckie swemu synowi Augustynowi za 280 000 złotych polskich. Augustyn szybko wspiął się po szczeblach kariery, był kolejno stolnikiem, chorążym, podkomorzym poznańskim, a od 1788 r. generalnym adiutantem przy królu Stanisławie Auguście. W roku 1774 uzyskał pruski tytuł hrabiowski, a w okresie księstwa Warszawskiego był senatorem i wojewodą poznańskim. Był też posłem na Sejm Wielki, współtwórcą Konstytucji 3 maja. Do swoich dóbr, na które wówczas składały się Dobrzyca – miasto oraz trzy wsie: Klonów, Izbiczno i Strzyżew powrócił w 1795 r. i rozpoczął przebudowę odziedziczonej rezydencji. Zadanie to powierzył znanemu warszawskiemu architektowi Stanisławowi Zawadzkiemu. Z uwagi na związki Gorzeńskiego z masonerią symbolika architektoniczna pałacu nawiązywała do tradycji wolnomularskich. Augustyn, dwukrotnie żonaty, po raz pierwszy z Aleksandrą Skórzewską z Łabiszyna (zm. 1802), a od 1813 r. z nieznaną bliżej Błońską, umarł bezpotomnie w 1816 r. i zapisał Dobrzycę synowi swej siostry Korduli Turno z Gorzeńskich herbu Nałęcz, matce generała Kazimierza Turno, herbu Trzy Kotwice (ożenionego z Heleną z Rogalińskich), po którego śmierci w 1817 r. dobra przejął jego małoletni syn, Jan Napoleon Turno.
Źle prowadzony i zadłużony majątek w 1835 r. został zlicytowany. Dobra dobrzyckie w 1838 r. przejął baron Friedrich Heinrich Ernst von Kottwitz dla swojej córki Fryderyki. W 1841 r. przekazał Dobrzycę córce i jej mężowi. Następnie w latach 1866–1890 Dobrzycą zarządzał Arthur Bandellow (syn Fryderyki i Loisa, wnuk barona Kottwitza), który całkowicie zrujnował gospodarkę, zaniedbując nie tylko pałac, ale i folwarki.
W 1890 r. zaniedbane dobra nabył dla swego syna Józefa hrabia Zygmunt Czarnecki herbu Prus III (1823–1908), właściciel Ruska, Gogolewa. Siekowa i Przybysławia, znany bibliofil, erudyta, właściciel ogromnego i znaczącego w tym czasie księgozbioru liczącego około 7000 woluminów (sprzedanego po jego śmierci do lwowskiej biblioteki Baworowskich, duża ich część, uratowana przed Sowietami, znajduje się dziś w Bibliotece Narodowej) oraz badacz dziejów masonerii. Hrabia Józef Czarnecki (1857–1922), ożeniony był ze Stanisławą z Lipskich, herbu Grabie, wnuczką generała Kazimierza Turno.
Wiek dwudziesty.
Nowy właściciel dbał o majątek. Jako członek wydziału powiatowego przeprowadził przez Dobrzycę budowę Krotoszyńskiej Kolei Dojazdowej relacji Krotoszyn – Pleszew. Pierwszy etap (na odcinku Krotoszyn – Dobrzyca) otwarto 15 maja 1900; drugi (na odcinku Dobrzyca – Pleszew) – 10 lipca 1900 r. Czarnecki był też założycielem (wraz z ks. Stanisławem Nizińskim) Kółka Rolniczego, któremu sam przez szereg lat przewodniczył oraz w 1898 Banku Ludowego, gdzie objął prezesurę Rady Nadzorczej. W 1898 r. hr. Czarnecki wraz ze wspomnianym już ks. Stanisławem Nizińskim oraz gospodarzem Andrzejem Morkowskim zainicjowali powstanie Banku Spółdzielczego, który rozpoczął swoją działalność na terenie 10 kwietnia 1898 roku.
Józef Czarnecki zmarł 18 października 1922 r. (pochowany został na dobrzyckim cmentarzu parafialnym i tu spoczywa do dnia dzisiejszego), a majątek dobrzycki przejął jego syn, Stefan. Dobrzyca pozostała w rękach Czarneckich do końca. W czasie, kiedy rządy sprawował hr. Stefan Czarnecki, pałac gościł marszałka Edwarda Rydza-Śmigłego.Majątek był w rękach rodziny Czarneckich do czasu wybuchu II wojny światowej. We wrześniu Stefan Czarnecki wstąpił do wojska, w 1945 został zamęczony w sowieckim łagrze Kołyma (zmarł bezpotomnie). W pałacu pozostała matka, hrabina Stanisława Czarnecka z Lipskich (1863–1948) z córkami Wandą i Stanisławą, która wraz z internowanym ziemiaństwem została wywieziona do Koźmina. Już wtedy dobra dobrzyckie były niezwykle mocno zadłużone, podobnie jak wiele innych majątków, na które premier Władysław Grabski nałożył – jak się okazało – zbyt wielkie zobowiązania finansowe.
Herb Dobrzycy.
W roku 1440 Dobrzyca była wsią. Dopiero 16 maja 1440 r. otrzymała prawa miejskie z rąk Władysława Warneńczyka. Wraz z przywilejem praw miejskich Dobrzyca otrzymała swój herb, który przedstawiał biały krzyż jerozolimski (zwany też patriarchalnym) na czerwonym polu.
Z herbem Dobrzycy łączą się dwie legendy. Pierwsza mówi o tym, że gdy król Władysław Jagiełło zwoływał pospolite ruszenie na wojnę z zakonem krzyżackim, wtedy to z Dobrzycy na ową wyprawę wybrało się czterech braci. Wszyscy oni zginęli w czasie bitwy pod Grunwaldem 15 lipca 1410 r. W momencie, gdy dziedzic Dobrzycy Tumlin uzyskał od króla prawa miejskie dla Dobrzycy zastanawiano się nad herbem dla tego miasta. Wtedy to dziedzic opowiedział królowi o tych ochotnikach, którzy polegli w bitwie grunwaldzkiej i dla upamiętnienia tego wydarzenia herbem uczyniono znak składający się z czterech krzyży. Jakoby echem tego faktu jest herb umieszczony na sztandarze Bractwa Strzeleckiego z 1802 r., gdzie cztery krzyże umieszczone są pośrodku pola herbowego. Obecnie jedyny zachowany sztandar z 1927 r. jest własnością Bractwa i znajduje się w Muzeum w Dobrzycy.
Druga legenda wiąże się z jednym z dziedziców dobrzyckich. Mówi ona, że któryś z nich brał udział w wyprawach krzyżowych, stąd też na pamiątkę uczestnictwa w krucjatach w herbie umieszczono krzyż jerozolimski.
Wizerunek herbu nie był umieszczony na żadnym z budynków w Dobrzycy. Przypuszcza się jedynie, że znajdował się on wewnątrz gmachu starego Ratusza Miejskiego, który spłonął w czasie wielkiego pożaru miasta 29 października 1777 r.
Herb miasta jako taki przetrwał bez zmian do czasów współczesnych, z tym, że w różnych okresach historycznych różna była tarcza herbowa. Do dziś zachwiały się ryciny przedstawiające tarcze herbowe wraz z herbem Dobrzycy z lat: 1591, 1787, 1920 i 1933.
Herb miasta funkcjonował formalnie do 1934 roku kiedy to Dobrzyca została na 80 lat pozbawiona praw miejskich. Pozostawał jednak zawsze w pamięci mieszkańców jako symbol tej miejscowości. Dlatego też gdy pojawiła się taka możliwość po przemianach ustrojowych w Polsce w 1990 r. reaktywowany został jako herb gminy Dobrzyca. Prócz funkcji herbu gminy jest również używany jako logo. Używany jest on również jako znak nagłówkowy lokalnego pisma „Notatki Dobrzyckie”, na samochodach i sztandarach Ochotniczej Straży Pożarnej oraz na witrynie internetowej gminy. Znajduje się on także na okrągłej pieczęci kościoła parafialnego obwiedziony napisem w języku łacińskim Ecclesia Parochialis S. Theclae in Dobrzyca oraz jest jednym z symboli Bractwa Strzeleckiego.
Części miejscowości.
Według Krajowego Rejestru Urzędowego Podziału Terytorialnego Kraju TERYT są tylko dwa podziały na: Nowy Świat (część miasta) i Olesie (część miasta).
Gospodarka.
Niewielki, ponadgminny ośrodek handlowo-usługowy (policja, poczta, ośrodek zdrowia, wyodrębnione niewielkie centrum) oraz przemysłowy (przemysł spożywczy – Okręgowa Spółdzielnia Mleczarska Kowalew-Dobrzyca (siedziba główna), gorzelnia, Vitax – wyspecjalizowany jest w produkcji herbat ziołowych i owocowych, farmaceutyków na bazie ziołowej, Adros – zakład drobiarski, eksportuje swoje produkty na teren całej Europy, a przede wszystkim do krajów członkowskich UE. Znaczny udział pracujących poza rolnictwem. W mieście znajduje się siedziba Banku Spółdzielczego, który ma swoje oddziały w Odolanowie, Rozdrażewie i Sośniach.
Towarzystwo Miłośników Ziemi Dobrzyckiej.
Towarzystwo Miłośników Ziemi Dobrzyckiej założono w 1990 r. Działa przede wszystkim na rzecz kulturalnego rozwoju gminy. Upowszechnia jej historię, promuje walory przyrodnicze, turystyczne i krajoznawcze oraz lokalną twórczość artystyczną. Wydaje biuletyn "Notatki Dobrzyckie". Organizuje prelekcje, wystawy, konkursy, wycieczki krajoznawcze i uroczystości rocznicowe. Dzięki staraniom Towarzystwa upamiętniono tablicami osoby zasłużone dla gminy Dobrzyca (m.in. w kościele parafialnym pw. Wniebowzięcia NMP w Lutyni jest tablica upamiętniająca narodziny Samuela Twardowskiego).
Bractwo Strzeleckie.
30 maja 1802 r. ówczesny dziedzic Dobrzycy gen. Augustyn Gorzeński powołał do życia Bractwo Strzeleckie, nadając mu statut i powołując pierwszego cechmistrza w osobie Kacpra Szablewskiego, który był burmistrzem miasta. Wówczas bractwo liczyło 53 członków, rekrutujących się z obywateli dobrzyckich. Pierwsze strzelanie o tytuł króla Bractwa miało miejsce 8 czerwca 1802 r. W ciągu następnego roku do Bractwa wstąpiło 66 członków, wszyscy cieszący się nieposzlakowaną opinia.
Dobre czasy Bractwa skończyły się w 1835 r., kiedy to dobra dobrzyckie przeszły w ręce niemieckie. Reaktywacja działalności nastąpiła dopiero 29 maja 1891 r., kiedy to Dobrzycę kupił hr. Józef Czarnecki. W 1904 r. został wydany statut kanoniczny, nadający Bractwu wyraźnie katolicki charakter. Według statutu, proboszcz, burmistrz i dziedzic, z racji pełnionych funkcji w społeczeństwie – stawali się braćmi honorowymi. Na mocy tego statutu stowarzyszenie przyjęło nazwę Bractwo Strzeleckie im. św. Tekli w Dobrzycy. Z tego powodu też, sztandar Bractwa znajduje się w dobrzyckim kościele. Bractwo posiadało też ladę, czyli skrzynię, w której przechowywało swoje "skarby". Ich wartość przed wybuchem II wojny światowej szacowano na około 1250 zł.
Dokumenty (protokoły Bractwa z lat 1904–1939) oraz klejnoty Bractwa w czasie wojennej zawieruchy były przechowywane przez Józefa Lasocińskiego. Światło dzienne ujrzały dopiero 8 lutego 2003 r., kiedy to córka Józefa, Urszula Lasocińska zdeponowała je w sejfie parafialnym.
Z chwilą odzyskanie niepodległości przez Polskę w 1918 r. nastąpiła reorganizacja Bractwa. Opracowany został nowy statut pod przewodnictwem ówczesnego proboszcza a projekt przedłożony najbliższemu z potomków Aleksandra Gorzeńskiego, Zbigniewowi hr. Ostroróg-Gorzeńskiemu. Nowy statut przyjęty i podpisany został w 1920 r. W 1927 r. Bractwo obchodziło 125. rocznicę założenia uroczystym Zjazdem okolicznych bractw połączonym z konkursowym strzelaniem. "Królem Jubileuszowym" został proboszcz dobrzycki ks. Stanisław Śniatała. Wybuch II wojny światowej w 1939 r. przerwał działalność Stowarzyszenia.
W 2006 roku reaktywowano Bractwo Strzeleckie pw. św. Tekli. W ten sposób nawiązano do pięknej tradycji kurkowej w Dobrzycy. Bractwo nawiązało do dawnego umundurowania dobrzyckich kurków, tj. ciemnozielona marynarka z czarnym kołnierzem i srebrnymi guzikami, ciemne spodnie z lampasami i ciemny kapelusz.

</doc>
<doc id="109396" url="https://pl.wikipedia.org/wiki?curid=109396" title="Jeep">
Jeep

Jeep – amerykański producent SUV-ów, samochodów terenowych i pickupów z siedzibą w Toledo działający od 1963 roku. Wchodzi w skład międzynarodowego koncernu Stellantis.
Historia.
Geneza nazwy Jeep.
Nazwa „Jeep” zaczęła być szeroko znana podczas II wojny światowej, kiedy to utożsamiano ją z amerykańskim, wojskowym samochodem terenowym Willys MB (i jego licencyjnym wariantem Fordem GPW). Od tej pory jest często potocznie używana do określenia samochodu terenowego niezależnie od jego producenta, zwłaszcza w języku angielskim.
Istnieją różne teorie co do pochodzenia nazwy „jeep”:
Do upowszechnienia tej nazwy w stosunku do nowych samochodów terenowych przyczynił się pokaz prasowy na początku 1941 roku, podczas którego prototyp Willysa, opisany w gazetach jako „Jeep”, wjechał po schodach Kapitolu.
Willys-Overland.
Geneza pierwszego samochodu określanego mianem Jeep sięga 1940 roku, kiedy to armia Stanów Zjednoczonych zleciła zbudowanie samochodu patrolowego z napędem na cztery koła. Rok później firma Willys-Overland zaproponowała pojazd Willys MB, który otrzymał wówczas jedynie nieformalny przydomek „Jeep”. Auto stało się jednym z motoryzacyjnych symboli II wojny światowej, dlatego tuż po jej zakończeniu zrezygnowano z powrotu do produkcji wojskowych pojazdów na rzecz opartego na modelu MB cywilnego Willysa CJ.
Oprócz produkcji samochodów osobowych, Willys na fali popularności modelu CJ stopniowo uzupełniał swoją ofertę o kolejne samochody nie tylko wizualnie, ale i nazwami nawiązujące do przydomku "jeep". Pierwszym z nich był model Willys Jeep Station Wagon z 1946 roku, któremu wtórował Willys Jeep Truck z 1947, Willys Jeepster z 1948 i Willys Jeep Station Wagon z 1956. W międzyczasie, Willys systematycznie rozwijał kolejne generacje modelu CJ.
Kaiser-Jeep.
W 1953 roku Willys-Overland został przejęty przez inne amerykańskie przedsiębiorstwo Kaiser Motors, co zapoczątkowało postępującą systematycznie wspólną integrację. Zaowocowała ona najpierw powstaniem wspólnego podmiotu Kaiser-Willys, by ostatecznie w 1963 roku utworzyć nowe przedsiębiorstwo Kaiser-Jeep po raz pierwszy w historii oficjalnie używające nazwę "jeep" w nazwie handlowej, jak i marce swoich produktów.
Powstanie firmy Kaiser-Jeep przyniosło rozbudowę portfolio o ważny z punktu widzenia dalszej historii przedsiębiorstwa model dużeg SUV-a Wagoneer, który zadebiutował w 1962 roku. Z końcem lat 60. XX wieku Kaiser-Jeep intensywnie rozbudował swoją obecność na rynkach globalnych, rozpoczynając sprzedaż w 32 państwach.
American Motors.
W 1970 roku Kaiser-Jeep przejęty został przez duży wówczas, rodziny koncern motoryzacyjny American Motors Corporation, zyskując krótszą nazwę, którą zachował już do czasów współczesnych, Jeep. Okres ten przyniósł dalszą rozbudowę portfolio samochodów tej marki, prezentując kolejną generację modelu CJ wraz z opartym na nim niewielkim pickupem Scrambler. W 1984 roku przedstawiono z kolei przełomowy model kompaktowego SUV-a Cherokee, który odniósł duży rynkowy sukces. Był to pierwszy pojazd opracowany od podstaw za czasu przynależności Jeepa do koncernu American Motors. Na bazie pierwszej generacji Cherokee powstał też wariant pickup o nazwie Comanche.
W latach 1971–1984 pod marką Jeep produkowany był również użytkowo-terenowy model DJ, którego wytwarzaniem zajmowała się należąca wówczas również do American Motors firma AM General z Mishawaki.
Chrysler i Daimler Chrysler.
W 1987 roku historia koncernu American Motors dobiegła końca w związku z przejęciem i włączeniem go do struktury konkurencyjnego Chryslera. W portfolio nowego właściciela Jeep zarządzany był wspólnie z inną marką ówczesnego koncernu Chrysler, Eagle. Epoka przynależności do Chryslera przyniosła poszerzenie oferty o kolejny ważny model, Grand Cherokee. W 1998 roku wraz z producentem niemieckich samochodów Mercedes-Benz, koncernem Daimlerem-Benzem, powstał nowy DaimlerChrysler, w którego składzie znalazł się w ten sposób także Jeep.
Okres przynależności Jeepa do wspólnego z Daimlerem-Benzem koncernu przyniósł zakrojoną na szeroką skalę współpracę technologiczną nie tylko z pokrewnym Dodge'm, ale także z niemieckim partnerem. W ten sposób model Commander dzielił m.in. płytę podłogową i silniki z SUV-ami Mercedes-Benz ML i GL. W 2007 roku koncern DaimlerChrysler się rozpadł, a Daimler odsprzedał Chryslerowi swoje udziały w spółce.
FCA.
W 2014 roku po fuzji macierzystego Chryslera z włoskim koncernem FIAT ponownie zmieniła się struktura właścicielska Jeepa, który wszedł w skład włosko-amerykańskiego konglomeratu Fiat Chrysler Automobiles. W tym samym roku Jeep zaprezentował najmniejszy w swojej historii model w postaci miejskiego SUV-a Renegade, który opracowany został wspólnie z Fiatem i trafił do produkcji m.in. we włoskich zakładach w Melfi. 
Okres przynależności Jeepa do koncernu FCA przyniósł dynamiczny wzrost sprzedaży w połowie drugiej dekady XXI wieku i wielokrotnie zwiększył znaczenie rynkowe dotąd niszowej firmy. W czasie gdy w 2013 roku roczna sprzedaż na rodzimym rynku amerykańskim wyniosła 490 tysięcy sztuk, to w 2014 wzrosła do 692 tysięcy, by w 2015 osiągnąc 865 tysięcy, a w 2018 zbliżyć się do wartości miliona z 973 tysiącami sprzedanych samochodów. Wielokrotnie wzrosło także znaczenie Jeepa w Europie, gdzie z poziomu 23 tysięcy sprzedanych samochodów w 2013 roku firma zwiększyła swój udział w rynku 3 lata później do 103 tysięcy sprzedanych pojazdów, w 2018 roku przekraczając z kolei próg 165 tysięcy samochodów. Zasługę we wzroście popularności i znaczenia marki Jeep przypisano zarządzającemu mu wówczas Mike'owi Manleyowi.
Stellantis.
Po tym jak w styczniu 2021 roku sfinalizowano fuzję koncernu Fiat Chrysler Automobiles z francuskim Groupe PSA, Jeep po raz czwarty w ciągu 20 lat zmienił właściciela. Odtąd amerykańska firma stała się jedną z 14 marek podlegających międzynarodowemu konglomeratowi Stellantis. Nowy właściciel już na początku działania koncernu zapowiedział obszerne plany wobec rozwoju oferty modelowej Jeepa, planując z końcem 2022 roku poszerzyć jego portfolio o dostępny także z napędem elektrycznym model Avenger plasujący się poniżej miejskiego Renegade'a. Za miejsce produkcji małego crossovera wykorzystującego francuską platformę z Opla Mokki i Peugeota 2008 wybrano zakłady produkcyjne w Tychach. W połowie września 2022 firma ogłosiła obszerną strategię modelową na pozostałe lata trzeciej dekady XXI wieku, oprócz modelu Avenger ogłaszając takżę plan rozpoczęcia produkcji kolejnych dwóch seryjnych elektrycznych Jeepów w postaci modeli Recon i Wagoneer S. Oba modele przyjęły globalną postać, z początkiem produkcji wyznaczonym na 2024 rok.

</doc>
<doc id="109398" url="https://pl.wikipedia.org/wiki?curid=109398" title="Solipsyzm">
Solipsyzm

Solipsyzm (od – jedyny, "ipse" – sam) – pogląd subiektywno-idealistyczny głoszący, że istnieje tylko jednostkowy podmiot poznający, cała zaś rzeczywistość jest jedynie zbiorem jego subiektywnych wrażeń – wszystkie obiekty, ludzie, etc., których doświadcza jednostka, są tylko częściami jej umysłu.
Podobnym poglądem jest materialistyczny agnostycyzm, mówiący, że nic poza umysłem jednostki nie może być absolutnie udowodnione; wszystko inne może być po prostu iluzją, wyobraźnią lub czymkolwiek mającym miejsce (egzystującym) w obrębie umysłu danej osoby.
Historia.
Za twórcę owego poglądu uważany jest sofista Gorgiasz (ok. 480–385 p.n.e.), który w manifeście antycznego nihilizmu, dziele "O naturze albo o niebycie" ("Περί του μη όντος ή περί φύσεως"), utrzymywał, że:
Na pozycje solipsyzmu staczali się przedstawiciele filozofii immanentnej.
Krytyka solipsyzmu.
Solipsysta (zwolennik solipsyzmu) nie może całkowicie zabrać autonomiczności postrzeganym obiektom (psychokineza jest niedowodliwa naukowo, tzn. solipsysta nie potrafi przedmiotami dowolnie sterować – np. Rysy są stale w Tatrach, bez względu na wolę solipsysty), więc najprawdopodobniej nie są one częścią jego samego. Kontrargument jest taki, że wiadomo, iż świadomy umysł nie steruje dowolnie np. własnymi snami, a szczególnie w przypadku somnambulizmu pewne części układu nerwowego zachowują znaczną ‘autonomię’ od umysłu świadomego. W odpowiedzi można podnieść kwestię celowości takiej ‘autonomii’ oraz że ‘autonomia’ np. marzeń sennych, przeżyć – w porównaniu do autonomii postrzeganej natury, ma zupełnie inny charakter – jest bardziej chwilowa, przejściowa (Deutsch zwraca uwagę na możliwą wielość stopni niezależności/autonomii i na większą złożoność bytów rzeczywistych). Poza tym większość świata-umysłu, która miałaby być podobna do snu, nie wygłasza poglądów solipsystycznych więc solipsysta nie może twierdzić, że cały jego umysł-świat uznaje solipsyzm, co za tym idzie nie może być solipsystą totalnym, w swej „całości”, jak ją postrzega, a jedynie w mniejszościowym jej fragmencie. Jeśli postrzega się wielokrotnie źródła idei (obiekty) jako w wysokim stopniu „niezależne od kogoś” to (jeśli to poznanie jest poprawne, świadome) realnie po prostu tak jest (przy założeniu adekwatnej „wąskiej” definicji Ja tj. jako bytu świadomego swych uczuć i myśli etc., odpowiedzialnego). Jest to więc kwestia braku uzasadnienia dla zbyt szerokiej definicji Jaźni u solipsysty, jeśli obejmującej obszary spoza manipulowalnej przez niego świadomości i spoza poglądów uznawanych przez niego jako własne.
Solipsysta implicite usiłuje modyfikować język i definicje pojęć, aby był w tym konsekwentny musiałby ich używać explicite, a nie nadal realistycznie, w sposób oparty na społecznym intersubiektywnym uwarunkowaniu języka. „Argument języka prywatnego” Wittgensteina mówi, że samo proponowanie istnienia takiego języka jest logicznie niespójne: solipsyzm jest wyrażony w publicznym języku, którego sens następnie podważa popadając w niespójność. Jedno z pojęć „świat” lub „umysł-świat” (implicite) byłoby wówczas pojęciem nadmiarowym. Solipsysta może jednak argumentować, że tworzy język do wewnętrznej komunikacji, w jego własnym umyśle, jednak musi wtedy zakładać, że są „w nim” znacznie różne stopnie niezależności, pomiędzy którymi językowa komunikacja miałaby zachodzić. Ponieważ interakcje między obiektami w filozofiach realistycznych są identyczne jak między „myślami/ideami” w solipsyzmie, niesie on z sobą tylko zbiór dodatkowych założeń (por. Brzytwa Ockhama) i niepraktyczne obciążenie; także zbudowane na czysto językowych niejednoznacznościach (np. zamiast „X”, mamy „idea podobna do X” lub „tak jakby X”).
Istniały też próby bardziej zdroworozsądkowych i pragmatycznych re-definicji, odmian solipsyzmu. Np. Plotyn używał solipsyzmu metodologicznego by później jednak wprowadzić hierarchię bytów (por. Jednia), zachowując jednak jego elementy np. pierwiastek duchowy jako tworzywo.
Według Davida Deutscha solipsyzm, choć jest teorią (czyli gdy brać pod uwagę tylko „czystą wyidealizowaną logikę”) nie do obalenia, to jednak jest nie do obronienia, gdy rozważać np. pełniejsze podejście naukowe („"każde rozumowanie naukowe zakłada fałszywość [...] solipsyzmu"”), czyli gdy naukowo urealnić idealizmy logiczne, ale także gdy dołączymy argumenty cechujące się prozaicznością, prostotą („"Jeśli zgodnie z najprostszym wyjaśnieniem obiekt jest złożony i autonomiczny, to obiekt ten jest rzeczywisty"”). 
Alvin Plantinga, przytacza argumentację w kwestii "problemu innych umysłów", opartą na rozumowaniu indukcyjnym (a dokładniej: "na analogii") co również w pewnym stopniu podważa podstawy solipsyzmu, z drugiej strony można przyjąć argumentację zawartą w krótkim opowiadaniu The Egg autorstwa Andyego Weir'a że wszystkie osoby na ziemi są tą samą osobą świadomą tylko siebie, ale z powodu ciągłej reinkarnacji ta jedna osoba będzie też żyła jako każda inna.

</doc>
<doc id="109400" url="https://pl.wikipedia.org/wiki?curid=109400" title="Bondy">
Bondy

Bondy – miejscowość i gmina we Francji, w regionie Île-de-France, w departamencie Sekwana-Saint-Denis. Jest przedmieściem Paryża. Większość ludności miasta jest pochodzenia algierskiego i marokańskiego.
Według danych na rok 1995 gminę zamieszkiwało 47 084 osób, a gęstość zaludnienia wynosiła 8533 osób/km² (wśród 1287 gmin regionu Île-de-France Bondy plasuje się na 37. miejscu pod względem liczby ludności, natomiast pod względem powierzchni na miejscu 644.).
Administracja.
Bondy jest podzielone na dwa kantony:

</doc>
<doc id="109401" url="https://pl.wikipedia.org/wiki?curid=109401" title="Badanie DNA">
Badanie DNA



</doc>
<doc id="109403" url="https://pl.wikipedia.org/wiki?curid=109403" title="Rezerwat przyrody Góra Radunia">
Rezerwat przyrody Góra Radunia

Rezerwat przyrody „Góra Radunia” – rezerwat florystyczny na górze Radunia, w gminie Łagiewniki, w powiecie dzierżoniowskim, w woj. dolnośląskim. Znajduje się na terenie Nadleśnictwa Miękinia.
Ustanowiony w 1958 roku na powierzchni 44,26 ha i tyle zajmuje do tej pory. Obejmuje szczytowe partie Raduni zbudowane ze skał wulkanicznych wraz ze stanowiskami rzadkich roślin. W całości znajduje się na terenie Ślężańskiego Parku Krajobrazowego i obszaru Natura 2000 „Masyw Ślęży” PLH020040 SOO.
W rezerwacie stwierdzono występowanie 183 gatunków roślin nasiennych (w tym wielu rzadkich i chronionych) oraz 10 gatunków paprotników. Na stoku góry znajduje się zespół leśny świetlistej dąbrowy z dominującym dębem bezszypułkowym ("Quercus petraea").
Pierwotnie przez rezerwat przechodził niebieski szlak Tąpadła-Radunia-Łąka Sulistrowicka. Od 2017 r. zmieniono przebieg szlaku, tak aby omijał rezerwat. Działanie miało na celu zlikwidowanie ruchu turystycznego jaki przewijał się przez rezerwat, który powodował wydeptywanie cennych muraw na szczycie góry oraz stwarzał zagrożenie pożarowe (turyści mimo przebywania na terenie chronionym, często rozpalali ogniska). 
Flora.
Ważniejsze gatunki:
W latach 90. ubiegłego wieku wybuchł pożar, który strawił część muraw i świetlistej dąbrowy, doprowadzając do wyginięcia kilku gatunków roślin, m.in. buławnika czerwonego i gółki długoostrogowej. Od czasu pożaru nie potwierdzono tych gatunków, mimo licznych inwentaryzacji przyrodniczych.

</doc>
<doc id="109407" url="https://pl.wikipedia.org/wiki?curid=109407" title="Syed Mir Qasim">
Syed Mir Qasim

Syed Mir Qasim (ur. w sierpniu 1921, zm. 13 grudnia 2004) – indyjski polityk, były szef rządu stanowego Kaszmiru.
Studiował na Uniwersytecie Muzułmańskim w Aligarh. Na studiach zaangażował się w działalność polityczną i jako członek opozycji przeciwko rządom autokratycznym w Kaszmirze trafił na krótko do więzienia w 1946. W 1951 został deputowanym do Zgromadzenia Konstytucyjnego Stanu Dżammu i Kaszmir, kierował sekretariatem izby parlamentarnej. Od 1953 był ministrem ds. dochodów w rządzie stanowym. W 1957 wstąpił do Narodowej Konferencji Demokratycznej, kierowanej przez Ghulama Sadiqa, z którym blisko współpracował, także po objęciu przez Sadiqa funkcji szefa rządu stanowego w 1964. W 1965 występował jako zastępca stałego przedstawiciela Indii w ONZ.
W latach 1965–1969 i od 1970 kierował władzami regionalnymi Indyjskiego Kongresu Narodowego. Po śmierci Sadiqa 12 grudnia 1971 objął stanowisko premiera rządu stanowego Dżammu i Kaszmir. W lutym 1975 został zastąpiony przez szejka Mohammada Abdullaha, który zawarł porozumienie w sprawie władzy w Kaszmirze z premier Indii Indirą Gandhi.
Od czerwca 1976 przez rok pełnił funkcję ministra kredytów państwowych w rządzie centralnym Indii. W latach 1975–1978 zasiadał w parlamencie centralnym (Raja Sabha), do 1983 pozostawał także w składzie centralnych władz Indyjskiego Kongresu Narodowego.

</doc>
<doc id="109408" url="https://pl.wikipedia.org/wiki?curid=109408" title="Ephraïm Inoni">
Ephraïm Inoni

Ephraïm Inoni (ur. 16 sierpnia 1947 w Bakingili koło Limbé), polityk kameruński, premier w latach 2004–2009.
Pochodzi z grupy etnicznej Bakweri. Bliski współpracownik prezydenta Kamerunu Paula Biyi, pełnił funkcję zastępcy sekretarza generalnego urzędu prezydenckiego. 8 grudnia 2004 został mianowany przez Biyę premierem, zastąpił Petera Mafany Musonge. 30 czerwca 2009 na stanowisku szefa rządu zastąpił go Philémon Yang.

</doc>
<doc id="109410" url="https://pl.wikipedia.org/wiki?curid=109410" title="Ephraim Inoni">
Ephraim Inoni



</doc>
<doc id="109412" url="https://pl.wikipedia.org/wiki?curid=109412" title="Peter Mafany Musonge">
Peter Mafany Musonge

Peter Mafany Musonge (ur. 3 grudnia 1942) – kameruński polityk, wieloletni premier Kamerunu.
Pochodzi z grupy etnicznej Bakweri. Studiował w USA na Uniwersytecie Stanforda, jest inżynierem. Współpracownik i doradca prezydenta Paula Biyi, we wrześniu 1996 powołany przez niego na stanowisko premiera (w miejsce Simona Achidi Achu). Kierował z powodzeniem kampanią prezydencką Biyi w 2004, w grudniu 2004 po rekonstrukcji gabinetu zastąpiony na stanowisku szefa rządu przez Ephraima Inoni.

</doc>
<doc id="109413" url="https://pl.wikipedia.org/wiki?curid=109413" title="Pustynnienie">
Pustynnienie

Pustynnienie – proces poszerzania się pustyń na obszarach, gdzie nie zaobserwowano w czasach historycznych pustyń.
Pustynie pochłaniają prawie 6 mln hektarów ziemi rocznie, w 60 krajach zamieszkanych przez około miliard ludzi. Najbardziej dotknięte procesem pustynnienia są kraje rozwijające się, ale zagrożone są także kraje uprzemysłowione, gdzie intensywne stosowanie pestycydów, nawozów oraz intensywna melioracja prowadzą do wypłukania gleby. Inne przyczyny pustynnienia to: degradacja lasów, degradacja drzew na sawannie, zaorywanie stepów, nadmierny wypas bydła, zmiana kierunku biegu rzek, górnictwo, porzucanie tradycyjnych technik uprawy na rzecz rolnictwa towarowego.

</doc>
<doc id="109418" url="https://pl.wikipedia.org/wiki?curid=109418" title="Primoz Peterka">
Primoz Peterka



</doc>
<doc id="109421" url="https://pl.wikipedia.org/wiki?curid=109421" title="Cysoida">
Cysoida

Cysoida – typ krzywej płaskiej.
Tworzona jest na podstawie dwóch innych krzywych. Jeśli mają one w układzie współrzędnych biegunowych równania
to równanie ich cysoidy ma postać:
Najbardziej znaną krzywą tego typu jest cysoida Dioklesa, będąca cysoidą okręgu i prostej.

</doc>
<doc id="109422" url="https://pl.wikipedia.org/wiki?curid=109422" title="Windows Internet Name Service">
Windows Internet Name Service

WINS (ang. "Windows Internet Name Service") jest usługą stworzoną przez firmę Microsoft, umożliwiającą tłumaczenie nazw nadanych urządzeniom sieciowym (komputery, drukarki itp.) na ich adresy internetowe (adresy IP). 
Użytkownik korzystający z usługi WINS może odwoływać się do komputerów w sposób bardziej intuicyjny pisząc po prostu jego nazwę np.: SEKRETARIAT. Nazwa ta zostaje następnie zamieniona na adres IP tego komputera. Komputery w sieci porozumiewają się właśnie za pomocą tych adresów. WINS zawiera bazę danych, która odwzorowuje adresy IP na nazwy NetBIOS danego komputera i odwrotnie. Usługa WINS może działać sama lub we współpracy z serwerem DNS. Przeznaczona jest głównie dla małych sieci, składających się z kilkunastu komputerów. Korzystanie w takim wypadku z usług DNS oraz Active Directory nie jest konieczne. Usługa WINS jest zbudowana na architekturze klient-serwer, gdzie serwer WINS obsługuje zapytania i rejestruje nazwy urządzeń sieciowych, natomiast klient (NetBIOS i TCP/IP) tworzy zapytania związane z rozpoznawaniem nazw.
Usługa WINS może być także udostępniana przez serwer Samba.

</doc>
<doc id="109423" url="https://pl.wikipedia.org/wiki?curid=109423" title="Cissoida">
Cissoida



</doc>
<doc id="109424" url="https://pl.wikipedia.org/wiki?curid=109424" title="Cyssoida">
Cyssoida



</doc>
<doc id="109426" url="https://pl.wikipedia.org/wiki?curid=109426" title="Teodor Blachut">
Teodor Blachut



</doc>
<doc id="109428" url="https://pl.wikipedia.org/wiki?curid=109428" title="Per Hojholt">
Per Hojholt



</doc>
<doc id="109433" url="https://pl.wikipedia.org/wiki?curid=109433" title="Jakob Arcadelt">
Jakob Arcadelt

Jacob Arcadelt, też "Arcadelt, Arcadente, Archadet, Archadelt, Harcadelt, Harchadelt; Jacobus, Giaches, Jacques, Jachet" (ur. ok. 1507 w okolicy Namur, zm. 14 października 1568 w Paryżu) – franko-flamandzki kompozytor okresu renesansu, przedstawiciel szkoły franko-flamandzkiej.
Życiorys.
Prawdopodobnie był uczniem Josquina des Prés. Od 1530 działał na dworze Medyceuszy we Florencji. Po śmierci Aleksandra Medyceusza w 1537 wyjechał do Wenecji, gdzie przebywał przez trzy lata.
Następnie wyjechał do Rzymu. Mógł być śpiewakiem Jacobusem Flandrusem, który w 1539 dołączył do , chóru bazyliki św. Piotra w Watykanie (jednak żadne źródła nie potwierdzają tej hipotezy ). W grudniu 1540 jako protegowany papieża Pawła III został bez egzaminów przyjęty do papieskiej kapeli kaplicy Sykstyńskiej. Już jako kanonik przy w Liège otrzymał w 1545 od papieża dwa beneficja w Liège: kolegiatę św. Bartłomieja i katedrę św. Pawła. Po śmierci papieża w 1549, Arcadelt zaczął szukać nowej posady i w 1551 wyjechał do Francji.
Prawdopodobnie w 1552 wstąpił na służbę do kardynała Lotaryngii, Karola de Guise, wpływowego członka francuskiego dworu. Pozostał w służbie kardynała aż do swojej śmierci w 1568. W paryskim wydaniu swoich mszy z 1557, Arcadelt był określony jako muzyk królewski ("regius musicus"). Służył zatem również królowi Henrykowi II, a następnie Karolowi IX. Na znak królewskiej łaski otrzymał kanonię w Paryżu.
Twórczość.
Komponował głównie muzykę świecką, zwłaszcza madrygały i chansons. Jako twórca madrygałów uchodził za jednego z najwcześniejszych i najpłodniejszych XVI-wiecznych madrygalistów, obok Costanza Festy i Philippe’a Verdelota. Znanym jego madrygałem jest "Il bianco e dolce cigno" (1542).
Arcadelt komponował także muzykę religijną i liturgiczną – msze, motety i pieśni.

</doc>
<doc id="109434" url="https://pl.wikipedia.org/wiki?curid=109434" title="Jacques Arcadelt">
Jacques Arcadelt



</doc>
<doc id="109436" url="https://pl.wikipedia.org/wiki?curid=109436" title="Szereg Taylora">
Szereg Taylora



</doc>
<doc id="109437" url="https://pl.wikipedia.org/wiki?curid=109437" title="Szereg Maclaurina">
Szereg Maclaurina



</doc>
<doc id="109438" url="https://pl.wikipedia.org/wiki?curid=109438" title="Dave Evans">
Dave Evans

Dave Evans (ur. 20 lipca 1953) – pierwszy wokalista australijskiego rockowego zespołu AC/DC.
Życiorys.
Evans urodził się w Carmarthen w Walii. Kiedy był dzieckiem jego rodzina przeniosła się do Australii.
Został przyjęty do zespołu w 1973 przez założycieli AC/DC Angusa i Malcolma Youngów. Razem z nim zostali przyjęci: perkusista Colin Burgess i basista Larry Van Kriedt. Był członkiem zespołu przez kilka miesięcy i został zastąpiony przez Bona Scotta około września 1974. Wraz z AC/DC nagrał jeden singel („Can I Sit Next To You, Girl?” / „Rocking In The Parlour”), który ukazał się w Australii i Nowej Zelandii. Bracia Young uznali, że Evans nie jest odpowiednim frontmanem dla ich zespołu. Uważali, że za bardzo sprowadza zespół w stronę glam rocka, inspirowany przez takich wykonawców jak Gary Glitter.
Po AC/DC, Evans założył zespół o nazwie Rabbit, z którym wydał kilka singli i dwa albumy. Rabbit pozostawał pod wpływem brytyjskiego zespołu Sweet i osiągnął umiarkowany sukces w Australii. Jego inne zespoły to Thunder Down Under i Hot Cockerel.

</doc>
<doc id="109439" url="https://pl.wikipedia.org/wiki?curid=109439" title="Lukrecja (roślina)">
Lukrecja (roślina)

Lukrecja ("Glycyrrhiza" L.) – rodzaj bylin z rodziny bobowatych. Obejmuje 36 gatunków. Rośliny te występują w Europie (5 gatunków) i Azji, nieliczne gatunki rosną w Australii oraz na kontynentach amerykańskich. W Polsce dwa gatunki są efemerofitami – przejściowo tylko dziczeją: lukrecja gładka "G. glabra" i lukrecja najeżona "G. echinata".
Lukrecje zawierają saponiny i glicyryzynę – 50 razy słodszą od cukru spożywczego, przy czym jednak o charakterystycznym, lukrecjowym smaku. W Starożytnym Rzymie, na Bliskim Wschodzie i później w Europie wykorzystywana była jako roślina medyczna i spożywcza lukrecja gładka "G. glabra". Zastosowanie lokalne w lecznictwie miały także "G. lepidota" (w Ameryce Północnej) i "G. uralensis" (w Chinach).
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l.". W obrębie podrodziny należy do plemienia "Galegeae", podplemienia "Glycyrrhizinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), rodzaj lukrecja ("Glycyrrhiza" L.).
Zastosowanie.
Glicyryzyna, czyli jeden ze składników aktywnych roślin z tego rodzaju, sprzyja gromadzeniu wody w organizmie. Dlatego lukrecja gładka była stosowana już przez rzymskich żołnierzy do zmniejszania pragnienia. Roślina wykorzystywana była wszechstronnie jako lecznicza. Współcześnie stwierdzono, że glicyryzyna hamuje replikację koronawirusów i HIV.
Lukrecja ma też szerokie zastosowanie w kosmetyce jako jeden ze składników szamponów, kremów, toników czy żeli. Polecana także jako środek wspomagający leczenie zmian atopowych skóry oraz łuszczycy.
Jako środek spożywczy lukrecja stosowana jest głównie w przemyśle cukierniczym w krajach skandynawskich (zob. słona lukrecja). Cukierki produkowane z lukrecji mają charakterystyczną, ciemną lub nawet czarną barwę. Lukrecja jest również składnikiem włoskiego likieru sambuca. Smak lukrecji przypomina anyż, zatem aromaty zbliżone do likieru sambuca można znaleźć także w tureckiej raki, w greckiej "ouzo", bułgarskiej mastice (anyżowy likier) lub francuskim "pastis".

</doc>
<doc id="109440" url="https://pl.wikipedia.org/wiki?curid=109440" title="Johannes Stark">
Johannes Stark

Johannes Stark (ur. 15 kwietnia 1874 w Schickenhof, zm. 21 czerwca 1957 w Traunstein) – niemiecki fizyk, noblista.
Życiorys.
Był profesorem politechniki w Akwizgranie, uniwersytetu w Greifswaldzie i Würzburgu oraz innych uczelni. Jego prace dotyczyły głównie fizyki atomowej. W 1913 odkrył zjawisko rozszczepienia oraz przesunięcia linii spektralnych atomu lub cząsteczki wysyłających lub absorbujących kwanty świetlne wywołane oddziaływaniem pola elektrycznego, nazwane później efektem Starka. Zajmował się również zjawiskami zachodzącymi podczas wyładowań elektrycznych w gazach. W 1919 otrzymał nagrodę Nobla w dziedzinie fizyki.
Na początku XX w. był zainteresowany zasadą względności i ideą skwantowania energii. W roku 1907 Stark, jako wydawca „Jahrbuch der Radioaktivität und Elektronik”, zaprosił rozpoczynającego karierę naukową Alberta Einsteina do napisania artykułu przeglądowego na temat zasady względności. W tym samym roku opublikował w Physikalische Zeitschrift swoje obliczenia minimalnej ilości energii zawartej w masie elektronu w stanie spoczynku, e0=m0c2. W artykule tym Stark cytował „zasadę względności sformułowaną przez H.A. Lorentza i A. Einsteina” oraz „zależność Plancka M0=E0/c2 ”. 
Po okresie początkowego zainteresowania zasadą względności, Stark później przeciwstawiał się relatywistycznej teorii Einsteina, zarówno jako fizyk, jak i jako antysemita o przekonaniach nazistowskich i z tego powodu był wspierany przez władze III Rzeszy w próbach zbudowania alternatywnej "niemieckiej fizyki" ("Deutsche Physik"). W roku 1947 Stark został skazany na 4 lata więzienia przez sąd denazyfikacyjny.

</doc>
<doc id="109444" url="https://pl.wikipedia.org/wiki?curid=109444" title="Korzeń lukrecji">
Korzeń lukrecji



</doc>
<doc id="109446" url="https://pl.wikipedia.org/wiki?curid=109446" title="Pierre">
Pierre

Pierre (wymowa: /ˈpɪər/) – miasto w zachodnich Stanach Zjednoczonych, stolica stanu Dakota Południowa (od 1889).
Położone jest nad jeszcze tu szeroką i żeglowną rzeką Missouri.
Jest to środek handlowy rozległego regionu rolniczego.
W pobliżu miasta, na Missouri, leży zbiornik retencyjny Oahe o długości 320 km, wybudowany i zalany w 1958.
Z Pierre pochodzi John Thune, amerykański polityk, senator ze stanu Dakota Południowa.
W mieście rozwinął się przemysł spożywczy.

</doc>
<doc id="109448" url="https://pl.wikipedia.org/wiki?curid=109448" title="Obieg węgla w przyrodzie">
Obieg węgla w przyrodzie

Obieg węgla w przyrodzie – biologiczne, chemiczne i fizyczne procesy zachodzące na Ziemi, w wyniku których następuje ciągła wymiana węgla jako pierwiastka znajdującego się w atmosferze, w wodzie, organizmach żywych, ich szczątkach oraz w skorupie ziemskiej.
Szybki i powolny cykl węglowy.
Większość przepływów węgla pomiędzy wodami, atmosferą a biomasą jest odwracalna w skali czasowej dni, miesięcy i lat. Wynika to z krótkiego czasu życia większości organizmów, jak również stałego mieszania warstw wody i z szybkiej wymiany gazów pomiędzy oceanem a atmosferą. Jedynie niewielka część krążącego w szybkim obiegu węgla ulega długotrwałemu związaniu w glebie (np. torfowiska), w skale w lub pogrzebaniu w warstwie osadów.
Elementy naturalnego cyklu węglowego.
Węgiel jako pierwiastek stanowi około 0,03% masy skorupy ziemskiej, 0,0027% masy wody morskiej i 0,017% masy atmosfery. W organizmach żywych jednak jego udział jest znacznie wyższy - od kilku do kilkunastu procent.
Atmosfera.
Węgiel w atmosferze występuje prawie wyłącznie w postaci dwutlenku węgla (99% całej zawartości) i metanu. Węgiel trafia do atmosfery przede wszystkim z organizmów żywych i martwej biomasy zlokalizowanej na powierzchni ziemi, w glebie lub pod powierzchnią wody. Wymiana węgla z atmosferą jest podstawą życia na lądzie. Choć ilość węgla w atmosferze wydaje się niewielka (ok. 900 mld ton), odgrywa on kluczową rolę w obiegu, bo krąży po całej kuli ziemskiej i wyrównuje stężenia tego gazu w wodach i ekosystemach. Węgiel trafia do atmosfery również z powierzchni oceanów np. podczas odparowywania małych kropel wody. Stężenie dwutlenku węgla w atmosferze i wodzie morskiej w normalnych warunkach jest w równowadze. Dopływ węgla w wyniku działalności wulkanicznej jest niewielki - dolne szacunki mówią o 53 mln ton dwutlenku węgla rocznie, górne o 130–230 milionów ton rocznie.
Biomasa.
Węgiel w postaci dwutlenku węgla () jest asymilowany przez organizmy samożywne (fotoautotrofy w tym rośliny zielone w procesie fotosyntezy i przez chemoautotrofy np. bakterie siarkowe w procesie chemosyntezy), następnie włączany w cząsteczki glukozy, która ulega dalszym przemianom. Część glukozy zostaje z kolei zużyta do budowy komórek i tkanek, a część zużyta jako materiał energetyczny. Zwierzęta zjadając rośliny lub zwierzęta wykorzystują zawarty w związkach organicznych węgiel do budowy swojego ciała, a także w celach energetycznych. Podczas procesów energetycznych węgiel zawarty w związkach chemicznych jest utleniany i w postaci dwutlenku węgla w procesie oddychania jest wydalany do atmosfery lub wody.
Węgiel występuje we wszystkich organizmach żywych w postaci węglowodanów, tłuszczy i białek. Wytworzenie tych substancji ze związków nieorganicznych wymaga dostarczenia energii. Węgiel w postaci nieorganicznej jest absorbowany przez organizmy samożywne z wody lub powietrza na drodze wymiany gazowej i wbudowywany w tkanki. Następnie może zostać przekształcony w ciało innego organizmu (np. konsumenta), lub zostać martwą materią organiczną i w końcu trafić do wody, gleby lub atmosfery. Utlenianie związków organicznych powoduje wydzielenie energii, stąd większość martwej materii organicznej zostaje wykorzystana przez detrytusożerców lub w inny sposób ulega rozkładowi do substancji nieorganicznych. Roczna emisja dwutlenku węgla z rozpadu materiału organicznego w lasach i obszarach trawiastych wynosi 220 miliardów ton (równocześnie podobna ilość jest absorbowana przez inne procesy naturalne, głównie fotosyntezę, dzięki temu te elementy szybkiego obiegu węglowego się równoważą).
Gleby.
Węgiel występuje w glebie przede wszystkim w postaci martwej materii organicznej. Tempo jej rozkładu (i usuwania węgla z gleby) zależy przede wszystkim od dostępu tlenu. Najniższa zawartość węgla jest w glebach pustynnych i wysokogórskich, gdzie roślinność jest uboga, a oprócz tego panuje swobodny dostęp powietrza do gleby. W większości gleb uwalnianie węgla do atmosfery równoważy jego coroczne odkładanie. Wyjątkiem są torfowiska, na których ze względu na wysoki poziom wód gruntowych nie ma dostępu powietrza do głębszych warstw gleby. W takich warunkach część obumarłej materii się nie rozkłada, tylko akumuluje powodując odkładanie pokładów torfu. Torfowiska zajmują ok. 3% całej powierzchni lądów i magazynują 1/3 całego węgla zgromadzonego w biomasie i glebie. Jeden hektar torfowiska odkłada od kilkuset kilogramów do dwóch ton węgla rocznie. Bardzo wysoka zawartość węgla występuje też na obszarze wieloletniej zmarzliny, gdzie następuje odkładanie się martwej materii organicznej w stale zamrożonej warstwie gleby. Martwa materia z gleby uczestniczy w szybkim cyklu węglowym z wyjątkiem węgla długotrwale zmagazynowanego w torfie lub wieloletniej zmarzlinie. Węgiel wykluczony z szybkiego cyklu węglowego może do niego wrócić po zmianie warunków panujących w glebie np. w wyniku suszy, pożaru lub zmiany klimatu.
Skały i osady.
Litosfera jest największym rezerwuarem węgla na naszej planecie. Większa część tego pierwiastka występuje w skorupie ziemskiej w postaci skał węglanowych i rozproszonych złóż kerogenu i innych węglowodorów (w tym węgli kopalnych, ropy naftowej i gazu ziemnego). Jedynie niewielka część występuje w formie na tyle skoncentrowanej, aby możliwa była opłacalna eksploatacja w celach energetycznych. Węgiel osadza się w glebie w procesie sedymentacji w zbiornikach wodnych (szczególnie w warunkach beztlenowych) lub wskutek pogrzebania gleb organicznych (np. torfu) pod innymi warstwami osadów. Wytworzenie węgla kamiennego lub ropy naftowej trwa zwykle co najmniej kilkadziesiąt milionów lat. Osadzanie węgla w litosferze to bardzo powolny proces, o kilka rzędów wielkości mniejszy niż obieg w szybkim cyklu węglowym. Węgiel ze skał wraca do szybkiego obiegu węglowego w momencie rozpuszczania skał węglanowych wodą opadową (o lekko kwaśnym odczynie wskutek obecności dwutlenku węgla w powietrzu) lub w momencie wydostania się węglowodorów na powierzchnię (np. Jezioro Asfaltowe). Szybkość rozpuszczania skał zależy m.in. od temperatury i intensywności opadów. W gorącym klimacie procesy wietrzenia są bardziej intensywne, co powoduje przyspieszone usuwanie węgla z atmosfery i osłabienie efektu cieplarnianego. W ten sposób temperatura Ziemi stabilizowana jest w długim horyzoncie czasowym na poziomie zdatnym dla życia. 
Morza i Oceany.
Woda w oceanach styka się z dwoma potężnymi rezerwuarami węgla - atmosferą i osadami węglowymi na dnie oceanów. W normalnych warunkach (stabilne stężenie CO2 w atmosferze) dopływ węgla z atmosfery jest w równowadze z wydzielaniem przez ocean. Pochłanianie dwutlenku węgla zachodzi przede wszystkim w strefach umiarkowanych i podbiegunowych, gdyż w niskiej temperaturze rozpuszczalność w wodzie jest wyższa. Na skutek cyrkulacji oceanicznej woda w tych regionach opada i rozpływa się w głębinach na niższe szerokości geograficzne. Po drodze następuje dodatkowy dopływ węgla z powierzchniowych warstw oceanu wskutek opadania martwych szczątków organicznych w głębiny. W miejscach, gdzie wskutek upwellingu woda wypływa z głębin na powierzchnię następuje wydzielanie węgla w postaci do atmosfery. Przy okazji następuje też powrót wapnia na powierzchnię, gdyż woda w głębinach, ze względu na niższe pH i wyższe ciśnienie rozpuszcza część węglanu wapnia opadającego na dno.
Oprócz dwutlenku węgla i jonów węglanowych w oceanie występują też rozpuszczone związki organiczne oraz żywa biomasa. Niewielka część osadów nie rozpuszcza się, ale zostaje pogrzebana na dnie morskim i staje się częścią skał osadowych. Tempo trwałego osadzania węgla na dnie morza rośnie w sytuacji pojawienia się na dnie strefy beztlenowej. Występowanie takich warunków jest powiązane z wysokim stężeniem w atmosferze i gorącym klimatem. Przyspieszone wiązanie CO2 w litosferze przy wysokich temperaturach powietrza jest jednym ze sprzężeń zwrotnych tworzących "termostat węglowy" stabilizujący klimat Ziemi w skali czasowej setek tysięcy i milionów lat.
W ciągu ostatnich kilkudziesięciu lat na skutek nagłego wzrostu stężenia dwutlenku węgla w atmosferze powierzchnia oceanu zaczęła absorbować ten gaz powodując jego zakwaszanie. Od czasów przedprzemysłowych średnie pH wody w oceanie spadło z 8,21 do 8,10. Dalszy wzrost stężenia CO2 w powietrzu będzie zagrażał życiu wielu organizmów morskich stanowiących istotny element łańcucha pokarmowego, które wykorzystują węglan wapnia do budowy swoich skorupek.
Wpływ człowieka.
Działalność człowieka ma wpływ na zaburzenie naturalnego cyklu węglowego. Najsilniej wpływ ten widać w atmosferze, biomasie i powierzchniowych warstwach gleby. Łączne antropogeniczne emisje do atmosfery wyniosły w 2020 roku ok. 34 mld ton (9,3 mld ton pierwiastkowego węgla).
Spalanie paliw kopalnych i produkcja cementu.
Wydobycie i spalanie paliw kopalnych powoduje wprowadzenie do atmosfery węgla, który od milionów lat nie brał udziału w szybkim cyklu węglowym. Emisje dwutlenku węgla z tego źródła szacowane są na ok. 90% całkowitych antropogenicznych emisji tego gazu. Produkcja cementu polega na prażeniu wapienia (), czemu towarzyszy wydzielenie dwutlenku węgla do atmosfery i odpowiada za dodatkowe 3% emisji .
Wylesianie i niszczenie gleb organicznych.
Przekształcanie naturalnych terenów na użytki rolne zazwyczaj powoduje znaczne zmniejszenie ilości węgla zmagazynowanego w glebie i roślinach. Jeden hektar lasu magazynuje od ok. stu do kilkuset ton (w nielicznych przypadkach nawet 1819 ton) pierwiastkowego węgla. Najwięcej węgla zmagazynowane jest w naturalnym lesie. Gospodarka leśna powoduje zmniejszenie ilości węgla w ekosystemie, ponieważ po wycięciu dużych drzew nowe sadzonki potrzebują wielu lat aby osiągnąć te same rozmiary i z powrotem zmagazynować taką samą ilość węgla w swoich tkankach. Szczególne niekorzystne jest przekształcanie rolnicze torfowisk. Jeden hektar odwodnionego torfowiska w Polsce wydziela rocznie 15-20 ton , a jeden hektar w Azji Południowo-Wschodniej aż 50-60 ton . Podgrzanie temperatury Ziemi o 2 °C może spowodować uwolnienie z gleb do atmosfery dalszych 230 miliardów ton węgla, czyli odpowiednika 25 lat ludzkich emisji tego gazu.
Sekwestracja.
Sekwestracja dwutlenku węgla to działanie mające na celu przechwycenie węgla z powietrza lub spalin i uwięzienie go w trwały sposób. Jako możliwe metody najczęściej wymienia się wychwyt tego gazu ze spalin i zatłaczanie pod ziemię (np. do złóż ropy naftowej i gazu ziemnego). Jeśli przechwycony gaz pochodzi z szybkiego cyklu węglowego (np. ze spalania biomasy), efektem jest negatywna emisja dwutlenku węgla. Możliwe jest zatłaczanie pod ziemię samych spalin pod warunkiem, że proces spalania przeprowadzony był w tlenie. Wówczas po kondensacji pary wodnej spaliny stanowią sam dwutlenek węgla. Jedną z najczęściej stosowanych metod jest biosekwestracja, czyli umożliwienie wzrostu roślin o długim okresie życia (zwłaszcza drzew), które zmagazynują węgiel w swoich tkankach. Taka forma magazynowania również jest uważana za trwałą, pod warunkiem, że powstały ekosystem jest odporny na zmiany w środowisku (np. zmianę klimatu). Sekwestracja w żywych roślinach ma swoje ograniczenia - biomasa leśna przyrasta tylko do określonego poziomu, zazwyczaj nie wyższego niż dla lasów naturalnych. Nawet przywrócenie naturalnego lasu na wszystkich pierwotnych obszarach Ziemi nie skompensuje emisji węgla ze złóż paliw kopalnych.
Metody pomiaru.
Stężenie dwutlenku węgla w atmosferze odbywa się m.in. za pomocą spektrometrów na podczerwień. Zawartość jonów węglanowych w wodzie morskiej można zmierzyć poprzez pobór próbek wody z różnych głębokości i analizę składu rozpuszczonych gazów. Badanie zawartości węgla w glebie, żywej biomasie i litosferze jest trudniejsze i obarczone większą niepewnością, bo stężenie związków węgla nie jest równomierne.
Izotopy węgla.
Węgiel występuje w przyrodzie w trzech izotopach. Węgiel-12 i węgiel-13 są stabilne, a ich wzajemna proporcja zależy od ilości węgla dostępnego w szybki cyklu węglowym. Węgiel-12 (najczęściej spotykany) jako lżejszy jest chętniej absorbowany przez rośliny. W organizmach żywych i powstałych z nich osadach (w tym paliwach kopalnych) jego stężenie jest stosunkowo wyższe niż cięższego izotopu. Wydzielenie do atmosfery dużej ilości z tych źródeł zwiększa proporcję węgla-12 w atmosferze i powiązanych z nią rezerwuarach węgla (w tym płytkich warstwach oceanu).
Węgiel-14 to rzadki, promieniotwórczy izotop o czasie połowicznego rozpadu równym 5730 ±40 lat. Powstaje wyłącznie w wyższych warstwach atmosfery wskutek działania promieniowania kosmicznego. Wchodzi w skład cząsteczek w atmosferze. Po wbudowaniu w żywe tkanki atomy węgla-14 wciąż ulegają rozpadowi, więc ich liczba spada. Umożliwia to datowanie radiowęglowe szczątków organicznych, czyli określanie ich wieku na podstawie ilości atomów węgla-14 jaka w nich pozostała.

</doc>
<doc id="109449" url="https://pl.wikipedia.org/wiki?curid=109449" title="Jan Klemens Branicki (hetman)">
Jan Klemens Branicki (hetman)

Jan Klemens Branicki herbu Gryf (ur. 21 września 1689 w Tykocinie lub Białymstoku, zm. 9 października 1771 w Białymstoku) – hrabia na Branicach, Ruszczy i Tykocinie, miecznik wielki koronny, hetman polny koronny (1735–1752), hetman wielki koronny (1752), kasztelan krakowski, wojewoda krakowski od 1746, chorąży wielki koronny w latach 1724–1746, starosta brański, starosta mościcki w 1744 roku, prezes Komisji Wojskowej Koronnej.
Jeden z największych polskich magnatów XVIII w. Właściciel 12 miast, 257 wsi i 17 pałaców. Ostatni męski przedstawiciel rodu Branickich herbu Gryf. Kawaler (hiszpańskiego) orderu Złotego Runa.
Był jedynym synem wojewody podlaskiego Stefana Mikołaja Branickiego i Katarzyny z Sapiehów. Drugie imię, Klemens, przybrał później, zamiast nadanego na chrzcie imienia Kazimierz, nawiązując tym do tradycji rodu, w którym imiona Jan Klemens nosili zasłużeni przodkowie. Rodzice wybrali dla niego karierę wojskową.
Życiorys.
Młodość.
W celu zapoznania się z uważaną wówczas za przodującą francuską sztuką wojskową, służył w młodości w wojsku francuskim. Do Polski wrócił w 1709 r. W tym samym roku umarł jego ojciec.
Młodego, obiecującego, ale pozbawionego doświadczenia politycznego magnata chciały skaptować dla siebie różne, zwalczające się nawzajem stronnictwa. Branicki związał się z kanclerzem litewskim Karolem Stanisławem Radziwiłłem. Ożenił się z jego córką Katarzyną (1709) i zasadniczo, mimo przejściowych związków z Czartoryskimi, wspierał działania Radziwiłłów i frakcji patriotycznej, dążącej do utrzymania korzystnego dla magnaterii ustroju Rzeczypospolitej.
Przez następne kilkanaście lat nie udzielał się praktycznie publicznie, czas spędzając głównie na upiększaniu wraz z żoną wersalu podlaskiego oraz zabawach i hulankach w magnackich siedzibach i na królewskim dworze Augusta II. Był w tym czasie nie najpośledniejszym członkiem Bractwa Wrogów Wstrzemięźliwości, któremu patronował August II Mocny. Pozycja społeczna i majątkowa Jana Klemensa powodowała, że nie zapominano o nim przy rozdawnictwie dochodowych beneficjów i urzędów. Teść załatwił mu jeszcze w 1709 r. starostwo brańskie. Następnie otrzymał starostwo bielskie (1719) i krośnieńskie (1720). W 1723 r. został podczaszym wielkim litewskim, a w 1724 rozpoczął karierę wojskową od chorążostwa wielkiego koronnego. Poseł ziemi bielskiej na sejm 1724 roku. Już w lutym 1728 r. udało mu się uzyskać ważne stanowisko generała artylerii koronnej po zmarłym Janie Stanisławie Kątskim. W tym też roku miał okazję zaprezentować szerokiej publiczności swój słynny już białostocki pałac, a jednocześnie zaskarbić sobie królewską wdzięczność, został wówczas kawalerem Orderu Orła Białego. Przez kilka miesięcy gościł króla, który zachorował podczas powrotu z sejmu w Grodnie. Około 1730 roku zmarła pierwsza żona Branickiego. Drugie małżeństwo z Barbarą Szembekówną, rozwiedzioną z Sewerynem Rzewuskim, zostało szybko rozwiązane już po 2 latach.
W 1733 roku opowiedział się za Augustem III, jako deputat podpisał jego "pacta conventa". Powracającego z koronacji królewskiej w Krakowie generała artylerii uwięzili walczący w obronie interesów Stanisława Leszczyńskiego, konfederaci dzikowscy pod przewodnictwem Adama Tarły. Branicki, który poddał się konfederatom bez jednego wystrzału, kilka miesięcy spędził jako więzień w Jarosławiu i Kamieńcu Podolskim. Został uwolniony przez wojsko rosyjskie wspierające Augusta III. Wierność królowi wynagrodzona została mianowaniem 9 listopada 1735 r. niemającego zasług wojskowych Jana Klemensa Branickiego hetmanem polnym koronnym. Postawiło to go wśród najważniejszych dygnitarzy królestwa. W 1735 roku podpisał uchwałę Rady Generalnej konfederacji warszawskiej. Nadal zbierał również intratne starostwa. W 1744 r. mościskie, w 1750 złotoryjskie, a także później bohusławskie. Pozycję magnata utwierdziło mianowanie go przez króla w 1746 r. wojewodą krakowskim, jednym z trzech najbardziej prestiżowych świeckich urzędników senatorskich. W 1745 r. Branicki założył w Białymstoku pierwszą w Polsce uczelnię wojskową – Wojskową Szkołę Budownictwa i Inżynierii.
Lata dojrzałe.
Wyrastającego na ważną postać publiczną i zdobywającego wpływy w wojsku hetmana starali się przeciągnąć na swoją stronę Czartoryscy. Celowi temu miało służyć małżeństwo Branickiego z młodą wówczas Izabellą Poniatowską (koniec 1748). Zabiegi te nie dały jednak długotrwałego rezultatu. Gdy w 1751 roku umarł hetman wielki koronny Józef Potocki, Branicki w naturalny sposób, ze względu na piastowane stanowiska i majątek, stał się przywódcą będącego w opozycji do Familii stronnictwa patriotycznego. Buławę wielką otrzymał 5 czerwca 1752 roku.
Często udzielał gościny obcym dyplomatom udającym się na sejm. Na przykład w 1752 roku przebywali u niego w Białymstoku; ambasador Francji Charles François de Broglie i poseł brytyjski Charles Hanbury Williams, którzy zatrzymali się u niego w drodze na sesję sejmową. De Broglie rozpoczął swoją misję dyplomatyczną od pobytu u niego, a nie, co znamienne, w Warszawie. Poseł turecki, który odwiedził Białystok w 1755 r., powróciwszy do kraju powiedział, "że w Lechistanie dwóch królów widział – większego i mniejszego" [Branickiego]", lecz ten mniejszy ma więcej powagi i znaczenia."
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.
Niemający zbytniego doświadczenia wojskowego, niezbyt również, według świadectwa współczesnych, grzeszący roztropnością oraz podatny na naciski i pochlebstwa magnat, stał się przedmiotem intryg i gier politycznych. Już wcześniej ulegał, będącemu agentem francuskim, generałowi Andrzejowi Mokronowskiemu, częstemu gościowi w Białymstoku, posądzanemu zresztą o zażyłe kontakty z młodą żoną hetmana. Teraz nad Branickim pracował ambasador Francji Charles François de Broglie. Wojewoda krakowski, hetman wielki koronny, jeden z najbogatszych ludzi w Rzeczypospolitej zaczął od rządu francuskiego pobierać pensję i realizować francuską politykę. Utrzymywał też kontakty z dworem pruskim.
Na polityczne decyzje hetmana wpływał przez pewien czas sekretarz Johann Beck, który w początkach wojny siedmioletniej nakłonił hetmana do zmiany orientacji profrancuskiej na pruską. Gdy hetman zauważył, że polityka Becka wystawia go na pośmiewisko odesłał go do Gdańska pod opiekę tamtejszego rezydenta pruskiego. Lepiej służył Branickiemu Wacław Betański, który w 1755 roku pojawił się w Polsce razem z poselstwem austriackim, a który w 1758 roku został nowym sekretarzem Branickiego, ale i on służył pomocą wszystkim, którzy chcieli wywrzeć wpływ na hetmana.
W czasie wojny siedmioletniej (1756–1763) hetman nie podejmował praktycznie żadnych środków przeciwko naruszeniom granic Polski przez obce armie. Konflikt na tym tle z Potockimi oraz sojusz Francji z Rosją i Habsburgami przeciw Prusom spowodowały zagubienie przywódcy partii hetmańskiej i jego ponowne zbliżenie ok. 1759 r. do Czartoryskich. W tym czasie Branicki stał się reformatorem. Pod jego patronatem powstał memoriał Stanisława Konarskiego "O skutecznym rad sposobie", postulujący m.in. zniesienie "liberum veto". W 1762 r. hetman wielki koronny został kasztelanem krakowskim, tym samym piastował dwie najwyższe godności świeckie w królestwie. Myślał już w tym czasie o wystawieniu swojej kandydatury podczas nieuchronnie zbliżającej się elekcji po schorowanym Auguście III. Plany te doprowadziły do poróżnienia z Czartoryskimi, gdy stało się jasne, że mają oni swojego kandydata w osobie wojewody ruskiego Augusta Aleksandra Czartoryskiego.
Schyłek życia.
Branicki zbliżył się do dworskiej partii saskiej i skupił wokół siebie przeciwników Czartoryskich. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. Próbował uzyskać pomoc Turcji i chciał organizować zbrojny opór. Czartoryscy doprowadzili do pozbawienia hetmana władzy nad wojskiem ustanawiając Komisję Wojskową Koronną. 75-letni Branicki szybko został zmuszony przez wojska Familii i rosyjskie, dowodzone przez Franciszka Ksawerego Branickiego (z innej rodziny Branickich, pochodzenia ruskiego, która pieczętowała się herbem Korczak, późniejszego hetmana wielkiego i targowiczanina), do wycofania się na Węgry. Dzięki wstawiennictwu dyplomacji francuskiej oraz pośrednictwu żony (siostry nowego króla) doszedł do porozumienia z Familią i powrócił do ukochanego Białegostoku.
13 kwietnia 1764 roku wobec zbrojnej interwencji Katarzyny II, Jan Klemens Branicki i grupa przychylnych mu senatorów zażądała by prymas Władysław Aleksander Łubieński zwołał pospolite ruszenie, ten jednak odmówił, wtedy grupa 14 senatorów przesłało pisma do dworów w Petersburgu i Berlinie wzywające do nieingerowania w sprawy polskie. Poseł rosyjski Herman Karl von Keyserling zdecydował się pisma nie przyjąć, pod pozorem że tytulatura imperatorowej jest w niej źle napisana, przyjęli je natomiast Gédéon Benoît i król Fryderyk II, nie chcąc zrażać do końca tych którzy widzieli oparcie dla Polski w Prusach. Poseł austriacki Florimont-Claude Mercy-Argenteau, zachęcał Branickiego i jego stronników do konfederacji, lecz nie udało się ostatecznie jej zorganizować.
W 1764 roku został wyznaczony senatorem rezydentem.
Pozbawiony faktycznego wpływu politycznego i podeszły już wiekiem Branicki nie mógł wybaczyć Czartoryskim doznanych upokorzeń. Niegdysiejszy protektor Konarskiego ostrzegał przed nimi dwór berliński i petersburski zarzucając im, że dążą do zniesienia liberum veto. W kontrolowanej przez ambasadora rosyjskiego w Rzeczypospolitej, antykrólewskiej konfederacji radomskiej (1767–1768), widział szansę na powrót do znaczenia politycznego i przywrócenie hetmańskich prerogatyw. Szybko jednak zrozumiał, że dla aroganckiego posła rosyjskiego Nikołaja Repnina jest jedynie pionkiem w grze o przywołanie do porządku, czyli posłuszeństwa wobec Rosji, Czartoryskich i Stanisława Augusta Poniatowskiego. Wziął udział w przygotowaniu konfederacji barskiej (1768–1772). Ze względu na wiek, czynny udział w działaniach zbrojnych był dla niego już niemożliwy. Udzielał jednak konfederatom wsparcia finansowego.
Zmarł w Białymstoku 9 października 1771 roku. Pochowany został w Krakowie w kościele św. św. Piotra i Pawła, natomiast z fundacji żony Izabeli w 1778 w starym kościele farnym w Białymstoku ustawiono nagrobek hetmana, zawierający urnę z sercem Branickiego.
W 1758 odznaczony rosyjskim orderem Św. Andrzeja Apostoła Pierwszego Powołania, kawaler francuskiego Orderu Świętego Ludwika. W 1757 roku odznaczony Orderem św. Aleksandra Newskiego.
Kontrowersje.
Ocena Jana Klemensa Branickiego jako postaci historycznej nie jest jednoznaczna. Był typowym przedstawicielem XVIII-wiecznej magnaterii z jej przywarami. Nie można mu odmówić patriotyzmu, rozumianego jednak w swoisty sposób i zdominowanego przez osobiste ambicje, które powodowały dostosowywanie działań politycznych do prywatnych oczekiwań. Próby wykorzystywania pomocy obcych dworów i wojsk były wówczas na porządku dziennym i w tym względzie Branicki nie wyróżniał się na niekorzyść w stosunku do swoich głównych przeciwników, Czartoryskich. Charakteryzowany przez współczesnych jako człowiek wzrostu miernego, twarzy miłej, przystojny, noszący się po polsku, z reprezentacyjnymi manierami byłby dobrym marszałkiem nadwornym. Okoliczności uczyniły go hetmanem i jednym z głównych rozgrywających sceny politycznej.

</doc>
<doc id="109450" url="https://pl.wikipedia.org/wiki?curid=109450" title="Szereg funkcyjny">
Szereg funkcyjny

Szereg funkcyjny – szereg, którego wyrazami są funkcje o wspólnej dziedzinie. Dla każdego punktu dziedziny suma szeregu wartości funkcji w tym punkcie (o ile istnieje) jest sumą zwykłego szeregu liczbowego. W zastosowaniach najczęściej pojawiają się szeregi funkcyjne zmiennej rzeczywistej lub zespolonej o wartościach rzeczywistych lub zespolonych, jednakże pojęcie szeregu funkcyjnego ma sens także w przypadku funkcji o wartościach w ogólnych przestrzeniach funkcyjnych (np. przestrzeniach Banacha).
Szeregi funkcyjne pojawiają się w naturalny sposób w analizie matematycznej i fizyce. Na przykład:
Podstawowym przykładem szeregu funkcyjnego jest tzw. szereg geometryczny, czyli szereg postaci
Jest on zbieżny dla każdego formula_2 do (sumy):
Jeżeli przyjąć formula_4 dla formula_5 jak wyżej, to powyższy szereg można zapisać w postaci
który jest już przykładem szeregu funkcyjnego.
Zbieżność.
Niech formula_7 będzie przestrzenią unormowaną oraz formula_8 będzie ciągiem funkcji określonych na pewnym zbiorze formula_9 i o wartościach w przestrzeni formula_10
Zbieżność punktowa.
Mówi się, że szereg formula_11 jest zbieżny punktowo w zbiorze formula_12 gdy dla każdego formula_13 zbieżny jest szereg formula_14 Innymi słowy wymaga się, by zbieżny był ciąg formula_15 sum częściowych formula_16 Określoną w ten sposób funkcję formula_17 nazywa się sumą szeregu funkcyjnego formula_18
Zbieżność jednostajna.
Szereg formula_11 jest zbieżny jednostajnie wtedy i tylko wtedy, gdy ciąg formula_15 sum częściowych formula_21 jest zbieżny jednostajnie jako ciąg funkcyjny.
Dokładniej, szereg formula_11 jest zbieżny jednostajnie w zbiorze formula_9 do funkcji formula_24 gdy od pewnego wyrazu norma sumy częściowej szeregu formula_25 jest dowolnie mała dla wszystkich formula_26 tzn. gdy dla dowolnej liczby formula_27 istnieje taka liczba naturalna formula_28 że dla wszystkich formula_29 i dla wszystkich formula_30 zachodzi nierówność
Do kryteriów zbieżności jednostajnej szeregów funkcyjnych zaliczają się
Własności sumy szeregu zbieżnego jednostajnie – twierdzenie Weierstrassa.
Niech dany będzie szereg funkcyjny formula_32 zbieżny jednostajnie w przedziale formula_33 do funkcji formula_34 Wówczas:
Przykład.
Szereg
jest zbieżny punktowo do funkcji formula_47 w przedziale formula_48 jednak nie jest zbieżny jednostajnie; mimo to suma szeregu jest funkcją różniczkowalną (a zatem i ciągłą) w zadanym przedziale.

</doc>
<doc id="109452" url="https://pl.wikipedia.org/wiki?curid=109452" title="Śluzice">
Śluzice

Śluzice (Myxini) – monotypowa gromada prymitywnych ewolucyjnie, pozbawionych szczęk zwierząt morskich zaliczanych do bezżuchwowców (Agnatha), a wraz z minogami do krągłoustych (Cyclostomata). W szerszym znaczeniu zaliczane są do ryb.
Występowanie.
Są zwierzętami morskimi. Występują we wszystkich morzach z wyjątkiem Morza Czerwonego oraz Arktyki. W strefie tropikalnej spotykane tylko na dużych głębokościach, w strefie umiarkowanej żyją również w wodach przybrzeżnych. Są jedną z najbardziej rozpowszechnionych grup zwierząt w głębinach.
W zapisie kopalnym występują rzadko. Z późnego karbonu (pensylwan) Illinois znany jest "Myxinikela siroka".
Tryb życia.
Śluzice prowadzą nocny tryb życia. Żywią się padliną, rybami chorymi oraz unieruchomionymi w sieciach rybackich. Są zjadane przez ssaki morskie oraz duże drapieżne bezkręgowce. Mają zdolność zapętlania ciała w supeł, a następnie przesuwania go wzdłuż ciała, co ma znaczenie przy uwalnianiu się z paszczy drapieżnika, a także umożliwia wyrywanie kęsa pokarmowego z ciała ofiary, do której śluzica jest silnie przyczepiona. Nie podejmują wędrówek dalszych niż 100 km.
Budowa.
Śluzice dorastają do ok. 1 m długości. Są podłużne, przypominają z wyglądu węgorze, ich ciało pokrywa lepki śluz. Największe gruczoły śluzowe znajdują się po obu stronach brzusznego fałdu płetwowego. Nie mają oczu i płetwy grzbietowej. Zamiast szczęk posiadają zębopodobne wyrostki mieszczące się na silnym języku, znajdującym się w lejku przyssawkowym. Służą do rozdrabniania pokarmu i wwiercania się w ciało ryby. W grzbietowej części przyssawki leży otwór węchowy, otoczony czułkami. Otwór ten prowadzi do kanału dochodzącego do gardzieli. Na brzusznej stronie boków występują dwie linie od 70 do 200 gruczołów śluzowych. 
Układ oddechowy.
Śluzice są skrzelodyszne. U większości gatunków otwory oddechowe nie otwierają się bezpośrednio na zewnątrz ciała. Są połączone we wspólny kanał mieszczący się pod skórą, a otwierający się z tyłu w znacznej odległości od worków skrzelowych. Dzięki temu mogą oddychać, kiedy znaczna część przedniego odcinka ciała znajduje się w tkankach zaatakowanej ryby.
Układ krążenia.
Charakterystyczne dla śluzic jest występowanie kilku „serc”. Oprócz serca pompującego krew w kierunku skrzeli śluzice mają też „serce” pompujące krew do wątroby, „serce” pompujące krew w kierunku tułowia i leżące w okolicy ogonowej oraz „serce” leżące w okolicy głowowej.
Układ rozrodczy i rozmnażanie.
Śluzice są warunkowymi hermafrodytami. Młode osobniki mają gruczoł rozrodczy męski, który u starszych – po wyczerpaniu się plemników – produkuje komórki jajowe. Śluzica staje się wtedy samicą. Gruczoł rozrodczy złożony jest z części jajnikowej i jądrowej. Zapłodnienie jest zewnętrzne, rozwój bez przeobrażenia.
Systematyka.
Gromada obejmuje rząd:
z jedną rodziną:

</doc>
<doc id="109453" url="https://pl.wikipedia.org/wiki?curid=109453" title="BogoMips">
BogoMips

BogoMips – jednostka wydajności procesora w teście wykonywanym przez jądro systemu operacyjnego Linux, podczas jego startu, używanym do kalibracji wewnętrznej pętli opóźniającej (ang. "busy-loop"). Nazwa powstała ze złączenia ang. słowa "bogus" („nieprawdziwy”) i skrótowca MIPS – prawdopodobnie jej autorem jest Linus Torvalds.
Definicją BogoMipsa jest liczba milionów instrukcji pustych wykonywanych przez procesor w czasie jednej sekundy. Z definicją tą zdarzają się zabawne pomyłki, gdyż niektórzy uznają ją za miarodajną jednostkę wydajności komputera, a tak naprawdę liczba BogoMipsów oznacza jedynie jak szybko procesor potrafi pracować nie robiąc nic (czyli wykonując instrukcję pustą). Przykładowo liczba BogoMipsów dla procesora Pentium III 733EB, czyli taktowanego zegarem 733 MHz, to 1441,79 – można więc przyjąć, że wykonuje on dwie puste instrukcje na cykl zegara.

</doc>
<doc id="109454" url="https://pl.wikipedia.org/wiki?curid=109454" title="Bogomips">
Bogomips



</doc>
<doc id="109455" url="https://pl.wikipedia.org/wiki?curid=109455" title="BogoMIPS">
BogoMIPS



</doc>
<doc id="109456" url="https://pl.wikipedia.org/wiki?curid=109456" title="Grupa ekskluzywna">
Grupa ekskluzywna

Grupa ekskluzywna – typ grupy społecznej, do której przynależeć mogą jednostki spełniające odpowiednie kryteria przynależności. 
Ekskluzywność grupy wzrasta wraz z trudnością zdobycia odpowiednich referencji. Często kryterium uwzględnianym przy rekrutacji nowych członków jest ich pochodzenie np. arystokratyczne, a więc wynikające ze statusów przypisanych jednostek. Mogą to być grupy oparte na statusach osiąganych np. różnego rodzaju stowarzyszenia himalaistów, przedsiębiorców, weteranów itd.
Przeciwstawną wobec grupy ekskluzywnej jest grupa inkluzywna.

</doc>
<doc id="109458" url="https://pl.wikipedia.org/wiki?curid=109458" title="Grupa inkluzywna">
Grupa inkluzywna

Grupa inkluzywna – typ grupy społecznej przeciwstawny wobec grupy ekskluzywnej. Członkiem tego typu grupy może być każda osoba, nie są tutaj istotne żadne kryteria klasyfikacyjne. 
W rzeczywistości czysty model rzadko jest spotykany, można jednak mówić o grupach, które do tego modelu się zbliżają i umożliwiają uczestnictwo bez konieczności zdobywania specjalnych kwalifikacji lub referencji. Przykładem grupy inkluzywnej może być także społeczność .

</doc>
<doc id="109459" url="https://pl.wikipedia.org/wiki?curid=109459" title="John Peel">
John Peel



</doc>
<doc id="109465" url="https://pl.wikipedia.org/wiki?curid=109465" title="Taksja">
Taksja

Taksja – ruch całego drobnego, prostego organizmu (np. bakterii, nicienia, glonu, pierwotniaka) lub komórki (np. plemnika) będący reakcją na kierunkowy bodziec. Ruch w kierunku bodźca to taksja dodatnia, w kierunku przeciwnym – taksja ujemna. Służy poszukiwaniu optymalnych warunków środowiskowych, np. źródła pokarmu, partnera seksualnego, unikaniu zagrożenia itp. Ruchy taktyczne zbliżone są do tropizmów, które jednak dotyczą tylko narządów, a nie całych organizmów oraz do kinez, które są ruchami bezładnymi, modulowanymi przez natężenie bodźca, dającymi złudzenie ruchów kierunkowych.
Wyróżnia się następujące taksje:

</doc>
<doc id="109466" url="https://pl.wikipedia.org/wiki?curid=109466" title="Francois-Xavier Ortoli">
Francois-Xavier Ortoli



</doc>
<doc id="109468" url="https://pl.wikipedia.org/wiki?curid=109468" title="Stanisław Zawadzki (architekt)">
Stanisław Zawadzki (architekt)

Stanisław Zawadzki (ur. 1743 w Warszawie, zm. 19 października 1806 tamże) – generał-major wojsk koronnych, od 1792 dowódca kompanii pontonierów, polski architekt doby klasycyzmu, architekt Komisji Edukacji Narodowej.
Życiorys.
Stanisław Zawadzki studiował w Akademii Świętego Łukasza w Rzymie, gdzie zetknął się z projektami Andrei Palladia. Po powrocie do kraju poświęcił się pracy dla wojska (dosłużył się stopnia generała-majora wojsk inżynieryjnych). Oskarżony przez swojego pomocnika i ucznia Hilarego Szpilowskiego o wadliwy projekt i nadużycia przy budowie koszar w twierdzy w Kamieńcu Podolskim, został zdymisjonowany z wojska (1783) i poświęcił się budownictwu cywilnemu. W czasie insurekcji kościuszkowskiej (1794) opracowywał plany obrony Warszawy.
Ważniejsze projekty.
Przypisuje się mu również autorstwo projektu kościoła św. Piotra i Pawła w Międzyrzecu Podlaskim. Według jego projektu rozpoczęto też budowę Pałacu Tyszkiewiczów w Warszawie na Krakowskim Przedmieściu (ostatecznie zrealizowano projekt Jana Kamsetzera), oraz przebudowę dawnego pałacu Jana Humańskiego w Warszawie (Miodowa 26, róg Długiej). Był także autorem projektu portyku dobudowanego do pałacu Skórzewskich w Czerniejewie.

</doc>
<doc id="109469" url="https://pl.wikipedia.org/wiki?curid=109469" title="European Currency Unit">
European Currency Unit

ECU (ang. "European Currency Unit") – jednostka rozliczeniowa w Europejskim Systemie Monetarnym używana w latach 1979–1998; pełniła ponadto funkcję składnika rezerw walutowych w krajach Unii Europejskiej. Symbol waluty według normy ISO 4217 brzmiał: XEU. Określenie ECU było nie tylko skrótem od angielskiego "European Currency Unit", ale też nawiązywało do wyrazu écu, oznaczającego starą francuską monetę. Symbol waluty ₠ (zgodnie ze standardem Unicode: U+20A0 EURO-CURRENCY SIGN) to stylizowane C oraz E, które są pierwszymi literami nazwy "European Community" (pol. Wspólnota Europejska).
Historia.
W 1981 roku zastąpiła Europejską Jednostkę Rozrachunkową (EUA).
1 stycznia 1999 zastąpiona przez euro w relacji 1 ECU = 1 EUR. Nigdy nie była pieniądzem i nie przyjmowała postaci materialnej. Była konstrukcją prawno-finansową, umożliwiającą rozliczanie się w handlu międzynarodowym.
ECU miała służyć jako:
Traktat z Maastricht zatwierdził stały udział poszczególnych walut w koszyku:
Waluty krajów, które przystąpiły do Unii Europejskiej w 1995 roku – Austria, Finlandia, Szwecja – nie znalazły się w koszyku walutowym.
Różnica między wartością ECU, wyliczoną zgodnie z kursami centralnymi, a wartością wyliczoną zgodnie z kursami rynkowymi jest wskaźnikiem dywergencji wartości tych walut, w stosunku do kursu centralnego.
Ecu uwzględnia różnice w kursach rynkowych i kursach centralnych wszystkich walut, dlatego jest uznawany za lepszy wskaźnik dywergencji, niż różnice między kursami bilateralnymi.

</doc>
<doc id="109476" url="https://pl.wikipedia.org/wiki?curid=109476" title="Teodozy">
Teodozy

Teodozjusz, Teodozy – imię męskie pochodzenia greckiego. Ma znaczenie analogiczne do imienia Teodor, a oznacza "dany od Boga".
Żeński odpowiednik: Teodozja
Teodozy i Teodozjusz imieniny obchodzą: 11 stycznia, 14 lutego, 26 marca, 17 lipca i 25 października.
Teodozy, Teodozjusz w innych językach:
Osoby, które nosiły to imię to m.in.:
Zobacz też:

</doc>
<doc id="109477" url="https://pl.wikipedia.org/wiki?curid=109477" title="Konstancja">
Konstancja

Polska:
Niemcy:
Rumunia:
Ukraina:
Osoby:
Inne:

</doc>
<doc id="109486" url="https://pl.wikipedia.org/wiki?curid=109486" title="Pałac w Lubostroniu">
Pałac w Lubostroniu

Pałac w Lubostroniu – klasycystyczny pałac, wybudowany w latach 1795–1800 (prace nad dekoracją wnętrz trwały jeszcze co najmniej przez następne pięć lat) przez czołowego architekta epoki klasycyzmu, autora między innymi pałacu w Dobrzycy i pałacu w Śmiełowie, Stanisława Zawadzkiego, na zlecenie hrabiego Fryderyka Skórzewskiego, na terenie folwarku Piłatowo. Nazwę Lubostroń nadał pałacowi sam właściciel od słów „lube ustronie”. 
Historia.
Dobra łabiszyńskie zostały nabyte w 1762 r. przez hrabiego Franciszka Skórzewskiego, generała wojsk koronnych, zwolennika konfederacji barskiej. Majątek ten przeszedł następnie w posiadanie jego syna Fryderyka Skórzewskiego, znawcy i miłośnika sztuki. On to właśnie we wsi Piłatowo postanowił wznieść pałac, nazywając to miejsce Lubostroniem.
Na projektodawcę oraz wykonawcę tego zamierzenia wybrał Stanisława Zawadzkiego (1743–1800), architekta wykształconego w Rzymie, znanego ze swych realizacji budowli reprezentacyjnych i wojskowych w Warszawie, Kamieńcu Podolskim i na terenie Wielkopolski. Najprawdopodobniej fundator życzył sobie, aby jego pałac był podobny do słynnej Villa Rotonda koło Vicenzy, zaprojektowanej w 1550 przez włoskiego architekta Andrea Palladio. Do budowy pałacu nabyto bazy, kapitele, i całe kolumny przeznaczone wcześniej do budowy Świątyni Opatrzności Bożej w Warszawie .
Ignacy Chodźko w wydanej w końcu lat 30. XIX w. pracy o ważniejszych pamiątkach historycznych i ciekawszych budowlach w Polsce, pisał: 
Leon Skórzewski w 1872 zaprosił do majątku Erazma Rykaczewskiego, który spędził tu swój ostatni rok życia. Lubostroń pozostawał w rękach różnych gałęzi rodu Skórzewskich aż do wybuchu II wojny światowej. Po wojnie gospodarzem obiektu było miejscowe Państwowe Gospodarstwo Rolne. Mieścił się tu m.in. ośrodek Wczasów Pracowniczych. 
W latach 60. losem zabytku zainteresował się dyrektor Filharmonii Pomorskiej Andrzej Szwalbe. Namawiając do przeprowadzenia remontu włodarzy regionu, postanowił ożywić zabytek muzyką. Począwszy od pierwszych Festiwali Muzyki Polskiej, organizowanych od 1963 r. przez bydgoską filharmonię, zaczęto w rotundzie pałacu w Lubostroniu organizować koncerty. Słuchaczy i gości festiwalowych przywożono z Bydgoszczy autobusami, zaś inni przyjeżdżali własnymi samochodami. Jednym z pierwszych koncertów był występ Capelli Bydgostiensis pod dyrekcją Stanisława Gałońskiego w dniu 8 maja 1963 r. Rok później, podczas II Festiwalu Muzyki Polskiej, Capella Bydgostiensis wykonała w Lubostroniu polskie kompozycje średniowiecza oraz dzieła Stanisława Moniuszki. Tradycja koncertów w Lubostroniu trwała wiele lat. Występowali polscy i zagraniczni artyści, goście bydgoskich Festiwali Muzyki Polskiej, a potem Musica Antiqua Europae Orientalis. W 1965 r. w rotundzie pałacu odbył się kongres naukowców i organizatorów I Festiwalu MAEO. 
Gdy po likwidacji PGR, pałac został przejęty przez państwo, utworzono zespół pałacowo-parkowy i przeprowadzono w nim remont kapitalny, tworząc miejsce wraz z zespołem hotelowo-restauracyjnym na różnorodną działalność, także artystyczną. Od lat odbywają się tutaj stałe imprezy muzyczne w wykonaniu bydgoskich artystów: muzyków Filharmonii Pomorskiej, Opery Nova, a także pedagogów i studentów bydgoskiej Akademii Muzycznej. Uczelnia zainicjowała w Lubostroniu cykl niedzielnych „Koncertów pałacowych”. Są to recitale śpiewaków i instrumentalistów, zespołów kameralnych i chórów, koncerty specjalne, tematyczne, występują laureaci konkursów, profesorowie i ich studenci w koncertach „Mistrz i uczeń”.
Obecnie Pałac w Lubostroniu jest instytucją kultury, odbywają się tu cyklicznie imprezy min. koncerty, wernisaże i spektakle teatralne. Dodatkowo instytucja prowadzi restaurację i posiada miejsca noclegowe.
Architektura.
Pałac nawiązuje w swym kształcie do "Villa Rotonda" z Vicenzy autorstwa Palladia, warszawskiej Królikarni Merliniego i "Villa Trissino" z Meledo. Pałac lubostroński nie zachowuje absolutnej symetrii układu pomieszczeń i elewacji, tak charakterystycznych dla arcydzieła Palladia. Zbudowany jest na planie kwadratu z okrągłą trzykonygnacyjną salą pośrodku. Do ośmiokolumnowego portyku wielkiego porządku prowadzą schody. Portyk zwieńczony jest frontonem zawierającym herby: Garczyński Antoniny Garczyńskiej (1770-1824) (po lewej) żony Fryderyka Skórzewskiego (1768-1832), hrabiego w Prusach (po prawej). Na portyku widnieje napis "SIBI AMICITIAE ET POSTERIS MDCCC" (Sobie, przyjaciołom i potomnym 1800). Pozostałe fasady posiadają czterokolumnowe portyki przyścienne (portyki zamarkowane są kolumnami wpuszczonymi w mur i podtrzymują trójkątne frontony). Budynek jest dwukondygnacyjny z centralną trzykondygnacyjną salą rotundową przykrytą kopułą z blachy miedzianej na tamburze. Kopułę wieńczy brązowa postać dźwigającego kulę ziemską Atlasa, wykonanego pod koniec XIX wiek przez Władysława Marcinkowskiego. Mimo odstępstw od sztywnych reguł Palladia pałac w Lubostroniu sprawia wrażenie dzieła skończenie harmonijnego, o wspaniałej sylwecie.
Sztukaterie w sali rotundowej wykonane zostały przez Michała Ceptowskiego z Poznania. Bezpośrednio pod kopułą znajduje się fryz przedstawiający antyczną procesję ofiarną, poniżej są cztery płaskorzeźby ilustrujące bitwę pod Koronowem, bitwę pod Płowcami, królową Jadwigę przyjmującą w Inowrocławiu wielkiego mistrza krzyżackiego Konrada von Jungingena oraz Fryderyka Wielkiego i Mariannę Skórzewską (matkę fundatora pałacu) oglądających plany budowy Kanału Bydgoskiego. Program ikonograficzny sugeruje zainteresowanie zleceniodawcy problematyką stosunków polsko-niemieckich, zarówno antagonistycznych, jak i pokojowych. Podłoga pałacowa jest bogato intarsjowana, z herbami Orła i Pogoni. Dekoracje sali uzupełnia olbrzymi mosiężny żyrandol zwisający z kopuły. Kapitele i bazy kolumn w sali rotundowej pochodzą z niewybudowanej świątyni Opatrzności Bożej w Warszawie, mającej być votum narodu za Konstytucję 3 Maja. W bocznych salach umieszczone są malowidła ścienne Antoniego i Franciszka Smuglewiczów. Na uwagę zasługują zabytkowe piece oraz lustra.
Obok pałacu znajduje się klasycystyczna oficyna (stary dwór) oraz zabudowania stajni i wozowni, również projektu Zawadzkiego, a także późniejsze neogotyckie zabudowania folwarczne. Pałac otoczony jest kilkudziesięciohektarowym parkiem krajobrazowym (ok. 40 ha), przechodzącym płynnie w las. Projektantem parku był uznany architekt krajobrazu Teichert. W nocy z 2 na 3 sierpnia 2017 wichura zniszczyła ok. 200 drzew w parku, w tym 4 pomnikowe lipy. Kolejnych zniszczeń dokonała burza z 11 na 12 sierpnia 2017, niszcząc kolejne pomniki przyrody oraz powodując uszkodzenia oranżerii. Ucierpiały także dwa budynki (dach administracji i więźba dachowa dawnej wozowni i stajni).

</doc>
<doc id="109487" url="https://pl.wikipedia.org/wiki?curid=109487" title="Abuse">
Abuse



</doc>
<doc id="109488" url="https://pl.wikipedia.org/wiki?curid=109488" title="Nvidia">
Nvidia

Nvidia Corporation (wymowa: ; oficjalny zapis: NVIDIA, stylizowany nVIDIA) – amerykańskie przedsiębiorstwo komputerowe będące jednym z największych na świecie producentów procesorów graficznych i innych układów scalonych przeznaczonych na rynek komputerowy. Nvidia jest także głównym dostawcą (pod względem udziału w rynku) kart graficznych dla komputerów osobistych ze swoją standardową serią GeForce. Firma produkuje także konsole (Nvidia Shield) oparte na Androidzie. Logo firmy to zielony prostokąt, na który częściowo zachodzi spirala.
Założona została w 1993 roku przez Jen-Hsun Huanga, Chrisa Malachowsky’ego i Curtisa Priema. Główna siedziba firmy mieści się w Santa Clara, w stanie Kalifornia, w Stanach Zjednoczonych.
Producenci kart graficznych.
Nvidia produkuje głównie same układy procesorów graficznych, choć w przeszłości sama była producentem kart graficznych. Nvidia na nowo zaczęła produkować niewielkie ilości kompletnych kart graficznych. Producent nie nakłada na zewnętrznych producentów ograniczeń co do konfiguracji pamięci czy parametrów GPU. Karty produkowane są jako Original Equipment Manufacturer między innymi przez ASUS, Gigabyte Technology czy Palit.

</doc>
<doc id="109489" url="https://pl.wikipedia.org/wiki?curid=109489" title="Henryk Krajewski (powstaniec)">
Henryk Krajewski (powstaniec)

Henryk Krajewski herbu Jasieńczyk (ur. 20 grudnia 1824 w Dubie, zm. 19 czerwca 1897 w Warszawie) – działacz polityczny, spiskowiec, prawnik, adwokat.
Życiorys.
Był synem Seweryna i Tekli z domu Troszczyńskiej. Jego dziadek Antoni był żołnierzem Tadeusza Kościuszki, ojciec organizatorem oddziałów gen. Józefa Dwernickiego w powstaniu listopadowym, w którym brali udział też krewni od strony matki. Miał brata Władysława (1839-1891, działacz niepodległościowy i lekarz), wraz z którym był wychowywany przez ks. Feliksa Troszczyńskiego, byłego zesłańca syberyjskiego i proboszcza w Hrubieszowie.
Ukończył dwuletnie pogimnazjalne kursy prawnicze w Warszawie, a następnie prawo na uniwersytecie w Moskwie ze stopniem kandydata nauk prawnych (1846). Po powrocie do Warszawy odbył aplikację przy Trybunale Cywilnym (1846-1848) i 15 marca 1848 złożył egzamin urzędniczy. Został zatrudniony jako adiunkt sekcji prawnej w Wydziale Skarbowym Rządu Gubernialnego Warszawskiego.
Od 1846 uczestniczył w działalności spisków demokratycznych, należał do utworzonego na początku 1847 tajnego związku, którego pierwszym naczelnikiem był Edward Domaszewski) a po jego śmierci 13 marca 1847, na czele tej organizacji stanął Krajewski. Był jednym z liderów spiskowców wśród inteligencji urzędniczej. 17 lutego 1850 został aresztowany przez władze rosyjskie i osadzony w Cytadeli. Po długim śledztwie przeszedł załamanie w marcu 1851 i potwierdził zeznania współoskarżonych, a także wydał kilku innych działaczy. Dwukrotnie podejmował w więzieniu próby samobójcze. W 1854 został skazany na 8 lat katorgi na Syberii i zesłany do Deurii koło Nerczyńska.
Na Syberii poślubił Annę Lewicką (wdowę po Edwardzie Domaszewskim). W 1856 na mocy amnestii, ogłoszonej w związku z koronacją Aleksandra II, został przeniesiony do kategorii osiedleńców i mógł podjąć pracę prawnika w Kiachcie na Syberii. Opracował m.in. statut miejscowego banku i szkoły zakładowej. W 1860 powrócił do Warszawy, został radcą prawnym w kancelarii ordynacji Zamoyskich oraz Towarzystwie Kredytowym Ziemskim. W 1861 był sekretarzem Delegacji Miejskiej, powołanej w celu wymuszenia na gubernatorze Gorczakowie wyjaśnienia sprawy zabicia 5 osób podczas demonstracji na Placu Zamkowym 27 lutego t.r. W październiku 1861 został aresztowany i na trzy miesiące zesłany do Tambowa. Od 1862 do 16 marca 1863 był sekretarzem Rady Miejskiej Warszawy; w kwietniu 1863, jako przedstawiciel stronnictwa białych, przystąpił do powstania styczniowego. W rządzie Karola Majewskiego i Romualda Traugutta kierował Wydziałem Spraw Zagranicznych. Był autorem odezwy do ludów i rządów Europy, nawołującej do zerwania stosunków politycznych z Rosją (z 31 lipca 1863).
Aresztowany po upadku powstania w 1864, ponownie więziony w Cytadeli; w lipcu 1865 został zesłany do Kiereńska. Spędził tam cztery lata, powrócił do Warszawy w 1869. Powrócił do pracy w kancelarii ordynacji Zamoyskich. 16 maja 1870 został mianowany adwokatem w Sądzie Apelacyjnym w Warszawie, prowadził sprawy cywilne i karne. Bronił m.in. Tadeusza Rechniewskiego, współpracownika Waryńskiego, a także Stanisława Hiszpańskiego, oskarżonego o zamordowanie lekarza Kurcjusza. W środowisku adwokatów warszawskich cieszył się autorytetem, został powołany na prezesa Kasy Pomocy Adwokatów Przysięgłych. Pochowany na cmentarzu Powązkowskim w Warszawie (kwatera 45-2-17).

</doc>
<doc id="109490" url="https://pl.wikipedia.org/wiki?curid=109490" title="Brugia">
Brugia

Brugia (nider. "Brugge", wym. ; fr. "Bruges" ) – miasto w północno-zachodniej Belgii, ośrodek administracyjny prowincji Flandria Zachodnia. Z powodu obfitości kanałów w historycznej części miasta nazywane jest flamandzką Wenecją.
Ważny port śródlądowy dostępny dla statków morskich, połączony kanałami z Ostendą i Zeebrugge nad Morzem Północnym oraz z Gandawą.
Duży ośrodek przemysłu: koksownia, nowoczesna stalownia, fabryka wagonów i maszyn rolniczych, tradycyjny wyrób koronek i dywanów, odzieżowy i spożywczy, zakłady radiowo-telewizyjne.
Węzeł kolejowy i drogowy, połączenie autostradą z Ostendą i Brukselą. Główny ośrodek turystyczny.
Historia.
Początki.
Pierwsze fortyfikacje powstały po podboju przez Juliusza Cezara plemienia Menapii w I wieku przed Chrystusem, które miały chronić wybrzeże przed piratami. Frankowie przejęli ten obszar od starożytnych Rzymian około IV wieku. W IX wieku wikingowie najechali te ziemie zmuszając Baldwina I, hrabiego Flandrii do wzmocnienia fortyfikacji. Wkrótce wznowiono handel z Anglią i Skandynawią. Mniej więcej w tym okresie pojawiły się monety z nazwą "Bryggia" – które może mieć to samo pochodzenie co norweskie Bryggen.
Złoty Wiek (XII–XV wiek).
Brugia otrzymała prawa miejskie 27 lipca 1128 roku. Wtedy też zbudowane zostały nowe mury i kanały. Od mniej więcej roku 1050 stopniowe zamulanie spowodowało iż miasto utraciło bezpośredni dostęp do morza. Odzyskało go dzięki sztormowi w 1134 roku, który stworzył naturalny kanał w Zwin.
Już na początku XIII wieku Brugia brała udział w targach suknem. Dzięki kontaktom z Anglią, importowano do Flandrii normandzkie zboże i gaskońskie wino. Hanzeatyckie statki cumowały na nabrzeżu, które musiało zostać rozbudowane. W 1277 roku, pierwsza flota handlowa z Genui zawinęła do Brugii, dzięki czemu miasto stało się głównym miastem handlującym z terenami położonymi wokół Morza Śródziemnego. To wydarzenie otworzyło drogę do handlu przyprawami z Lewantem i rozwoju bankowości w Brugii. W 1409 roku otwarto zajazd "Huis ter Beurze, "który stał się pierwszą" "giełdą i najbardziej rozwiniętym rynkiem pieniężnym w Niderlandach w XIV wieku.
W mieście funkcjonował rozwinięty rynek, system bankowości i usług handlowych. Okres największej świetności średniowiecznej Brugii przypadł na lata 1280–1390. W odniesieniu do tego okresu flandryjskie miasto jest określane mianem jednej z „kolebek europejskiego kapitalizmu”.
W 1302 mieszkańcy Brugii dołączyli do hrabiego Flandrii i walczyli przeciwko Francuzom. Zakończeniem tego powstania była bitwa pod Courtrai, stoczona w pobliżu Kortrijku 11 lipca. Pomniki Jana Breydela i Pietera de Coninca, przywódców powstania, stoją ciągle na rynku miasta.
W XV wieku Filip III Dobry, książę Burgundii ustanowił w Brugii, Brukseli i Lille swoje dwory, co przyciągnęło wielu artystów, bankierów i inne wybitne osobistości z całej Europy. Nowa szkoła flamandzka, prezentująca techniki malowania olejem, zyskała światową sławę. Pierwsza angielska książka była wydrukowana w Brugii przez Williama Caxtona. Również w tym czasie Edward IV i Ryszard III przebywali tu na wygnaniu.
W tym okresie miasto liczyło około 40 tysięcy mieszkańców.
XVI wiek do dziś.
Od około 1500 roku kanał Zwin, który był źródłem potęgi miasta, zaczął się zamulać. Niedługo potem miasto straciło znaczenie handlowe na rzecz Antwerpii. W XVII wieku koronkarstwo upadło i podjęto wiele wysiłków by przywrócić dawną świetność miasta. Port został zmodernizowany, zbudowano nowe połączenie z morzem, ale i to niewiele pomogło. Brugia nadal ubożała i traciła na znaczeniu. George Rodenbach nazwał miasto "Bruges-la-Morte", co oznacza "Martwe Bruges". W drugiej połowie XIX wieku Brugia stała się miastem turystycznym, przyciągającym bogatych brytyjskich i francuskich turystów. W drugiej połowie XX wieku miasto zaczęło odzyskiwać dawną sławę. Port Zeebrugge, pierwotnie zbudowany przez Niemców dla ich U-Bootów podczas I wojny światowej, został powiększony w latach 70. i 80. Nastąpił boom turystyczny i w 2002 roku Brugia została wybrana Europejską Stolicą Kultury.
Sztuka.
Brugia jest kolebką malarstwa flamandzkiego. Działali w niej wybitni malarze i miniaturzyści. Największy rozkwit szkoły brugijskiej miał miejsce w XV wieku. W 1430 roku osiedlił się tutaj, ożenił i mieszkał aż do śmierci malarz Jan van Eyck. Pracowali tu także tacy artyści jak Petrus Cristus, Hugo van der Goes, Hans Memling ("Relikwiarz św. Urszuli" w Szpitalu św. Jana) czy Gerard David. Brugijskie iluminatorstwo rozwinęło się za sprawą Vrelanta i Liédeta, a zasłynęło dzięki rodzinie Bening. W XVI wieku środowisko artystyczne Brugii ubożeje. W XVII wieku pojawia się tu jeszcze wielki talent – Jacob van Oost. Brugia ma dziś duże znaczenie ze względu na duże zbiory sztuki dawnej. W 1930 roku zostało otworzone muzeum Groeninge.
Zabytkowe centrum Brugii.
Historyczne centrum Brugii znajduje się od 2000 roku na liście światowego dziedzictwa UNESCO.
Brugia stanowi wyjątkowy przykład średniowiecznej zabudowy, która zachowała swoją historyczną strukturę, rozwijającą się przez stulecia, gdzie pierwotna zabudowa gotycka jest częścią tożsamości miasta. Jako jedna z handlowych i kulturalnych stolic Europy rozwinęła Brugia kontakty kulturalne z różnymi częściami świata. Brugia była też miejscem powstania szkoły malarskiej prymitywistów flamandzkich. Stanowiła centrum mecenatu i rozwoju malarstwa średniowiecznego dzięki działalności takich artystów jak Hans Memling i Jan van Eyck.
Szkolnictwo.
W Brugii mieści się Kolegium Europejskie, prestiżowa szkoła wyższa, oferująca studia w zakresie europejskiej ekonomii, prawa i polityki.

</doc>
<doc id="109491" url="https://pl.wikipedia.org/wiki?curid=109491" title="Kazimierz Grudzielski">
Kazimierz Grudzielski

Kazimierz Grudzielski (ur. 9 maja 1856 w Turwi, zm. 31 marca 1921 w Poznaniu) – generał porucznik Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 9 maja 1865 w Turwi, w rodzinie Wojciecha, administratora majątku i Alfonsyny de Morin. Ukończył gimnazjum w Poznaniu, po czym wstąpił do uczelni wojskowej. Od 1878 był żołnierzem zawodowym w armii niemieckiej, w 1880 mianowany podporucznikiem. W 1914 jako podpułkownik otrzymał rozkaz mobilizacji straży granicznej w obwodzie Monschau nad granicą belgijską. 2 września 1917 przeszedł w stan spoczynku i zamieszkał w Opieszynie koło Wrześni.
12 listopada 1918 Powiatowa Rada Ludowa powierzyła mu funkcję polskiego kontrolera przy landracie we Wrześni. Po wybuchu powstania wielkopolskiego był komendantem Straży Ludowej na powiat wrzesiński, dowódcą odcinka północno-wschodniego z nominacji Dowództwa Generalnego w Poznaniu, dowódcą II Okręgu Wojskowego. Kierował działaniami powstańców pod Szubinem, po klęsce dowodził zorganizowaną w trybie alarmowym grupą dyspozycyjną. Doprowadził do wyzwolenia południowo-wschodniej Wielkopolski w połowie stycznia 1919 oraz zdołał utrzymać te tereny w czasie ofensywy niemieckiej w lutym i marcu 1919.
W marcu 1919 zorganizował i objął dowództwo 2 Dywizji Strzelców Wielkopolskich. 11 marca 1919 na wniosek głównodowodzącego Komisariat Naczelnej Rady Ludowej mianował go generałem podporucznikiem. 6 października 1919 został przyjęty do Wojska Polskiego z armii niemieckiej z tymczasowym zatwierdzeniem stopnia generała podporucznika piechoty. Był także inspektorem piechoty przy głównodowodzącym Wojsk Wielkopolskich, dowódcą Twierdzy Toruń. 10 grudnia 1919 został mianowany zastępcą dowódcy Okręgu Generalnego „Poznań”. 1 maja 1920 został zatwierdzony z dniem 1 kwietnia 1920 w stopniu generała podporucznika, w grupie oficerów byłej armii niemieckiej. 3 stycznia 1921 mianowany został generałem porucznikiem z dniem przeniesienia w stan spoczynku – 1 kwietnia 1921. Zmarł 31 marca 1921 w Poznaniu. Został pochowany w Gozdowie pod Wrześnią.
Kazimierz Grudzielski Żonaty od 1901 z Wandą Zofią Joanną Dobrogoyską (ur. 28 marca 1875 w Prusinowie), ich małżeństwo było bezdzietne.

</doc>
<doc id="109492" url="https://pl.wikipedia.org/wiki?curid=109492" title="Feliks Jeziorański">
Feliks Jeziorański

Feliks Jeziorański (21 maja 1820, wieś Dąbrówka, powiat siedlecki, zm. 19 stycznia 1896, Warszawa) – prawnik.
Pochodzenie.
Pochodził z rodziny żydowskich uszlacheconych frankistów – neofitów. Syn Michała Jeziorańskiego i Karoliny z Wołowskich. 
Życiorys.
W 1837 ukończył gimnazjum i kurs prawniczy w Warszawie, po czym rozpoczął aplikację w warszawskim Trybunale Cywilnym. W 1842 zdał egzamin sądowy i otrzymał nominację na stanowisko podpisarza w sądzie piotrkowskim; w 1845 awansował na pisarza, 1847 na asesora. W 1850 został asesorem Trybunału Cywilnego w Kaliszu, od 1857 sędzia tamże, 1862 prokurator królewski w Kaliszu. W 1867 przeniesiony na stanowisko prokuratora królewskiego w Łomży. Specjalizował się w dziedzinie stosowania prawa oraz nauce prawa hipotecznego. W 1868 został sędzią Sądu Apelacyjnego w Kaliszu, potem w Warszawie, 1875 mianowany radcą stanu; rok później emerytowany.
Był autorem wielu publikacji prawniczych, także książkowych. Współpracował z periodykami, m.in. "Biblioteką Warszawską", "Ekonomistą", "Przegladem Sądowym" i "Gazetą Sądową Warszawską" (gdzie od 3 września 1881 do 1889 pełnił funkcję redaktora odpowiedzialnego). Był redaktorem działu prawnego i autorem haseł w "Wielkiej Encyklopedii Powszechnej Ilustrowanej" (od 1890).
Niektóre prace:
Niezależnie od pracy zawodowej prowadził przez wiele lat badania nad nauczaniem początkowym, czego efektem był podręcznik "Poglądowa metoda nauki czytania, prowadzona jednocześnie z nauką pisania i początkowych rachunków" (1894).

</doc>
<doc id="109493" url="https://pl.wikipedia.org/wiki?curid=109493" title="Karol Dunin">
Karol Dunin

Karol Gustaw Dunin (ur. 28 lipca 1850 w Skroniowie, b. powiat jędrzejowski, gubernia kielecka, zm. 16 czerwca 1917 w Moskwie), prawnik polski.
Życiorys.
Pochodził z rodziny ziemiańskiej, był synem Bolesława Feliksa Szpott-Dunina i Marii z Wolskich I voto Łempilskiej, bratem znanego lekarza Teodora. Kształcił się w gimnazjum w Pińczowie (do 1868), następnie studiował na Wydziale Prawa i Administracji Szkoły Głównej Warszawskiej (od 1869 Uniwersytetu Warszawskiego), który ukończył jako magister prawa cywilnego w 1877. Rozprawę magisterską "O mazowieckim prawie" wydał po uzupełnieniach i poprawkach w 1880 pod tytułem "Dawne prawo mazowieckie". Pracował jako adwokat oraz nauczyciel historii nauk społecznych i historii (na pensji dziewczęcej J. Sikorskiej i w gimnazjum H. Benniego w Warszawie). Publikował na łamach „Gazety Sądowej Warszawskiej” (1891–1897 redaktor naczelny), „Ateneum”, „Niwy”, „Nowin”.
W 1907 był w gronie członków założycieli Towarzystwa Naukowego Warszawskiego, pełnił także funkcję prezesa Warszawskiego Towarzystwa Prawniczego. Pracował jako radca prawny w Bibliotece Zamojskich i w Towarzystwie „Cedegren” oraz zastępca radcy prawnego w Wydziale Prawnym Kolei Warszawsko-Wiedeńskiej. Prowadził głośną sprawę o odszkodowania po katastrofie kolejowej w 1900, zorganizował pismo kolejowe „Kurier Kolejowy”. Po wybuchu I wojny światowej wraz z personelem Kolei Warszawsko-Wiedeńskiej został ewakuowany do Moskwy, gdzie działał w Komitecie Polskim (kierowanym przez Aleksandra Lednickiego) oraz wykładał historię prawa polskiego i ekonomię polityczną na Kursach Wyższych dla Uchodźców z Polski (1914–1915).
Był autorem szeregu ważnych publikacji przede wszystkim z prawa cywilnego, m.in.:
Życie prywatne.
Dunin był mężem nauczycielki Eugenii z domu Pytlińskiej, z którą miał dwoje dzieci córkę - literatkę Helenę Duninównę oraz syna Mieczysława Dunina.
Źródła:

</doc>
<doc id="109500" url="https://pl.wikipedia.org/wiki?curid=109500" title="Wiskitki">
Wiskitki

Wiskitki (jid. וויסקיט, "Wiskit") – miasto w Polsce położone w województwie mazowieckim, w powiecie żyrardowskim, w gminie Wiskitki nad Pisią Gągoliną. Siedziba gminy miejsko-wiejskiej Wiskitki. Leżą 4 km od Żyrardowa, przy węźle autostrady A2 z drogą krajową nr 50.
Historia.
Miasto założone przed 1349 rokiem, ponowne nadanie praw miejskich przez Zygmunta III Wazę w 1595 roku. Miasto królewskie, w 1792 roku położone w starostwie guzowskim w ziemi sochaczewskiej województwa rawskiego. Prawa miejskie utraciły 31 maja 1870, przywrócone przejściowo przez okupanta podczas I wojny światowej (1916–1919). Miejscowość odzyskała status miasta z dniem 1 stycznia 2021.
1867–1939 siedziba jednoosadowej gminy Wiskitki, 1940–1954 w gminie Żyrardów-Wiskitki z siedzibą w Żyrardowie, 1954–1972 siedziba gromady Wiskitki, a od 1973 w obecnej gminie Wiskitki. W latach 1975–1998 miejscowość administracyjnie należała do województwa skierniewickiego.
Pierwsze wzmianki o Wiskitkach pochodzą z 1221. Osada powstała przy dworze myśliwskim (stąd w herbie głowa tura i topór) na terenie obecnej wsi Stare Wiskitki (Starowiskitki). Zlokalizowana była w Puszczy Wiskickiej przy trakcie z Rawy do Sochaczewa. Później została przeniesiona na obecne miejsce i była zwana Wiskitkami Młodymi lub Kościelnymi. 
18 lutego 1345 roku w Wiskitkach zmarł piastowski książę Siemowit II rawski. W Wiskitkach na polowaniach bywali królowie: Władysław Jagiełło, Jan Olbracht, Zygmunt August. 
Prawa miejskie nadał Wiskitkom król Zygmunt III w 1595 (1593), jednak prawdopodobnie nie był to pierwszy przywilej lokacyjny, gdyż już od XIV wieku osada jest nazywana na przemian miastem i wsią. Jako datę wcześniejszej lokacji podaje się 1349. W 1870 Wiskitki utraciły prawa miejskie.
Podczas II wojny światowej mieścił się tu sztab powiatowy Gwardii Ludowej a później dowództwo powiatowe Armii Ludowej (po wojnie w budynek szkoły została wmurowana tablica pamiątkowa upamiętniająca ten fakt).
Do 1954 istniała gmina Żyrardów-Wiskitki. W latach 1975–1998 miejscowość administracyjnie należała do województwa skierniewickiego.
1 października 2018 na miejscowym cmentarzu został pochowany dziennikarz Ignacy Stanisław Krasicki (1928–2018).

</doc>
<doc id="109510" url="https://pl.wikipedia.org/wiki?curid=109510" title="Widliczki">
Widliczki



</doc>
<doc id="109512" url="https://pl.wikipedia.org/wiki?curid=109512" title="Upośledzenie umysłowe">
Upośledzenie umysłowe



</doc>
<doc id="109513" url="https://pl.wikipedia.org/wiki?curid=109513" title="Linia kolejowa nr 131">
Linia kolejowa nr 131

Linia kolejowa nr 131 Chorzów Batory – Tczew – linia kolejowa w Polsce łącząca Górnośląski, Częstochowski Okręg Przemysłowy oraz Rybnicki Okręg Węglowy z węzłem kolejowym w Tczewie, a dalej z Portem Gdańsk i Portem Gdynia. Została zbudowana jako linia towarowa, stąd omija duże miasta (z wyjątkiem Bydgoszczy). Linia przechodzi przez teren pięciu województw oraz 18 powiatów. W dużym stopniu pokrywa się z jedną z najważniejszych inwestycji w infrastrukturę w II RP – magistralą węglową.
Linia nr 131 była budowana i otwierana fragmentami w latach 1852–1933. Prace wykończeniowe nad infrastrukturą towarzyszącą trwały do 1935. W latach 1965–1974 linia została zelektryfikowana.
Jest najdłuższą (493,472 km) linią zarządzaną przez PKP Polskie Linie Kolejowe, magistralną, prawie w całości dwutorową, normalnotorową, zelektryfikowaną o znaczeniu państwowym i europejskim jako część linii C-E 65.
Przebieg.
Linia nr 131 rozpoczyna bieg w Chorzowie Batorym, gdzie przechodzi wiaduktem pod linii nr 137, skręcając na północny wschód i przechodząc pod wiaduktem drogowej trasy średnicowej. Od 1978 roku początek linii znajduje od strony zachodniej stacji, gdyż w 1974 roku, po budowie DTŚ, konieczne było jej przełożenie na nowo wybudowany odcinek ze względu na kolizyjny przebieg z Trasą Średnicową. Stary odcinek linii zaczynał się mniej więcej na wysokości peronów stacji Chorzów Batory, ostrym łukiem przechodząc w prosty odcinek linii w kierunku stacji Chorzów Miasto. Po minięciu rozgałęzienia starego i obecnego odcinka linia najpierw skręca na wschód, a później na północ i północny zachód. Po przejściu przez stacje Bytom i Bytom Karb linia biegnie na północ, odchylając się na wschód do Radzionkowa i na zachód do Tarnowskich Gór. Na wysokości Miasteczka Śląskiego linia przyjmuje ostatecznie kierunek północny. Po minięciu Kalet szlak odchyla się lekko na wschód, a przed Boronowem skręca na północny zachód. Po minięciu węzła w Herbach linia ponownie skręca na północny wschód. Po minięciu Wręczycy Wielkiej linia przyjmuje kierunek coraz bardziej zbliżony do północnego. Na wysokości Więcek linia skręca na północny zachód. W Trębaczewie skręca na północny wschód. Na wysokości Huty linia ponownie biegnie na północ, jednakże pomiędzy punktami Chociwiem Łaskim a Siedlcami Łaskimi linia 131 biegnie na północny wschód. Przed Zduńską Wolą szlak skręca na północny zachód. Po pokonaniu węzła linia biegnie na północ, odchylając się na zachód, wschód i ponownie na zachód. Po minięciu stacji Kłudna linia skręca na północny zachód, przyjmując coraz bardziej zachodni kierunek. Po dotarciu do Inowrocławia linia gwałtownie skręca na północny wschód po czym odbija na północny zachód. Pociągi towarowe oraz niektóre pociągi pasażerskie marki TLK spółki PKP Intercity poruszają się linią 741 Mimowola – Jaksice, która omija Inowrocław po zachodniej stronie. Po dotarciu do Trzcińca linia skręca na północ i wchodzi do Bydgoskiego Węzła Kolejowego. Na wysokości Czyżkówka szlak skręca na wschód, a po minięciu Bydgoszczy Głównej odbija na północ. Za Rynkowem linia skręca na północny wschód, odbijając nieco w prawo oraz w lewo. Pomiędzy Warlubiem a Smętowem linia skręca na północ. Przed Pelplinem szlak skręca na północny wschód i tak dociera do stacji Tczew Południe. Tuż przed stacją Tczew linia skręca na północny zachód.
Linia 131 przebiega przez powiaty: Chorzów, Bytom, tarnogórski, lubliniecki, kłobucki, pajęczański, bełchatowski, łaski, zduńskowolski, poddębicki, kolski, koniński, radziejowski, inowrocławski, bydgoski, Bydgoszcz, świecki, starogardzki, tczewski.
Linia podzielona jest na 21 odcinków:
Historia.
Przed budową Magistrali Węglowej.
Linia kolejowa nr 131 jest główną częścią międzywojennej Magistrali Węglowej, która łączyła Górny Śląsk z Portem w Gdyni omijając terytorium Wolnego Miasta Gdańska. W stosunku do Magistrali Węglowej został zmieniony odcinek na północ od Nowej Wsi Wielkiej. Magistrala Węglowa biegła od tej stacji po linii nr 201. Przeznaczenie linii spowodowało między innymi ominięcie w odległości kilkudziesięciu kilometrów Łodzi. Jedynym dużym miastem przez jakie przechodziła ta linia była Bydgoszcz, jednakże i w tym przypadku magistrala biegnie przez położoną peryferyjnie wschodnią część miasta.
Pierwszym odcinkiem przyszłej linii kolejowej nr 131 była linia łącząca Bydgoszcz Główną z Tczewem (i dalej Gdańskiem), która została otwarta 5 sierpnia 1852. W kolejnych latach powstawały odcinki na Górnym Śląsku: 15 września 1859 otwarto odcinek Bytom Karb – Tarnowskie Góry, a 15 sierpnia 1860 Chorzów Batory – Chorzów Miasto. 26 maja 1872 otwarto odcinek z Bydgoszczy do Inowrocławia. W następnej kolejności otwarto kolejne odcinki na Śląsku: 1 października 1890 Bytom – Bytom Karb, 1 maja 1895 Chorzów Stary – Bytom, a 1 maja 1903 Chorzów Miasto – Chorzów Stary. Na początku XX wieku przyszła linia 131 była ukończona pomiędzy Chorzowem Batorym a Kaletami oraz pomiędzy Inowrocławiem a Tczewem. W późniejszym okresie, aż do budowy Magistrali Węglowej, linia została rozbudowana do dwutorowej na obu odcinkach.
Budowa.
4 lipca 1924 została podpisana przez Władysława Grabskiego umowa z Konsorcjum Francusko-Polskim (odcinek północy miał być budowany przez Państwo). Impulsem do budowy magistrali ułatwiającej eksport drogą morską była wojna celna między Polską a Niemcami. Polska posiadała wówczas dużą nadprodukcję węgla w stosunku do własnych potrzeb oraz brak możliwości wyeksportowania go do państw sąsiadujących innych niż Niemcy. Kolejnym powodem, dla którego ta magistrala była istotna, to możliwości tranzytu szczególnie z Czechosłowacji, która nie miała dostępu do żadnego morza, ale również Rumunii i Bułgarii dla których dostęp do Bałtyku był lepszy niż w kierowanie eksportu przez Morze Czarne lub Jugosławię. Kolejnym impulsem do przyspieszenia budowy były ustalone przez rząd preferencyjne ceny transportu kolejowego. Ceny te były niższe niż koszt transportu przez Warszawę (ze względu na odległość przewozu).
W 1924 zostały rozpoczęte prace ziemne na Magistrali Węglowej pomiędzy Kaletami a Inowrocławiem. W 1925 został przebudowany układ torów w Tarnowskich Górach, gdzie miały być formowane składy liczące 150 osi&lt;ref name="ŚK6/2011II"&gt;&lt;/ref&gt;.
6 listopada 1926 otwarto pierwszy odcinek Magistrali Węglowej łączący Kalety z Podzamczem (linia 131 na odcinku Kalety – Nowe Herby). Linia została zbudowana jako jednotorowa, jednakże wszystkie wykopy oraz przyczółki większych mostów zostały wykonane od razu pod dwa tory&lt;ref name="ŚK9/2007"&gt;&lt;/ref&gt;. Odcinek ten skrócił drogę poprzez przekierowanie ładunków na Częstochowę. Początkowo linia ta była używana tylko w ruchu towarowym; pociągi pasażerskie pojawiły się na niej dopiero 1 kwietnia 1927. Strajk górników w Wielkiej Brytanii spowodował zwiększenie produkcji, a przez to potrzeb transportowych węgla w Polsce. Zmodernizowano więc stację w Tczewie, by mogła przyjąć jeszcze więcej wagonów. Z powodu dobrej koniunktury i potrzeb transportowych został zbudowany odcinek łączący Herby z Inowrocławiem o długości 255 km. Oprócz niego była budowana linia Bydgoszcz – Gdynia przez Kościerzynę oraz obejście Bydgoszczy Głównej (linia nr 201). Decyzja o budowie odcinka z Herb do Inowrocławia została oficjalnie przyjęta 7 lutego 1928 rozporządzeniem Prezydenta RP Ignacego Mościckiego, mimo że znaczna część prac ziemnych była już ukończona.
Kryzys gospodarczy spowodował, że państwo nie dysponowało wystarczającymi środkami, by dokończyć inwestycję, a dodatkowo trzeba było wygospodarować środki na remont linii już istniejących. Aby ratować inwestycję zastanawiano się między innymi nad sprzedażą akcji Banku Polskiego, co spotkało się ze sprzeciwem rządu. W 1930 znacznie spadły dochody PKP, stąd latem rząd, działając pod presją, rozpoczął negocjacje z inwestorami z Francji, którzy w związku wieloletnimi kontaktami politycznymi pomiędzy Francją a Polską zdecydowali się na dokończenie linii z własnych środków w zamian za koncesję na przewozy tą linią. Dodatkowo wśród założycieli Francusko-Polskiego Towarzystwa Kolejowego znajdował się koncern „Schneider et Co”, który wchodził w skład konsorcjum budującego port w Gdyni i mającego swoje udziały w kopalniach i hutach na Górnym Śląsku. Francusko-Polskie Towarzystwo Kolejowe miało 8 mln franków francuskiego i 7 mln franków polskiego kapitału. Dodatkowo wyemitowano obligacje w celu pokrycia pozostałych kosztów budowy.
8 listopada 1930 otwarto odcinek z Herb Nowych do Zduńskiej Woli Karsznic. Linia ta dochodziła do linii łączącej Łódź z Kaliszem i umożliwiała kolejne skrócenie drogi z Górnego Śląska do Portu. W perspektywie jednak linia ta miała stanowić drogę zaopatrzenia aglomeracji łódzkiej w węgiel. Ze względu na znaczną odległość pomiędzy Tarnowskimi Górami a Bydgoszczą w latach 1930–1931 powstała nieplanowana wcześniej lokomotywownia&lt;ref name="ŚK6/2011"&gt;&lt;/ref&gt;. Otwarcie tego odcinka skróciło podróż składów o 60 godzin&lt;ref name="ŚK11/2010"&gt;&lt;/ref&gt;.
31 grudnia 1932 Magistrala Węglowa na całym odcinku do Chorzowa do Gdyni miała być przejezdna. W wyniku przerwania robót, spowodowanego brakiem funduszy, zakończenie budowy odcinka ze Zduńskiej Woli do Inowrocławia nastąpiło dopiero 1 marca 1933. Otwarcie ostatniego odcinka miało huczne obchody podkreślające współpracę polsko-francuską. Uroczystość rozpoczęła się w Karsznicach, a następnie delegaci pojechali pociągiem do Bydgoszczy na ich drugą część&lt;ref name="ŚK3/2013"&gt;&lt;/ref&gt;. Prace wykończeniowe oraz budowa infrastruktury towarzyszącej trwały jeszcze kilka lat po uzyskaniu przejezdności.
II wojna światowa.
25 sierpnia 1939 kolej została zmilitaryzowana, a już 28 sierpnia zaczął kursować pociąg pancerny „Śmiały”. W nocy z 31 sierpnia na 1 września wszedł w życie wojenny rozkład jazdy. 1 września 1939 pociąg pancerny Śmiały uczestniczył w bitwie pod Mokrą, która odbyła się na i w okolicy magistrali. Kampania wrześniowa spowodowała zniszczenie głównych węzłów kolejowych. Wraz z wkroczeniem Wehrmachtu Niemcy zajęli wszystkie obiekty kolejowe oraz tabor, a linia została odbudowana i administracyjnie podzielona na trzy części: "Reichsbahndirektion Danzig" (odcinek na północ od Nowej Wsi Wielkiej), "Reichsbahndirektion Posen" (od Nowej Wsi Wielkiej do Działoszyna) oraz "Reichsbahndirektion Oppeln" (odcinek na południe od Działoszyna). Linia kolejowa nr 131 ze względu na strategiczne znaczenie była celem bombardowań Luftwaffe podczas kampanii wrześniowej&lt;ref name="ŚK3/2013b"&gt;&lt;/ref&gt;.
Pomimo południkowego przebiegu linia stała się istotna dla gospodarki Rzeszy, gdyż umożliwiała transport węgla do portów w Gdańsku i Gdyni (a dalej do Szwecji) oraz transportu rud żelaza w przeciwną stronę. Z tego względu 19 grudnia 1940 postanowiono zmodernizować linię poprzez dobudowanie brakujących drugich torów, co umożliwiło zwiększenie przepustowości do 60 par pociągów na dobę. Pierwsze prace modernizacyjne ruszyły 1 czerwca 1941. Kolejnymi elementami modernizacji było zbudowanie obwodnicy Inowrocławia, budowa brakujących łącznic, budowa górek rozrządowych w Inowrocławiu, Karsznicach i Maksymilianowie oraz budowa trzeciego toru na szlaku Tarnowskie Góry – Kalety. Szczególnie ważny dla okupanta stał się węzeł Zduńska Wola Karsznice, gdyż krzyżowały się tam pociągi w kierunkach równoleżnikowych i południkowych. Niemieckie Koleje przydzieliły do obsługi tej linii najsilniejsze i najnowocześniejsze parowozy zarówno niemieckie jak i zdobyczne, w tym francuskie&lt;ref name="ŚK10/2008"&gt;&lt;/ref&gt;.
W styczniu 1945 linia kolejowa została przejęta przez administrację polską.
Odbudowa powojenna.
Niezwłocznie po przejęciu linii następowała jej prowizoryczna odbudowa, którą ukończono w listopadzie 1947. Centralny Plan Odbudowy został ogłoszony 2 lipca 1947 i zakładał odbudowę i demilitaryzację kolei do 1 lipca 1949. Problemem okazała się jednak umowa koncesyjna, która dawała Francusko-Polskiemu Towarzystwu Kolejowemu koncesję do 1975. Władze komunistyczne chcąc wykazać prawną ciągłość państwa zmuszone były respektować te umowy, z drugiej strony komunistom nie na rękę była kontrola bardzo ważnej linii kolejowej przez prywatny i do tego zachodni kapitał. Władze PKP robiły wszystko, by zniechęcić Francuzów do roszczeń, dodatkowo starały się jak najszybciej wypowiedzieć umowę nie naruszając przy tym jej warunków. Ostatecznie umowę udało się wypowiedzieć dopiero 10 maja 1947. 1 lipca 1949 odwołano militaryzację kolei, przez co przywrócono, w miarę możliwości, normalną pracę kolei. W tym samym czasie przywrócono przejezdność linii.
Elektryfikacja.
Pierwsze plany elektryfikacji linii 131 pojawiały się w 1948, jednakże przeszkodą była słaba powojenna gospodarka oraz brak technologii. Z tego powodu początkowo zdecydowano się elektryfikować tylko ruch podmiejski w aglomeracjach warszawskiej i gdańskiej. Propozycja elektryfikacji tej magistrali była korzystna, gdyż linia ta obsługiwała pociągi na całym ich przebiegu z kopalń do portów. Dodatkowo były to niemalże jednorodne przejazdy wahadłowe. Z drugiej strony większe korzyści byłyby z wcześniejszej elektryfikacji linii łączącej Śląsk z Warszawą ze względu na przewozy pasażerskie. Oba projekty zostały przedstawione w 1948 w Ministerstwie Komunikacji. Ostatecznie zdecydowano się na tę drugą opcję.
W latach 50. XX wieku linia ze względu na charakter przewozów była miejscem intensywnej rywalizacji we „współzawodnictwie pracy”. Dzięki dobremu zaplanowaniu remontów i przebiegów oraz „przewozowemu listowi gwarancyjnemu” udało się znacznie przekroczyć normy oraz skrócić czas przejazdu. Szczególne osiągnięcia miała lokomotywownia w Karsznicach.
Kolejna próba przeforsowania elektryfikacji odbyła się w kwietniu 1959. Wówczas to PKP próbowało przekonać Ministerstwo Komunikacji do elektryfikacji próbnej prądem przemiennym 25 kV 50 Hz. Rozmowy zakończyły się odmową. Przyczyną, oprócz braku unifikacji taboru elektrycznego, był jeszcze spadek przewozów na tej linii. Mimo tego w 1957 rozpoczęto prace przygotowawcze do elektryfikacji.
Elektryfikację rozpoczęto oficjalnie uchwałą Rady Ministrów z 21 lutego 1963. Pierwszym ukończonym odcinkiem był Tarnowskie Góry – Zduńska Wola Karsznice, którego elektryfikacja zakończyła się 28 listopada 1965. Drugi odcinek ze Zduńskiej Woli do Maksymilianowa został podzielony na etapy: Zduńska Wola Karsznice – Lipie Góry, Lipie Góry – Inowrocław, Inowrocław – Maksymilianowo wraz z elektryfikacją Bydgoskiego Węzła Kolejowego oraz Maksymilianowo – Tczew (i dalej do Gdyni linią nr 9). Etapy te zostały ukończone odpowiednio 30 maja 1966, 30 grudnia 1966, 9 września 1967 oraz 23 grudnia 1968. Elektryfikacja spowodowała, że linia 131 przejęła 70% przewozów towarowych DOKP Gdańsk. Obniżenie kosztów przejazdu spowodowało zwrot inwestycji po 5 latach. Wprowadzenie trakcji elektrycznej spowodowało również zmiany w warsztatach lokomotywowni oraz utworzenie punktu kontroli lokomotyw elektrycznych w Karsznicach.
W latach 60. przebudowano dworzec w Inowrocławiu&lt;ref name="ŚK3/2012"&gt;&lt;/ref&gt;.
Ze względu na charakterystykę przewozów (ciężkie pociągi towarowe) na linii w pierwszej kolejności zostały zbudowane urządzenia SHP. Problemy w dostawach lokomotyw elektrycznych o odpowiedniej mocy spowodowały, że w ruchu nadal były używane parowozy, a później lokomotywy spalinowe.
21 lutego 1962 pomiędzy stacjami Lipie Góry i Babiak doszło do eksplozji kotła w pociągu towarowym prowadzonym lokomotywą Ty246-17. W wyniku wypadku zginęła załoga parowozu oraz uszkodzony został zarówno skład towarowy, który się wykoleił jak i mijany pociąg pasażerski&lt;ref name="ŚK4/1998"&gt;&lt;/ref&gt;.
Zakończenie elektryfikacji magistrali nastąpiło 23 maja 1974, kiedy to zelektryfikowano ostatni odcinek z Chorzowa Batorego do Tarnowskich Gór.
Lata 1974–2006.
Stale wzrastające przewozy na początku lat 70. spowodowały znaczną kongestię na linii. Aby rozładować część zatorów rozważano budowę alternatywnej linii, która przy okazji mogłaby obsługiwać sąsiednie regiony albo budowę linii czterotorowej. Ze względu na zabudowania terenu wzdłuż linii wybrano wariant pierwszy i planowano wybudować linię łączącą Górny Śląsk z Portami przez Warszawę. Nowa linia mogłaby dodatkowo obsługiwać kierunek Śląsk – ZSRR oraz rafinerię w Płocku. Wariant ten był również korzystny ze względu na ruch pociągów ekspresowych pomiędzy aglomeracjami warszawską a śląską i krakowską&lt;ref name="ŚK12/2004"&gt;&lt;/ref&gt;.
Problem z kongestią rozwiązano częściowo poprzez zastosowanie nowych sześcioosiowych węglarek oraz lokomotyw dwuczłonowych. Najpierw, od wiosny 1976, były to elektrowozy ET40, od października 1977 ET41, a od kwietnia 1978 ET42 (wszystkie polskie egzemplarze ET42 były początkowo przydzielone do lokomotywowni Karsznice&lt;ref name="ŚK8/2007"&gt;&lt;/ref&gt;, część jednak zostało przeniesionych do nowo otwartej lokomotywowni w Idzikowicach). W tym czasie, na trasie Tarnowskie Góry – Trójmiasto (prawdopodobnie Port Północny w Gdańsku), ustalono rekord Polski w najcięższym składzie kolejowym wynoszący 4 180 ton brutto (3 040 t netto).
Wprowadzenie nowoczesnych lokomotyw elektrycznych i spalinowych spowodowało, że Północna DOKP oraz Śląska DOKP pod koniec lat 70. niemalże wycofały parowozy. Pod koniec 1978 na całej Północnej DOKP ilość pracy przewozowej wykonywanej lokomotywami parowymi był niemalże zerowa. Zima stulecia na początku 1979 spowodowała jednak czasowy, częściowy powrót do trakcji parowej. Najszybciej wycofano parowozy z lokomotywowni obsługujących magistralę&lt;ref name="ŚK7/2012II"&gt;&lt;/ref&gt;. 19 lutego 1979 doszło do tragicznego wypadku. Do odśnieżania użyto pługa produkcji radzieckiej nie wyposażonego w sprzęgi śrubowe oraz zderzaki. Pojazd ten był spychany przez lokomotywę ST44. Podczas próby przebicia się przez zaspę doszło do zgniecenia kabiny lokomotywy, w której siedzieli Jan Mokwa i Jan Falkowski. Obaj maszyniści zginęli na miejscu.
W czerwcu 1979 rozpoczęła się modernizacja linii nr 131. Przyczyną modernizacji było wprowadzenie do obsługi ciężkich lokomotyw dwuczłonowych. W pierwszej kolejności została zmodernizowana sieć trakcyjna. W latach 1982–1983 zmodernizowano również szyny, wymieniając je przy okazji ze standardowych szyn S49 na cięższe S60.
W 1981 ze względu na zmniejszenie przewozów towarowych na węglówkę przekierowano składy dalekobieżne m.in. Zakopane – Gdynia i Gliwice – Gdynia.
W 1984 rozpoczęto przygotowania do modernizacji stacji Tarnowskie Góry, co spowodowało znaczne zmiany na linii. Została ona przeprowadzona w latach 1985–1987 i spowodowała zwiększenie wydajności tarnogórskiego węzła kolejowego. W 1989 zmodernizowano stację Kalety, natomiast modernizacja stacji Inowrocław podjęta w 1990 została przerwana.
W 1989 pojawiła się koncepcja utworzenia instytucji zajmującej się zachowaniem wycofywanego taboru oraz elementów infrastruktury kolejowej. Z inicjatywy pracowników Zakładu Taboru Kolejowego w Zduńskiej Woli-Karsznicach została założona izba pamięci w budynku dawnej olejarni i lampiarni.
W latach 90. nastąpił spadek przewozów, dzięki czemu wycofano z obsługi tej linii lokomotywy ET21, z których część zezłomowano. W 1999 wycofano z obsługi linii lokomotywy ET41, które zostały przeniesione na linie górskie&lt;ref name="ŚK4/2009"&gt;&lt;/ref&gt;.
W 2001 ze względu na brak funduszy muzeum w Zduńskiej Woli-Karsznicach zostało postawione w stan likwidacji.
Po 2006.
W XXI rozpoczęło się masowe wycofywanie ruchu pociągów pasażerskich na tej linii. 9 grudnia 2006 zawieszono ruch pasażerskich pomiędzy Herbami Nowymi a Zduńską Wolą.
W grudniu 2006 Lotos Kolej zbudował w Karsznicach punkt rewidencki zlokalizowany w zamkniętym dworcu pasażerskim. 18 grudnia karsznicka lokomotywownia została skomunalizowana i przejęta przez Miasto Zduńska Wola. Na terenie lokomotywowni zaczęła operować spółka Tabor Karsznice wykonująca przeglądy kontrolne, głównie dla przewoźników niezwiązanych z grupą PKP&lt;ref name="ŚK2/2010"&gt;&lt;/ref&gt;.
W grudniu 2008 zlikwidowano bezpośrednie pociągi regionalne relacji Katowice – Inowrocław, dzieląc je na kilka krótszych relacji, a na odcinku pomiędzy Babiakiem a Ponętowem całkowicie zawieszono ruch pociągów osobowych.
Na początku lutego decyzją Urzędu Marszałkowskiego w Łodzi przywrócono ruch pasażerski pomiędzy Herbami Nowymi a Zduńską Wolą. 12 grudnia 2009 ponownie zawieszono ruch pociągów na odcinku Chorzew Siemkowice – Herby Nowe.
Wiosną 2009 spadek przewozów był tak znaczny, że odstawione zostały lokomotywy ET42. W 2011 lokomotywy powróciły do służby, jednak zostały przeniesione na inne linie&lt;ref name="ŚK12/2011"&gt;&lt;/ref&gt;.
27 kwietnia 2010 na linię powróciły składy mające 4 000 ton brutto. Do obsługi ich wykorzystano lokomotywę ET41&lt;ref name="ŚK6/2010"&gt;&lt;/ref&gt;.
18 maja 2010 powódź uszkodziła tor nr 2 pomiędzy Chorzowem Miasto a Chorzowem Starym&lt;ref name="KMID1/2010"&gt;&lt;/ref&gt;.
W czerwcu 2011 ze względu na remont linii nr 9 doszło do zmiany organizacji ruchu pomiędzy Bydgoszczą a Trójmiastem. Na linię 131 zostały przetrasowane pociągi dalekobieżne z Warszawy do Gdyni. Spowodowało to przesunięcie pociągów towarowych jadących do Gdyni na linię nr 201&lt;ref name="ŚK7/2011"&gt;&lt;/ref&gt;.
6 czerwca 2012 na linii 131 pomiędzy Inowrocławiem a Tczewem zaczął kursować pociąg EuroCity "Berlin – Gdynia Ekspres"&lt;ref name="ŚK7/2012"&gt;&lt;/ref&gt;.
W 3. kwartale 2012 została zezłomowana i fizycznie skasowana część lokomotyw serii ET40. Elektrowozy te przez cały, z nielicznymi wyjątkami, okres eksploatacji były przypisane do obsługi ciężkich składów na linii 131&lt;ref name="ŚK11/2012"&gt;&lt;/ref&gt;.
9 grudnia 2012 roku na odcinku Chorzów Batory – Herby Nowe ruch został przejęty od Przewozów Regionalnych przez Koleje Śląskie&lt;ref name="ŚK 1/2013"&gt;&lt;/ref&gt;; tego samego dnia Koleje Śląskie reaktywowały ruch na odcinku Herby Nowe – Kłobuck. Również tego samego dnia zawieszono ruch pociągów na odcinku Chorzew Siemkowice – Zduńska Wola (pociągi relacji Częstochowa – Zduńska Wola).
Na początku 2013 w związku z większym zapotrzebowaniem na ciężkie lokomotywy do obsługi pociągów na linię 131 wróciły lokomotywy ET42&lt;ref name="ŚK4/2013"&gt;&lt;/ref&gt;.
1 czerwca 2013 zawieszono kursowanie pociągów osobowych na odcinku Herby Nowe – Kłobuck.
W 2013 roku przeprowadzono remont linii na odcinku Bytom Północny – Tarnowskie Góry oraz Kalety – Strzebiń, a w roku 2014 na odcinku Tarnowskie Góry – Miasteczko Śląskie.
Parametry techniczne.
Maksymalne prędkości pociągów na dzień 9 stycznia 2019:
Sieć trakcyjna w zależności od odcinka jest przystosowana do prędkości maksymalnej od 110 do 160 km/h, obciążalność prądowa wynosi od 1725 do 2540 A, a minimalna odległość pomiędzy odbierakami prądu wynosi 20 m.
Linia wyposażona jest w dwukierunkową samoczynną blokadę linową pomiędzy stacją Tczew a Maksymilianowem, pomiędzy Inowrocławiem a stacją Chorzew Siemkowice oraz w pobliżu stacji Tarnowskie Góry. Pomiędzy stacją Nowa Wieś Wielka a stacją Jaksice umiejscowiona jest jednokierunkowa samoczynna blokada liniowa. Pozostałe odcinki wyposażone są w blokadę półsamoczynną.
Infrastruktura.
Infrastruktura towarzysząca.
Lokomotywownie.
Przy linii znajdują się lokomotywownie w Tarnowskich Górach, Zduńskiej Woli Karsznicach, Bydgoszczy i Tczewie. Lokomotywownia w Zduńskiej Woli powstała specjalnie dla obsługi Magistrali Węglowej, natomiast pozostałe istniały już wcześniej&lt;ref name="ŚK 6/1997"&gt;&lt;/ref&gt;. Na północnym odcinku działały niewielkie lokomotywownie działające przy lokalnych (już nieistniejących) węzłach.
Budynki mieszkalne.
Z racji przechodzenia linii z daleka do terenów zabudowanych w pobliżu węzłów powstały osiedla kolejowe. Największym z nich były Karsznice, od 1973 będące częścią Zduńskiej Woli.
Obiekty muzealne.
W Zduńskiej Woli-Karsznicach oraz Herbach, a także w leżącej przy linii nr 201 Kościerzynie, zostały utworzone placówki muzealne zajmujące się gromadzeniem wycofywanego taboru, infrastruktury kolejowej, a także innych pamiątek związanych z Magistralą Węglową. Placówki te znajdują się w dawnych budynkach kolejowych. Obiekty te są udostępnione do zwiedzania.
Za początki skansenu w Zduńskiej Woli Karsznice jest uważne rozpoczęcie gromadzenia pamiątek w 1989. Pierwszym dużym eksponatem był parowóz Px48 ustawiony na pomniku przy wjeździe na teren lokomotywowni. Uroczyste otwarcie muzeum nastąpiło 11 listopada 1993.
Ruch pociągów.
Pociągi regionalne.
Linia kolejowa nr 131 została zbudowana jako linia typowo towarowa służąca do przewozu węgla ze Śląska do portu. Z tego względu omija większe miasta (oprócz Bydgoszczy). W przeciwieństwie do oryginalnego przebiegu magistrali węglowej linia 131 obsługuje Bydgoszcz Główną i Tczew.
W rozkładzie jazdy 2014/2015 pociągi osobowe uruchamiane są na następujących odcinkach:
Na odcinku Inowrocław – Herby Nowe nie są uruchamiane pociągi osobowe.
Pociągi dalekobieżne.
Linia kolejowa nr 131 obsługuje pociągi dalekobieżne z Trójmiasta do Bydgoszczy oraz dalej do Poznania (linią 131 do stacji Inowrocław). Na pozostałym odcinku linii pociągi dalekobieżne nie kursowały do 1981. Po 1981 linią tą trasowano wybrane pociągi głównie sezonowe.
W czerwcu 2011, dzięki podniesieniu prędkości pomiędzy Bydgoszczą a Laskowicami do 120 km/h oraz za sprawą przedłużających się remontów na linii kolejowej nr 9, PKP Intercity przeniosło dwie pary pociągów kategorii Express InterCity "Kaszub" i "Neptun" relacji Warszawa – Gdynia oraz kilka par pociągów TLK, które kursują linią nr 131 od Inowrocławskiego Węzła Kolejowego do Tczewa&lt;ref name="ŚK2/2012"&gt;&lt;/ref&gt;.
Od 6 czerwca 2012 linią 131 pomiędzy Inowrocławiem a Tczewem jeździ pociąg EuroCity relacji Berlin – Gdynia. Pociąg ten zatrzymuje się (na linii 131) w Inowrocławiu, Bydgoszczy Głównej i Tczewie.
Pociągi towarowe.
Podstawowym zadaniem linii 131 jest przewóz ciężkich pociągów towarowych ze Śląska do trójmiejskich portów. Linia ta ze względu na omijanie dużych aglomeracji (pociągi towarowe omijały stację Bydgoszcz Główna i Inowrocław za pomocą łącznic lub innych linii) oraz względnie niską gęstość zabudowy była pozbawiona ruchu pasażerskiego, który mógłby przeszkadzać w prowadzeniu ruchu pociągów towarowych. Do obsługi tej linii przeznaczone były najsilniejsze elektrowozy eksploatowane w Polsce oraz najbardziej pojemne węglarki sześcioosiowe. Szczyty przewozów (pasażerskich i towarowych) przypadły na lata 30. i 70., gdy ze względu na dużą produkcję i eksport węgla na linii dochodziło do kongestii pociągów towarowych. Pociągi towarowe obsługujące przemysł terenowy (lokalny) miały bardzo znikomy udział w pracy przewozowej.

</doc>
<doc id="109514" url="https://pl.wikipedia.org/wiki?curid=109514" title="Niepełnosprawność intelektualna">
Niepełnosprawność intelektualna

Niepełnosprawność intelektualna (obniżenie poziomu rozwoju intelektualnego) – zaburzenie rozwojowe polegające na znacznym obniżeniu ogólnego poziomu funkcjonowania intelektualnego, któremu towarzyszy deficyt w zakresie zachowań adaptacyjnych (w szczególności niezależności i odpowiedzialności).
Terminologia.
Sformułowanie „niepełnosprawność intelektualna” jest stosunkowo nowe, terminologia z nim związana nie jest w pełni uporządkowana a jej zakres podlega pewnej zmienności zależnie od aspektu w jakim jest rozpatrywane (kryteria medyczne, społeczne, pedagogiczne).
Sama nazwa powstała na skutek trendów w pedagogice specjalnej i psychologii, mających na celu odejście od terminów stygmatyzujących osoby niepełnosprawne, takich jak używane dawniej w formalnej diagnostyce psychiatrycznej określenia debilizm, imbecylizm i idiotyzm, później upośledzenie umysłowe.
Zostały one w 1959 roku w Wielkiej Brytanii zastąpione pojęciem „subnormalności intelektualnej w stopniu niższym niż normalny i znacznie niższym”.
Inne określenia, takie jak:
są obecnie także uważane za wartościujące i zaleca się zastępowanie ich terminem „niepełnosprawność intelektualna”.
Należy podkreślić, że w obowiązujących klasyfikacjach ICD-10 oraz DSM-IV wciąż używane jest nazewnictwo „upośledzenie umysłowe” i w tej formie stosuje się je w medycynie oraz rehabilitacji. Wiąże się to z dużym rozpowszechnieniem tych wyrażeń w międzynarodowej nomenklaturze, co pozwala na zrozumienie ich przez różne środowiska w wielu krajach. Warto zwrócić uwagę także na terminy, które opisywały deficyty intelektu jako będące tożsame z właściwościami psychicznymi. Takie ujmowanie zjawiska jak "obniżona sprawność psychiczna" sprawiły, że po dziś dzień spotkać można osoby, dla których niepełnosprawność intelektualna jest tym samym, co choroba psychiczna.
Jeżeli sprawność intelektualna, mierzona testami standaryzowanymi, mieści się w przedziale jednego odchylenia standardowego poniżej normy i stan ten nie ma podłoża organicznego, a zachodzi "deficyt umiejętności" mówi się o obniżeniu poziomu intelektualnego (dawniej: ociężałości umysłowej) (DSM-IV – "niepełnosprawność wyuczona").
Według definicji WHO: "istotne obniżenie ogólnego poziomu funkcjonowania intelektualnego, oraz trudności w zachowaniu przystosowawczym, występujące przed 18 rokiem życia".
Zgodnie z definicją Amerykańskiego Towarzystwa do Badań nad Niepełnosprawnością Intelektualną i Rozwojową niepełnosprawność intelektualna jest to stan ujawniający się przed 18 rokiem życia, charakteryzujący się:
Klasyfikacja deficytów intelektualnych.
Obniżenie poziomu rozwoju intelektualnego w DSM-IV.
Poniżej 70 punktów IQ Wechslera:
Niepełnosprawność intelektualna w ICD-10.
1. Istotnie niższe od przeciętnego funkcjonowanie intelektualne, iloraz inteligencji zbliżony do 70 lub mniej, określany za pomocą indywidualnie dobranych testów inteligencji.
2. Współwystępujące deficyty lub upośledzenie zdolności przystosowania przynajmniej w dwóch spośród wymienionych dziedzin:
3. Początek przed 18. rokiem życia.
Przybliżona wartość II od 35 do 49 (u dorosłych wiek umysłowy odpowiednio od 6 do 9 lat). Może powodować występowanie znacznych opóźnień w rozwoju w dzieciństwie, ale większość tych osób może osiągnąć pewien stopień niezależności w zakresie samoobsługi oraz rozwinąć umiejętności adekwatnego komunikowania oraz uczenia się. Wiele dorosłych osób będzie potrzebować wsparcia społecznego po to aby żyć i pracować w społeczeństwie.
Obejmuje: umiarkowany niedorozwój umysłowy.
Przybliżona wartość II od 20 do 34. Może doprowadzić do potrzeby stałej opieki.
Obejmuje: znaczny niedorozwój umysłowy.
Wartość II poniżej 20. Doprowadza do poważnych ograniczeń w zakresie samoobsługi, kontrolowania zwieraczy, komunikowania się i poruszania się.
Obejmuje: głęboki niedorozwój umysłowy.
Obejmuje: niedorozwój umysłowy BNO, uposledzenie umysłowe BNO, oligofrenię BNO.
Dawna klasyfikacja niepełnosprawności intelektualnej.
Stopień upośledzenia w oparciu o iloraz inteligencji:
Wybrane definicje niepełnosprawności intelektualnej.
Definiowanie niepełnosprawności intelektualnej nie należy do łatwych zadań. J. Doroszewska wskazując na rozliczne trudności, związane ze złożonością zjawisk, dzieli używane przy jego opisie definicje na trzy typy: biologiczno-patoneurologiczno-medyczne, charakteryzujące procesy psychiczne i behawioralne. Przy czym te ostatnie nie zajmują się tłumaczeniem etiologii niepełnosprawności, lecz koncentrują się z jednej strony na jej przejawach, a z drugiej akcentują możliwości rewalidacyjne osób niepełnosprawnych.
Autorem jednej z wcześniejszych, a zarazem stosunkowo szerokiej, opisowej definicji niepełnosprawności był E. Doll, który w 1941 roku scharakteryzował niepełnosprawność intelektualną jako:
"stan niedojrzałości społecznej powstały w okresie rozwoju będący skutkiem zahamowania rozwoju inteligencji pochodzenia konstytucjonalnego. Stan ten jest nieusuwalny."
Doll wyróżnia przy tym sześć aspektów niepełnosprawności:
Amerykańskie Towarzystwo do Badań nad Upośledzeniem Umysłowym (American Association of Mental Deficiency; obecnie Amerykańskie Towarzystwo do Badań nad Niepełnosprawnością Intelektualną i Rozwojową [American Association on Intelectual and Developmental Disabilities]) wprowadza w 1959 r. do międzynarodowej terminologii określenie "mental retardation" i podejmuje próbę globalnego zdefiniowania niepełnosprawności intelektualnej:
"Jest to niższy niż przeciętny, ogólny poziom funkcjonowania intelektualnego powstały w okresie rozwojowym. Towarzyszą mu zaburzenia w zakresie dojrzewania, uczenia się i przystosowania społecznego".
Warto w tym miejscu zauważyć, że jest to klasyczny przykład definicji nastawionej na opis zjawiska, koncentrujący się na procesach psychicznych i behawioralnych. Dla R. Hebera, który zawarł tę definicję w swoim „Podręczniku terminologii i klasyfikacji niedorozwoju umysłowego”, granicę rozwoju wytycza szesnasty rok życia, a za górną granicę niepełnosprawności intelektualnej przyjmuje on iloraz inteligencji niższy o jedno odchylenie standardowe od normy. W 1973 roku J. Gorossman poniekąd zrewidował założenia Hebera. W nowym wydaniu „Podręcznika...” podnosi granicę wieku rozwojowego do 18 lat, a niepełnosprawność intelektualną umieszcza na poziomie dwóch odchyleń standardowych od normy. Określa niepełnosprawność intelektualną jako stan aktualny, nie uwzględniając jej etiologii.
Niewątpliwie jedną z najpełniejszych, a zarazem przydatnych w pedagogice specjalnej definicji stworzyła Maria Grzegorzewska. Opisuje ona nie tylko właściwości rozwoju osoby niepełnosprawnej, ustanawia upośledzenie umysłowe kategorią nadrzędną dla oligofrenii i otępienia, które rozumie jako „uwstecznienie psychiki”. Proponuje także po raz pierwszy dynamiczne ujęcie niepełnosprawności intelektualnej jako cechy, która choć determinuje w określony sposób możliwości umysłowe jednostki, to jednak nie uniemożliwia jej rozwoju w żadnej sferze życia. Tak więc Grzegorzewska dostrzega u osób niepełnosprawnych intelektualnie potencjał rozwojowy, który może zostać wyzwolony na drodze rewalidacji i pozwolić im osiągnąć maksimum umiejętności.
Definiowanie niepełnosprawności intelektualnej w sposób zaprezentowany powyżej, pozwala z mniejszą lub większą precyzją uchwycić stan funkcjonowania osoby niepełnosprawnej w sferze intelektualnej lub społecznej, nie uwzględnia jednak patogenezy i etiologii zjawiska.
Geneza niepełnosprawności intelektualnej stanowi obiekt zainteresowania wielu nauk. Obecnie wyróżnia się patogenne czynniki pochodzenia biologicznego i społecznego, w tym także deprywację potrzeb emocjonalnych. W definicji T. Gałkowskiego wyraźnie dostrzec można podział na część charakteryzująca zjawisko i próbę określenia etiologii niepełnosprawności:
"niepełnosprawność umysłowa ma charakter globalny, charakteryzuje się obniżoną sprawnością umysłową spowodowaną wrodzoną anomalią, która czyni korę mózgową niezdolną – w mniejszym lub większym stopniu do procesów myślowych."
G.E. Suchariewa wskazuje przede wszystkim na wieloczynnikową genezę niepełnosprawności intelektualnej i podkreśla jej dwie stałe cechy – rozlany charakter zaburzenia – "„totalny niedorozwój"”, oraz na przewagę niedorozwoju najwyżej zróżnicowanych, najmłodszych filo i ontogenetycznie formacji i stosunkowo poprawny rozwój bardziej elementarnych, ewolucyjnie starszych czynności. Interesujące, że autorka wyklucza z pojęcia niepełnosprawności intelektualnej zaburzenia powstałe na skutek czynników środowiskowych tym samym dopuszczając złożoność całego mechanizmu patologizującego Suchariewa, koncentruje się na czynnikach biologicznych, które jednak nie mogą dotyczyć:
Suchariewa zdecydowanie odgranicza od oligofrenii tzw. otępienie organiczne, czyli właśnie zaburzenia intelektualne powstałe na skutek infekcji i urazów układu nerwowego, ponieważ mogą one zdaniem autorki przemijać, lub nasilać się, a zatem nie muszą być stałe. Ponadto defekty spowodowane infekcją lub urazem nie muszą powodować zaburzeń o charakterze totalnym, co tym samym wyklucza je, zdaniem autorki, z oligofrenii. Jest to niewątpliwie bardzo ciekawe, a zarazem stosunkowo pełne ujęcie zjawiska niepełnosprawności intelektualnej, choć obecnie przyjmuje się, że wykluczone przez Suchariewą zaburzenia intelektualne również mieszczą się w obrębie niepełnosprawności intelektualnej.
Ciekawą definicję niepełnosprawności, sięgającą do genezy zjawiska proponuje M. Kościelska, która nie negując wpływu czynników biologicznych na powstawanie niepełnosprawności intelektualnej, podkreśla dwubiegunowość tego oddziaływania. Z jednej strony, zdaniem autorki, czynniki biologiczne determinują przebieg procesów psychicznych, z drugiej natomiast funkcjonowanie psychiczne wpływa na funkcje biologiczne. Przywołuje ona przykład dzieci, które doznawszy uszkodzeń we wczesnym okresie życia, żyją różnym życiem i osiągają rozmaite stopnie rozwoju. Kościelska rozumie niepełnosprawność intelektualną, jako "niepowodzenie rozwojowe" do którego "dochodzi się w rezultacie nieprawidłowego przebiegu procesu rozwojowego o specyficznym charakterze. Proces rozwojowy może być zaburzony w różnym okresie i pod wpływem różnych czynników." Autorka wyróżnia trzy zasadnicze etapy patologizacji rozwoju dziecka i jeden etap wstępny:
Zaburzenia rozwoju związane z niepełnosprawnością intelektualną.
Nie sposób przedstawić wszystkich zaburzeń rozwoju związanych z niepełnosprawnością intelektualną. Warto jednak zwrócić uwagę na podstawowe ich grupy oraz kilka przykładowych jednostek:

</doc>
<doc id="109515" url="https://pl.wikipedia.org/wiki?curid=109515" title="Herby Nowe">
Herby Nowe

Herby Nowe – węzeł kolejowy i stacja przeładunkowa na magistrali węglowej, z połączeniem do linii Częstochowa – Lubliniec. Stacja stanowi początek linii 181 (według Id12) Herby Nowe – Oleśnica (przez Wieluń, Kępno i Syców).
W roku 2017 stacja obsługiwała 10–19 pasażerów na dobę.
Historia.
Herby Nowe są osadą kolejową. Powstały w 1926 roku, kiedy budowano linię kolejową z Kalet do Podzamcza. Również w tym samym roku nowo powstała stacja zyskała połączenie ze stacją Herby Stare i tym samym z linią do Lublińca i Częstochowy. Ważną rolę stacja zaczęła odgrywać dopiero kilka lat później, w 1933 roku, kiedy to ukończono budowę I odcinka magistrali węglowej, z właśnie Herb Nowych do stacji Karsznice (dziś Zduńska Wola Karsznice). W 1972 roku wybudowano kolejną łącznicę do linii (według D29) 61 Kielce – Lubliniec, tym razem w kierunku wschodnim.
3 marca 2023, przy okazji przypadającego 1 marca jubileuszu 90-lecia Magistrali Węglowej, po ponad rocznej przerwie otwarto ponownie Izbę Tradycji Magistrali Węglowej im. Józefa Nowkuńskiego - kolekcję zbiorów związanych z inwestycją i późniejszym funkcjonowaniem tej linii. Twórcą powstałej w 1993 Sali Tradycji był zmarły w 2011 dawny zawiadowca stacji Herby Nowe (od 1991) Henryk Dąbrowski. Izba znajduje się w dawnym budynku stacyjnym - obecnej siedzibie Lokalnego Centrum Sterowania.

</doc>
<doc id="109522" url="https://pl.wikipedia.org/wiki?curid=109522" title="Adrian Năstase">
Adrian Năstase

Adrian Năstase (ur. 22 czerwca 1950 w Bukareszcie) – rumuński polityk, prawnik i nauczyciel akademicki. Działacz komunistyczny i postkomunistyczny, lider Partii Socjaldemokratycznej, długoletni poseł do Izby Deputowanych i jej przewodniczący w latach 1996–2000 oraz 2004–2006, minister spraw zagranicznych od 1990 do 1992, premier Rumunii w latach 2000–2004, kandydat w wyborach prezydenckich.
Życiorys.
Urodził się jako syn wojskowego, który po II wojnie światowej dołączył do partii komunistycznej. Adrian Năstase jeszcze w czasach studenckich poślubił córkę prominentnego komunisty Grigore Preoteasy. Małżeństwo zakończyło się rozwodem, jego drugą żoną została Dana Miculescu, córka Angela Miculescu, w okresie komunistycznym m.in. wicepremiera i ministra. W 1973 ukończył prawo, a w 1978 socjologię na Uniwersytecie Bukareszteńskim. Doktoryzował się na tej uczelni w 1987 w zakresie prawa międzynarodowego. W latach 1973–1990 był badaczem w jednym z instytutów naukowych Academia Română. Od lat 90. pracował, równocześnie z działalnością polityczną, jako nauczyciel akademicki w tym na stanowisku profesorskim.
Był aktywistą Rumuńskiej Partii Komunistycznej. W epoce Nicolae Ceaușescu mimo młodego wieku często brał udział w konferencjach międzynarodowych, wygłaszając i publikując artykuły krytykujące „zachodnią koncepcję praw człowieka”. M.in. w 1989 brał udział w rumuńsko-sowieckiej konferencji młodzieżowej w Moskwie i w XIII Światowym Festiwalu Młodzieży i Studentów w Pjongjangu. Jako prawnik z Instytutu Badań Prawnych udzielił także wywiadu gazecie „Komsomolskaja Prawda”, w którym krytykował pieriestrojkę w ZSRR, oceniając, że Michaił Gorbaczow zniszczy komunizm i doprowadzi do przywrócenia kapitalizmu. Jako modelowy przykład podawał „pieriestrojkę” Nicolae Ceausescu, którą ten przeprowadził w Rumunii już w latach 60. Krytykował też radzieckiego przywódcę, który w czasie wizyty w Bukareszcie w maju 1987 nalegał na konieczność reform w Rumunii.
W okresie przemian politycznych dołączył do Frontu Ocalenia Narodowego Iona Iliescu, został sekretarzem ds. międzynarodowych i rzecznikiem tego ugrupowania. W 1992 został działaczem założonego przez część działaczy frontu FDSN, przekształcanego w 1993 w Partię Socjaldemokracji w Rumunii (PDSR), a w 2001 w Partię Socjaldemokratyczną (PSD). W ramach partii był przewodniczącym rady wykonawczej (1993–1997), pierwszym wiceprzewodniczącym (1997–2000), pełniącym obowiązki przewodniczącego (2000–2001) i przewodniczącym (2001–2005). W 2005 na czele ugrupowania stanął Mircea Geoană. Adrian Năstase był później przewodniczącym rady wykonawczej i rady krajowej socjaldemokratów.
W 1990 po raz pierwszy został wybrany do Izby Deputowanych. Reelekcję do niższej izby rumuńskiego parlamentu uzyskiwał w wyborach w 1992, 1996, 2000, 2004 i 2008. Pełnił funkcję wiceprzewodniczącego Izby Deputowanych, zaś w latach 1992–1996 i 2004–2006 stał na jej czele. W latach 1990–1992 zajmował stanowisko ministra spraw zagranicznych. W grudniu 2000, po zwycięstwie lewicy w wyborach parlamentarnych, objął urząd premiera, który sprawował przez czteroletnią kadencję do grudnia 2004.
W 2004 wystartował w wyborach prezydenckich. W pierwszej turze z listopada otrzymał 40,97% głosów, zajmując pierwsze miejsce. W drugiej z grudnia poparło go 48,77% głosujących, przegrał tym samym z kandydatem centroprawicy Traianem Băsescu. W 2012 ostatecznie odszedł z rumuńskiego parlamentu.
Postępowania karne.
Specjalny urząd antykorupcyjny DNA wszczął przeciwko niemu postępowanie karne w związku z zarzutami o korupcję, w listopadzie 2006 skierowano akt oskarżenia. Adrian Năstase został ostatecznie skazany 20 czerwca 2012 na karę dwóch lat pozbawienia wolności za defraudację 1,5 miliona euro przeznaczonych na swoją kampanię wyborczą. Kiedy funkcjonariusze policji przybyli do domu byłego premiera, aby go zatrzymać, polityk postrzelił się w gardło, próbując rzekomo popełnić samobójstwo. Potem, ukrywając niegroźną ranę przed dziennikarzami, został przetransportowany na sześć dni do szpitala. Komentatorzy wskazywali, że była to próba tymczasowego uniknięcia aresztowania. Adrian Năstase został zwolniony z zakładu karnego w marcu 2013 po odbyciu dziewięciu miesięcy z zasądzonego dwuletniego pozbawienia wolności.
W kolejnym procesie w styczniu 2014 Wysoki Trybunał Kasacyjny i Sprawiedliwości uznał, że polityk podczas pełnienia funkcji premiera przyjął łapówki o równowartości 638 tysięcy euro, skazując go za to na karę czterech lat pozbawienia wolności oraz na karę trzech lat pozbawienia wolności za szantaż. Ustalono, że w latach 2002–2004 wykorzystywał swoją pozycję, aby z naruszeniem procedury celnej sprowadzić z Chin materiały budowlane i wyposażenie do domu oraz daczy w Bukareszcie. Wywierał wtedy presję na funkcjonariuszy służb dyplomatycznych i celnych w celu uzyskania pozwolenia na przywóz. Jego żona Dana Năstase została uznana winną udziału w procederze i skazana na karę trzech lat pozbawienia wolności z warunkowym zawieszeniem jej wykonania.
W czerwcu 2014 sąd apelacyjny orzekł wobec niego karę w łącznym wymiarze czterech lat i sześciu miesięcy pozbawienia wolności. W sierpniu tego samego roku po odbyciu jednej trzeciej kary został warunkowo przedterminowo zwolniony. W międzyczasie jako osoba skazana został usunięty z palestry przez bukareszteńską radę adwokacką, a także utracił stanowisko profesora na Uniwersytet Bukareszteńskim.

</doc>
<doc id="109523" url="https://pl.wikipedia.org/wiki?curid=109523" title="Gryf">
Gryf

Gryf – mityczne zwierzę przedstawiane najczęściej z ciałem lwa oraz z głową i skrzydłami orła. Niektóre źródła dodają jeszcze uszy dzikiego osła.
Na początku gryf pojawia się w sztuce, znacznie później w literaturze, widać także znaczne różnice pomiędzy opisami gryfa a jego obrazowaniem. Najstarsze przedstawienia pochodzą ze starożytnej Mezopotamii z ok. 3000 p.n.e., równocześnie motyw pojawił się w Egipcie. Do Europy dotarł ok. 1600 p.n.e. poprzez wyspy Kretę i Cypr. Pierwsza wzmianka pisana o gryfach pochodzi z ok. V w. p.n.e.
Wygląd gryfa jako lwa z orlimi skrzydłami, przednimi łapami i głową ugruntował się w średniowieczu, gdy gryfy coraz częściej zaczęły się pojawiać w herbach. Wówczas konieczne stało się ustalenie konkretnego obrazowania, które szybko stało się najpopularniejsze. Wcześniej równie często w ikonografii pojawiały się przedstawienia gryfów jako: lwów z orlimi głowami i łapami lwa (nie zawsze występują skrzydła), lwów z orlimi skrzydłami (tylko do czasu, gdy chrześcijaństwo zaczęło wykorzystywać ten obraz jako symbol św. Marka), lwów z tylnymi łapami ptasimi (występujące jedynie w sztuce Azji Mniejszej) oraz rzadziej lwów z łapami ptaka.
Heraldyczny gryf jest zawsze rodzaju żeńskiego, chyba że zaznaczono inaczej. Gryf rodzaju męskiego jest bezskrzydły. Taka jego odmiana w XV-wiecznej i późniejszej heraldyce nazywana była "alce" lub "keythong".
Według mitologii greckiej i rzymskiej, gryfy występować miały m.in. w Scytii – kraju jednookich Arymaspów, kraju Hiperborejczyków, Indiach, Baktrii, Etiopii, czy w okolicach Madagaskaru.
Stwory te miały być okrutne i dzikie z natury, często polować na konie, woły i inne duże zwierzęta. Były też rzekomo groźne dla ludzi. Gniazda zakładały wysoko w niedostępnych górach. Wierzono, że można je udomowić zaraz po wykluciu z jaj. Od początku istnienia motywu literatura wiązała gryfy ze złotem i skarbami. Miały wykopywać złoto z ziemi lub skał za pomocą potężnych dziobów, zaś w ich gniazdach znajdować się miały agaty, jaspisy i szmaragdy. Miały zażarcie bronić swych skarbów i czasem, podobnie jak smoki, wpatrywać się w nie godzinami. Niektóre źródła wspominały, że gryfy wcale nie zbierają jednak tych skarbów, tylko zamieszkują w złotonośnych górach i walczą jedynie w obronie młodych.
Symbolika przypisywała gryfom wiele cnót, m.in. szybkość (orzeł), siłę (lew) i czujność (ośle uszy), a także waleczność, odwagę i wytrwałość. Jednocześnie przypisywano im także cechy negatywne, jak zachłanność, czy pycha. Także chrześcijaństwo zaadaptowało gryfa jako symbol Chrystusa – jego boskiej i ludzkiej natury (lew i orzeł).
Gryf pełnić miał rozmaite funkcje. Miał być strażnikiem skarbu Apollina w kraju Hiperborejczyków, ciała Ozyrysa, pucharu wina Dionizosa, koła losu Nemezis, czy życiodajnej wody i ognia. Stanowiły też zwierzęta zaprzęgowe Apollina, Dionizosa czy Nemezis, a także rzekomo Aleksandra Wielkiego. Ciągnęły również triumfalny powóz Kościoła w Czyśćcu z "Boskiej Komedii" Dante Alighieriego. W późniejszej literaturze tę funkcję przejęły hipogryfy.
Gryfy miały też pilnować świata przed spaleniem promieniami słońca.
Z gryfich pazurów wykonywane miały być czary wykrywające truciznę. Przy kontakcie z nią miały się one zabarwiać na czarno. Z żeber ponoć robiono najlepsze łuki, zaś z lotek opierzenia strzał. Pióra miały także leczyć ślepotę. Tego typu artefakty przechowywano często w świątyniach jako obiekty kultu, m.in. w katedrze w Brunszwiku, katedrze w Bayeux czy mieście Grunzwyk w Saksonii.
Pochodzenie nazwy.
Nazwa „gryf” została zaczerpnięta z łacińskiego "gryphus". To słowo z kolei pochodzi z języka greckiego (γρύφων, "grýphōn", lub γρύπων, "grýpōn", wczesna forma "γρύψ", "grýps"), gdzie "gryps" oznaczał „coś haczykowatego”. Możliwe jest pokrewieństwo z perskim "giriften" – „chwytać, łapać, porywać”.
Historia.
Wczesne cywilizacje.
Kilka fantastycznych istot podobnych do gryfów, bestii z głowami orłów lub innych ptaków drapieżnych, pojawiło się w sztuce, architekturze i mitologii wielu wczesnych cywilizacji. W minojskiej Krecie stworzenia takie były zwierzętami królewskimi i strażnikami sal tronowych. W starożytnym Egipcie, podobne istoty były przedstawiane jako zwierzęta mające wysmukłe, kocie ciało i głowę sokoła. Najczęściej przedstawiano w ten sposób boga szczęścia Axexa. Wczesne rzeźby przedstawiają je ze skrzydłami ułożonymi wzdłuż grzbietu. W okresie Nowego Państwa, wizerunki „gryfów” wchodziły w skład większych scen przedstawiających polowania.
Spośród dwóch świętych „ptaków” mitologii perskiej, "homa" i "simurgh", ten pierwszy często opisywany jest jako podobny do gryfa. Starożytni Elamici używali "homy" jako częstego motywu w ich architekturze. Podobnie było w Imperium Achemenidzkim – pojawiała się ona jako rzeźby i symboliczne płaskorzeźby w pałacach. "Homa" zajęła także poczesne miejsce w literaturze perskiej jako strażnik światła.
W Starym Testamencie gryf wymieniany jest jako zwierzę nieczyste, którego spożywanie zostało Żydom zakazane przez Boga: Według innych tłumaczeń, tekst ten brzmi następująco: W tym przypadku tłumacz uznał, że chodziło o sępa czarnego, a nie legendarne zwierzę. Wątpliwości co do prawidłowości takiej interpretacji biblijnego zapisu nasuwa jednak fakt, iż w tym samym zdaniu sępy zostałyby wymienione dwukrotnie – najpierw jeden z gatunków ("sęp czarny"), a później ogólnie wszystkie gatunki ("wszelkich odmian (...) sępa i sokoła").
W sztuce żydowskiej gryfy i lwy były symbolami światła. Jak pisał Władysław Kopaliński: 
Scytowie.
Gryfy były także częstym motywem w sztuce Scytów. Twierdzono, że stworzenia te zamieszkiwały scytyjskie stepy, rozciągające się od obszarów dzisiejszej Ukrainy do Azji Centralnej. Miały one być strażnikami ukrytego złota i kamieni szlachetnych, zabijającymi wszystkich śmiałków, którzy chcieliby posiąść te skarby. Scytowie utwierdzali się w prawdziwości tych opowieści, znajdując skamieniałe kości w okolicach zamieszkanych ich zdaniem przez gryfy.
Adrienne Mayor, folklorysta kultur starożytnych, wysunęła teorię, że te „kości gryfów” były skamieniałymi pozostałościami po dinozaurach. Mayor połączyła antyczne mity o gryfach, centaurach i olbrzymach ze znaleziskami paleontologicznymi. Stwierdziła m.in. duże podobieństwo pomiędzy opisami tych pierwszych mitycznych istot a odnalezionymi skamieniałymi szkieletami protoceratopsów.
Starożytna Grecja.
W starożytnej Grecji wykonane z brązu kotły o kształcie gryfich głów ("protomes") z rozchylonymi dziobami, postawionymi uszami i pojedynczym wyrostkiem na czubku głowy pojawiają się tak często, że stanowią one osobny rodzaj, nazywany przez specjalistów "Griefenkassel". Niemiecki badacz Ulf Jantzen stwierdził, że gryfie kotły były greckim wynalazkiem pochodzącym z ok. 700 p.n.e., pojawiały się one początkowo na Samos. U ludów niegreckich z tego samego okresu pochodzą kotły o kształcie gryfów odkryte w etruskim grobowcu Barberini.
W greckiej literaturze starożytnej odzwierciedlone są scytyjskie legendy. Helleńscy pisarze tworzyli opowieści o gryfach i ludzie jednookich Arimaspijczyków zamieszkujących odległą Scytię, niedaleko jaskini Boreasza, Północnego Wiatru ("Gekleithron"). Było to tematem zaginionego epickiego poematu Arysteasa z Prokonnezos, "Arismapea epe" ("Άριμάσπεια επη", ok. 675 p.n.e.). Henry Bedingfield i Peter Gwynn-Jones wywnioskowali, że gryf Arysteasa był Zasugerowali oni także, że opisując gryfa, Arysteas być może połączył lwa i orła lub lwa i sępa płowego – zwierzęta znane już wówczas starożytnym Grekom.
Inne mity greckie wskazują na Indie jako miejsce życia gryfów. Stwory te miały budować tam swe gniazda, a zamiast jaj składać agaty. Z tego powodu, jak również ze względu na to, że siedziby gryfów znajdowały się blisko złóż złota, bestie te były – zgodnie z legendą – wielokrotnie niepokojone przez ludzi. Wielu ludzi zginęło próbując je zabić. Ze szponów sztuk, które udało się upolować, wykonywano rzekomo kielichy.
Opowieści Arysteasa zostały powtórzone m.in. w pismach Herodota i Pliniusza Starszego ("Historia naturalna", 77 n.e.). Ten pierwszy pisze w swoich "Dziejach" m.in.: A także: 
Ajschylos w "Prometeuszu w okowach" (458 p.n.e.) zawarł opis gryfa, który Prometeusz udziela Io: "Strzeż się ostrodziobych ogarów Zeusa, które nie szczekają – gryfów." Pauzaniasz w swoich "Wędrówkach po Helladzie" podaje, iż Twierdzono, że gryfy budują gniazda, w których zamiast jaj składają szafiry. Z tego powodu sądzono, że wszystkie te stworzenia są samicami. Miały one strzec złóż złota oraz ukrytych skarbów i być wrogami koni. Niezwykle rzadkie krzyżówki pomiędzy tymi bestiami a końmi nazywane były hipogryfami. Stephen Friar stwierdza, że gryfy postrzegane były przez starożytnych Greków jako zwierzęta słońca, ciągnące po niebie rydwany Apolla i bogini Nemezis.
Średniowiecze.
Gryf pojawia się w celtyckiej opowieści o jednej z podróży irlandzkiego misjonarza, św. Brendana, żyjącego na przełomie V i VI wieku. Miał on, płynąc łodzią z grupą mnichów, natknąć się na gryfa. Towarzysze Brendana wpadli w panikę, gdy stwór szykował się do ataku na podróżników. Nagle pojawił się ptak przysłany przez Boga, który odciągnął potwora, a następnie zabił go. Ciało gryfa spadło do morza.
Gdy tworzący w IX wieku irlandzki pisarz Stefan Szkot napisał, że gryfy były ściśle monogamiczne, wybierając sobie partnera na całe życie i nawet po jego śmierci nie poszukiwały nowego, zostało to wykorzystane przez Kościół, który uczynił z gryfa symbol katolickiej koncepcji małżeństwa.
Ponadto, będąc połączeniem zwierzęcia lądowego i stworzenia powietrznego, motyw gryfa postrzegany był jako symbol Jezusa Chrystusa, którego natura była połączeniem pierwiastka boskiego i ludzkiego. Wiele rzeźb przedstawiających gryfy pojawia się z tego względu w kościołach wzniesionych w średniowieczu.
Zwyczaje związane z rozmnażaniem zostały po raz pierwszy opisane przez bł. Hildegardę z Bingen, XII-wieczną niemiecką mniszkę. Pisała ona m.in. o tym, jak ciężarna matka szuka jaskini z wąskim wejściem, ale dużą komorą. Tam znosi trzy jaja (wielkości jaj strusich), których pilnie strzeże. Albert Wielki z kolei powtarzał grecki mit, mówiący o tym, że gryfy znoszą w swych gniazdach agaty.
Jak pisał Stephen Friar, w średniowieczu wierzono, iż szpon gryfa ma medyczne właściwości. Twierdzono, że wykonanym zeń specyfikiem można było leczyć ślepotę. Dużym powodzeniem u kupców cieszyły się czary wykonane rzekomo z gryfich pazurów (w rzeczywistości produkowane z rogów antylop) i jaja tych stworów (tak naprawdę były to jaja strusie).
Gryfy były także częstym motywem w średniowiecznej poezji perskiej. Wspominał o nich m.in. mistyk, teolog islamski i najwybitniejszy poeta suficki – Rumi (1207–1273).
Jako stworzenie symbolizujące Chrystusa i jego podwójną naturę, gryf pojawia się w "Boskiej komedii" (1307–1321) Dante Alighieriego. Występuje on m.in. w Pieśni XXIX, podczas gdy poeta i Wergiliusz zwiedzają Czyściec. Gryf jest jednym z uczestników procesji, którą napotykają wędrowcy. Ciągnie wóz, będący symbolem Kościoła.
Złota głowa i szyja gryfa oznaczają – według najczęściej pojawiających się interpretacji – naturę boską Chrystusa, reszta ciała koloru białego – naturę ludzką, a barwa purpurowa – krew przelaną na krzyżu.
Opis siły i wielkości gryfa pojawia się w relacjach z rzekomych podróży niejakiego Johna Mandeville’a ("The Travels of Sir John Mandeville"), opublikowanych w latach 1357–1371. Wspomniane jest tam, że stworzenie to jest większe i silniejsze od ośmiu lwów i stu orłów. Jako miejsce jego występowania podawana jest Etiopia: 
Późniejsze czasy.
Gdy na skutek postępów nauki gryfy zostały uznane za zwierzęta wyłącznie legendarne, stały się przede wszystkim atrakcyjnym motywem, pojawiającym się często w literaturze, zwłaszcza fantasy.
Gryf w heraldyce.
Gryf często występuje w heraldyce, jak twierdzi część autorów, pod tym względem ustępuje tylko lwu. Często wybierany jako herb, ze względu na łączenie najlepszych cech dwóch innych stworzeń pojawiających się w herbach – lwa i orła. Jak pisał John de Bado Aureo w "Tractatus de armis" (koniec XIV wieku): "Gryf na tarczy oznaczał, że osoba go nosząca była silnym człowiekiem, w którym można było odnaleźć dwie natury i cechy, orła i lwa".
Bedingfeld i Gwynn-Jones twierdzą, że przyczyną częstego pojawiania się gryfa w herbach rycerskich była wiara w silną nienawiść pomiędzy tymi stworzeniami a końmi. Rycerze sądzili, że wizerunek stwora na tarczy wprawi w panikę rumaki ich przeciwników. Zanotowali także pierwsze pojawienie się gryfa w angielskiej heraldyce – w 1167 na pieczęci Ryszarda de Redvers, hrabiego Essex. Inni badacze podają jednak późniejszą datę pierwszego wykorzystania motywu gryfa jako herbu.
Heraldyczne standardy ustaliły najbardziej rozpowszechniony dzisiaj wizerunek gryfa. James Parker pisze: 
Gryfy heraldyczne najczęściej wyobrażone są z otwartym dziobem, zwrócone w prawo (strona heraldyczna), stojące na obu nogach (lub na jednej, wówczas druga skierowana jest w górę), z wzniesionymi szponami. Taki układ opisywany jest w normańsko-francuskiej heraldyce terminem "segreant", odnosi się on tylko do gryfów (choć czasem również i do smoków). Heraldyczny lew w takiej pozycji to "rampant".
Czasem herbem jest tylko głowa gryfa, odróżniająca się od orlej widocznymi uszami (np. herb Kartuz).
W heraldyce pojawia się stworzenie opisywane jako gryf morski (rybogryf). Ma on rybi ogon zamiast tylnych lwich łap. Arthur Charles Fox-Davies i Graham Johnston podają, że morski gryf widniał w herbie śląskiej rodziny Mestich, jak również jednej lub dwóch rodzin pochodzących z Pomorza (w tym drugim przypadku bestia nie miała skrzydeł).
Gryf szczególnie często pojawia się w heraldyce Pomorza, co wiąże się z herbem pomorskiej dynastii Gryfitów. Występuje on zwykle w następujących wersjach:
Gryf w wersji barwnej typowej dla polskiego herbu Gryf (srebrny w polu czerwonym) na Pomorzu nie występował.
Motywy gryfa lub części jego ciała występują także w herbach m.in.:
Herb Inflant przedstawiał w polu czerwonym gryfa srebrnego wspiętego, z mieczem w prawej łapie. Obecnie w herbie Łotwy (p. niżej).
Gryf samiec, "alce" lub "keythong".
James Parker pisze na temat gryfa, że "Może on być przedstawiany bez skrzydeł, wówczas posiada on złote promienie lub kolce wystające z różnych części jego ciała. Czasem ma dwa długie proste rogi. Podawane jest określenie Alce, jakby było ono używane przez pisarzy dla pewnego rodzaju gryfa, ale nie mogę podać żadnych przykładów". Jednak termin "alce" jest bardzo rzadki we współczesnej literaturze heraldycznej. To kolczaste, bezskrzydłe stworzenie nazywane jest niemal zawsze gryfem samcem, choć musi to być niezwykle rzadki przykład dymorfizmu płciowego – jak pisze Stephen Friar, "oba stworzenia posiadają zwykłe samcze cechy".
Jeszcze rzadsze jest określenie "keythong". Po raz pierwszy wspomniał o nim James Planché, który zanotował w opisie herbu markiza Ormonde, że w manuskrypcie z czasów Edwarda IV widnieje wzmianka o "parze keythongów". Planché dodaje także: "Słowo to jest z pewnością tak pisane, nie widziałem go nigdzie indziej. Postać odzwierciedla Gryfa Samca, który nie ma skrzydeł, ale promienie lub kolce wystające z różnych części jego ciała, a czasem dwa długie proste rogi".
"Opinicus".
"Opinicus" jest stworzeniem heraldycznym, które różni się od gryfa przede wszystkim tym, że wszystkie cztery jego łapy są lwie. Najczęściej jest on przedstawiany z krótkim ogonem wielbłąda, a czasem również z jego długą szyją (ale upierzoną). Wizerunki "opinicusa" wskazują na jego samcze cechy.
James Parker pisze na ten temat: "jest [on] spokrewniony bliżej ze smokiem w przedniej części ciała i skrzydłach; ale ma głowę z dziobem i uszy, coś pomiędzy smokiem i gryfem. Tylna część i cztery nogi mają prawdopodobnie reprezentować lwa, ale ogon jest krótki, mówi się, że pochodzi on od wielbłąda".
"Opinicus" jest niezwykle rzadki w brytyjskiej heraldyce. Został m.in. nadany w 1561 roku jako herb cechu londyńskich cyrulików. Współczesnym przykładem wykorzystania "opinicusa" może być herb Jonathana Mundaya, nadany w 1990 roku – złoty "opinicus" na błękitnym tle.
W architekturze.
Gryfy od najdawniejszych czasów pojawiały się jako elementy zdobnicze rozmaitych budowli. Były one atrakcyjnym motywem dla twórców rzeźb, płaskorzeźb, fresków i malowideł. Herodot, opisując w swoich "Dziejach" dom króla Scytów, Skylosa, pisał m.in.: Pauzaniasz z kolei w swoich "Wędrówkach po Helladzie", opisując ateński Partenon wspomina o płaskorzeźbach gryfów: 
Gryf lub gryfy pojawiają się także m.in. jako:
Gryf z Brentford.
Gryf, jako istota legendarna, nie jest obiektem zainteresowania kryptozoologii. Wyjątkiem była sprawa tzw. gryfa z Brentford. W czerwcu lub lipcu 1984 roku Kevin Chippendale szedł Braemar Road, niedaleko baru Griffin Pub w londyńskiej dzielnicy Brentford. Nagle – zgodnie z jego relacją – zobaczył coś, co wyglądało jak pies ze skrzydłami i dziobem, lecący w poprzek drogi. Chippendale miał również zobaczyć to samo stworzenie w tym samym miejscu pod koniec lutego 1985 roku. Wkrótce sprawa stała się przedmiotem zainteresowania mediów, zwłaszcza lokalnych gazet. Pojawiali się nowi świadkowie, twierdzący, iż również dostrzegli gryfa z Brentford. M.in. Angel Keyhoe opowiedziała jak podczas jazdy autobusem widziała rzekomo dziwne stworzenie siedzące na zbiorniku gazu niedaleko Watermans Art Centre. Stwierdziła ona, że „gryf przypominał wielkiego, czarnego ptaka”. Kilka osób podróżujących razem z nią również miało spostrzec zwierzę. Stworzenie było też rzekomo widziane przez psychologa Johna Olssona, który uprawiał jogging nad brzegiem Tamizy.
W 1995 roku pisarz Robert Rankin przyznał się do tego, że sfabrykował część doniesień o obserwacjach rzekomego stworzenia.

</doc>
<doc id="109525" url="https://pl.wikipedia.org/wiki?curid=109525" title="Adrian Nastase">
Adrian Nastase



</doc>
<doc id="109526" url="https://pl.wikipedia.org/wiki?curid=109526" title="Hipogryf">
Hipogryf

Hipogryf – stworzenie fantastyczne, będące połączeniem gryfa (pół orła, pół lwa; przednia część, czasem tylko skrzydła i głowa) i klaczy konia (tylna część). 
Wczesny opis hipogryfa znajduje się w poemacie "Orland szalony" Ludovika Ariosta. 
Współcześnie hipogryfy pojawiają się w twórczości fantasy, m.in. w "Opowieściach z Narnii", książkach i filmach o Harrym Potterze. Wykorzystywane są też w grach komputerowych, m.in. "" oraz fabularnych, np. w Dungeons &amp; Dragons i Warhammer.
Wygląd.
Hipogryf ma głowę olbrzymiego orła z ostrym, długim dziobem o potężnej sile, opierzoną szyję, a tuż nad łopatkami wyrastają mu skrzydła. Przednie nogi także są opierzone, a zamiast kopyt ma długie pazury. Mniej więcej w połowie grzbietu pióra przechodzą w błyszczącą sierść i reszta ciała jest zdecydowanie końska. Zad ma (według zapisów starożytnych) prostokątny kształt, a tylne nogi są mocno umięśnione. 

</doc>
<doc id="109529" url="https://pl.wikipedia.org/wiki?curid=109529" title="Henryk X Rumpold">
Henryk X Rumpold

Henryk X Rumpold (Młodszy) (ur. najprawdopodobniej pomiędzy 1388 a 1396, zm. 18 stycznia 1423) – książę głogowski w latach 1412/3-1423 (na połowie Głogowa, współrządy z bratem Henrykiem IX).
Dokładna data urodzenia jest trudna do ustalenia z powodu braku źródeł pisanych. Był synem Henryka VIII Wróbla i Katarzyny opolskiej. Po wczesnym osieroceniu przez ojca znalazł się najpierw pod opieką matki, oraz wujka Ruprechta Legnickiego, potem zaś starszych braci Jana I żagańskiego i Henryka IX.
W 1413 objął rządy wraz z braćmi w księstwie głogowskim. Nie angażował się jednak zbytnio w sprawy wewnętrzne księstwa pozostawiając rządy w rękach Henryka IX. Pozostawał na służbie Zygmunta Luksemburczyka. W 1420 wraz z braćmi uczestniczył w zjeździe wrocławskim, gdzie złożył hołd Zygmuntowi. Uczestniczył w wyprawach przeciwko husytom. W 1420 został landwójtem Łużyc Górnych. Po śmierci matki wszedł wraz z Henrykiem IX w posiadanie Kożuchowa i Zielonej Góry. W służbie Zygmunta Luksemburczyka był mediatorem w sprawach międzynarodowych, w trakcie misji dyplomatycznej w Danii zmarł w obozie wojskowym pod Flubsbergiem. Nie pozostawił następców, został pochowany w Hadersleben (Haderslev). Był krótko żonaty z Adelajdą z córką Bogusława VIII, księcia stargardzkiego i słupskiego oraz Zofii holsztyńskiej.

</doc>
<doc id="109530" url="https://pl.wikipedia.org/wiki?curid=109530" title="Flora (imię)">
Flora (imię)

Flora – imię żeńskie pochodzenia łacińskiego, pochodzące od imienia rzymskiej bogini kwiatów i wiosny. W Polsce po raz pierwszy poświadczone w 1375 roku. Patronką imienia jest m.in. św. Flora z Kordoby.
Męskim odpowiednikiem jest Florus.
Flora imieniny obchodzi 11 czerwca, 29 sierpnia, 5 października, 24 listopada i 29 listopada.
Znane osoby noszące imię Flora:
Postaci fikcyjne: 

</doc>
<doc id="109532" url="https://pl.wikipedia.org/wiki?curid=109532" title="Radymiczanie">
Radymiczanie



</doc>
<doc id="109533" url="https://pl.wikipedia.org/wiki?curid=109533" title="Hadriana">
Hadriana

Hadriana, Hadrianna – żeński odpowiednik imienia Hadrian.
Hadriana imieniny obchodzi 8 lipca i 26 sierpnia.

</doc>
<doc id="109536" url="https://pl.wikipedia.org/wiki?curid=109536" title="Henryk V Żelazny">
Henryk V Żelazny

Henryk V Żelazny (ur. między 1312 a 1321, zm. 13 kwietnia 1369) – w latach 1342–1369 książę żagański, od 1344 dziedziczny lennik czeski, od 1349 na połowie Głogowa, od 1363 na połowie Ścinawy.
Życiorys.
Henryk V Żelazny był jedynym synem księcia żagańskiego Henryka IV Wiernego i Matyldy brandenburskiej.
Doświadczenie polityczne zdobywał jeszcze u boku ojca uczestnicząc w pertraktacjach ze stryjem Janem ścinawskim w 1341 r., dzięki czemu obszar księstwa został powiększony o okręg Wschowy. Rok później wobec śmierci ojca Henryk V został udzielnym księciem żagańskim.
Nazywano go „Żelaznym” już we źródłach współczesnych ze względu na szaloną konsekwencję i bezwzględność. Po śmierci swego ojca próbował realizować politykę odzyskania utraconych ziem Henryka IV Wiernego.
W 1343 r. Henryk V odmawiając konsekwentnie złożenia hołdu Luksemburgom usiłował odzyskać Głogów, który został zajęty przez Jana Luksemburskiego po śmierci jego stryja Przemka w 1331 r. Jan Długosz zabierając głos w tej sprawie pisze:
"Henryk, tak bardzo bolał nad krzywdą ojca, że dla odzyskania połowy miasta Głogowa ciągłymi walkami i napadami gnębił króla czeskiego Jana i jego syna Karola, który po nim objął to królestwo. Król Karol uznał za konieczne przybycie ze znacznym wojskiem z pomocą zaczepianym już dawno przez Henryka mieszczanom głogowskim".
Pomiędzy królem czeskim Karolem IV, a Henrykiem V Żelaznym rozgorzała nierówna walka.
W tym samym czasie (tj. w 1343 r.) król Polski Kazimierz III Wielki korzystając z zamieszania na Śląsku uderza na ziemię wschowską, zdobywając ją błyskawicznie. W niespodziewanym konflikcie wsparli Henryka jego stryjowie Konrad I oleśnicki i Jan ścinawski, co spowodowało pojawianie się oddziałów polskich pod murami Ścinawy i mimo wcześniejszej przegranej z wojskami Konrada pod Oleśnicą król polski mógł ostatecznie święcić sukces odzyskania ostatniego skrawka Wielkopolski. Jan Długosz na ten temat napisał:
"Zajął swego czasu dziad wspomnianego Henryka, książę głogowski i żagański, Henryk – kiedy król polski Władysław przez wiele lat był zajęty licznymi wojnami a zwłaszcza tymi, którymi go gnębili Krzyżaczy – miasto Wschowę i związany z nim okręg, należący do Królestwa Polskiego. Jego zajęcie przez wiele lat uchodziło mu bezkarnie. Kiedy król Kazimierz raz po raz przez posłów i przez listy upominał się u niego o jego zwrot, dawał pełne pychy, opryskliwe odpowiedzi. (...) Przeto król Kazimierz obległ najpierw Wschowę, a szturmując ją przez wiele dni wszystkimi sposobami, kiedy żołnierze księcia żagańskiego nie mogli stawiać oporu, po przerwaniu murów, zdobywa je. (...) Po zagarnięciu tam niemałej liczby jeńców i zajęciu również całej ziemi wschowskiej poprowadził wojsko do księstwa żagańskiego".
Nie mogąc pokonać tak twardego przeciwnika, Henryk V posłał do Kazimierza Wielkiego poselstwo, w którym prosił o pokój. Wojska polskie ustąpiły wtedy z księstwa żagańskiego, a w obozie wojsk polskich doszło do spotkania pomiędzy królem polskim a Henrykiem Żelaznym. Polski władca nie chcąc zrazić księcia żagańskiego do siebie potraktował go wówczas z honorami i zwrócił mu część zajętej ziemi (z wyjątkiem ziemi wschowskiej).
Konflikt z Polską uniemożliwił Henrykowi stawianie dalszego oporu również Luksemburgom. Do układu doszło ostatecznie 7 czerwca 1344, kiedy Luksemburczyk oddał księciu Henrykowi V Żelaznemu połowę księstwa głogowskiego (przejęcie tej ziemi nastąpiło jednak dopiero w 1349 r.), w zamian za co ten złożył mu 23 listopada w Pradze hołd lenny.
Wydarzenia z 1344 r. spowodowały zbliżenie Henryka V do polityki Luksemburgów i kiedy rok później wybuchła wojna polsko-czeska o Śląsk, książę żagański wsparł militarnie swojego suwerena próbując jednocześnie odzyskać utraconą Wschowę.
Jako lennik króla czeskiego Henryk V uczestniczył również w licznych uroczystościach i akcjach dyplomatycznych Karola IV Luksemburskiego (np. w dniu 1 września 1347 r. w koronacji Karola w Pradze, dwa lata później uczestniczył w orszaku króla w podróży do Awinionu i Akwizgranu, by wreszcie w 1355 stać się świadkiem wyprawy do Włoch i koronacji cesarskiej w Rzymie).
Wierna służba zaowocowała w 1351 r. przekazaniem Henrykowi przez Karola po bezpotomnej śmierci Bolesława III Płockiego jego dzierżaw, jako dziedzictwa po zhołdowanym w 1329 r. przez Jana Luksemburskiego Wacławie. Tylko zdecydowana akcja Kazimierza Wielkiego zapobiegła usadowieniu się książąt żagańskich na Mazowszu.
W 1356 r. Henryk wraz z Mikołajem Ziębickim uczestniczył w misji dyplomatycznej do Konstantynopola, skąd wziął udział w pielgrzymce do Palestyny.
Po powrocie książę żagański poszerzał swoje posiadłości. Opanował drogą zakupów (głównie od Jana Ścinawskiego) Nowogród Bobrzański, Ryczeń, połowę Ścinawy, oraz obszar pomiędzy Baryczą a Odrą zwany Międzyrzeczem. Kolejnym nabytkiem była połowa Góry Śląskiej przyłączona do księstwa po śmierci stryja, która nastąpiła pomiędzy 1361 a 1365 r. (pretensje drugiego stryja Konrada I oleśnickiego zostały zaspokojone sumą 600 grzywien srebra).
W 1360 r. niespodziewanie doszło do pogorszenia wzajemnych stosunków z Karolem IV Luksemburskim. Jednym z powodów było zbliżenie się króla czeskiego do księcia świdnickiego Bolka II Małego i wyciągnięcia na powrót na światło dzienne sprawy oprawy wdowiej Konstancji wdowy po Przemku głogowskim. Henryk V Żelazny zorientował się, że nowy podział księstwa doprowadzi do tego, że utraci on nowe zdobycze, na które liczył. Jako przeciwwagę zbliżył się więc do Kazimierza Wielkiego i zaczął bywać na dworze krakowskim. Nowa linia polityczna została przypieczętowana małżeństwem zawartym pomiędzy córką Henryka Żelaznego Jadwigą Żagańską a Kazimierzem Wielkim. Miało ono charakter polityczny. Kazimierz Wielki liczył na zwiększenie wpływów na Śląsku, a książę żagański zyskiwał możnego protektora i sojusznika. Ślub odbył się przypuszczalnie 25 lutego 1363 r. we Wschowie udzielony został przez biskupa poznańskiego Jana V z Lutogniewa.
Henryk V był uważany za dobrego gospodarza, choć źródła podkreślały jego nadmierną surowość w kontaktach z poddanymi. Nie liczył się ani z kościołem, ani ze szlachtą. Szczególnie był kłopotliwy dla zakonu kanoników regularnych św. Augustyna z Żagania, z którymi toczył ciągłe spory. Różne ekscesy i wybryki doprowadziły do furii jego wasali, którzy go porwali i uwięzili w podziemiach kościoła św. Jakuba w Głogowie. Tylko przypadkowi Henryk V Żelazny zawdzięcza uwolnienie. W 1367 r. książę w wyniku zapalenia oczu stracił wzrok.
Książę był żonaty z córką księcia płockiego Wacława Anną (zmarłą 16 lutego 1363 r.), z którego to małżeństwa dochował się trzech synów, późniejszych książąt: (Henryka VI Starszego, Henryka VII Rumpolda, oraz Henryka VIII Wróbla), oraz dwie córki (Annę żonę Jana I Raciborskiego i Jadwigę żonę króla Polski Kazimierza Wielkiego i potem Ruprechta Legnickiego).
Zmarł na zapalenie płuc 13 kwietnia 1369 r., został pochowany w Żaganiu w kościele kanoników regularnych.
Wywód przodków:

</doc>
<doc id="109537" url="https://pl.wikipedia.org/wiki?curid=109537" title="Krzesanica">
Krzesanica

Krzesanica (, 2122 m) – szczyt w grani głównej Tatr Zachodnich, najwyższy szczyt Czerwonych Wierchów.
Topografia.
Krzesanica wznosi się nad polską Doliną Miętusią i słowacką Doliną Cichą. Od wschodu sąsiaduje z Małołączniakiem (2096 m), oddzielona od niego Litworową Przełęczą (2036 m), od zachodu z Ciemniakiem (2097 m), oddzielona Mułową Przełęczą (2064 m). Po szczytach tych i przełęczach biegnie granica polsko-słowacka.
Nazwa szczytu pochodzi od północnej ściany zwanej "krzesaną". Walery Eljasz-Radzikowski w 1891 r. pisał o niej: "„Krzesanica ze ścianą od północy gdyby skrzesaną i stąd tak nazwana”". Szczyt Krzesanicy to niemal pozioma, kamienista platforma o długości około 100 m. Na północną stronę opada do Mułowego Kotła ścianą o wysokości około 200 m, na południe łagodnym, trawiastym zboczem. Odchodzą od niej dwie granie boczne:
Geologia.
Zbudowana jest z dolomitów z przeławiceniami wapieni wieku środkowotriasowego i jest najwyższym polskim szczytem zbudowanym z takich skał. W ścianach południowych, po słowackiej stronie odkryto ok. 50 jaskiń, najgłębsze z nich mają 166 m. Na wysokości 2110 m znajduje się otwór jaskini Szczelina w Krzesanicy II, będącej najwyżej położoną jaskinią Tatr Zachodnich. W jej pobliżu są jaskinie: Szczelina w Krzesanicy I i Szczelina w Krzesanicy III. Natomiast w północnej ścianie znajdują się jaskinie: Dziura w Krzesanicy I i Dziura w Krzesanicy II
Przyroda.
Szczeliny skalne porasta ciekawa flora roślina wapieniolubnych. Jak podają Kazimierz Zarzycki i Zofia Zwolińska, na szczycie rosną takie rośliny, jak: lepnica bezłodygowa, dzwonek alpejski, kuklik górski, tojad mocny, wierzba zielna i żyłkowana, omieg kozłowiec, dębik ośmiopłatkowy, sasanka alpejska, jaskier alpejski, mak tatrzański oraz 7 gatunków skalnic. Zdarzają się i rośliny kwasolubne, normalnie występujące tylko na granitowym podłożu (np. sit skucina), a to wskutek tego, że miejscami wapienie pokryte są cienką warstwą kwaśnej gleby powstałej na zwietrzelinie. Z rzadkich w Polsce roślin występujących tylko w Tatrach, i to na nielicznych stanowiskach rosną tutaj: głodek kutnerowaty, goryczuszka lodnikowa, mietlica alpejska, sybaldia rozesłana, skalnica zwisła, babka górska, rogownica szerokolistna, szarota Hoppego, mak alpejski.
Szlaki turystyczne.
Według Mieczysława Świerza widok ze szczytu Krzesanicy "„należy do najwspanialszych panoram szczytowych w Tatrach Zachodnich”". Pierwsze odnotowane zimowe wejście na szczyt miało miejsce w 1908 r.

</doc>
<doc id="109544" url="https://pl.wikipedia.org/wiki?curid=109544" title="Małołączniak">
Małołączniak

Małołączniak (, 2096 m) – szczyt w Tatrach Zachodnich należący do masywu Czerwonych Wierchów.
Topografia.
Poza najczęściej podawaną wysokością 2096 m pojawiają się także inne koty: 2104 lub 2105 m.
Na wschód sąsiaduje z Kopą Kondracką (2005 m), oddzielony od niej Małołącką Przełęczą (1924 m), na zachód z Krzesanicą (2122 m) poprzez Litworową Przełęcz (2037 m). Jest to dosyć dobrze wyodrębniony szczyt. Niewielki fragment jego wierzchołka jest dostrzegalny z niektórych miejsc Zakopanego na południowy wschód od kulminacji Giewontu. Wznosi się nad trzema dolinami walnymi: Doliną Cichą, Doliną Małej Łąki i Doliną Kościeliską (jego nazwa wywodzi się od Doliny Małej Łąki, nad którą się znajduje). Jego stoki opadają do trzech cyrków lodowcowych będących górnymi piętrami tych dolin:
Wyżnia Świstówka i Dolina Litworowa oddzielone są od siebie długą północno-zachodnią granią Małołączniaka, w górnej części zwaną Czerwonym Grzbietem. Ciągnie się on do Kobylarzowego Siodełka i ma stosunkowo niewielkie nachylenie. Grzbiet jest długi i kopulasty, ale od wschodniej strony jego stoki podcięte są stromymi urwiskami Wielkiej Turni. Również poniżej Kobylarzowego Siodełka północno-wschodni grzbiet Małołączniaka obrywa się kilkoma turniami o urwistych ścianach – są to Pośrednia Małołącka Turnia, Skrajna Małołącka Turnia, Zagonna Turnia i Kobylarzowa Turnia.
Geologia.
Małołączniak zbudowany jest z wapieni i dolomitów, a część szczytowa od wysokości ok. 1840 m przykryta jest warstwą skał krystalicznych. W wapieniach silnie rozwinięte zjawiska krasowe. W północnych stokach Małołączniaka znajdują się najgłębsze jaskinie Tatr: Jaskinia Wielka Śnieżna i Śnieżna Studnia. Ostatnim dużym odkryciem speleologicznym w Tatrach jest jaskinia Siwy Kocioł, również położona w stokach Małołączniaka.
Przyroda.
Dzięki różnorodności podłoża geologicznego flora Małołączniaka, podobnie jak całych Czerwonych Wierchów, jest bardzo bogata. Na przykrywających kopułę szczytową skałach granitowych rosną rośliny granitolubne, niżej występuje podłoże wapienne, na którym rosną zupełnie odmienne zbiorowiska roślin wapieniolubnych. W okolicach Małołąckiej Przełęczy w lipcu zakwitają licznie piękne i duże kwiaty rzadkiej rośliny tatrzańskiej – pełnika siedmiogrodzkiego, tworzącego tutaj duże kępy. Zbudowane z granitów stoki porośnięta są niską murawą z granitolubnymi gatunkami: boimką dwurzędową, kosmatką brunatną i sitem skuciną. Czerwieniejące już w lecie końce ich pędów (szczególnie situ skucina) nadają Małołączniakowi czerwone zabarwienie. Od tego zabarwienia pochodzi nazwa Czerwony Grzbiet, a także dawna nazwa Małołączniaka – Czerwony Wierch, jak również nazwa całego masywu Czerwonych Wierchów. Flora bogata gatunkowo. Stwierdzono tutaj między innymi występowanie mietlicy alpejskiej, rogownicy szerokolistnej turzycy Lachenala, szaroty Hoppego i ostrołódki polnej – bardzo rzadkich roślin, w Polsce występujących tylko w Tatrach i to w nielicznych tylko miejscach – a także starca pomarańczowego występującego również poza Tatrami, ale wszędzie bardzo rzadkiego.
Historia.
Dawniej był wypasany aż pod wierzchołek. Należał od polskiej strony do Hali Mała Łąka. Nadmierny wypas powodował erozję płytkiej gleby na jego stokach. Po włączeniu w obszar Tatrzańskiego Parku Narodowego i zaprzestaniu wypasu jego stoki zregenerowały się, jednak duży ruch turystyczny spowodował silną erozję zadeptywanych szlaków turystycznych – szczególnie niebieskiego na Czerwonym Grzbiecie. Na szczyt od dawna wchodziła miejscowa ludność, wejście nie przedstawia bowiem żadnych trudności technicznych. Obecnie jest jednym z najczęściej odwiedzanych przez turystów szczytem tatrzańskim. Z wierzchołka rozległe widoki, szczególnie na okazale prezentujące się stąd szczyty Tatr Wysokich; w przeciwnym kierunku widok jest nieco ograniczony przez wyższą Krzesanicę.

</doc>
<doc id="109545" url="https://pl.wikipedia.org/wiki?curid=109545" title="Agapita">
Agapita

Agapita – żeński odpowiednik imienia Agapit, które z kolei jest pochodzenia greckiego i powstało z przymiotnika "Agápetos", oznaczającego "drogi, kochany".
Agapita imieniny obchodzi razem z Agapitem. tj.: 18 lutego i 22 kwietnia. 

</doc>
<doc id="109546" url="https://pl.wikipedia.org/wiki?curid=109546" title="Jadwiga żagańska">
Jadwiga żagańska

Jadwiga żagańska (ur. pomiędzy 1340 a 1350, zm. 27 marca 1390 w Legnicy) – księżniczka żagańska, królowa Polski w latach 1365-1370, od 1372 r. księżna legnicka; córka Henryka V Żelaznego, księcia żagańskiego i Anny płockiej, czwarta żona króla Kazimierza Wielkiego, od 1372 r. – żona Ruprechta legnickiego.
Wywód przodków:
Życiorys.
Na początku lat sześćdziesiątych Jadwiga stała się, w związku ze zbliżeniem politycznym ojca względem Polski, kandydatką na żonę starzejącego się, a nadal nieposiadającego męskiego potomka Kazimierza Wielkiego. Ślub młodej, bo liczącej pomiędzy 15 a 25 lat księżniczki śląskiej z 55-letnim królem odbył się we Wschowie 25 lutego 1365 roku. W ten sposób Jadwiga stała się czwartą żoną Kazimierza. Prawdopodobnie została koronowana na królową Polski.
Ślub Kazimierza i Jadwigi wywołał skandal, ponieważ stanowił podwójną bigamię. Adelajda, druga żona króla, żyła i aktywnie upominała się u papieża Urbana V o swoje prawa, jako żony króla polskiego. Prawdopodobnie żyła wówczas również trzecia żona Kazimierza (bigamiczna), Krystyna Rokiczana. Dodatkowo Jadwiga, jako prawnuczka Giedymina, była spokrewniona z pierwszą żoną Kazimierza, Aldoną Anną. Pierwsze miesiące po zawarciu ślubu małżonkowie spędzili w zamku w Żarnowcu, gdzie przed laty przebywała oddalona przez Kazimierza z Wawelu Adelajda.
W 1369 r. papież legitymizował najstarszą córkę Kazimierza i Jadwigi, Annę Do dziś przedmiotem sporu wśród historyków jest kwestia, czy małżeństwo Kazimierza z Jadwigą zostało uznane za legalne przez papieża.
Kazimierz Wielki oczekiwał ciągle na narodziny syna i nawet spowodował wydanie przez swego siostrzeńca i desygnowanego na następcę tronu Ludwika Węgierskiego dokumentu, w którym stwierdzono, że w przypadku narodzin syna traci on prawa do tronu, jeżeli zaś urodzą się córki – wówczas dziedzicem pozostaje Ludwik. Król Węgier został też zobowiązany do wyposażenia księżniczek i wydania ich za mąż.
Jadwiga urodziła Kazimierzowi Wielkiemu trzy córki. Najstarsza, Anna (ur. ok. 1366/1367, zm. 1425), po osiągnięciu 14. roku życia wyszła za mąż za hrabiego Celje Wilhelma. Z tego związku urodziła się córka Anna Cylejska (ur. 1380, zm. 21 maja 1416) – przyszła żona króla Władysława Jagiełły. Po śmierci Wilhelma poślubiła Ulryka księcia Teck. Kolejna córka, Kunegunda (ur. ok. 1367/1368, zm. 1369/1370), zmarła w dzieciństwie, natomiast o najmłodszej, Jadwidze (ur. 1369/1370, zm. po 1382), nie ma pewnych wiadomości, być może wyszła za mąż za jednego z możnowładców południowosłowiańskich. Anna i Jadwiga w 1371 r., z inicjatywy ich ciotki Elżbiety Łokietkówny, zostały wysłane na dwór królewski w Budzie i tam spędziły resztę dzieciństwa.
Po śmierci Kazimierza Wielkiego, który zmarł 5 listopada 1370 r., i po wzięciu udziału w koronacji jego następcy, Ludwika Wielkiego, Jadwiga wróciła do księstwa żagańskiego. Na mocy testamentu Kazimierza Jadwiga otrzymała ze skarbca królewskiego 53 grzywny srebra i 1/3 srebrnych naczyń oraz wiano w kwocie 1000 grzywien szerokich groszy. 
Przed 10 lutego 1372 roku Jadwiga wstąpiła w kolejny związek małżeński – z księciem legnickim Ruprechtem I (zm. w styczniu 1409), synem Wacława I.
Z tego małżeństwa pochodziły również tylko córki: Barbara (ur. między 1372 a 1384, zm. 9 maja 1436) – żona elektora saskiego Rudolfa III oraz Agnieszka (ur. przed 1385, zm. po 7 lipca 1411). Barbara i Rudolf III Saski byli teściami Jana I żagańskiego.
Zmarła i została pochowana w Legnicy w miejscowej kolegiacie.
W kulturze.
Postać Jadwigi żagańskiej, grana przez Aleksandrę Nowosadko, pojawia się w telenoweli historycznej "Korona królów".

</doc>
<doc id="109548" url="https://pl.wikipedia.org/wiki?curid=109548" title="Anzelma">
Anzelma

Anzelma (znane też w formie "Selma") – żeński odpowiednik imienia Anzelm. W niektórych krajach jako zdrobnienie od tego imienia funkcjonuje forma Selma.
Anzelma imieniny obchodzi 21 kwietnia
Znane osoby o imieniu Anzelma:

</doc>
<doc id="109549" url="https://pl.wikipedia.org/wiki?curid=109549" title="Sandra (imię)">
Sandra (imię)

Sandra – żeńskie imię powstałe jako usamodzielnione zdrobnienie imienia Aleksandra; może stanowić również zdrobnienie od Kasandry. W Polsce imię Sandra zaczęło być sporadycznie nadawane prawdopodobnie w latach 20 XX w., a większą popularność zdobyła w latach osiemdziesiątych XX w.; obecnie nadawalność tego imienia wykazuje tendencję spadkową. Wśród imion nadawanych nowo narodzonym dzieciom Sandra zajmuje aktualnie 61. miejsce w grupie imion żeńskich.
W niektórych krajach analogicznie zdrabnia się również imię Aleksander, tj. "Sandro", "Sandor" itp.
Sandra imieniny obchodzi razem z Aleksandrą, m.in. 18 maja.
Znane osoby noszące imię Sandra:

</doc>
<doc id="109550" url="https://pl.wikipedia.org/wiki?curid=109550" title="Kopa Kondracka">
Kopa Kondracka

Kopa Kondracka (, 2005 m n.p.m.) – szczyt w Tatrach Zachodnich, najniższy z Czerwonych Wierchów, wysunięty najbardziej na wschód.
Topografia.
Kopa Kondracka znajduje się w grani głównej Tatr Zachodnich, pomiędzy Suchym Wierchem Kondrackim (1890 m), oddzielona od niego Przełęczą pod Kopą Kondracką (1863 m), oraz Małołączniakiem (2096 m), od którego oddzielona jest Małołącką Przełęczą (1924 m). Przez szczyty te i przełęcze przebiega granica polsko-słowacka.
Kopa Kondracka wznosi się nad trzema dolinami walnymi: Doliną Małej Łąki (jej górnym piętrem – Wyżnią Świstówką Małołącką), Doliną Bystrej (jej górnym piętrem – Doliną Kondratową) i Doliną Cichą (jej odnogą – Dolinką Rozpadłą). Od wierzchołka odchodzi północna grań Kopy Kondrackiej, łącząca się poprzez Kondracką Przełęcz z Giewontem. Zachodnie stoki tej grani opadają do Wyżniej Świstówki Małołąckiej, znajduje się w nich Koprowy Żleb. Wschodnie stoki północnej grani Kopy Kondrackiej opadają do Doliny Kondratowej. Znajduje się w niej grzęda, która dzieli górną część tej doliny na dwie dolinki: Dolinę Małego Szerokiego i dolinkę Długiego Żlebu.
Na podwierzchołkowych stokach północnej grani Kopy Kondrackiej znajdują się nazwane upłazy; od strony Doliny Kondratowej są to Wielkie Szerokie i Małe Szerokie (oddzielone opisaną wyżej grzędą), od strony Wyżniej Świstówki jest to Mnichowy Upłaz.
Geologia.
Zbudowana jest ze skał osadowych (wapieni i dolomitów). Część szczytowa, podobnie jak w przypadku pozostałych szczytów z tej grupy wchodzących w skład wyspy krystalicznej Goryczkowej, pokryta jest czapą skał metamorficznych i alaskitów (na wysokości powyżej 1930 m n.p.m.). Zbocza są trawiaste, o niewielkim nachyleniu, wierzchołek kopulasty. W wapieniach dobrze rozwinięte zjawiska krasowe. W północnym zboczu znajduje się m.in. Jaskinia Kondracka.
Flora.
Dzięki różnorodności podłoża geologicznego flora Kopy Kondrackiej, podobnie jak całych Czerwonych Wierchów, jest bogata. Na przykrywających kopułę szczytową skałach granitowych rosną rośliny granitolubne. Jednak niżej występuje podłoże wapienne, na którym rosną odmienne zbiorowiska roślin wapieniolubnych. Zwietrzałe podłoże granitowe występuje miejscami również pośród wapieni. Rosnący na podłożu granitowym i czerwieniejący już w połowie lata sit skucina nadaje stokom Kopy Kondrackiej czerwone zabarwienie. Stwierdzono występowanie kilku bardzo rzadkich roślin, które w Polsce występują tylko w Tatrach i to sporadycznie. Są to: głodek kutnerowaty, gruszyczka karpacka, ostrołódka polna, przymiotno węgierskie i sybaldia rozesłana.
Historia.
Dawniej Kopa Kondracka była wypasana aż pod wierzchołek. Należała od polskiej strony do dwóch hal: Hala Kondratowa (stoki wschodnie) i Hala Mała Łąka (stoki zachodnie). W tym okresie była bardziej trawiasta niż obecnie, gdyż juhasi wycinali kosodrzewinę (dla celów opałowych, ale również po to, by zwiększyć powierzchnię wypasową). Była też bardziej kamienista, gdyż nadmierny wypas powodował erozję płytkiej gleby. Po włączeniu w obszar Tatrzańskiego Parku Narodowego i zaprzestaniu wypasu jej stoki stopniowo zarastają kosodrzewiną.
Pierwsze odnotowane wejście na szczyt: Franciszek Herbich w 1832 roku. Nie było to jednak pierwsze wejście; miejscowa ludność (pasterze i kłusownicy) dużo wcześniej wchodziła na szczyt, wejście na niego nie przedstawia trudności technicznych. Pierwsze wejście zimowe: Karol Potkański (prawdopodobnie w 1894 r.)
Turystyka.
Kopa Kondracka jest jednym z najczęściej odwiedzanych szczytów tatrzańskich. Wejście na nią którymkolwiek ze szlaków jest łatwe. Z wierzchołka rozległe widoki, szczególnie na okazale prezentujące się stąd szczyty Tatr Wysokich. Główną granią, grzbietem Czerwonych Wierchów prowadzi czerwony szlak turystyczny z Doliny Kościeliskiej na Kasprowy Wierch. Na szczycie Kopy Kondrackiej odgałęzia się od niego szlak żółty do Kondrackiej Przełęczy. Szlaki te oprócz znakowania farbą są oznaczone tyczkami drewnianymi w celu zapobiegania błądzeniu zimą, gdy znakowanie przykrywa śnieg. Wzmożony ruch turystyczny spowodował, że w rejonie Czerwonych Wierchów wszystkie szlaki turystyczne zamieniły się w kamienisto-piarżyste trakty o szerokości do kilkudziesięciu metrów. Jest to tzw. erozja turystyczna. Ponadto turyści wydeptali na stokach Kopy Kondrackiej kilka skrótowych ścieżek umożliwiających trawersem ominięcie jej szczytu bez wspinania się na niego. Powoduje to dodatkową erozję turystyczną stoków.

</doc>
<doc id="109551" url="https://pl.wikipedia.org/wiki?curid=109551" title="Libertów">
Libertów

Libertów – wieś w Polsce położona na progu Pogórza Wielickiego, osiągającego tam wysokość 335 m n.p.m., w województwie małopolskim, w powiecie krakowskim, w gminie Mogilany.
W latach 1954–1961 wieś należała i była siedzibą władz gromady Libertów, po jej zniesieniu w gromadzie Mogilany. W latach 1975–1998 miejscowość administracyjnie należała do województwa krakowskiego. Przez miejscowość przechodzi łącząca Kraków z Zakopanem i Chyżnem (droga krajowa nr 7), stanowiąca na tym odcinku część tzw. Zakopianki.
Historia Libertowa.
Pierwotnie Libertów graniczył z Brzyczyną, Sidziną, Opatkowicami, Zbydniowicami i Lusiną. Na północ od Libertowa ciągnął się ważny trakt handlowy, zwany „Solną Drogą”, a łączący Wieliczkę z dzielnicą śląską. Trakt ten był chętnie używany przez kupców solnych pragnących w swej drodze ominąć Kraków. Bliskość tego traktu wpływała jednak stymulująco na rozwój wsi znajdujących się w granicach jego oddziaływania.
W opracowaniach można napotkać informacje o rzekomym osadnictwie tatarskim koło Krakowa, między innymi w Libertowie i sąsiedniej Brzyczynie. Jednak brak jakichkolwiek wiarygodnych źródeł, które potwierdzałyby tę tezę.
Najstarsze zachowane formy toponomastyczne nazwy wsi brzmiały: "Liberthow" (1322), "Lubertow" (1394), "Lambertow" (1397), "Lyberthow" (1399), "Luberthow" (1403), "Liberthouicze" (1409), "Lubertouicze" (1425), "Lambierthow" (1430), "Lamberthow" (1434), "Lubyertow" (1435), "Lubiertow" (1448), "Lyvbyerthow" (1454), "Lybyerthow" (1458), "Lubyerthow" (1460), "Libiertow" (1523), "Lubortow" (1567), "Libierthow" (1586). Mapa administracyjna Galicji i Lodomerii („Administrativ Karte von den Königreichen Galizien und Lodomerien”) z 1855 roku podaje nazwę "Libiertów".
Nazwa „Libertów” jest nazwą osobową, wskazującą na związek własnościowy osady z osobą noszącą imię Libert.
XIV w..
Libertów był wsią rycerską, a później szlachecką. Miejscowość była notowana w źródłach historycznych od 1322 roku. "Słownik geograficzny Królestwa Polskiego i innych krajów słowiańskich" wspomina, że bracia Stanisław i Wawrzyniec, wnukowie „Comesa Larentiusa posiadali w 1322 Libertów pod Mogilanami”. Bracia przegrali wówczas przed sądem ziemskim krakowskim proces z Kapitułą Krakowską proces o prawa do wsi Bawół, której ich dziadek, komes Wawrzyniec (Laurentius) był dziedzicem (poświadczonym co najmniej od 1278). Zgodnie ze wspomnianym rozstrzygnięciem sądowym wydanym przez biskupa krakowskiego Nankera bracia Stanisław i Wawrzyniec mieli utracić także prawo patronatu kościoła św. Wawrzyńca we wsi Bawół, ale równocześnie nie byli zobowiązani do płacenia na rzecz tego kościoła dziesięciny, gdyż była to dziesięcina swobodna wnoszona na prawie rycerskim ("iure militari"), co wynikało z wyróżnionej własności ziemskiej, obowiązującej przed nadaniem w 1374 generalnego Przywileju koszyckiego. Z tego należy wnioskować o rycerskim charakterze wsi Libertów, o pełnym charakterze jej własności i o publicznoprawnym władztwie właściciela wsi nad poddanymi. W 1394 „Księgi ziemskie krakowskie” wzmiankowały Jakusza z Libertowa, syna Czadra.
XV w..
W latach 1394–1418 wieś była w posiadaniu Lorka, Wawrzyńca z Libertowa herbu Czewoja. W 1434 posiadaczem dóbr we wsi jest syn Wawrzyńca (Lorka) – Jan z Libertowa (Jan Libertowski, Lambertowski, Lubiertowski). W 1447 wdowa po nim, Jadwiga, przekazuje około połowę majątku Mikołajowi z Boczowa, (zięciowi) Jakubowi z Sułowa i (zięciowi) Janowi (Rozokowi) z Czyrzowa. W tym połowę dóbr w Libertowie, wraz z libertowskim młynem i Małym stawem, a pozostałą część zachowuje jako posag.
W 1439 roku Jan Libertowski przystąpił do nowokorczyńskiej konfederacji Spytka z Melsztyna.
W 1469 Świętochna, żona Mikołaja z Kocmyrzowa zrzeka się sądownie swych udziałów w dobrach wsi Libertów, Brzyczyna i Gaj na rzecz Sulisława alias Sułka (Sulecz) z Libertowa.
Pod koniec XV w. właścicielem Libertowa został krakowski podrzędczy Stanisław Dąbski herbu Rola ze Zwola (Wolica, obecnie część wsi Siercza). 
1475–1476 Sułek z Libertowa dokonał z Dąbskim zamiany dóbr w Libertowie, Brzyczynie i Gaju (wcześniej nabył udziały w tych wsiach od Jana Rozoka, drugiego z zięciów Jana z Libertowa oraz od Świętochny żony Mikołaja Kośmirzowskiego) za wieś Zwola. Z tego okresu pochodzi pierwszy opis wsi pozostawiony przez Długosza w "Liber beneficiorum dioecesis Cracoviensis". Łaciński tekst Długosza informował o tym, że w Libertowie było 10 łanów kmiecych, karczma (z osobnym gruntem) i ogród. W latach 1470–80 dziesięcina snopowa i konopna z łanów kmiecych, zagród z rolami i z karczmy w Libertowie stanowiła prebendę kościoła św. Wawrzyńca na Kazimierzu (nieistniejący od XVIII w.) i klasztoru Bożego Ciała zaś dziesięcinę folwarczną przekazywano proboszczowi w Gaju. Stanisław Dąbski był równocześnie właścicielem okolicznych wsi, m.in. Brzyczyny Większej i Brzyczyny Mniejszej. W tym okresie Libertów określano jako przynależny do powiatu szczyrzyckiego, ale w części dokumentów wskazywano, że Libertów należy do powiatu krakowskiego.
Przed rokiem 1490 zamordowany został Jan Dąbski, syn Stanisława Dąbskiego. Zofia, córka Stanisława Dąbskiego (wdowa po Jakubie ze Sroczyc) pozywa Żegotę z Mojkowic oraz Grabna i oskarża go o to, że działając wraz „z trzema równymi sobie i trzema niższego stanu” na królewskiej drodze między Grabnem a Wojniczem zabił jej brata, Jana Dąbskiego. Zofia Dąbska domagała się wypłacenia główszczyzny („Acta terrestria Cracoviensia” 153, s.100). W 1490, po śmierci Stanisława Dąbskiego, dobra w Libertowie, Gaju i Brzyczynie dziedziczy jego młodszy syn, Hieronim Dąbski. Hieronim deklaruje wolę wykupienia z zastawu od Bernarda Kani z Wrząsowic na dobrach w Libertowie, Gaju i Brzyczynie Małej, zaś od Tomasza Sułowskiego zasawu na dobrach z Brzyczyny Małej. W latach 1490–1491 Hieronim z Libertowa zamienia się majątkami z Mikołajem Czarnym z Podola. Hieronim przekazuje przypadające na niego dobra w Libertowie, Brzyczynie oraz w Gaju i dopłaca 800 florenów węgierskich, dodaje trzy konie zbroję o wartości 150 florenów węgierskich. W zamian otrzymuje majątek w Jawczycach pomiędzy Łazanami a Zborowem (dziś: Zborówek).
Wkrótce po wymianie (1491) Mikołaj Czarny jednak składa protest i zgłasza, że był gotów wykupić z zastawu od Bernarda Kani z Wrząsowic części majątku w Gaju i Libertowie, a od Tomasza Sułowskiego zastawu na dobrach w Brzyczynie Małej. Ostatecznie Czarny nabywa od Bernarda Kani te części Libertowa i Gaju, które stanowiły zastaw u sędziego grodzkiego krakowskiego, Mikołaja Oraczowskiego z Przybysławic.
XVI w..
W 1519 Adam Sułowski, dziedzic Libertowa, Gaju i Brzyczyny sprzedaje część tych dóbr Adamowi Niewiarowskiemu z Niewiarowa za 100 grzywien.
W 1520 „Księgi grodzkie krakowskie” opisują dział dóbr w Gaju. Stronami są: Adam Sułowski z Libertowa i bracia Mikołaj, Jan, Stanisław i Walerian Połomscy. Adamowi Sułowskiemu przypada las między polami folwarku w Gaju a granicą Libertowa, 3 kmieci z siedliskiem (od nawsia do granicy z Libertowem). Bracia Połomscy otrzymują łącznie między innymi dwór z rolami folwarku wraz z sadzawką i pasieką – do granic łąk proboszcza z Gaju – 3 kmieci, 2 sadzawki i zagajniki. W 1523 Adam Sułowski z Sułowa uzyskuje zgodę króla Zygmunta Starego na sprzedaż rocznego czynszu (5 grzywien) w Libertowie, Gaju i Brzyczynie za 400 florenów (lub za 200 florenów) klasztorowi na Skałce.
„Księgi podkomorskie krakowskiego” z 1542 wspominają o lesie położonym między Gajem, a Libertowem. Las w Libertowie został w znacznej mierze wycięty na przełomie 1943/44 roku, gdy wojsko niemieckie budowało umocnienia i okopy wokół Krakowa.
XVII w..
W pierwszej połowie XVII w. część Libertowa wraz z dworem, oraz wsią Gaj, Konary, Kopań, Brzyczyna znalazł się w rękach rodziny Cikowskich. W 1611 wspomniane dobra przejął podkomorzy krakowski Stanisław Cikowski herbu Radwan. Później stały się one własnością męża Zofii, wnuczki Stanisława Cikowskiego – Krzysztofa Ossolińskiego, wojewody sandomierskiego. Od 1647 dobra libertowskie z przyległymi wsiami były we władaniu rodziny Waksmanów (Waxmanów), która przybyła z Norymbergi. Libertowem władał burgrabia krakowski Jan Aleksander Waksman (1694), a od 1698 Zofia Waksman.
XVIII w..
W 1776 dobra w skład których wchodził Libertów z przyległymi wsiami (Gaj, Konary, Kopań, Brzyczyna) zostały podzielone na 5 części.
XIX w..
Od początku XIX w. dobra libertowskie stanowiły własność rodziny Skorupków-Padlewskich herbu Ślepowron. Libertowem władali: Justyna Padlewska, z domu Hawel (1801–1802), Szymon Skorupka-Padlewski (1802–1843), Adam Skorupka-Padlewski (1844–1849), Ludwika Skorupka-Padlewska (1846–1854), a później spadkobiercy Szymona Padlewskiego: Józef Skorupka-Padlewski (1854–1905) i współwłaścicielka Stefania Michniewska. W 1887 Józef Padlewski dysponował uprawnieniami „znawcy w rzeczach dóbr tabularnych”. Także w 1901 roku pełnił obowiązki „Znawcy do oszacowania większych posia­dłości, gruntowych, lasowych i realności połączonych z większemi przedsiębiorstwami przemysłowemi” C. k. Sądu krajowego w Krakowie.
W roku 1848 nastąpiło uwłaszczenie chłopów w Polsce. W 1867 „Ustawa gminna” wprowadziła nowy podział administracyjny w Galicji. Libertów został włączony do powiatu Wieliczka, a równocześnie stał się gminą jednostkową, z własną Radą gminną i wójtem. Pierwszym wójtem Libertowa był prawdopodobnie Andrzej Wrona. W 1868 w Gaju uruchomiono szkołę parafialną, do której uczęszczały dzieci z terenu całej parafii, w tym z Libertowa.
Dziedzice libertowscy byli kolatorami parafii w Gaju aż do XX wieku. Właściciel Libertowa Józef Skorupka-Padlewski w 1871 roku przedstawiał biskupowi do zatwierdzenia kandydaturę ks. Józefa Michalca na proboszcza w Gaju. W roku 1889 rekomendował ks. Wincentego Florczyka, a jego następca, Stanisław Skorupka-Padlewski prezentował biskupowi ks. Jana Skwarczyńskiego w roku 1901.
XX w..
W 1906 roku Libertów został wyłączony z zakresu szkolnego szkoły w Gaju i utworzono nową, 1-klasową szkołę w Libertowie. W latach 1905–1940 dobra w Libertowie były w posiadaniu dr. Zygmunta Skorupki-Padlewskiego, który w sierpniu 1911 został wybrany na przysięgłego Sądu krajowego karnego. Podczas okupacji niemieckiej (1940–1945) opiekunem majątku w Libertowie był Wojciech Padlewski, sprawujący władzę w imieniu małoletniego wówczas krewnego Władysława Padlewskiego, któremu majątek był należny na mocy testamentu Zygmunta Padlewskiego.
Podczas przechodzenia frontu II wojny światowej w styczniu 1945 roku w Libertowie spłonęło 12 domów ze stodołami oraz dworskie stodoły i
spichlerz. Krótko po przejściu frontu dawni działacze KPP i KZMP zainicjowali parcelację majątku dworskiego. W lipcu 1949 roku w Libertowie utworzona została Rolnicza spółdzielnia produkcyjna imienia Manifestu Lipcowego. W 1956 roku dysponowała już 123 ha gruntów.
W latach 1955–1961 w Libertowie mieściła się siedziba Gromadzkej Rady Narodowej dla wsi Libertów, Gaj i Lusina. 1 września 1956 w Libertowie uruchomiono nową szkołę. W 1956 roku kierownik szkoły w sąsiednich Opatkowicach zapisał, że w reakcji na wydarzenia październikowe uczniowie szkoły w Libertowie „znieważyli portrety byłych dostojników państwa paląc je w piecu”.
W 1962 roku przeprowadzono elektryfikację Libertowa.
W 1971 roku zespół dworski w Libertowie, w skład którego wchodzi dwór i park, zostały wpisane do rejestru zabytków nieruchomych województwa małopolskiego (nr rej.: A-340 z 1.12.1971.
Po reformie administracyjnej Krakowa z 1973 roku do miasta włączono Opatkowice, Sidzinę oraz część Zbydniowic i Lusiny. Wtedy też włączono do Krakowa część północnych gruntów Libertowa, które widnieją w dawnych planach katastralnych Galicji. Libertów został włączony do gminy Mogilany (w okresie 1962–1972 podlegał Gromadzkiej Radzie Narodowej w Mogilanach).
Libertów od początków przynależał w administracji kościelnej do parafii Narodzenia Najświętszej Maryi Panny w Gaju, którą erygowano w 1325 r. Natomiast w 1985 r. poświęcono w Libertowie kaplicę pod wezwaniem błogosławionego Brata Alberta. Od 1998 parafia libertowska ma swój własny kościół pod wezwaniem św. Brata Alberta. Został konsekrowany w 2001 roku.
XXI w..
W roku 2002 ulicom w Libertowie zostały nadane nazwy.

</doc>
<doc id="109552" url="https://pl.wikipedia.org/wiki?curid=109552" title="Eva Morris">
Eva Morris

Eva Morris, z domu Sharpe (ur. 8 listopada 1885, zm. 2 listopada 2000) – Brytyjka, od grudnia 1999 uważana za najstarszą żyjącą osobę na świecie.
Życiorys.
Pochodziła z Staffordshire. Była zamężna (owdowiała w latach 30.) i miała córkę Winnie (zmarłą w 1975 w wieku 62 lat). Do 107. roku życia mieszkała sama.
Po śmierci Amerykanki Sarah Knauss (grudzień 1999) została uznana przez "Księgę rekordów Guinnessa" za najstarszego żyjącego człowieka na świecie. Tytuł nosiła przez niemal rok, zmarła na sześć dni przed ukończeniem 115 lat. Po jej śmierci za najstarszą osobę uchodziła Francuzka Marie Brémont.
Należy zaznaczyć, że tytuł najstarszej osoby na świecie nie musiał mieć potwierdzenia w rzeczywistości; Morris, a także przed nią Knauss i po niej Bremont były jedynie najstarszymi spośród osób ze zweryfikowaną datą urodzenia.
Dożycie prawie 115 lat nie zapewniło jej tytułu najstarszej Brytyjki w historii; miano to przysługuje Charlotte Hughes (ur. 1 sierpnia 1877, zm. 17 marca 1993).

</doc>
<doc id="109553" url="https://pl.wikipedia.org/wiki?curid=109553" title="Mogilany (gmina)">
Mogilany (gmina)

Mogilany – gmina wiejska w województwie małopolskim, w powiecie krakowskim, położona wzdłuż drogi krajowej nr 7, będącej na tym odcinku fragmentem "zakopianki". W latach 1975–1998 gmina położona była w województwie krakowskim.
Siedziba gminy to Mogilany.
Według danych z 22 lipca 2016 gminę zamieszkiwały 13 532 osoby.
Struktura powierzchni.
Według danych z roku 2002 gmina Mogilany ma obszar 43,55 km², w tym:
Gmina stanowi 3,54% powierzchni powiatu.
Demografia.
Dane z 30 czerwca 2004:
Sołectwa.
Brzyczyna, Buków, Chorowice, Gaj, Konary, Kulerzów, Libertów, Lusina, Mogilany, Włosań.
Historia.
Gmina Mogilany powstała 1 czerwca 1941, podczas okupacji hitlerowskiej, z obszaru:
Po wojnie władze polskie zniosły gminę Mogilany, a w jej w miejsce odtworzyły gminy Świątniki Górne w powiecie krakowskim w woj. krakowskim w składzie spod okupacji z gromadą Gaj, lecz bez gromad Krzywaczka i Głogoczów, które powróciły do reaktywowanych gmin Sułkowice i Myślenice w reaktywowanym powiecie myślenickim. Gminę Świątniki Górne zniesiono jesienią 1954 roku wraz z reformą wprowadzającą gromady w miejsce gmin.
Gminę Mogilany reaktywowano (obok gminy Świątniki Górne) 1 stycznia 1973 w składzie: Brzyczyna, Buków, Chorowice, Gaj, Konary, Kulerzów, Libertów, Lusina, Mogilany i Włosań. Tego samego dnia część Lusiny włączono do Krakowa.
Sąsiednie gminy.
Kraków, Myślenice, Siepraw, Skawina, Świątniki Górne.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="109556" url="https://pl.wikipedia.org/wiki?curid=109556" title="Rolety">
Rolety



</doc>
<doc id="109561" url="https://pl.wikipedia.org/wiki?curid=109561" title="Zespół Sheehana">
Zespół Sheehana

Zespół Sheehana, poporodowa martwica przysadki (łac. "panhypopituarismus postpartualis", ang. postpartum hypopituitarism, postpartum pituitary necrosis) – niedobór hormonów przedniego płata przysadki mózgowej w wyniku martwicy wywołanej przez krwotok i wstrząs hipowolemiczny podczas lub po porodzie.
Patogeneza.
Jest to rzadkie powikłanie ciąży, mające miejsce jedynie po znacznej utracie krwi.
W czasie ciąży fizjologicznie dochodzi do dwukrotnego powiększenia przedniego płata przysadki, co powoduje jego względne niedotlenienie, tak że jego komórki stają się bardziej wrażliwe na ewentualne niedobory krwi (rozrost w innych narządach np. sutków, macicy jest wyrównywany zwiększonym dopływem krwi). Nadmierna utrata krwi podczas porodu powoduje ogniska martwicy (zawał) w przednim płacie przysadki. Znaczenie ma również to, że obwodowa część przysadki jest unaczyniona przez niskociśnieniową sieć naczyń włosowatych zaopatrywaną przez naczynia kapilarne (dawniej zwane żyłami wrotnymi) i stąd łatwiej dochodzi do niedokrwienia (inne narządy również ulegają przerostowi, ale są zaopatrywane układem wysokociśnieniowym). Dodatkowymi czynnikami sprzyjającymi może być uwolnienie tromboplastyn tkankowych w czasie porodu sprzyjających rozsianemu wykrzepianiu śródnaczyniowemu, znaczna niedokrwistość, urazy głowy i inne.
Zespół występuje po zniszczeniu ok. 70% masy przysadki, w której oprócz martwicy można zauważyć wylewy krwi. W późniejszym okresie przedni płat jest zastępowany tkanką łączną włóknistą, a zmiany na ogół są nieodwracalne, choć może być obserwowana szczątkowa czynność gonadotropowa tego narządu.
Historia.
Zespół ten opisał w 1937 roku angielski patolog Harold Leeming Sheehan. Z pojedynczych opisów był on znany wcześniej: pojedyncze przypadki przedstawili Leon Gliński w 1913, i niemiecki lekarz Morris Simmonds w 1914 roku.

</doc>
<doc id="109564" url="https://pl.wikipedia.org/wiki?curid=109564" title="Sarah Knauss">
Sarah Knauss

Sarah DeRemer Knauss z domu Clark (ur. 24 września 1880, zm. 30 grudnia 1999) – Amerykanka, znana z długowieczności. Od kwietnia 1998 była najstarszą żyjącą osobą na świecie. Należy do niej rekord długości życia w Stanach Zjednoczonych.
Życiorys.
Urodziła się w nieistniejącym już miasteczku górniczym Hollywood (stan Pensylwania). W 1901 wyszła za mąż za Abrahama Lincolna Knaussa, lokalnego działacza Partii Republikańskiej i agenta ubezpieczeniowego.
Po śmierci Kanadyjki Marie-Louise Meilleur w kwietniu 1998 została uznana przez Księgę rekordów Guinnessa za najstarszego żyjącego człowieka na świecie. Żyła jeszcze półtora roku, ustanawiając rekord długości życia w USA na 119 lat i 97 dni; poprawiła wynik Carrie White (1874-1991) oraz Lucy Hannah (ur. 16 lipca 1875, zm. 21 marca 1993) (wiek White budzi wątpliwości badaczy, chociaż za życia była oficjalną rekordzistką "Guinnessa"). 119 lat Sary Knauss jest trzecią udokumentowaną długością życia ludzkiego. W 1995 zapytana, czy cieszy się ze swojego długiego życia, odpowiedziała: "Tak, bo cieszę się dobrym zdrowiem i mogę robić wiele rzeczy, które lubię."
Od grudnia 1999 tytuł światowej nestorki przeszedł na Brytyjkę Evę Morris, młodszą od Knauss o ponad 5 lat.

</doc>
<doc id="109565" url="https://pl.wikipedia.org/wiki?curid=109565" title="Tony Iommi">
Tony Iommi

Tony Iommi, właściwie Frank Anthony Iommi (ur. 19 lutego 1948 w Birmingham) – brytyjski muzyk, gitarzysta i producent, lider i współzałożyciel grupy muzycznej Black Sabbath.
Jego gra na gitarze ma znaczący wpływ na wielu gitarzystów. Wśród muzyków którzy wymieniają go jako źródło inspiracji są między innymi Jeff Hanneman (Slayer), Dimebag Darrell (Pantera), Slash, Scott Ian (Anthrax), Zakk Wylde (Ozzy Osbourne, Black Label Society), Tom Morello (Rage Against the Machine), Billy Corgan (The Smashing Pumpkins), Kim Thayil (Soundgarden), Jerry Cantrell (Alice in Chains), oraz Nick Oliveri (Kyuss, Queens of the Stone Age).
Życiorys.
Urodził się w rodzinie włoskich emigrantów: Sylvii Marii (z domu Valenti, urodzonej w Palermo) i Anthony’ego Franka Iommi. Matka prowadziła sklep, a ojciec był z zawodu stolarzem.
Iommi, zanim został gwiazdą muzyki, pracował w hucie w rodzinnym Birmingham. Ostatniego dnia pracy, przed wyruszeniem ze swoim ówczesnym zespołem na trasę koncertową, został przesunięty do pracy na gilotynie do cięcia metalu. W czasie pracy obciął sobie opuszki dwóch palców (środkowego i serdecznego) u prawej ręki. Leworęczny muzyk używał palców prawej dłoni do przyciskania strun, więc by móc grać skonstruował sam nakładki ze starej kurtki skórzanej i wosku. Obecnie w czasie gry używa specjalnych nakładek na palce. Wydarzenie znacząco wpłynęło na grę Iommiego. Gra sprawiała mu ból, więc obniżył napięcie strun, a niestabilność prowizorycznych nakładek na opuszki palców i utrata zręczności spowodowały, że nie mógł grać szybkich riffów, więc musiał jak najlepiej wykorzystać proste akordy i zwiększył głośność gry. Wszystko to dało nowy rodzaj dźwięku, który stał się charakterystyczny dla muzyki Black Sabbath.
W 1969 roku odszedł z Black Sabbath na dwa tygodnie i przyłączył się do Jethro Tull, lecz potem wrócił, gdyż muzyka tamtego zespołu nie była stricte gitarowa. Zdążył jednak wziąć udział razem z Jethro Tull w projekcie grupy The Rolling Stones pod nazwą „Rock’n’Roll Circus” obok między innymi Johna Lennona i The Who. Po powrocie do Black Sabbath skupił się na tworzeniu materiału na pierwszą płytę tej grupy. W skład oprócz Iommiego wchodzili John ‘Ozzy’ Osbourne (wokal), Terry ‘Geezer’ Butler (gitara basowa) i Bill Ward (perkusja). Był jej jedynym członkiem, który przetrwał wszystkie zmiany zachodzące w składzie zespołu. Jest autorem wszystkich najbardziej znanych riffów gitarowych, z jakich zasłynął zespół Black Sabbath, m.in. „Paranoid”, „Iron Man”, „War Pigs”, „Children of the Grave” i „Sabbath Bloody Sabbath”. W ramach zespołu współpracował z wieloma wokalistami rockowymi, m.in. takimi jak Ronnie James Dio, Ian Gillan, Glenn Hughes, Tony Martin czy Rob Halford.
W 1985 roku postanowił nagrać solową płytę, która jednak ze względów kontraktowych pojawiła się na rynku pod szyldem Black Sabbath featuring Tony Iommi na początku 1986 roku, pod tytułem "Seventh Star". W roku 2005 z wokalistą Glennem Hughesem nagrał album "Fused".
W 1992 roku wziął udział w The Freddie Mercury Tribute Concert ogromnym koncercie, który miał na celu oddać hołd zmarłemu kilka miesięcy wcześniej frontmanowi grupy Queen – Freddiemu Mercuremu.
W 2003 został sklasyfikowany na 86. miejscu listy 100 najlepszych gitarzystów wszech czasów magazynu Rolling Stone. Z kolei w 2004 roku muzyk został sklasyfikowany na 1. miejscu listy 100 najlepszych gitarzystów heavymetalowych wszech czasów magazynu Guitar World.

</doc>
<doc id="109567" url="https://pl.wikipedia.org/wiki?curid=109567" title="Podczaszy">
Podczaszy

Podczaszy (łac. "subpincerna" później "pocillator") – urząd dworski i ziemski w dawnej Polsce. Odpowiedzialny był za zarząd trunkami i napojami władcy lub króla, a w późniejszym czasie również deserami, przyprawami korzennymi itp.
Urząd wzmiankowany po raz pierwszy w XIII wieku. Z dokumentów wystawianych przez Kazimierza I, księcia opolsko-raciborskiego w latach dwudziestych tego wieku wynika, że podczaszy na jego dworze nie był urzędem nowym, a więc zapewne powszechnie znany był dużo wcześniej na dworach piastowskich. Został utworzony jako pomocniczy dla cześnika.
Ewolucja kompetencji.
Podczaszy zajmował się w czasie uczt rozlewaniem napojów do kielichów oraz dbał, aby trunków nie zabrakło. Cześnik podawał kielich władcy. Funkcja cześnika była prestiżowa, jednak podczaszego była ważniejsza i bardziej odpowiedzialna, dlatego też nastąpiła ewolucja tych godności. Znaczenie podczaszego zaczęło rosnąć – objął zarząd piwnic królewskich oraz nadzorował służbę królewską zatrudnioną przy podawaniu napojów. Poza napojami zaczął również opiekować się deserami. Jemu też powierzono klucz do pomieszczenia, w którym przechowywane były, bardzo wówczas cenne, korzenne przyprawy.
W hierarchii godności podczaszy wyprzedził cześnika, któremu pozostała tylko pierwotna funkcja. Pod koniec XV wieku cześnik nie miał już nawet wyłączności na bezpośrednie usługiwanie królowi – robił to również podczaszy. W tym czasie zmieniła się też nazwa urzędu w nomenklaturze łacińskiej. Aby nie sugerować jakiejś zależności podczaszego od cześnika, zaczęto go nazywać zamiast "subpincerna" mianem "pocillator".
Z czasem urząd przekształcił się w honorowy, a rzeczywiste czynności wykonywali dworzanie. Urząd podczaszego nadwornego, koronnego i litewskiego oraz podczaszych ziemskich utrzymał się do końca I Rzeczypospolitej.
Podczaszy nadworny.
W XVI wieku i później podczaszostwo nadworne było urzędem honorowym i nie wiązało się z realnymi funkcjami, z wyjątkiem obsługi króla podczas wielkich uroczystości. Tytuł podczaszego był godnością nadawaną przez króla. Często otrzymywali go młodzi magnaci w początku swojej kariery. Dla niektórych, zwłaszcza przedstawicieli średniej szlachty był jednak nieraz jej zwieńczeniem. Również przedstawiciele magnaterii o niewygórowanych ambicjach lub wobec braku predyspozycji, pozostawali przy tej stosunkowo niewysokiej godności. Jak wszystkie urzędy Rzeczypospolitej podczaszy był tytułem dożywotnim, chyba że piastujący go otrzymał awans. Jednocześnie było dwóch podczaszych: koronny i litewski. Otrzymując tytuł podczaszy ozdabiał swoją tarczę herbową insygniami przynależnymi podczaszemu.Podczaszym koronnym był na przykład późniejszy wojewoda sandomierski Jan Sobiepan Zamoyski, pierwszy mąż Marysieńki Sobieskiej, który w 1655 roku awansował na to stanowisko z krajczego koronnego. Od podczaszostwa koronnego zaczynał swoją karierę Stanisław Leszczyński, a od litewskiego hetman wielki koronny Jan Klemens Branicki.
Podczaszy ziemski.
Urzędy ziemskie wykształciły się w znacznej części z urzędów nadwornych księstw z okresu rozbicia dzielnicowego. Po zjednoczeniu Polski pozostały jako urzędy ziemskie, w większości czysto honorowe. Stopniowo rozciągnięto je na ziemie nie będące wcześniej księstwami a potem utworzono w litewskich powiatach. Podczaszy ziemski miał więc taki sam rodowód jak koronny i litewski. W hierarchii urzędów ziemskich w Koronie podczaszy brał szóste miejsce (pomijając kilka lokalnych odrębności) i zawsze występował przed cześnikiem, który był dopiero dziewiąty. Powiaty litewskie miały dłuższą i nieco odmienną hierarchię (ale wszędzie jednolitą) urzędników ziemskich. Podczaszy był tu czternasty (na 23 urzędy) i bezpośrednio wyprzedzał cześnika. Podczaszego ziemskiego mianował król spośród szlachty posesjonatów ziemi lub powiatu, dożywotnio, chyba że szlachcic dostąpił wyższej godności. Podczaszy nie pełnił żadnych realnych funkcji. Tytuł otrzymywali zasadniczo, tak jak wszystkie urzędy ziemskie, przedstawiciele średniej szlachty. Był on wyznacznikiem pozycji w lokalnej społeczności.Na przykład w wywodzie genealogicznym generała Wojciecha Jaruzelskiego, pochodzącego ze szlachty podlaskiej, znajduje się podczaszy dobrzyński Stefan Jaruzelski (pocz. XVIII wieku) oraz podczaszy bielski Franciszek Jaruzelski (zmarły w 1744 roku).
Urząd polskiego podczaszego miał zasadniczo swoich odpowiedników na wszystkich dworach królewskich i książęcych. Różna była ich ważność i historia.

</doc>
<doc id="109568" url="https://pl.wikipedia.org/wiki?curid=109568" title="Sztuka naiwna">
Sztuka naiwna



</doc>
<doc id="109569" url="https://pl.wikipedia.org/wiki?curid=109569" title="Prymitywizm (malarstwo)">
Prymitywizm (malarstwo)

Prymitywizm, sztuka naiwna – obrazy tworzone przez artystów nieprofesjonalnych, także dzieła stylizowane na takie. Zainteresowanie sztuką naiwną pojawiło się we Francji pod koniec XIX wieku.
„Obrazy prymitywne” przypominają często malunki dzieci, charakteryzują się deformacją przestrzeni i perspektywy, lub jej brakiem, skrajnie subiektywnym punktem widzenia, prostymi technikami oraz bardzo często olbrzymim przywiązaniem do szczegółu. Często odwołują się do świata magicznego i symbolicznego, lecz także do życia codziennego.
Geneza i historia.
Szczególne zainteresowanie cywilizacji świata Zachodu dla rodzimego malarstwa naiwnego zbiegło się z odkryciami antropologicznymi i fascynacją obcymi, „prymitywnymi” kulturami. Kultury te wyrażały się w „prostej” sztuce, miały wiele cech wspólnych, mimo pochodzenia z odległych od siebie miejsc na kuli ziemskiej i wydawały się bardzo odległe od percepcji Europejczyka. Sztuka tych ludów nosi ogólną nazwę "sztuki prymitywnej", w odróżnieniu od "sztuki naiwnej" twórców "naiwnych", inaczej "prymitywistów", z europejskiego kręgu kulturowego.
W epoce królowania subtelnej sztuki epoki impresjonizmu, czy wyrafinowania, jakie przyniósł symbolizm, w rozumieniu sztuki nastąpił przełom. Polegał on na krytycznym przeszacowaniu schematów umysłowych i estetycznych narzuconych przez zachodni racjonalizm. Od „objawienia”, jakim było dostrzeżenie sztuki ludów prymitywnych, dzieci, chorych umysłowo i amatorów-prymitywistów, nastąpił krok następny – uznanie tego rodzaju sztuki za wartościową na równi ze sztuką uprawianą „zawodowo” przez wykształconych artystów. W pewnym sensie zawodowcy zaczęli się uczyć od nieprofesjonalistów, a ci ostatni od „twórców profesjonalnych”. Pojawiła się fascynacja dziełem „nieskażonym przez intelekt”, płynącym prosto z duszy, niestępionym w akademiach i pracowniach mistrzów.
W 1884 powstał Salon Artystów Niezależnych, zwany później po prostu Salonem Niezależnych. W tamtym czasie było to opiniotwórcze serce Paryża, centrum sztuki światowej. W pierwszych latach istnienia promowano w nim sztukę prymitywną lub – precyzyjniej – prymitywistyczną.
W okresie dadaizmu i kolejnych prądów awangardy XX wieku sztuka prymitywistów zdobywała coraz szersze uznanie nie tylko wśród artystów i teoretyków sztuki, ale i wśród szerokiej publiczności. Szczególnie zaś surrealizm docenił związki tej sztuki z podświadomością zbiorową i indywidualną.
Malarze prymitywiści.
Pierwszym i największym malarzem naiwnym, który spotkał się ze światowym uznaniem, był Henri Rousseau „Celnik” (1844–1910), zwany tak od swojego zawodu. Obrazy Rousseau często przedstawiają las (lub raczej dżunglę); są malowane z niezwykłą precyzją w prostym, lekko zgeometryzowanym stylu. Malarz umieszcza na płótnie różne symboliczne zwierzęta – rajskie ptaki, tygrysy czy węże. Symbolika tych obrazów nie jest jednak intelektualna, lecz emocjonalna – ma raczej budować nastrój, niż odwoływać się do skojarzeń odbiorcy. Charakterystyczne dla „Celnika” Rousseau są żywe kolory i silne kontury.
Przez wiele lat aktywny na „scenie” prymitywizmu był niemiecki pisarz Wilhelm Uhde (dość znany w światku artystycznym Paryża; sportretował go w swoim czasie Picasso). Ów aktywny propagator malarstwa naiwnego spopularyzował malarstwo Séraphine de Senlis (1864–1934), która była przez pewien czas jego gosposią. Jej obrazy przedstawiają głównie kwiaty ogrodowe, malowane z niezwykłą, wspomnianą już jako charakterystyczną dla malarstwa naiwnego, precyzją. Kształty układające się z maleńkich listków przypominają ludowe wzory roślinne.
Z podobną pieczołowitością pracował Louis Vivin (1861–1936), znany najlepiej ze swych „widokówek”, na których przy pomocy uproszczonych środków przedstawiał sceny podmiejskie i miejskie. Na obrazach Vivina nie ma głębi perspektywicznej ani cieniowania, są za to niezwykle żywe kolory i ostre kontrasty barw, przywodzące na myśl dziecięce obrazki pastelowe. Z późniejszego okresu popularności sztuki naiwnej można wymienić jeszcze dwóch francuskich artystów: André Bauchanta oraz Camille Bombois.
Najsłynniejszymi polskimi malarzami prymitywistami byli Nikifor Krynicki, Teofil Ociepka czy Karol Kostur.

</doc>
<doc id="109570" url="https://pl.wikipedia.org/wiki?curid=109570" title="Lubostroń">
Lubostroń

Lubostroń – wieś w województwie kujawsko-pomorskim, w powiecie żnińskim, w gminie Łabiszyn.
W latach 1954-1959 wieś należała i była siedzibą władz gromady Lubostroń, po jej zniesieniu w gromadzie Łabiszyn. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 743 mieszkańców. Jest największą miejscowością gminy Łabiszyn.
Zabytki.
W Lubostroniu znajduje się zespół pałacowo-parkowy, w skład którego wchodzi klasycystyczny pałac wzniesiony w latach 1795–1800, oficyna z końca XVIII w., stajnia, wozownia pałacowa i budynki gospodarcze; całość otoczona jest parkiem krajobrazowym.
Kościół parafialny.
W miejscowości znajduje się kościół, który jest siedzibą parafii św. Urszuli Ledóchowskiej. W strukturze kościoła rzymskokatolickiego parafia należy do metropolii gnieźnieńskiej, archidiecezji gnieźnieńskiej, dekanatu barcińskiego.

</doc>
<doc id="109571" url="https://pl.wikipedia.org/wiki?curid=109571" title="Pałac w Dobrzycy">
Pałac w Dobrzycy

Pałac w Dobrzycy – klasycystyczny pałac położony w południowo-wschodniej części Dobrzycy. Mieści się w malowniczym parku krajobrazowym utrzymanym w stylu angielskim. Wybudowany w latach 1798–1799 przez czołowego architekta epoki klasycyzmu, twórcy między innymi pałacu w Śmiełowie i pałacu w Lubostroniu, Stanisława Zawadzkiego dla adiutanta i szefa kancelarii wojskowej króla Stanisława Augusta, generała Augustyna Gorzeńskiego. Od 1 stycznia 2019 roku zespół pałacowo-parkowy posiada status Pomnika Historii. 
W pałacu mieści się Muzeum Ziemiaństwa w Dobrzycy Zespół Pałacowo-Parkowy, otwarte dla zwiedzających w 2005 r. – obecnym dyrektorem muzeum jest Wiesław Kaczmarek.
Historia.
Dobrzyccy.
Pierwsza wzmianka źródłowa o Dobrzycy zawarta jest w dokumencie z 1327 roku, w którym pojawia się jako świadek Mikołaj z Dobrzycy herbu Leszczyc. Ponad 100 lat później, prawdopodobnie ok. 1440 roku, za sprawą jednego z jego potomków w miejscu dzisiejszego pałacu powstała siedziba w formie drewnianego dworu z dostawioną murowana wieżą. Jej powstanie wiązać można zapewne z najwybitniejszym w XV w. przedstawicielem rodu, Tumlinem Dobrzyckim, związanym z otoczeniem starosty generalnego wielkopolski Łukasza Górki, za sprawą którego zapewne osiągnął m.in. urzędy burgrabiego kaliskiego i podwojewodziego kościańskiego.
Synowie Tumlina, Jan i Grzymko, zapoczątkowali dwie linie rodu. Pierwsza z nich, wywodząca się od Jana Dobrzyckiego, pozbyła się swojej części Dobrzycy pod koniec XVI w. na rzecz Bojanowskich (jako jej właściciele wymieniani są później także Mycielscy i Jaskólscy). Przedstawiciele drugiej linii rodu, wywodzącej się od Grzymka Dobrzyckiego, utrzymali się na swoim dziedzictwie aż do 1717 roku, wykupując pod koniec XVII wieku z rąk Jaskólskich pozostałą część Dobrzycy i skupiając ponownie podzielone dobra w jednym ręku.
W tym okresie znacznych zmian doznawała też dawna fortalicja z połowy XV w. Drewniany dwór zastąpiono budowlą murowaną, później dodatkowo jeszcze rozbudowaną. Jak wskazują zachowane opisy z lat 1667 i 1717, ok. połowy XVII wieku istniejąną wówczas „kamienicą na przykopie” rozbudowano o skrzydło południowe, nadając budowli zachowany do dziś, charakterystyczny kształt litery „L”.
Gorzeńscy.
W 1717 roku wdowa po Michale Dobrzyckim, Anna z Rydzewskich Dobrzycka, sprzedała Dobrzycę Aleksandrowi Gorzeńskiemu herbu Nałęcz, miecznikowi kaliskiemu. Po śmierci swej małżonki Anny z Iwanowic Koźmińskiej, wstąpił on do stanu duchownego i pnąc się po kolejnych szczeblach kariery kościelnej, osiągnął wysokie godności wikariusza generalnego i oficjała gnieźnieńskiego, które sprawował u boku trzech kolejnych prymasów – Teodora Potockiego, Krzysztofa Antoniego Szembeka i Adama Komorowskiego.
W 1739 roku Aleksander Gorzeński sprzedał Dobrzycę swemu synowi Antoniemu Gorzeńskiemu za sumę 145 tys. zł. Sumę tę podzielił częściowo pomiędzy dziewięcioro dzieci, a częściowo przeznaczył na budowę szpitala w Dobrzycy. Antoni Gorzeński, kolejno łowczy, stolnik i chorąży kaliski, a od 1769 r. chorąży poznański, żonaty był z Ludwiką z Błeszczyńskich kasztelanką bydgoską. Z małżeństwa tego urodziły się córki: Teresa z męża Grabowska, Kordula wydana za Jana Turno, Brygida i Aleksandra, które były zakonnicami, oraz syn Augustyn.
Antoni Gorzeński w 1766 r. zastawił Dobrzycę na trzy lata Wojciechowi z Werbna Rydzyńskiemu, późniejszemu pierwszemu przywódcy konfederacji barskiej w Wielkopolsce. Sam żywo również zaangażował się w działania konfederackie, zostając konsyliarzem wielkopolskiej Izby Konsyliarskiej i wysłannikiem do barskiej Generalności w Preszowie. Posiadane przez siebie dobra dobrzyckie sprzedał w 1772 r. synowi Augustynowi.
Jedyny syn Antoniego Gorzeńskiego, Augustyn, do czasu ostatniego rozbioru Rzeczypospolitej większość energii poświęcał działalności politycznej związanej przede wszystkim z dworem króla Stanisława Augusta Poniatowskiego. Z pewnością dopomogły w tym koneksje rodzinne, wynikające z korzystnego ożenku z Aleksandrą ze Skórzewskich (1761-1801). Właściciel Dobrzycy w 1774 r. otrzymał tytuł hrabiego pruskiego, uzyskiwał też kolejne godności ziemskie w Rzeczypospolitej – stolnika, chorążego i podkomorzego poznańskiego, przez dwór był też wysunięty na stanowisko wojewody poznańskiego, czego jednak nie uznała konfederacja targowicka. Od króla uzyskał też tytuł szambelana oraz odznaczenia orderami św. Stanisława i Orła Białego. Począwszy od 1778 r. posłował też na sejmy, w tym na Sejm Czteroletni.
Istotną rolę w jego życiu odegrała też szybko rozpoczęta kariera wojskowa, ukoronowana stopniem generała-lejtnanta w 1792 r. Wcześniej, od 1788 r., Gorzeński był generałem adiutantem przy królu, a zarazem komendantem gwardii królewskiej oraz szefem 1 regimentu pieszego koronnego.
Przy boku króla Gorzeński odegrał pewną rolę polityczną w okresie uchwalania Konstytucji 3 maja i wojny polsko-rosyjskiej 1792 r., a następnie insurekcji kościuszkowskiej, gdy pilnował interesów monarchy i prowadził rokowania kapitulacyjne z A. Suworowem.
Po 1795 roku generał Augustyn Gorzeński znaczną część swojej aktywności skierował ku rozbudowie rodowej siedziby. Sprowadzony przezeń w tym celu z Warszawy architekt Stanisław Zawadzki dla wzniesienia odpowiadającej duchowi czasu klasycystycznej budowli wykorzystał istniejące mury, wzbogacając je o czterokolumnowy portyk na styku obu skrzydeł. O obliczu rezydencji decydowała jednak przede wszystkim bogata polichromowana dekoracja wnętrz autorstwa Antoniego Smuglewicza i Roberta Stankiewicza, uzupełniona sztukateriami Michała Ceptowskiego i nieznanego artysty włoskiego.
Turnowie.
Po bezdzietnej śmierci generała Augustyna Gorzeńskiego w 1816 roku majątek przeszedł w ręce syna jego siostry Korduli Turno z Gorzeńskich, generała Kazimierza Turno herbu Trzy Kotwice. Ciężkie rany odniesione w wojnach napoleońskich sprawiły, że nowy dziedzic zmarł już rok później, pozostawiając dobra w rękach żony, Heleny z Rogalińskich i jej małoletnich dzieci. Jedyny syn tej pary, Jan Napoleon Turno (1806-1821), zmarł w wieku kilkunastu lat.
Warto wspomnieć, że w tym okresie w pałacu bywał często brat właściciela Adam Turno, również dawny oficer napoleoński, który pozostawił po sobie obszerne „Dzienniki” stanowiące jedno z najciekawszych źródeł dla badaczy życia codziennego ziemiaństwa wielkopolskiego w I połowie XIX w. Spod jego ręki wyszło również pierwsze opracowanie omawiające historię dobrzyckiego pałacu, opublikowane w 1835 r. w leszczyńskim „Przyjacielu Ludu”.
Kottwitzowie i Bandelowowie.
Rosnące zadłużenie dóbr doprowadziło do wystawienia ich na licytację, na której w 1836 roku kupił je baron Friedrich Heinrich Ernst von Kottwitz (1782–1842). Następnie trafiły one w ręce jego córki Frederike (1823–1912) i jej męża Louisa Bandelowa (zm. 1872). W tym okresie dokonano szeregu zmian w pałacu i jego otoczeniu – w niektórych wnętrzach dotychczasowe polichromie przykryto niemieckimi pejzażami romantycznymi, a park pałacowy powiększono od strony południowo-zachodniej o tereny, na których wcześniej znajdowała się część wsi Klonów.
Czarneccy.
W 1890 roku dobra powróciły w ręce polskie – nabył dla swego syna Józefa hrabia Zygmunt Stanisław Czarnecki herbu Prus III z Ruska, znany bibliofil i zbieracz numizmatów. Nowy właściciel, hrabia Józef Czarnecki (1857-1922), ożeniony ze Stanisławą z Lipskich, herbu Grabie, wnuczką generała Kazimierza Turno, dbał o majątek, ale i rozwój najbliższej okolicy. Jako członek wydziału powiatowego przeprowadził przez Dobrzycę budowę Krotoszyńskiej Kolei Wąskotorowej relacji Pleszew Miasto – Krotoszyn Wąskotorowy, był założycielem (wraz z ks. Stanisławem Nizińskim) Kółka Rolniczego, któremu sam przez szereg lat przewodniczył oraz w 1898 roku Banku Ludowego, gdzie objął prezesurę Rady Nadzorczej. W 1898 roku hr. Czarnecki wraz ze wspomnianym już ks. Stanisławem Nizińskim oraz gospodarzem Andrzejem Morkowskim zainicjowali powstanie Banku Spółdzielczego, który rozpoczął swoją działalność 10 kwietnia 1898 roku.
Józef Czarnecki zmarł 18 października 1922 roku, a majątkiem dobrzyckim, odziedziczonym przez wdowę po nim oraz ich niezamężne córki, do wybuchu II wojny światowej zarządzał syn Stefan (1893-1945), właściciel Siekowa i Trzebosza, który zmarł w 1945 roku w sowieckim łagrze Kołyma. W tym okresie w pałacu gościł m.in. marszałek Edward Rydz-Śmigły.
Okres II wojny światowej.
W październiku 1939 roku Niemcy wykorzystywali Dobrzycę jako punkt zborny dla wysiedlanych do Generalnego Gubernatorstwa ziemian i inteligencji wielkopolskiej, m.in. hrabiny Czarneckiej (1863-1948) z Lipskich, wdowy po Józefie z córkami Wandą (1895-1961) i Stanisławą (1891-1949). Od około 1940-1941 w pałacu urządzono magazyn zboża, co przyczyniło się do zniszczenia wszystkich parkietów. Zniszczone lub rozproszone zostało prawie całe wyposażenie pałacu oraz przechowywane w nim archiwalia.
Lata powojenne.
Pałac po wojnie dewastowany, zmieniał użytkowników i przeznaczenie. Od 1946-1947 stał pusty. W latach 1948–1950 ponownie został urządzony w pałacu magazyn zboża. Wówczas to częściowo zniszczona została płaskorzeźba w sali sztukateryjnej na piętrze przedstawiająca "Porwanie Sabinek". Od 1951 roku w pałacu zamieszkali prywatni lokatorzy. Rok później, w 1952 roku zaczął funkcjonować Dom Kultury i Biblioteka Gminna.Kolejnymi lokatorami pałacu byli: w latach 1955–1962 dyrekcja Fabryki Obuwia, która zaadaptowała pałacowe sale na biura, w 1961 roku w sali na parterze, zwanej salą z pejzażem lokuje się Klub PTTK, w latach 1962–1971 szkoła podstawowa. Od roku 1988 pusty pałac przejęło Muzeum Narodowe w Poznaniu.
Rewaloryzacja zespołu pałacowo-parkowego.
Od końca lat 90. XX wieku remontowany i odnowiony pałac, z przeznaczeniem na muzeum, powraca do swojej świetności. Dzięki pracom konserwatorskim udało się odtworzyć pełną dekorację malarską, obejmującą wszystkie pomieszczenia, zarówno reprezentacyjne, jak i mieszkalne pałacu, co jest dziś ewenementem w skali ogólnopolskiej. W wyniku przeprowadzonych badań i zakończonych prac konserwatorskich można dziś podziwiać niezwykły zespół malowideł, z nieznanymi dotychczas dziełami Antoniego Smuglewicza. Dużym osiągnięciem było odnalezienie sygnatury mało dotąd znanego malarza, Roberta Stankiewicza.
Powstałe w 1988 roku stanowiło początkowo oddział Muzeum Narodowego w Poznaniu. Od początku 1996 roku jest samodzielną placówką, której oficjalne uroczyste otwarcie nastąpiło 14 lutego 2005 roku. Członkiem Rady Naukowej Muzeum był w tym okresie Tadeusz Cegielski. W 2009 roku muzeum zmieniło profil działalności, przekształcając się w Muzeum Ziemiaństwa w Dobrzycy Zespół Pałacowo-Parkowy. Obecnie prowadzi działalność edukacyjną, m.in. tzw. żywe lekcje dla uczniów okolicznych szkół, opracowuje własne wystawy, ze szczególnym uwzględnieniem tradycji ziemiańskich, dawnej obyczajowości i kolekcjonerstwa, eksponuje wypożyczone z innych muzeów wystawy czasowe, bierze udział w Europejskich Dniach Dziedzictwa i prowadzi działalność wydawniczą koncentrującą się na pogłębianiu wiedzy o dziejach ziemiaństwa polskiego.
Architektura pałacu.
Zespół pałacowo-parkowy w Dobrzycy określany jest jako przykład architektury barokowo-klasycystycznej, z wyraźnymi cechami stylu romantycznego. Ujawniają się one zwłaszcza w sposobie wkomponowania poszczególnych budowli w park krajobrazowy.
Piękno pałacu ujawnia się zwłaszcza od strony południowej. Budynek składa się z dwóch nierównej wielkości skrzydeł na planie litery „L”, z łączącym je czterokolumnowym portykiem w stylu toskańskim, zwieńczonym frontonem zawierającym herby: Nałęcz i Prus III. Cytat z Horacego "Ille terrarum mihi praeter omnes angulus ridet" (łac.: "Ten zakątek na ziemi milszy mi ponad wszystko") umieszczony jest nad drzwiami wejściowymi. Warto zauważyć, że łacińskie słowo "angulus" oznacza oprócz zakątka również węgielnicę, jeden z symboli wolnomularskich.
Wnętrze nie posiada elementu dominującego. W niemal wszystkich wnętrzach znajduje się bogata i wysokiej klasy artystycznej dekoracja malarska wykonana przez Antoniego Smuglewicza. Płaszczyzny ścian większości pomieszczeń pokrywają iluzjonistyczne malowane imitacje podziałów architektonicznych oraz dekoracji sztukatorskiej i płaskorzeźbionej, a w westybulu dolnym i jadalni również boniowanej. Szczególne wrażenie wywołują ozdobione pejzażami iluzjonistycznymi sale: balowa, egipska i pejzażowa oraz salonik groteskowy, pokryty bogatą polichromią wzorowaną na rafaelowskich dekoracjach loggii watykańskich.
Spośród innych pomieszczeń wyróżnia się dekoracja salonu ze sztukaterią, zdobionego sztukateriami autorstwa Michała Ceptowskiego oraz nieznanego artysty włoskiego. Uwagę zwraca również dekorująca jedną ze ścian płaskorzeźba przedstawiająca Porwanie Sabinek – kopia szesnastowiecznego dzieła Giambologny.
Piwnice.
Przebudowa pałacu przez Stanisława Zawadzkiego objęła cały budynek, w tym pałacowe piwnice. Dobudowano wówczas skośny palladiański portyk, dzięki czemu utworzono nową, dolną sień na planie owalu, skąd można było dostać się do pomieszczeń gospodarczych. W części wschodniego skrzydła utworzono stancję dla lokaja, która połączona była schodami z garderobą na parterze. W części południowej usytuowano wielką kuchnię, która zajmowała niemal całą przestrzeń.
Parter.
Drzwi wejściowe prowadzą do westybulu dolnego, który poprzez arkadowe prześwity i dwuprzęsłowe, krzyżowo sklepione przejście skomunikowany jest ze znajdującą się po jego prawej stronie główną klatka schodową. Od strony południowej arkadowe prześwity łączą go również z boczną klatką schodową. Wnętrza parteru, zarówno mieszkalne, jak i reprezentacyjne, połączone są ze sobą amfiladowo, bez kompozycyjnego powiązania poszczególnych pomieszczeń – są to kolejno: sala jadalna z kredensem, antykamera (salon przy jadalni), sala z pejzażem, salonik z amorkami, salonik groteskowy, sypialnia i garderoba.
Piętro.
Kondygnacja piętra jest wyższa od parteru i powtarza jego układ. Prowadzi na nie okazała klatka schodowa z podestem w połowie biegu, ozdobiona iluzjonistycznie namalowanym prześwitem pomiędzy toskańskimi kolumnami przedstawiającym pejzaż. Z sieni piętra, oświetlonej wielkim półkolistym portfenetrem przechodzi się do kolejnych pomieszczeń. Ich amfiladę tworzą kolejno sala balowa, salon ze sztukaterią, salon narożny (biblioteka), salonik z amorkami, sali egipska, salonik kominkowy i pokój z antresolą.
Park pałacowy.
Park, usytuowany u zbiegu dwóch nurtów rzeczki Potoki (dopływ Lutyni), powstał równocześnie z pałacem. Był jednym z pierwszych w Wielkopolsce parków krajobrazowych. Został on założony w miejsce dawnego ogrodu włoskiego. Obok wymienianych w źródłach ogrodników Giencza (pochowany podobno na terenie parku) i Langego istotą rolę w jego powstaniu odegrał zapewne Stanisław Zawadzki. Park miał charakter ogrodu angielskiego z wczesnymi cechami ogrodu romantycznego. Romantycznych cech nadawały mu (nie zachowane już dziś) sztuczne ruiny oraz grota, która według legendy jest początkiem długiego podziemnego korytarza prowadzącego do Zamku Górków w Koźminie, wybudowane po przeciwległych stronach wschodniego stawu. W II poł. XIX wieku umieszczono nad tym stawem rzeźbę ogrodową, tak zwaną "Babę z kamienia" lub "Babę Jagę".
W przeszłości rosło w parku 120 gatunków drzew i krzewów (dominowały gatunki iglaste). Obecnie (powierzchnia parku obejmuje 10,5 ha) pozostało około 40 gatunków, wśród których znajduje się 31 pomników przyrody. Do najważniejszych okazów należy ogromny platan, jeden z największych w Europie (ponad 10 m obwodu pnia), pochodzący z ok. 1735 roku. W parku rośnie paklon – najstarsze drzewo tego gatunku w Polsce
Współczesny wygląd i kompozycja (nie licząc zniszczeń spowodowanych w czasie II wojny światowej i okresie powojennym) jest dziełem hrabiego Zygmunta Czarneckiego i współczesnych konserwatorów. Na początku XIX wieku park miał całkowicie inny kształt i rozplanowanie. Początkowo wjazd do rezydencji znajdował się od strony południowo-wschodniej (droga od folwarku). Poprzez niewielkie wzniesienie, z którego widać było regularny kształt fasady z portykiem prowadziła główna aleja dojazdowa będąca na osi pałacu.
Zarówno owa droga, jak i podjazd (plac) przed pałacem były wybrukowane. W miejscu obecnego wjazdu z drogi od północy wznosiła się wówczas murowana podłużna oficyna, przeznaczona dla służby połączona ceglanym murem z prostokątnym budynkiem z narożnymi kolistymi basztami.
Budynki stajni i wozowni (znane niestety tylko ze starych fotografii) znajdowały się za oficyną i drogą prowadzącą do Rynku. Z okien pałacu rozpościerał się widok na poszczególne pawilony mieszcząc się na terenie posiadłości takie jak budynek Fermy, Panteon, Glorietę (monopter) na wyspie, naśladującą angielskie pawilony wielkich ówczesnych realizacji ogrodowych. Były także groty, z których wypływały pierwotnie kaskady wody oraz pawilon chiński przeznaczonym do medytacji lub odpoczynku.
W części południowej rezydencji znajdowały się ogrody warzywne i sad na osi od południa z widokiem na budynek Panteonu (zbudowany na wzór rzymskiego Panteonu), pełniący rolę pawilonu ogrodowego. W jego pobliżu była wystawiona oranżeria (rozebrana w latach 60. XX w.), a w II poł. XIX wieku powstała na zachód od niej osada ogrodnicza. Poza Panteonem można znaleźć inne elementy architektury ogrodowej. Jest to sztuczna wyspa na jednym ze stawów z ośmiokolumnowym monopterem, na którą można się dostać przechodząc "rzymskim" mostkiem. W skład kompleksu wchodzą również domek ogrodnika, oficyna przykryta tzw. dachem krakowskim (kolankowym), stajnie i inne zabudowania gospodarcze. Nieodłącznym elementem parku jest tajemnicza "ślimacza" lub "mysia" górka.
Całość założenia parkowego otoczona została kanałami odgradzającymi park od grobli, którą Gorzeński przeprowadził nowe połączenie komunikacyjne z miasteczkiem.
Pałacowy park jest też miejscem, gdzie przechowywane są obecnie dwa ocalałe kamienie nagrobne – macewy z dawnego cmentarza żydowskiego w Dobrzycy i stanowią dziś jedyne świadectwo pobytu ludności żydowskiej w miasteczku. Macewy dedykowane są: kobiecie o imieniu Mindel (Mendel) córce Eliahu Abrahama, zmarłej w 1916 roku i mężczyźnie Beniaminowi Fraenkel’owi, zmarłemu 20 kwietnia 1879 roku.
"Odtworzony (...) układ założenia lokuje pałac i park w Dobrzycy w kręgu wybitnych europejskich realizacji rezydencjonalnych tego czasu, na równi z podwarszawskim Natolinem, czy licznymi podobnymi założeniami z terenu Niemiec." – prof. dr hab Jan Marek Skuratowicz.
"Dobrzyca to Wielkopolskie Łazienki. Obie instytucje są braterskie, pochodzą z jednej rodziny. Dają świadectwo wielkiej chwały króla Stanisława Augusta Poniatowskiego i jemu najbliższych, do których należał fundator Dobrzycy, generał Augustyn Gorzeński" – Minister Kultury Waldemar Dąbrowski
Archiwalia pałacowe.
Pierwsza wzmianka o pałacowych archiwaliach pochodzi z monografii Dobrzycy, której autorem był ks. Stanisław Śniatała. Zgodnie z jego przekazem, tuż po przejęciu dobrzyckich dóbr przez barona Friedricha Heinricha Ernesta von Kottwitz w 1836 roku zostały spalone liczne polskie pamiątki, między innymi pałacowe archiwalia. Prawdopodobnie część archiwaliów trafiła wcześniej do majątku Turnów w Objezierzu, wiele innych przetrwało jednak w Dobrzycy do wybuchu II wojny światowej. Z przekazów hr. Wandy Czarneckiej wiadomo, że znajdowały się tam m.in. plany autorstwa Stanisława Zawadzkiego – projektanta pałacu.
Do dnia dzisiejszego zachowało się ich bardzo mało. Te, które pozostały przechowane zostały przez Ludwika Baranowskiego (przedwojenny ogrodnik hrabiowski). Owe akta otrzymał on od "Amtskommissara" Herberta Laube, by używać ich do pakowania sprzedawanych produktów spożywczych i do przepalania w szklarniach zlokalizowanych za parkiem Strzeleckim. Pan Baranowski zabrał dokumenty i w ukryciu je posegregował (według swego uznania). Cześć schował, a w część pakował warzywa Polakom, na których domyślność w sprawie przechowania akt liczył.
W czerwcu 1977 roku przekazał zachowane akta Tadeuszowi Mikołajewskiemu z prośbą o przekazanie ich odpowiedniej instytucji w Dobrzycy. Z chwilą powstania biblioteki muzealnej akta pałacowe powrócą do pałacu.
Wykaz zachowanych akt pałacu w Dobrzycy
Duchy z dobrzyckiego pałacu.
Najstarszy opis ducha związanego z pałacem pochodzi z 1819 r. Znajduje się on w pamiętniku Adama Turno Autor był bratem właściciela Dobrzycy, generała Kazimierza Turno. Po jego śmierci, w 1817 r., bardzo często przebywał w Dobrzycy. Jego brat Kazimierz przeznaczył mu nawet apartament w oficynie. Adam Turno pisze w następujący sposób: "kiedy przyjechałem do pięknej, lecz smutnej Dobrzycy, osobliwe miałem widzenia..." W godzinach porannych widział osobę w bieli wchodzącą do pokoju, a także słyszał strzały. Zdawało mu się, że coś pęka w ścianach "co mnie niezmiernie niepokojnym robiło". Liczne są opowieści przekazane przez starszych mieszkańców Dobrzycy o dziwnym tabunie koni, który z wielkim impetem przebiegał przez dawny drewniany most znajdujący się za parkiem. Słychać było tętent i rżenie koni, ale po przebiegnięciu mostu całe zjawisko znikało.
Duchy pojawiają się też we wspomnieniach kamerdynera pałacu w Dobrzycy Władysława Mateckiego. Podaje on, że w budynku dało się wielokrotnie słyszeć dziwne, niepokojące odgłosy przypominające jakby brzęczenie łańcuchów dochodzące z pałacowych piwnic. Hrabianka Wanda Czarnecka próbując rozwikłać tę zagadkę domniemywała, że w piwnicach zakopany został ktoś i jego dusza niespokojna potrzebuje pomocy. Na jej prośbę Władysław Matecki dokonał przeszukania piwnic i odnalazł coś w rodzaju zasklepionej od góry studni. Po przebiciu otworu na dnie znalazł "zakutego w żelazo kościotrupa". Nie wiedząc czyje to szczątki, zabrał je wraz z hrabianką Wandą i odmawiając zdrowaśki zakopali w parku między platanem a sztucznymi ruinami (dziś nieistniejące). Od tego czasu w pałacu przestano słyszeć dziwne głosy.

</doc>
<doc id="109572" url="https://pl.wikipedia.org/wiki?curid=109572" title="Marie-Louise Meilleur">
Marie-Louise Meilleur

Marie-Louise Febronie Meilleur (ur. 29 sierpnia 1880, zm. 16 kwietnia 1998) – Kanadyjka pochodzenia francuskiego, znana z długowieczności. Od sierpnia 1997 do kwietnia 1998 uważana za najstarszą żyjącą osobę na świecie. Marie-Louise Meilleur w dniu śmierci znajdowała się na 3. miejscu na liście lista najstarszych ludzi w historii. Obecnie znajduje się na miejscu 6., po przebiciu jej wieku przez Amerykankę Sarah Knauss (w 1999 roku), Japonki Nabi Tajimę (22 marca 2018) i Kane Tanakę (20 sierpnia 2020) oraz Francuzkę Lucile Randon (29 września 2021).
Życiorys.
Urodziła się w Kamouraska w prowincji Quebec. W 1900 wyszła za mąż za Etienne Leclerca, z którym miała czworo dzieci. Po stracie w krótkim czasie (1911–1912) męża, obojga rodziców i dwójki dzieci przeniosła się do okolic Ontario. W 1915 wyszła za mąż po raz drugi; z małżeństwa z Hectorem Meilleurem urodziła sześcioro dzieci. Ponownie owdowiała w 1972; od tego czasu mieszkała z jedną z córek, w wieku 107 lat trafiła do domu opieki w Corbeil (Ontario). Przez pewien czas w tym samym domu opieki mieszkał jednocześnie jej syn.
Po śmierci rekordzistki długości życia ludzkiego Francuzki Jeanne Calment na początku sierpnia 1997 przeszedł na nią tytuł najstarszego żyjącego człowieka na świecie, przyznawany przez "Księgę rekordów Guinnessa". Krótko potem obchodziła 117 urodziny. Jako receptę na długowieczność w jej przypadku wskazywano m.in. dietę wegetariańską, ale trudno uznać to za decydujący czynnik, zważywszy, że jej następczyni w roli światowej nestorki Amerykanka Sarah Knauss była miłośniczką solonego mięsa. Do Meilleur należy rekord długości życia w Kanadzie.
Tytuły przyznawane przez "Guinnessa" nie muszą faktycznie odpowiadać rzeczywistości; wspomniane wyżej osoby z rekordami długości życia to najstarsze spośród tych, których datę urodzenia udokumentowano i pozytywnie zweryfikowano. Wśród zgłoszeń nieuznanych przez "Ksiegę rekordów Guinnessa" była m.in. Albanka Hava Rexha, według dokumentacji przedstawionej przy wniosku starsza o kilkanaście dni od Marie-Louise Meilleur.

</doc>
<doc id="109577" url="https://pl.wikipedia.org/wiki?curid=109577" title="Pałac w Śmiełowie">
Pałac w Śmiełowie

Pałac w Śmiełowie mieszczący Muzeum im. Adama Mickiewicza – zabytkowy pałac zbudowany w roku 1797 przez czołowego architekta epoki klasycyzmu, autora między innymi pałacu w Dobrzycy i pałacu w Lubostroniu w Wielkim Księstwie Poznańskim, Stanisława Zawadzkiego, sprowadzonego z Warszawy po upadku insurekcji kościuszkowskiej, dla Andrzeja Gorzeńskiego.
Pałac.
Pałac składa się z piętrowego korpusu głównego, połączonego półkolistymi galeriami z oficynami. Budynek główny poprzedzony czterokolumnowym portykiem z kolumnami w wielkim porządku. Inspiracją dla architekta była "Villa Badoer" we Fratta Polesine projektu Andrea Palladio. Oficyny przykryte tzw. dachem krakowskim (kolankowym). Pałac na planie podkowy o rozpiętości skrzydeł ok. 43m.
Jednym z największych walorów pałacu jest jego położenie, dzięki któremu sprzed pałacu rozciąga się wspaniały widok na łąki w szerokiej dolinie i na pasmo wzgórz z sylwetką kościoła Brzostkowie .
W kontraście z harmonijną, klasycystyczną fasadą stoi nieregularny, dość chaotyczny układ wnętrz pałacu, np. ośmioboczny salon występujący ryzalitem w fasadę ogrodową, do którego brak bezpośredniego połączenia z klatki schodowej. Duża liczba wnęk, zakamarków, mniejszych pokoi (częściowo spowodowana wielodzietnością właścicieli) przyczynia się do pogłębienia nastroju tajemniczości. Zatarto również podział na pomieszczenia reprezentacyjne i mieszkalne: parter i pierwsze piętro mają niemal tę samą wysokość. W podziemiach, pod salonem, mieści się ośmioboczna sala o sklepieniu kolebkowym z lunetami, która służyła jako pomieszczenie do zebrań loży masońskiej. Innym elementem symboliki masońskiej jest tak zwany "ołtarz" w klatce schodowej.
Dekorację malarską wnętrz powierzono braciom Franciszkowi i Antoniemu Smuglewiczom. Na uwagę zasługuje program ikonograficzny salonu owalnego (nawiązania do "Illiady" Homera) oraz, w salonie błękitnym, cykl fresków o tematyce rustykalnej imitujących malarstwo pompejańskie. Niestety zachowały się tylko w dwóch pomieszczeniach na parterze .
Oficyna zachodnia mieściła pokoje gościnne, podczas gdy wschodnia, z oddzielnym wejściem od ogrodu, zawierała kuchnię. Przynajmniej część innych budynków gospodarczych (stajnia, wozownia, spichlerz) była również zaprojektowana przez Zawadzkiego. W otoczeniu pałacu znajduje się dobrze utrzymany park krajobrazowy, sięgający lasów nad Wartą.
Syn Andrzeja - Hieronim Gorzeński, uczestniczył w kampanii rosyjskiej Napoleona jako adiutant marszałka Louisa Davouta. Po powrocie do Śmiełowa zajął się prowadzeniem majątku, który zasłynął między innymi z hodowli koni. Działał również w wielu organizacjach patriotycznych. Śmiełów, dzięki swemu położeniu tuż nad granicą dzielącą zabory, wykorzystywany był jako punkt przerzutowy ludzi i literatury wykorzystywanej w działalności niepodległościowej.
Znaczenie to wzrosło po wybuchu powstania listopadowego. Między innymi w Śmiełowie zatrzymał się na kilka tygodni sierpnia 1831 Adam Mickiewicz.
Po wygaśnięciu rodu Gorzeńskich (1887), zadłużony majątek kupił Franciszek Chełkowski. Chełkowscy modernizują gospodarstwo, a w samym pałacu urządzają kolekcję pamiątek związanych z Mickiewiczem i jego pobytem w Śmiełowie, jednocześnie realizując ideę "domu otwartego", który, aż do wybuchu wojny przyciągał wiele wybitnych postaci ze świata kultury i polityki. Śmiełów odwiedzają, między innymi, Henryk Sienkiewicz, Ignacy Paderewski, Wojciech Kossak, Ludwik Puget, Ludomir Różycki i Władysław Tatarkiewicz.
W 1939, po wkroczeniu Niemców do Wielkopolski, Józef i Maria Chełkowscy zostają internowani, a ich majątek wraz z pałacem zajęty przez okupanta. Po wyzwoleniu, w 1945, pałac splądrowano i podzielono na mieszkania. Później mieścił szkołę, a od 1970 został przejęty przez Muzeum Narodowe w Poznaniu, które przeprowadziło remont pałacu i otwarło tu w 1975 swój oddział - "Muzeum im. Adama Mickiewicza w Śmiełowie".
Muzeum.
W muzeum zgromadzone są obrazy, rzeźby, druki i wyroby rzemieślnicze związane z Adamem Mickiewiczem. Osobne pokoje poświęcono "Panu Tadeuszowi" i "Dziadom", odwiedzającym pałac Mickiewiczowi i Sienkiewiczowi, Józefowi i Marii Chełkowskich. Do muzeum należy również zabytkowy park otaczający pałac, wraz z Ogródkiem Zosi i pomnikiem Mickiewicza.

</doc>
<doc id="109578" url="https://pl.wikipedia.org/wiki?curid=109578" title="Śmiełów">
Śmiełów

Śmiełów – osada w Polsce położona w województwie wielkopolskim, w powiecie jarocińskim, w gminie Żerków.
Miejscowość jest siedzibą sołectwa "Śmiełów", w którego skład wchodzą również miejscowości Brzóstków, Gąsiorów i Rozmarynów.
Leży ok. 19 km na północ od Jarocina, nad Lutynią, na terenie Żerkowsko-Czeszewskiego Parku Krajobrazowego. Baza wypadowa w Szwajcarię Żerkowską.
Miejscowość znana z Muzeum im. Adama Mickiewicza mieszczącego się w klasycystycznym pałacu, w którym latem roku 1831 przebywał Adam Mickiewicz. W latach 1898-1939 mieszkali tam Józef i Maria Chełkowscy (dziadkowie Augusta Chełkowskiego). Do pobytu Mickiewicza w Śmiełowie nawiązał w swoim utworze "Czaty śmiełowskie" Jacek Kaczmarski. W Śmiełowie nakręcono wiele scen do filmu fabularnego "Wilczyca" (1982, reż. M. Piestrak).
Przez Śmiełów przebiega czarny szlak rowerowy, łączący Żerków przez Raszewy, Brzóstków, Nową Wieś Podgórną, Czeszewo i Winną Górę z Miłosławiem.

</doc>
<doc id="109579" url="https://pl.wikipedia.org/wiki?curid=109579" title="Taksje">
Taksje



</doc>
<doc id="109580" url="https://pl.wikipedia.org/wiki?curid=109580" title="Szkoła z Barbizon">
Szkoła z Barbizon

Barbizończycy, szkoła z Barbizon (fr. "École de Barbizon", "École de 1830") – grupa francuskich malarzy, działająca w latach 1830–1860 w okolicach Barbizon i tworząca głównie pejzaże.
Ugrupowanie.
Umowna nazwa odnosi się do ugrupowania twórców, którzy w latach 30. XIX wieku utworzyli kolonię artystyczną we wsi Barbizon na skraju lasu Fontainebleau w rejonie paryskim. Ich ideą przewodnią była ucieczka od zaborczej cywilizacji miejskiej i odosobnienie od środowiska sprzyjającego dehumanizacji. Przywódcą był Théodore Rousseau, znany z umiejętności głębokiego oddawania przyrody, do której miał stosunek panteisty. Poza nim, od początku do znanych należeli Jules Dupré, Charles-François Daubigny, Narcisse Díaz de la Peña, Constant Troyon, Jean-François Millet (od 1849) i Charles Jacque. Często przebywał wśród nich Camille Corot (uważany też za jednego z założycieli). 
Większość barbizończyków przeprowadziła się do wioski w latach 40. XIX stulecia. Kolonia przyciągała również cudzoziemców (np. W.B. Baird, K. Bodmer), zwłaszcza Belgów (J. Coosemans, bracia de Cock, A. de Knyff, E. Verboeckhoven). W latach późniejszych ze środowiskiem tym związany był m.in. Józef Szermentowski (co zaznaczyło się silnie w jego twórczości) oraz rumuńscy malarze N.I. Grigorescu i I. Andreescu.
Cechy malarstwa.
Domeną barbizończyków było malarstwo pejzażowe, w którym stworzyli rodzaj „krajobrazu intymnego”, wychodząc z założeń romantycznego kultu przyrody i umiłowania ojczystego krajobrazu. Było to radykalnym zerwaniem z akademicką tradycją pejzażu idealizowanego. Podstawę pracy stanowiło bezpośrednie studium w plenerze, a natchnienia poszukiwano podczas wędrówek po miejscowych lasach. Tematem obrazów były wybrane, nie upiększane fragmenty autentycznego pejzażu (wnętrza lasu, brzegi rzek i stawów, nawet poszczególne drzewa), niekiedy ożywione sztafażem. Niektórzy z twórców preferowali czysty pejzaż, inni skłaniali się ku portretowaniu zwierząt (tematyka animalistyczna przeważała np. u Troyona); przedstawiano też naturalistyczne sceny z życia wieśniaków (zwłaszcza J.-F. Millet, J. Breton). Historycznymi wzorami, z których czerpali barbizończycy, było XVII-wieczne holenderskie malarstwo krajobrazowe (zwłaszcza Meinderta Hobbemy i Jacoba van Ruisdaela) oraz znana od czasu paryskiej wystawy w 1824 r. twórczość Johna Constable'a i Richarda P. Boningtona; inspiracje pochodziły też z malarstwa Williama Turnera.
Pejzażyści z Barbizon posługiwali się paletą spokojnych, ziemistych barw, a dzięki starannemu nakładaniu barwnych smug i plam uzyskiwali efekt np. migotania światła pomiędzy gałęziami drzew. Zainteresowanie przejawiane dla wizualnych wartości rozproszonego światła wskazuje na nich wprost jako na poprzedników impresjonizmu. Rysowali z natury, następnie dopracowując w atelier płótna, zazwyczaj o niewielkich rozmiarach.
Twórczość ich początkowo napotkała stosunkowo wrogie przyjęcie ze strony malarzy akademickich, a prace ich systematycznie odrzucało jury oficjalnego salonu. Sytuacja uległa zmianie dopiero po 1848, dzięki staraniom wybitnego krytyka sztuki É.J.Th. Thorégo. Uznaje się, że malarstwo szkoły z Barbizon spełniło doniosłą rolę w procesie kształtowania europejskiego realizmu i stworzyło podstawę dla impresjonizmu.

</doc>
<doc id="109582" url="https://pl.wikipedia.org/wiki?curid=109582" title="USS Brooklyn">
USS Brooklyn

Okręty US Navy o nazwie USS "Brooklyn", pochodzącej od dzielnicy Brooklyn miasta Nowy Jork:

</doc>
<doc id="109583" url="https://pl.wikipedia.org/wiki?curid=109583" title="Spacjalizm">
Spacjalizm

Spacjalizm (wł. "movimento spaciale" 'ruch przestrzenny' od łac. "movēre" 'poruszać się' i "spatium" 'przestrzeń') – ruch artystyczny w malarstwie XX wieku, zapoczątkowany przez Lucio Fontanę ogłoszeniem "manifesto blanco" ('biały manifest'). Manifest został ogłoszony w 1946 r. w Buenos Aires. Kolejny manifest "Primo manifesto dello Spazialismo" został wydany rok później w Mediolanie i tę datę uważa się za początek owego ruchu.
Jednym z głównych założeń kierunku jest dążenie do przełamania dwuwymiarowości dzieła malarskiego. Niektórzy malarze stosowali w tym celu asamblaż, czyli wklejanie na płótna różnych obiektów pozamalarskich – potłuczonych talerzy, a nawet opony samochodowej. Lucio Fontana natomiast w bardzo prosty sposób włączył w płaską przestrzeń trzeci wymiar – poprzez przerwanie płótna. Fontana wystawiał więc w europejskich galeriach (w latach 1949–1951) przecinane przy pomocy brzytwy lub rozdzierane, niezamalowane płótna. Poprzez powstałe szczeliny widać było znajdujące się za obrazem przedmioty, w sposób optyczny włączone w sferę płaskiego dzieła.
Jak przyznał sam prekursor spacjalizmu, pomysł ów był dziełem przypadku. Fontana przypadkowo rozdarł jedno ze swoich płócien podczas przygotowywania wystawy w Paryżu, i zastanowiło go formalne znaczenie powstałego "okna".
Sam gest był wielokrotnie oceniany przez krytyków jako bezcelowy, a fontanowskie obrazy (tzw. "Spacjale" – wł. "Spaziali") za nieatrakcyjne. Pomysł wydaje się jednak genialny w swojej prostocie i może być uznany za doskonały sposób przełamania płaskości dzieła malarskiego. Do takiego podejścia nie skłania jednak postawa samego Fontany, który z lubością rozpisywał się o ideologicznych implikacjach swojego gestu. W wydanym w 1951 r. "Manifeście sztuki spacjalnej" pisał m.in. o "erze spacjalnej". Pisał: "Nie chcę tworzyć obrazu, chcę otworzyć przestrzeń, stworzyć dla sztuki nowy wymiar, związać ją z kosmosem w całej jego rozciągłości, z nieskończonym poza płaską powierzchnią obrazu".
Według założeń spacjalistów ich obrazy miały być syntezą ruchu, czasu, przestrzeni i barwy uzyskaną dzięki nowym technikom.

</doc>
<doc id="109587" url="https://pl.wikipedia.org/wiki?curid=109587" title="Etym.">
Etym.



</doc>
<doc id="109589" url="https://pl.wikipedia.org/wiki?curid=109589" title="SAD">
SAD



</doc>
<doc id="109596" url="https://pl.wikipedia.org/wiki?curid=109596" title="Bytecode Perla">
Bytecode Perla



</doc>
<doc id="109597" url="https://pl.wikipedia.org/wiki?curid=109597" title="Bytecode">
Bytecode



</doc>
<doc id="109598" url="https://pl.wikipedia.org/wiki?curid=109598" title="Kod pośredni">
Kod pośredni



</doc>
<doc id="109606" url="https://pl.wikipedia.org/wiki?curid=109606" title="Leksykon">
Leksykon

 
Leksykon (z , z , z "lexikón", od "λεξικὸν βιβλίον" "lexikón biblíon" ‘słownik’) – uporządkowany zbiór wiedzy ujęty w formie haseł wraz z ich podstawowymi opisami, lub też zawierający wiedzę encyklopedyczną w formie skondensowanej. Jest formą pośrednią pomiędzy słownikiem opisującym hasła czysto definicyjnie, a encyklopedią, zawierającą artykuły bogato opisujące przedstawiane tematy.
Leksykon może być specjalistyczny, opisując wybraną tematykę wiedzy, lub też dotyczyć tematyki uniwersalnej. Czasami leksykonem nazywa się również typową encyklopedię, o ile dotyczy ona wąsko określonej tematyki.

</doc>
<doc id="109614" url="https://pl.wikipedia.org/wiki?curid=109614" title="Muzyka barokowa">
Muzyka barokowa

Muzyka barokowa – muzyka epoki, której początek w historii muzyki wyznacza data skomponowania w roku 1597 przez Jacopo Periego pierwszej opery zatytułowanej Dafne, a koniec – połowa XVIII w., kiedy to powstawały kompozycje ostatnich twórców baroku, takich jak Antonio Vivaldi, Johann Sebastian Bach (jego śmierć w 1750 r. uważa się za symboliczną datę zakończenia tego okresu), Georg Friedrich Händel, Jean-Philippe Rameau czy Domenico Scarlatti.
Szczególną rolę odgrywały w tym czasie Włochy, gdzie narodziły się dwa podstawowe style kompozytorskie XVII wieku:
Teoria muzyki barokowej.
Założenia teoretyczne monodii akompaniowanej zostały stworzone przez grupę zwaną Cameratą florencką; w jej skład wchodzili poeci, muzycy i uczeni. Opiekunem grupy był Giovanni de’ Bardi, który udzielał komnat swojego pałacu na spotkania jej członków. Do Cameraty należeli m.in.: Ottavio Rinuccini, Emilio de’ Cavalieri, Giulio Caccini i Jacopo Peri.
Charakterystyczną cechą muzyki barokowej jest kontrast pomiędzy wysokim a niskim rejestrem, a także silnie zarysowana podstawa harmoniczna w formie tzw. basso continuo (basu cyfrowanego lub generałbasu), realizowanego najczęściej na instrumencie umożliwiającym grę akordową, np. na klawesynie, organach, regale, lutni lub teorbie, oraz na instrumencie melodycznym, np. na violi da gamba, wiolonczeli, fagocie. Sekcja basu cyfrowanego jest w utworach barokowych często bardzo rozbudowana i może składać się z wielu instrumentów grających jednocześnie lub na zmianę w zależności od żądanego efektu kolorystycznego i dynamicznego.
Niezwykle ważnym elementem w muzyce epoki baroku jest kompozycja i forma utworu. Muzyka ma za zadanie uczyć i cel ten realizowany jest poprzez zastosowanie wszelkiego rodzaju figur retorycznych i konstrukcji formalnych, analogicznych do używanych w nauce retoryki słownej (w budowie formy: prezentacja tematu, rozwój narracji, punkt kulminacyjny, podsumowanie, a jako figury retoryczne: wykrzyknienia, zawieszenie narracji, wprowadzanie ruchu, westchnienia, pytania retoryczne, powtórzenia itd.).
Inną cechą charakterystyczną dla tego okresu jest muzyka uproszczona do modelu harmonicznego, który jednak stanowił podstawę wielu nowych gatunków muzycznych z operą na czele. Zasługą twórców barokowych jest m.in. przeniesienie koncepcji kontrapunktycznych z muzyki wokalnej do instrumentalnej, która zaczęła się lawinowo rozwijać w nowych i samodzielnych formach (suita, sonata, concerto grosso) o krystalizującej się formie, obowiązującej przez następne trzy stulecia.
Wreszcie barok to czas rozkwitu muzyki polifonicznej, przede wszystkim formy zwanej fugą (z łac. "ucieczka"). Nazwa pochodzi od przechodzenia tematu głównego przez wszystkie głosy utworu (zazwyczaj od dwóch do pięciu), co daje wrażenie pogoni. Do doskonałości doprowadził formę tę J.S. Bach; po jego śmierci nigdy nie odzyskała ona dawnej popularności.
Podział na okresy.
W muzyce barokowej wyróżnia się cztery okresy o odmiennym stylu muzycznym:
Styl galant.
Końcowa faza epoki baroku w muzyce to styl zwany galant (z fr. "wytworny") – styl elegancki, stojący w opozycji do skomplikowanego i ciężkiego stylu barokowego. Rozwijał się już od około 1700 roku (Alessandro Scarlatti, operowa szkoła neapolitańska). Stanowił on podwalinę stylu klasycznego i pomost pomiędzy nim, a stylem barokowym.
Style narodowe.
W muzyce baroku dają się wyróżnić następujące style narodowe:
Nowe formy i gatunki muzyczne.
W epoce baroku powstało kilka nowych form i gatunków wokalno-instrumentalnych: opera, oratorium, kantata.
Powstały też nowe formy i gatunki instrumentalne: suita, sonata, koncert solowy, concerto grosso, fuga, toccata, cykl polifoniczny, msza organowa.

</doc>
<doc id="109615" url="https://pl.wikipedia.org/wiki?curid=109615" title="Embargo">
Embargo

Embargo (hiszp. „zajęcie, sekwestr”) – zakaz importu lub eksportu określonych towarów do lub z danego państwa, czyli ograniczenie handlu i innych stosunków z określonym państwem i jego bojkot na arenie międzynarodowej. Embargo jest instrumentem prawa administracyjnego nakładane przez rząd lub międzynarodowe organizacje, traktowane jako szczególny środek odwetowy. Przyczynami nałożenia embarga mogą być handel bronią i sprzętem wojskowym na obszarach konfliktów, stwarzanie zagrożeń militarnych i wspieranie terroryzmu, rozwój broni jądrowej czy łamanie praw człowieka.
Przykłady embarga w historii:

</doc>
<doc id="109617" url="https://pl.wikipedia.org/wiki?curid=109617" title="Lionizacja">
Lionizacja



</doc>
<doc id="109622" url="https://pl.wikipedia.org/wiki?curid=109622" title="Windows 1.x">
Windows 1.x

Windows 1.x – rodzina graficznych interfejsów użytkownika (GUI) przedsiębiorstwa Microsoft.
Windows 1.0 jest 16-bitowym graficznym środowiskiem operacyjnym, które do sprzedaży trafiło 20 listopada 1985, choć jego nadejście ogłoszono w miesięczniku Byte już w grudniu 1983. Było ono pierwszą próbą wprowadzenia na rynek środowiska operacyjnego opartego na wielozadaniowym graficznym interfejsie użytkownika dla platformy PC. W praktyce były prezentowane inne graficzne środowiska użytkownika, a sam Bill Gates miał przestraszyć się utraty biznesu na rynku komputerów zgodnych z IBM, po zobaczeniu dema Visi On (firmy VisiCorp, autora popularnego arkusza kalkulacyjnego i pakietów biurowych), na COMDEX w 1982.
Właściwości.
Wersja 1.0 jako jedyna pozwalała na ograniczone uruchamianie aplikacji MS-DOS w trybie wielozadaniowym, koncentrując się raczej na stworzeniu standardów interakcji z użytkownikiem, modelu uruchamiania aplikacji i stabilnego interfejsu programowania aplikacji (API) natywnych do późniejszego wykorzystania. Dzięki silnemu wsparciu Microsoftu w kwestiach kompatybilności wstecznej, nie tylko możliwe jest ogólnie bezproblemowe uruchamianie przeznaczonych dla Windows 1.0 programów na nowszych wersjach systemu, ale nawet rekompilacja ich kodu źródłowego i w ten sposób tworzenie względnie nowoczesnych aplikacji po drobnych przeróbkach.
"Windows 1.0" często uznawano za "front-end" dla systemu operacyjnego MS-DOS – określenie to dotyczyło również późniejszych wersji programu. Rzeczywiście, samo środowisko uruchamiane było z linii poleceń DOS-u, programy napisane dla Windows mogły wywoływać funkcje MS-DOS, a same były, podobnie, jak w DOS-ie, zawarte w plikach o rozszerzeniu ".exe". Pliki ".exe" stosowane w Windows miały jednak własny format – "nowy wykonywalny" ("New Executable, NE") – który mógł być przetwarzany tylko w środowisku Windows i który pozwalał między innymi na ładowanie porcji kodu i danych na żądanie. Aplikacje w założeniach miały odwoływać się do pamięci tylko poprzez system zarządzania pamięci Windows, który tworzył programowy model pamięci wirtualnej, co pozwalało na uruchamianie aplikacji przekraczających swoimi rozmiarami dostępną w komputerze pamięć operacyjną.
Traktowanie Windows jako wyłącznie nakładki kosmetycznej na MS-DOS jest mniej uzasadnione, jeśli weźmie się pod uwagę fakt, że prace Microsoftu nie zmierzały do stworzenia nowego systemu operacyjnego, a tylko środowiska graficznego, w którym można by uruchamiać aplikacje. Windows 1.0 zawierał własne sterowniki kart graficznych, myszy, klawiatur, drukarek i portów komunikacji szeregowej. Aplikacje miały w założeniu wyłącznie wywoływać elementy API oparte na tych sterownikach. Biorąc pod uwagę ówcześnie bardzo ograniczoną obsługę grafiki w systemie MS-DOS i równie ograniczoną użyteczność pozostałych usług systemu, aplikacje DOS-owe musiały odwoływać się bezpośrednio do urządzeń (lub czasami do BIOS-u komputera) podczas wykonywania swoich zadań. Środowisko Windows 1.0 nie było więc front-endem dla MS-DOS, gdyż uzupełniało i częściowo zastępowało jego funkcje. Poziom zastępowania usług DOS-owych wzrastał w kolejnych edycjach produktu.
Pewne cechy Windows 1.0 wskazują jednak na to, że termin "front-end dla MS-DOS" jest uzasadniony. Przykładem może być stosowanie dosowego mechanizmu obsługi plików i wynikający z tego fakt, że Windows nie mógł działać samodzielnie. Kolejną "front-endową" cechą jest to, że Windows udostępniał aplikacjom możliwość wywoływania funkcji, z których wiele było wykonywanych za pomocą o wiele prostszych funkcji w środowisku MS-DOS.
Historia wersji.
Pierwsza edycja Windows, która trafiła do sprzedaży nosiła naprawdę numer 1.01. Po świecie informatyki krążyły pogłoski, że natychmiast po pojawieniu się wersji 1.0 odkryto poważny błąd dotyczący obsługi klawiatury przez środowisko. Pogłoska ta jednak została dość konsekwentnie obalona przez kilka wiarygodnych źródeł i czynionych przez nie komentarzy w odniesieniu do historii wydania Windows 1.0. Przykładem może być stwierdzenie Bena Armstronga, menedżera zespołu programowego do spraw maszyn wirtualnych:
Wersja 1.02, która zadebiutowała na rynku w maju 1986, była edycją międzynarodową, dostępną w kilku językach europejskich.
Wersja 1.03, datowana na sierpień 1986, była przeznaczona wyłącznie na rynek amerykański i wyposażona w dodatki stawiające ją na równi z edycją międzynarodową. Wprowadzono do niej sterowniki do klawiatur europejskich oraz dodatkowe sterowniki drukarek i monitorów.
Wersja 1.04, która pojawiła się w kwietniu 1987, udostępniała możliwość korzystania z nowych kart graficznych standardu VGA opracowanych przez IBM dla komputerów PS/2. W tym samym czasie przedsiębiorstwa Microsoft i IBM ogłosiły rozpoczęcie wspólnych prac nad systemem operacyjnym OS/2 oraz rozwiązaniem graficznego interfejsu użytkownika pod nazwą "Presentation Manager". Proponowane przez obydwa przedsiębiorstwa rozwiązanie miało być następcą zarówno MS-DOSu jak i Windows.
Linia 1.0x środowisk Windows została zakończona w listopadzie 1987, kiedy na rynku pojawił się Windows 2.0. Microsoft przestał wspierać ten system 31 grudnia 2001.
Szczegóły.
Wymagania systemowe środowiska Windows 1.0 określono następująco: system operacyjny MS-DOS 2.0, 256 kilobajtów pamięci RAM, dwa dwustronne napędy dyskietek lub dysk twardy.
Pierwsza wersja Windows uruchamiała program powłoki znany jako "MS-DOS Executive". Dostępne w środowisku programy to: Calculator (kalkulator), Calendar (kalendarz), Cardfile (kartoteka), Clipboard Viewer (podgląd Schowka), Clock (zegar), Control Panel (panel sterowania), Notepad (notatnik), Paint (program graficzny), Reversi (gra planszowa), Terminal (okno terminala), Write (edytor tekstu) i wiersz polecenia MS-DOS.
Ograniczeniem systemu było to, że okna nie mogły na siebie wzajemnie nachodzić, a jedynie sąsiadować ze sobą. Nad oknami mogły pojawiać się tylko pola dialogowe.
Pliki wykonywalne Windows 1.0, mimo tego samego rozszerzenia co wykonywalne pliki MS-DOS (".exe") oraz mimo takiego samego nagłówka, nie zawierały jeszcze porcji kodu odpowiedzialnej za wyświetlenie komunikatu "Ten program wymaga Microsoft Windows" ("This program requires Microsoft Windows") i zakończenie pracy aplikacji. Nagłówek był za to napisany tak, by system operacyjny odrzucał program z komunikatem "Program zbyt duży do umieszczenia w pamięci" ("Program too big to fit in memory").
Od samego początku twórcom Windows zależało na umożliwieniu wielozadaniowej pracy, choć z początku względy te miały być przyznane tylko programom natywnym, a stosowane rozwiązania nie obejmowały wielozadaniowości z wywłaszczeniem. Programy Windows miały więc własne paski menu, nie korzystały na przykład ze wspólnego paska na górze ekranu, jak rozwiązali to twórcy komputerów Apple Macintosh.
Początkowo twórcy Windows zakładali umieszczenie rozwijanych menu na dole każdego okna, co było popularnym rozwiązaniem w ówczesnych programach dla systemu MS-DOS. Zmianę wprowadzono jeszcze przed wydaniem wersji 1.01. W wersji pokazanej w 1983 roku w czasopiśmie BYTE istnieje takie rozwiązanie.
Konkurencja dla platformy IBM PC.
Historia rozwoju Microsoft Windows sięga września 1981, kiedy to rozpoczęto prace nad projektem o nazwie "Interface Manager". Pierwsza prezentacja projektu odbyła się 10 listopada 1983 już pod nazwą "Microsoft Windows". Dwa lata, które upłynęły od ogłoszenia projektu do debiutu rynkowego, spowodowały, że do produktu niektórzy przyczepili "etykietkę" proklamującą go jako vaporware – zapowiadany od dawna produkt, który nigdy nie ujrzy światła dziennego. Wstępnie zapowiadana wersja Windows tak dalece swoją funkcjonalnością przypominała zachowanie komputerów Macintosh, że Microsoft musiał poczynić w środowisku daleko idące zmiany. Z tej właśnie przyczyny, mimo że technicznie było to możliwe, pierwsza wersja Windows nie oferowała użytkownikom zachodzących na siebie okien. Zapowiedź pojawienia się w roku 1985 nakładki Windows na pewno nie pomogła popularności środowiska Visi On przedsiębiorstwa VisiCorp, które pojawiło się w tym samym okresie. Jednak nawet będąc już w sprzedaży, Windows nie zyskiwał daleko idącej popularności, co wskazywało na fakt, że rynek PC nie był jeszcze przygotowany na zmianę środowiska operacyjnego z MS-DOS (spowodowane to było mizernymi osiągami zarówno Windows jak i wydajności ówczesnego sprzętu PC).
Innym oferowanym w tym czasie na platformę PC rozwiązaniem graficznym był GEM. Wyglądał o wiele lepiej, przede wszystkim dlatego, że powielał wiele rozwiązań z interfejsu Macintosha, na przykład kosz (który Microsoft wprowadził dopiero w Windows 95) i ogólną interakcję z pulpitem (np. DnD). GEM został w końcu wykorzystany jako standardowy interfejs dla komputerów Atari serii ST, opartych na procesorach Motorola 68000 i późniejszych (czasami nazywano je nawet "Jackintoshami" od nazwiska właściciela przedsiębiorstwa, Jacka Tramiela). Podobieństwo GEM do systemu Macintosh sprawiło później producentowi tego pierwszego, przedsiębiorstwu Digital Research trochę kłopotów prawnych. w wyniku których niezbędna była dezaktywacja pewnych cech wyglądu i zachowania pulpitu, nie dotykając przy tym działania aplikacji.
GEM z założenia nie oferował jednak użytkownikom wielozadaniowości, niezbędne więc było zamykanie aktualnie używanego programu przed uruchomieniem innego. Wczesne programy działające w GEM, takie jak "GEM Draw" niekiedy cechowały się dziwactwami w obrębie menu "File", takimi jak choćby "Close (to Edit)", pomagającymi w przełączaniu się między aplikacjami.Jednak droga do wielozadaniowości była otwarta już w pierwszej wersji systemu (dla Atari ST) poprzez tzw. "akcesoria", następnie wciąż ewoluowała aż do aplikacji typu Winamp już w latach 80.
Alternatywnym środowiskiem wielozadaniowym, które pojawiło się tuż przed Windows był Desqview, wydany przez IBM jako następca "TopView" z roku 1984. Wstępnie nie było ono wyposażone w możliwości pracy w trybie graficznym, ale uruchamiało wielozadaniowo aplikacje DOS-owe w oddzielnych oknach, pod warunkiem, że aplikacje te nie zachowywały się w nieprzewidywalny sposób lub jeśli miały odpowiednio skonstruowaną procedurę ładującą, poprawiającą w locie ich zachowanie.
W wyniku ostrej konkurencji na polu graficznych środowisk operacyjnych Microsoft zdołał przejąć zaledwie część rynku. Sytuacja zmieniła się, gdy w styczniu 1987 na rynku pojawił się program Aldus PageMaker w wersji dla Windows. Był on pierwszym programem do składu publikacji (DTP) zrealizowanym w technologii WYSIWYG dla platformy PC. Niektórzy historycy świata komputerów uważają, że pojawienie się tego programu to początek sukcesu Microsoft Windows. Kolejnymi powodami do zakupu środowiska były okienkowe wersje programów Corel i Excel.
Jednak cały czas ilość dostępnego oprogramowania była niewystarczająca (kilka pozycji) oraz aplikacje te wykazywały szereg wad typowych dla architektury x86 jak: powolność, zbyt duże wymagania sprzętowe i inne. Dopiero wersje 3.x systemu Windows zyskały na tyle dużą np. popularność, aby wreszcie konkurować na rynku GUI z przedsiębiorstwami Apple, Atari i Commodore.

</doc>
<doc id="109628" url="https://pl.wikipedia.org/wiki?curid=109628" title="Closterkeller">
Closterkeller

Closterkeller – polski zespół muzyczny. Powstał 1 stycznia 1988 roku w Warszawie z inicjatywy muzyków Przemysława Guryna, Jacka Skiruchy i wokalistki, liderki Anji Orthodox. Mimo wielokrotnych zmian składu, zespół gra nieprzerwanie od debiutu. Jedynym członkiem z pierwszego składu jest Anja Orthodox. Rozpoznawalną cechą zespołu jest brzmienie charakterystycznego głosu wokalistki, jej maniera wokalna, która dała wzorzec do naśladowania dla wielu młodych formacji. Teksty piosenek cechuje mroczna i pełna metafor poezja śpiewana, co stało się jednym z największych atutów twórczości grupy. Metalowe brzmienie zauważalne jest m.in. na albumach: "Violet", "Scarlet", "Cyan", "Nero", "Aurum", "Viridian". Wokalistka określiła w wywiadzie dla tygodnika „Angora”, że brzmienie zespołu należy definiować przede wszystkim jako rock gotycki, ale również bardziej eklektyczną muzykę – od ballad po heavy metal. Orthodox to jedna z najbardziej wyrazistych postaci sceny rockowo-metalowej w Polsce. Przełomowym dla zespołu był album "Violet", który znalazł się w dziesiątce najpopularniejszych płyt w Polsce w 1993 według magazynu branżowego „Tylko Rock”.
Historia.
Początki grupy datuje się na styczeń 1988 roku kiedy to z inicjatywy Przemysława Guryna (instrumenty klawiszowe), Jacka Skiruchy (gitara elektryczna), Tomasza Grochowalskiego (gitara basowa) i Anji Orthodox (śpiew), powstał Closterkeller. Nazwa grupy inicjowana przez ich kolegę Zbigniewa Bieniaka pochodziła od nazwy marki wina Klosterkeller (zmiana pierwszej litery z K na C tłumaczona jest chęcią pojawiania się wyżej we wszelkiego rodzaju listach i zestawieniach), a wybrana została spośród takich propozycji, jak Nome Della Rosa, Messalina czy Chinchilla.
Wkrótce do zespołu dołączył Grzegorz Tomczyk (perkusja), w składzie z którym zespół przystąpił do prac nad własnymi kompozycjami. Pierwsze próby zespołu odbywały się w Domu Kultury w Radości pod Warszawą oraz w D.K. w Józefowie, by miesiąc później grupa mogła wystąpić na przeglądzie młodych zespołów w Domu Kultury „Kamionek” w Warszawie.
Po porzuceniu gry na perkusji przez Tomczyka do grupy dołączył Krzysztof Dominik (grający wcześniej m.in. w zespołach Madame i Maanam). Już z nowym perkusistą zespół wygrał przegląd Ochota '88. Wtedy już próby grupy odbywały się w szkole przy ul. Astronautów pod opieką Krzysztofa Rudnika, dzięki któremu powstał cykl kolorów w tytułach płyt, odkąd po zaprezentowaniu mu nowej kompozycji zespołu wykrzyknął: „To mi się mocno kojarzy z dokonaniami Deep Purple!”. Równolegle grupę porzucił Krzysztof Dominik, którego zastąpił znany jako „Peterek” Piotr Bieńkowski. Nowym miejscem prób zespołu została sala nr 14 w warszawskim klubie Hybrydy.
W 1989 roku Closterkeller realizował się już jako znany w okolicznym środowisku muzycznym zespół wygrywając kolejno: Mokotowską Jesień, Rock Pokoju w Hali Gwardii w Warszawie (gdzie w zastępstwie Tomasza Grochowalskiego na gitarze basowej zagrał Marcin Ciempiel (muzyk znany z występów w grupie Tilt), Rock Pod Chełmcem, Odjazdy oraz festiwal Jarocin.
Sukcesy na tle artystycznym nie oszczędziły samej grupy, w wyniku konfliktów odszedł „Peterek”, w którego miejsce powrócił Andrzej Szymańczak. Niedługo przed ukazaniem się debiutanckiego albumu zrealizowane zostały dwa teledyski do utworów „Purple” i „Maska” wykonane na zlecenie programu telewizyjnego Luz. W tym czasie Orthodox wspierała wokalnie pokrewną stylistycznie grupę Pornografia dla której zrealizowała partie śpiewu na jej pierwszy album pt. "Pornografia".
Niedługo potem, w 1990 roku, ukazała się debiutancka płyta grupy Closterkeller pt. "Purple". Zrealizowany w Izabelin Studio album był jednym z pierwszych wydawnictw na płycie CD w Polsce. "Purple" promowany był podczas koncertów m.in. ponownie na festiwalu Odjazdy, Jarocin oraz festiwalu w Sopocie (z utworami "Purple" i "Maska"). W tym czasie próby zespołu odbywały się w warszawskim klubie Medyków. W 1991 roku z grupy ponownie odszedł Andrzej Szymańczak którego zastąpił Piotr Pawłowski, ponadto odszedł Przemysław Guryn, który wyemigrował do USA. W jego miejsce pojawił się Michał Rollinger.
W nowym składzie grupa przystąpiła do prac nad realizacją kolejnego albumu, mimo powtórzenia nagrań i zmian w aranżacjach w 1992 roku ukazał się "Blue", z liderem grupy Tubylcy Betonu gitarzystą Robertem Ochnio w roli drugiego gitarzysty oraz gościnnym udziałem Igora Czerniawskiego (instrumenty klawiszowe) i Zbigniewa Bieniaka (śpiew). Płyta ukazała się nakładem wytwórni SPV Poland. W wyniku błędu płyta CD ukazała się tylko w wersji angielskiej, a w polskiej jedynie na kasecie magnetofonowej. Po nagraniu płyty, z grupy odeszli gitarzyści Robert Ochnio i Jacek Skichura.
Tymczasem z kilkuletniego pobytu z Belgii powrócił współpracujący poprzednio z grupą Paweł Pieczyński. Z Pieczyńskim w składzie zespół wystąpił na Stadionie Dziesięciolecia. Niedługo potem z zespołu odszedł Grochowalski, którego zastąpił znany ze współpracy z grupami Charon, Blitzkrieg, Jezabel Jazz basista Krzysztof Najman. Na początku 1993 roku wydany został minialbum pt. "Agnieszka", będący kompilacją nagrań polskojęzycznych z "Blue" oraz nowych kompozycji, zrealizowanych w odświeżonym składzie. Do tytułowego utworu „Agnieszka” powstał teledysk, za którego scenariusz Orthodox otrzymała główną nagrodę na Festiwalu Polskich Wideoklipów w Sopocie. Tego samego roku Krzysztof Najman i Anja Orthodox wzięli ślub. Kolejnym album grupy pt. "Violet" ukazał się w rok później wydany przez firmę Izabelin przekształconą później w PolyGram Polska, z którą zespół podpisał kontrakt. Wydawnictwo było promowane podczas koncertów w Żarnowcu, Sopocie, Jarocinie, Katowicach wraz z grupą Cocteau Twins i innymi. Zespół wystąpił także po raz drugi na festiwalu w Sopocie (z piosenką "Babeluu").
Premiera kolejnego, nawiązującego czasem stylistycznie do muzyki heavymetalowej, albumu zatytułowanego "Scarlet" przypadła na początek roku 1995. Do utworów „Scarlet” i „Owoce wschodu” zrealizowano promujące teledyski, odbyła się również trasa koncertowa. Utwory "Scarlett" oraz "Owoce wschodu" pojawiły się na krajowych listach przebojów a płyta uzyskała status złotej płyty. Wkrótce z przyczyn zdrowotnych z grupy odszedł Michał Rollinger. Zastąpił go znany z występów w grupie Mordor instrumentalista Dariusz Boral, a następnie Tomasz „Mechu” Wojciechowski. Obaj muzycy wystąpili na kolejnym wydawnictwie grupy jednak jako jej goście a nie członkowie.
W kwietniu 1996 roku ukazał się odmienny od poprzednich, zawierający wpływy muzyki elektronicznej, album pt. "Cyan". Zróżnicowane teksty traktowały o uczuciach, przemijaniu i polityce. Uznanie w oczach słuchaczy i krytyki zdobył utwór „Władza” (zajmujący szczyty list przebojów w kraju, uważany za największy przebój zespołu), do którego nakręcono również bardzo sugestywny teledysk. Na płycie jako dodatek ukazała się również prezentacja multimedialna, zawierając m.in. teledyski, wywiady i biografię grupy. Warto nadmienić, że była to pierwsza w Polsce płyta wydana z dodatkową scieżką multimedialną.
W 1997 roku grupa zarejestrowała koncertowy album pt. "Koncert '97" zawierający fragmenty występów grupy w Rzeszowie i Lublinie. Po tym wydawnictwie z zespołu odszedł Wojciechowski, na którego miejsce powrócił Michał Rollinger. Niedługo potem z zespołem rozstał się również Pawłowski, którego zastąpił pochodzący z Łodzi znany z grup Rezerwat i Hedone perkusista Gerard Klawe. W roku 1998 zespół rozwiązał kontrakt z firmą PolyGram. Zespół wziął również udział w festiwalu Castle Party w Bolkowie, gdzie odbył się jubileuszowy koncert z okazji dziesięciolecia zespołu. W tym czasie powstał kolejny, ostatni z Najmanem i Pieczyńskim, album grupy zatytułowany "Graphite". Ukazał się on 26 kwietnia 1999, wydany przez firmę Metal Mind Productions w edycjach DG CD wraz z teledyskami do utworów „Na krawędzi” i „Czas komety”.
W zastępstwie Najmana początkowo do grupy dołączył Peter Guellard, kolejno Andrzej Kaczyński i Marcin Płuciennik. Pieczyńskiego zastąpił natomiast instrumentalista Marcin Mentel. W 1999 firma Metal Mind wydała również reedycje wszystkich studyjnych płyt zespołu (z wyłączeniem "Koncertu '97" i "Agnieszki"). Jeszcze z Pieczyńskim w składzie 16 września 1999 roku w studio Programu III Polskiego Radia im. A. Osieckiej zespół zarejestrował akustyczny koncert, wydany w 2000 roku na płycie pt. "Fin de siècle". Pod koniec 2000 roku ukazała się kompilacja nagrań grupy pt. "Pastel" zawierająca dwie płyty CD zatytułowane „Past” i „El” zawierająca pliki mp3, prezentację multimedialną wraz ze zdjęciami oraz materiałem video.
W 2002 zespół zagrał udane koncerty na festiwalach gotyckich w Wiedniu na Dark Nation Day i Budapeszcie podczas Gothic Night. W grudniu 2002 za namową wydawcy Orthodox nagrała angielskie wersje utworów z płyty "Graphite", która ostatecznie ukazała się 10 lutego 2003 roku. W sierpniu tego samego roku ukazała się ponadto pierwsza płyta DVD zespołu zatytułowana "ActIII – live 2003". Jest ona zapisem koncertu zrealizowanego 11 kwietnia 2003 roku w gmachu TV w Krakowie. Oprócz podstawowego koncertu na płycie ukazały się teledyski oraz fragmenty archiwalnych koncertów w starym składzie, teksty utworów oraz fotografie. W czerwcu grupa wyjechała do Niemiec i wzięła udział w lipskim festiwalu muzyki gotyckiej Wave-Gotik-Treffen.
Trzy miesiące później (16 września 2003) nakładem Metal Mind Records ukazał się siódmy album grupy pt. "Nero", wydany w dwóch wersjach. Na jewel box znalazła się prezentacja multimedialna, teledysk do utworu „Poza granicą dotyku” i wersja tzw. „ciężka” utworu „Ktokolwiek wie”, zaś Digipack zawierał wersję tzw. „lżejszą” utworu „Ktokolwiek widział” oraz dodatkowo utwór „Grzech” w nowej aranżacji. Wydawnictwo było promowane jesienią podczas trasy koncertowej Dark Stars Festival. W marcu 2005 r. ukazała się angielska wersja "Nero" ponownie zmiksowana (w New Project Studio) z tekstami w przekładzie Krystiana Aparty.
Na przełomie sierpnia i września 2004 ukończone zostały zdjęcia do teledysku „Ktokolwiek wie/Ktokolwiek widział” i „Królowa”, zaś 25 października ukazał się drugi minialbum grupy pt. "Reghina" na którym znalazły się dwa nowe utwory, trzy covery i dwa remiksy utworu „Królowa”, a także dwa wspomniane teledyski oraz jeden z utworów z koncertowego DVD grupy („Podziemny krąg”).
W latach 2003 i 2004 Closterkeller był headlinerem dwóch edycji największej trasy metalowej w Polsce – Dark Stars Festival organizowanej przez Metal Mind. Od 2005 grupa zainicjowała coroczną, własną, dużą trasę koncertową Abracadabra Gothic Tour. Odbywa się ona zawsze w październiku i obejmuje ponad 20 koncertów w największych miastach kraju.
W roku 2006 nastąpiły kolejne zmiany personalne w Closterkeller. Odszedł Płuciennik na którego miejsce powrócił ponownie Krzysztof Najman. Zaś stanowisko gitarzysty objął Mariusz Kumala – bielski gitarzysta, znany do tej pory z zespołów Psychotropic Transcendental i Brain Story. Stanowisko perkusisty obsadził Janusz Jastrzębowski znany wcześniej z zespołów Carnal, Neolithic i Space Avenue.
W listopadzie 2008 ukazała się płyta DVD "Act IV" z zarejestrowanym występem zespołu na Przystanku Woodstock 2008. W tym samym roku zespół wystąpił też na Festiwalu Castle Party w Bolkowie. W 2009 roku zespół podpisał ponownie kontrakt z Universal Music Polska, co zaowocowało kolejnym albumem pt. "Aurum", którego premiera miała miejsce na początku października 2009. Kilka utworów, które znalazły się na tym albumie można było usłyszeć na wcześniejszych koncertach zespołu, a jeden z nich pojawił się już na płycie DVD "Act IV" (Ogród półcieni). Materiał został nagrany w studio Izabelin a jego realizatorem i współproducentem jest Piotr Zygo. Trasa Abracadabra 2009 była zarazem trasą promocyjną nowego albumu. W lipcu 2011 roku zespół wszedł do studia aby zarejestrować materiał na nowy album, którego premiera miała miejsce 16 września 2011. Płyta nosi tytuł "Bordeaux".
W 2013 roku z zespołu odszedł Janusz Jastrzębowski, zaś jego miejsce zastąpił perkusista Robert Kubajek. Pod koniec tego samego roku z zespołu odszedł gitarzysta Mariusz Kumala, tym samym nie pojawił się na akustycznym koncercie grupy w Krakowie, w klubie Alchemia. Następnie, na początku 2014 r. z Closterkeller odszedł Krzysztof Najman. Muzyków odpowiednio zastąpili: Aleksander „Olek” Gruszka – na gitarze basowej i Zuzanna „ZuZa” Jaśkowiak – na gitarze, jednocześnie współtworząca awangardowo-progresywny metalowy zespół z Dublina – MAHEENA (ex Hello Jackie).
31 stycznia 2014 r. w Krakowie w klubie Studio i 1 lutego w warszawskiej Progresji w składzie: Anja Orthodox, Michał „Rollo” Rollinger, „Olek” Gruszka, „Zuza” Jaśkowiak i Robert „Qba” Kubajek, zespół zagrał wspólnie z Fields of the Nephilim.
Pod koniec grudnia 2014 roku zespół opuszcza perkusista Robert „Qba"Kubajek, zaś jego miejsce zajmuje syn Anji Orthodox i Krzysztofa Najmana – Adam Najman, dotychczas grający w zespole Venflon. Kolejna zmiana personalna następuje w 2015 roku. Odchodzi z zespołu „Zuza” Jaśkowiak, do zespołu powraca gitarzysta, grający już w Closterkeller – Mariusz Kumala. W maju 2016 r. Kumala ponownie opuszcza zespół, stanowisko gitarzysty obejmuje Michał Jarominek. We wrześniu 2017 na rynku ukazał się dziesiąty album "Viridian".
We wrześniu 2021 z zespołu odszedł Aleksander „Olo” Gruszka, który grał na gitarze basowej od 2013. Na jego miejsce powrócił po raz drugi Krzysztof Najman.

</doc>
<doc id="109634" url="https://pl.wikipedia.org/wiki?curid=109634" title="John Nance Garner">
John Nance Garner

John Nance „Cactus Jack” Garner (ur. 22 listopada 1868 w Detroit, Teksas, zm. 7 listopada 1967 w Uvalde) – amerykański polityk, działacz Partii Demokratycznej, 31. wiceprezydent USA, a przedtem wieloletni (1903-1933) kongresmen ze stanu Teksas (w Izbie Reprezentantów pełnił m.in. funkcję lidera mniejszości i spikera).
Garner żył ponad 98 lat, najdłużej ze wszystkich amerykańskich wiceprezydentów.
W 1932 ubiegał się o nominację demokratów jako ich kandydat na prezydenta. Wycofał się jednakże z wyścigu i poparł kandydaturę gubernatora stanu Nowy Jork Franklina Delano Roosevelta. W zamian za to został desygnowany jako jego partner na liście i pretendent do urzędu wiceprezydenta. Tandem Roosevelt-Garner wygrał wybory i ten ostatni sprawował swój urząd w latach 1933–1941, a więc pełne dwie kadencje.
Garner nie był jednak zachwycony polityką Nowego Ładu. W 1940 rzucił wyzwanie Rooseveltowi na konwencji w Chicago. W głosowaniu nad kandydaturą zajął drugie miejsce (po Roosevelcie, a przed ministrem poczty Jimem Farleyem i senatorem Millardem Tydingsem z Maryland); większość prezydenta była jednak przytłaczająca. Trzeciej nominacji wiceprezydenckiej Garner nie otrzymał.

</doc>
<doc id="109635" url="https://pl.wikipedia.org/wiki?curid=109635" title="POV-Ray">
POV-Ray

POV-Ray (ang. "Persistence of Vision Ray-Tracer") – program służący do tworzenia obrazów z użyciem ray tracingu, przeznaczony dla komputerów z systemami Windows, OS X lub GNU/Linux, od wersji 3.7 udostępniany na zasadzie wolnej licencji AGPL Wykorzystywany jest głównie do tworzenia grafiki trójwymiarowej.
Cechą charakterystyczną programu jest wykorzystywanie zaawansowanego języka opisu sceny SDL (ang. "Scene Description Language"), który jest w zasadzie językiem programowania, zawierającym elementy takie jak m.in. zmienne, tablice, instrukcje warunkowe, pętle, funkcje. Geometrię obiektów definiuje się w nim w sposób parametryczny, dzięki czemu odwzorowanie ich kształtu jest bardzo dokładne, a także możliwe staje się uzyskanie obrazu powierzchni nieskończonych lub bardzo złożonych takich jak np. powierzchnie funkcyjne.
W programie wygląd sceny opisywany jest w postaci skryptu, w którym umieszcza się informacje dotyczące:
Program umożliwia wygenerowanie sekwencji obrazów w celu utworzenia animacji.
POV-Ray wykorzystuje obecnie wiele nowoczesnych technik ułatwiających tworzenie sceny i podnoszących realizm obrazu:
POV-Ray rozwijany jest stale od 1991 r. na bazie wcześniejszego programu o nazwie DKBTrace. Autorzy tworzą grupę "POV Team", która dąży do ciągłego unowocześniania technik stosowanych w programie, zwiększenia jego wydajności i zachowania zgodności z poprzednimi wersjami, a także pomiędzy wersjami przeznaczonymi dla różnych systemów operacyjnych.
Przykładowy skrypt.
global_settings {
 assumed_gamma 1.0
 max_trace_level 5
camera {
 location &lt;0.0, 0.5, -4.0&gt; //punkt umieszczenia kamery
 direction 1.5*z
 right x*image_width/image_height
 look_at &lt;0.0, 0.0, 0.0&gt; //punkt na który patrzy (jest skierowana)kamera
sky_sphere {
 pigment {
 gradient y
 color_map {
 [0.0 rgb &lt;0.6,0.7,1.0&gt;] //określenie koloru (składowe r-czerwony,g-zielony,b-niebieski)
 [0.7 rgb &lt;0.0,0.1,0.8&gt;]
light_source { // wstawienie światła punktowego
 &lt;0, 0, 0&gt; // pozycja początkowa światła
 color rgb &lt;1, 1, 1&gt; // kolor światła
 translate &lt;-30, 30, -30&gt; // przemieszczenie x,y,z
plane { // podłoga w "szachownicę"
 y, -1
 texture
 pigment {
 checker
 color rgb 1
 color blue 1
 scale 0.5
 finish{
 diffuse 0.8
 ambient 0.1
sphere { // błyszcząca kulka
 0.0, 1
 texture {
 pigment {
 color rgb &lt;0.8,0.8,1.0&gt;
 finish{
 diffuse 0.3
 ambient 0.0
 specular 0.6
 reflection {
 0.8
 metallic
 conserve_energy
Licencja.
Pov-Ray do wersji 3.6 (i pre-release wersji 3.7) był objęty licencjami Pov-Ray i do tego czasu był programem Freeware. Wersja 3.6 była objęta trzema licencjami: Licencją dla użytkownika, licencją dystrybutora i licencją modyfikacji. Licencja modyfikacji zezwalała na ograniczone modyfikowanie programu, a zasady dystrybucji i używania przekierowywała do pozostałych licencji Pov-Ray.
Od wersji 3.7, Pov-Ray jest objęty licencją GNU Affero General Public License, co oznacza, że stał się programem wolnym.

</doc>
<doc id="109636" url="https://pl.wikipedia.org/wiki?curid=109636" title="Charles Gates Dawes">
Charles Gates Dawes

Charles Gates Dawes (ur. 27 sierpnia 1865 w Marietta, Ohio, zm. 23 kwietnia 1951 w Evanston, Illinois) – amerykański polityk i finansista. 30. wiceprezydent Stanów Zjednoczonych u boku prezydenta Calvina Coolidge’a (1925-1929) i laureat Pokojowej Nagrody Nobla za rok 1925, przyznanej za pracę nad planem Dawesa, regulującym problem spłaty niemieckich reparacji po I wojnie światowej. Po zakończeniu kadencji wiceprezydenta ambasador USA w Wielkiej Brytanii w latach 1929-1932.

</doc>
<doc id="109637" url="https://pl.wikipedia.org/wiki?curid=109637" title="Bocja siatkowana">
Bocja siatkowana

Bocja siatkowana ("Botia lohachata") – gatunek słodkowodnej ryby z rodziny Botiidae. Bywa hodowana w akwarium. Jest podobna do blisko spokrewnionego gatunku "Botia almorhae", z którym bywała utożsamiana.
Taksonomia.
Pod koniec XX wieku "Botia lohachata" została uznana przez A. Menona za synonimiczną nazwę "B. almorhae", ale wielu autorów uznaje bocję siatkowaną za odrębny gatunek. Natomiast Steven Grant dopatruje się w obrębie "B. almorhae" "s.l." pięciu odrębnych, acz blisko spokrewnionych gatunków.
Występowanie.
Występuje w strefie przydennej na rozlewiskach i bagnach rzek Azji Południowej, głównie w wodach Pakistanu, Indii, Bangladeszu), gdzie w poszukiwaniu pokarmu przeszukuje muliste dno.
Budowa.
Od głowy i grzbietu ciało ubarwione jest jasnożółto, z ciemniejszymi plamami układającymi się na kształt litery Y tworząc wzór na kształt "siatki". Wzór ten zanika w partii brzusznej. Pomiędzy dużymi plamami znajdują się mniejsze, również ciemne plamki. Płetwa ogonowa jest mocno wcięta i występują na niej ciemne rzędy plam. Nasada tej płetwy jest szeroka.
Dorasta do około 11 cm długości, w akwarium bywa mniejsza.
Biotop.
Żyje w grupie i jest na ogół towarzysko nastawiona do innych. Czasami jednak bywa agresywna nękając inne ryby. 
W akwarium zamieszkuje dolną strefę o lekkim i miękkim podłożu. Lubi wolne przestrzenie jak i gęste zarośla z kryjówkami z roślin, korzeni i kamieni dla zapewnienia sobie schronienia, w których też przebywa za dnia. Na poszukiwanie pokarmu wyrusza wieczorem i wczesną nocą. Odżywia się szczątkami i drobnymi kręgowcami.
Choroby.
Bocja siatkowana jest rybą, która jak i inne bocje jest narażona na ichtioftiriozę wywoływaną przez kulorzęska ("Ichthyophthirius multifiliis").

</doc>
<doc id="109638" url="https://pl.wikipedia.org/wiki?curid=109638" title="Mogilany">
Mogilany

Mogilany – wieś w Polsce położona w województwie małopolskim, w powiecie krakowskim, w gminie Mogilany. Jest siedzibą gminy Mogilany.
W latach 1954-1972 wieś należała i była siedzibą władz gromady Mogilany. W latach 1975–1998 w województwie krakowskim.
Toponimia.
Istnieją trzy hipotezy wyjaśniające pochodzenia nazwy Mogilany:
Historia.
Przegląd.
Prace archeologiczne określiły istnienie osad ludzkich na terenie dzisiejszych Mogilan już w epoce brązu – w 1958 r., w pobliżu ówczesnej Zbiorczej Szkoły Gminnej archeolodzy natrafili na fragmenty naczyń ceramicznych z okresu kultury łużyckiej (1300–1400 p.n.e.) – znalezisko to przechowywane jest w Muzeum Archeologicznym w Krakowie.
Po tym okresie był to teren państwa Wiślan, część legendarnej Wielkiej Chrobacji ("Belo Chrobaci") z księciem Krakiem na czele. W IX w. (między 873 a 883 r.) Morawianie podbili Wiślan, a św.Metody ochrzcił ich w obrządku słowiańskim (prawosławnym). Później nastali Czesi, a w czasach Bolesława Chrobrego cała Małopolska weszła w skład państwa polskiego.
Do końca XII w. okoliczne tereny były własnością królewską – stacjonowała tam straż królewska. W zachodniej części dzisiejszych Mogilan mieściła się osada strażników przejścia granicznego (brony) zwanych bronaczami (do tej pory ta część Mogilan zwana jest Bronaczową). Wiódł nią szlak handlowy przez Karpaty i Węgry na południe Europy.
W 1199 roku Mogilany przeszły w ręce prywatne – książę Leszek Biały podarował je swemu przyjacielowi, wojewodzie sandomierskiemu, Goworkowi. W 1231 r. wdowa po Goworku, Miłosława, darowała dobra mogilańskie wojewodzie krakowskiemu Teodorowi Gryficie.
Również z tego roku (1231) pochodzi pierwsza pisemna wzmianka o Mogilanach (w dokumencie księżnej sandomierskiej Grzymisławy, żony Leszka Białego). Kolejny zapis z 1232 r. – "„villa nomine Mogilani”", a w latach 1470–1480 nazwa Mogilan u Jana Długosza miała formę współczesną: "„in parochia ecclesiae de Mogilany”". W dokumentach z 1564 r. wymieniano "Mogielany", ale już w 1581 r. "Mogilany".
W roku 1243 kolejnymi właścicielami Mogilan (na 326 lat) zostali oo. cystersi z Ludźmierza (z lat 1238 i 1244 zachowały się dokumenty przekazania Mogilan zakonowi cystersów, potwierdzonego przez Henryka Brodatego i Bolesława Wstydliwego). To cystersi powołali samodzielną parafię w Mogilanach (przed 1325) i wybudowali pierwszy drewniany kościół (przed 1440 r.), który przetrwał do początku XVII w.
Cystersi nie wytrzymali długo na niespokojnym pograniczu w Ludźmierzu i w 1245 r. przenieśli się do Szczyrzyca. Znaczna odległość od Mogilan sprawiała, że zarządzanie tym majątkiem było uciążliwe i kiedy pojawiła się możliwość zamiany dóbr, cystersi z niej skorzystali – 23 lutego 1560 roku opat cysterski, Jan Janowski, dokonał zamiany dóbr klasztornych – Mogilan, Włosani i Głogoczowa, na dobra wojewody sandomierskiego i kasztelana krakowskiego, Wawrzyńca Spytka Jordana, położone bliżej ich siedziby. Zauroczony położeniem Mogilan Spytek Jordan wzniósł w latach 1560–1567 na szczycie mogilańskiego wzgórza okazały drewniany pałac i otoczył go ogrodem oraz parkiem widokowym. Jako mecenas nauki i literatury Spytek Jordan gościł w nim m.in. Mikołaja Reja, Stanisława Orzechowskiego oraz wielu innych wybitnych twórców (pałac przetrwał do 1796 r., stopniowo rozbierany od 1764 r.). Po śmierci Wawrzyńca Spytka Jordana w 1568 r. włości mogilańskie przeszły na wdowę po nim, Annę z Sieniawskich (córkę hetmana wielkiego koronnego Mikołaja Sieniawskiego).
Przez kolejne lata dobra mogilańskie, poprzez koligacje rodzinne i spadki, przechodziły z rąk do rąk, należały m.in. do Zborowskich i Borków. W rok po śmierci Wawrzyńca Spytka Jordana, w 1569 r., najmłodsza jego córka, Zofia, wyszła za mąż za Samuela Zborowskiego (mordercę i banitę ściętego w 1584 r.) – dobra mogilańskie przeszły wtedy na własność rodziny Zborowskich.
Pod koniec XVI w. Mogilany stały się własnością rodu Borków. W 1595 r. Mikołaj Borek z Trzcińca (herbu Wąż), ówczesny właściciel Mogilan ufundował szkołę parafialną (przetrwała do początku XVIII w.), a w 1604 r. rozpoczął budowę kościoła z cegły, który obecnie jest kościołem parafialnym w Mogilanach. Po śmierci Mikołaja jedna z jego córek, Krystyna, wyszła za mąż za Stanisława Jordana. W ten sposób w 1629 r. Mogilany powróciły do rodziny Jordanów. Syn Stanisława, Michał Jordan, zasłużył się m.in. wprowadzeniem od 1662 r. metryk parafialnych (zapisów zaślubin, chrztów i zgonów) oraz dofinansowaniem szkoły parafialnej z części dochodów z miejscowych targów. Michał zmarł w 1664 r. – kolejni potomkowie Jordanów, zaprzątnięci innymi sprawami, nie dbali o majątek mogilański, który coraz bardziej podupadał (przyczynił się do tego również potop szwedzki – wojska szwedzkie generała Roberta Douglasa spustoszyły okolice Krakowa, niszcząc przy tym Mogilany). Dopiero ostatni z rodu, Michał Stefan Jordan (późniejszy wojewoda bracławski), próbował zadbać o rodzinny majątek.
W 1761 roku zadłużone dobra mogilańskie zostały oddane w zarząd wierzycielom. Końcem XVIII w. właścicielami Mogilan byli kolejno: Potoccy, Lubomirscy, Massalscy, , Tarłowie. Lubomirscy, mający największe zastawy na majątku mogilańskim, wymusili na Stefanie Michale Jordanie ostateczną sprzedaż rodzinnego dziedzictwa w Mogilanach Józefowi Massalskiemu. Nowi właściciele w miejscu starego, drewnianego pałacu wystawili murowany klasycystyczny dwór. Inicjatorką inwestycji była córka Józefa Massalskiego, Helena Apolonia, wydana za księcia Karola de Ligne. Podczas nieobecności małżonka nawiązała ona płomienny romans z W. Potockim, za którego wyszła po śmierci męża. Jej córka, Sydonia de Ligne Potocka (żona Franciszka hr. Potockiego) sprzedała włości mogilańskie w 1802 r.
Nowym właścicielem Mogilan został Józef (I) Nowina Konopka, łowczy sanocki i dziedzic Modlnicy. Konopkowie zasłynęli jako fascynaci nowinek technicznych. Za najwybitniejszego obywatela Mogilan uważa się absolwenta prawa i filozofii UJ Józefa Nowinę Konopkę, autora monografii "Wieś Mogilany" (wydanej w 1885 r. w Krakowie). Dzięki jego staraniom powstał w Mogilanach urząd pocztowy, odnowiono jarmarki, a on sam wspomógł miejscowe rolnictwo i spisał obyczaje ludowe, ocalając je od zapomnienia. Na jego zaproszenie od 1870 r. w mogilańskim dworze przebywał Oskar Kolberg, który w Mogilanach, a następnie w Modlnicy pracował nad kolejnymi tomami "Ludu".
W 1849 r. Józef Nowina Konopka uruchomił fabrykę maszyn rolniczych (działała do 1873 r. – produkowano w niej m.in. pługi, młockarnie i obieraczki), których wystawy organizował w Mogilanach. W okresie międzywojennym jeden z Konopków prowadził w Mogilanach wzorcowe gospodarstwo rolne, w którym odbywały się praktyki studentów Akademii Rolniczej w Krakowie. W rękach rodziny Konopków Mogilany pozostawały do wybuchu II wojny światowej (1939 r.).
Na początku wojny Niemcy wywieźli mieszkańców pochodzenia żydowskiego – żaden z wywiezionych nie powrócił. W czasie okupacji niemieckiej dwór mogilański przeszedł w bezpośredni zarząd hitlerowskiego starosty powiatu krakowskiego, który urządził w nim swoją rezydencję. Na terenie Mogilan działała w konspiracji komórka Armii Krajowej.
Po wojnie ziemia dworska została rozparcelowana między chłopów a dwór Konopków przeszedł na własność państwa.
Obiekty.
W Mogilanach znajdują się:
Zabytki.
Kościół parafialny pw. św. Bartłomieja Apostoła.
Obiekt sakralny z XVII w., rozbudowany w 1929 r. (kościół XVII-wieczny stał się wtedy nawą główną) oraz przebudowany w 1975 r. (wystrój obecnego wnętrza jest późnobarokowy i rokokowy). W 1604 r. ówczesny właściciel Mogilan, Mikołaj Borek z Trzcińca, rozpoczął budowę świątyni murowanej, krytej gontem, której konsekracji dokonał w 1608 r. sufragan krakowski, Paweł Dąbski. Skarbem tej świątyni jest późnobarokowy ołtarz główny (dawniej boczny) w kształcie serca, będący unikatem w skali europejskiej. Ołtarz zawiera pochodzące z dawnego ołtarza głównego późnogotyckie figury Matki Boskiej Bolesnej oraz św. Jana. Interesująca jest również oryginalna barokowa kaplica boczna, a także kamienna chrzcielnica (ok. 1610 r.), do okresu późnego baroku należy ambona z drugiego ćwierćwiecza XVIII w. Przy kościele znajduje się wolnostojąca dzwonnica z trzema dzwonami, wybudowana w 1850 r. Najmniejszy z dzwonów, niestety pęknięty, ufundował Mikołaj Borek w 1617 r. – na dzwonie tym umieszczono napis: "„opus Francisci Legustini MDCXVII Zacharias Plebanus Mogilansis”". Kościół został wpisany do rejestru zabytków nieruchomych województwa małopolskiego.
Zespół dworsko-parkowy.
Dwór późnoklasycystyczny, murowany, prostokątny, z portykami arkadowymi od zajazdu i od ogrodu, zwieńczonymi trójkątnym przyczółkiem.
Wzniesiony został pod koniec XVIII w. z inicjatywy Heleny Apolonii Massalskiej (wykorzystano do jego budowy część materiałów budowlanych z rozbiórki pałacu Spytka Jordana). Zakupiony przez Konopków wraz z dobrami mogilańskimi w 1802 r., pozostawał własnością ich rodu do 1939 r. Przebudowany około 1840 r., rozbudowany o północną część początkiem XX w. Po II wojnie światowej uległ stopniowej dewastacji, wyremontowany w 1967 r. po przekazaniu go Polskiej Akademii Nauk, która przeznaczyła go na ośrodek konferencyjny.
Dwór położony jest w parku o renesansowym rodowodzie, jednak większość drzew pochodzi z końca XIX w. – szpalery grabowe, czy będący osobliwością owocujący kasztan jadalny. Dwór oraz park został wpisany do rejestru zabytków nieruchomych województwa małopolskiego.
Kapliczki przydrożne.
W miejscowości znajduje się kilka zabytkowych kapliczek przydrożnych (typ słupowy, w podziale gzymsowym) powstałych w drugiej połowie XVIII w. Rzeźby i płaskorzeźby na nich przedstawiają świętych oraz sceny biblijne. Charakterystyczne dla tych w większości neogotyckich kapliczek jest połączenie sztuki ludowej i rzemieślniczego wykonania – powstawały one w miejscowych i okolicznych warsztatach kamieniarskich, a ich fundatorami były przeważnie osoby prywatne.
Nagrobki cmentarne.
Nieliczne zabytkowe nagrobki pochodzą z XIX i początku XX w., niektóre z nich sygnowane są przez Wita Wisza – uznanego w tym okresie krakowskiego rzeźbiarza-rzemieślnika (twórcy m.in. ambony w Kościele Mariackim w Krakowie oraz ambony i niektórych ołtarzy bocznych w Kościele św. Józefa w Rynku Podgórskim).
Stara szkoła.
Budynek wybudowany z inicjatywy ówczesnego proboszcza Walentego Piotrowskiego i przyszłego kierownika szkoły Józefa Piotrowskiego w 1905 r., rozbudowywany przez kolejne 4 lata, podczas I wojny światowej pełnił funkcję szpitala wojskowego. Obecnie mieści się w nim przedszkole samorządowe.
Transport.
Przez miejscowość przechodzi łącząca Kraków z Chyżnem droga krajowa nr 7 (fragment trasy europejskiej E77), stanowiąca na tym odcinku część Zakopianki.
Szlaki turystyczne.
Piesze szlaki turystyczne przechodzące przez miejscowość:

</doc>
<doc id="109639" url="https://pl.wikipedia.org/wiki?curid=109639" title="Charles Dawes">
Charles Dawes



</doc>
<doc id="109641" url="https://pl.wikipedia.org/wiki?curid=109641" title="Henckel von Donnersmarck">
Henckel von Donnersmarck

Henckel von Donnersmarckowie – górnośląski ród magnatów ziemskich i przemysłowych.
Historia rodu.
Wywodzą się ze Spiskiego Czwartku na Spiszu (niem. "Donnersmarkt" - Czwartkowy Targ; obecnie w granicach Słowacji). Niemiecka wersja nazwy tej miejscowości stała się drugim nazwiskiem rodu. Najstarsze wzmianki o nich pochodzą z przełomu XIV i XV w. i dotyczą niejakiego Henckla de Quintoforo. 1 sierpnia 1417 r. na soborze w Konstancji jego trzej synowie: Piotr, Jakub i Mikołaj otrzymali (z kilkoma innymi spokrewnionymi osobami) wspólny herb od króla węgierskiego Zygmunta Luksemburskiego.
Fakt identyczności rysunku (choć nieco innych barw) herbu rodowego Hencklów z herbem rodowym rodu Turzonów von Bethlenfalva, może być potwierdzeniem tezy, iż obydwa rody są ze sobą bardzo blisko spokrewnione, a nie wykluczone, że - jak mówi jedna z rodzinnych legend - miały wspólnego przodka.
Na przełomie XV i XVI w. najznaczniejszą postacią rodu był Jan II (1481–1539). Humanista; korespondował z Marcinem Lutrem, Erazmem z Rotterdamu, Filipem Melanchtonem. Karierę rozpoczął jako proboszcz w Lewoczy i Koszycach. Później przebywał na dworze węgierskim Ludwika II i jego żony Marii z Habsburgów. W 1531 r. przybył na Śląsk i został kanonikiem we Wrocławiu. Zmarł tam osiem lat później. Został pochowany w tamtejszej katedrze. Był pierwszym z Hencklów, który przybył na Śląsk.
Do przeniesienia głównej siedziby rodu ze Spisza na Śląsk przyczynili się Łazarz I Starszy (1551–1624) i jego syn Łazarz II Młodszy (1573–1664). W czasie wojen z Turkami pożyczyli oni cesarzowi znaczne sumy. Habsburg nie potrafiąc zwrócić długów, w zamian nadał szereg przywilejów oraz jako zabezpieczenie zaciągniętych sum różne ziemie pod zastaw. W ten sposób dostały się w ręce Hencklów m.in. bytomskie (z Tarnowskimi Górami) i bogumińskie państwa stanowe. Ostatecznie pod władzę Hencklów przeszły te ziemie w czasie wojny trzydziestoletniej. Główną siedzibą rodu stał się Zamek w Świerklańcu, rozbudowali też Zamek Bogumiński.
Cesarz Ferdynand II Habsburg wyniósł Łazarza II Młodszego 18 grudnia 1636 r. w Ratyzbonie do godności barona cesarstwa (niem. "Reichsfreiherr") von Donnersmarck na Gföhl i Vesendorf. Od arcyksięcia Ferdynanda Karola Tyrolskiego otrzymał on 29 lipca 1651 r. w Innsbrucku godność hrabiego cesarstwa (niem. "Reichsgraf") z tytułem „wysoko- i dobrze urodzony”. Dziesięć lat później cesarz Leopold I Habsburg nadał mu 5 marca 1661 r. w Wiedniu tytuł czeskiego hrabiego (niem. "Graf"). Wszystkie tytuły były dziedziczne.
Potomkowie Łazarza II w następnych stuleciach podzielili się na kilka linii i gałęzi. Od Eliasza, najstarszego syna Łazarza II, pochodziła linia bogumińska. Wygasła w 1803 r. na Janie Erdmannie. Leon Ferdynand (1640–1699) był założycielem linii bytomsko-siemianowickiej. Po śmierci Hugona I w 1890 r. linia ta podzieliła się. Hugo II (1832–1908) stał się założycielem linii na Brynku i Krowiarkach (wygasła w 1993 r.); Łazarz IV (1835–1914) linii na Nakle i Ramułtowicach; Artur (1836–1921) karynckiej linii na Wolfsbergu. Od Łazarza Jana Nepomuka (1792–1859; prawnuk Leona Ferdynanda) pochodzi linia na Gręboszowie. Karol Maksymilian (1642–1720, młodszy brat Leona Ferdynanda) był założycielem linii tarnogórsko-świerklanieckiej. Od jego starszego syna Leona Maximiliana (1691–1771) wywodzi się linia saska rodu (wygasła w 1993 r.).
14 listopada 1697 r. Leon Ferdynand z linii bytomskiej został wywyższony przez cesarza Leopolda I Habsburga do godności wolnego pana stanowego (niem. "Freier Standesherr") Bytomia. Godność ta miała być dziedziczona na zasadzie primogenitury. Jego potomkowie musieli też zmienić wyznanie na rzymskokatolickie.
Po wojnach śląskich większość dóbr Hencklów dostała się pod władzę Hohenzollernów. Król pruski Fryderyk II Wielki w edykcie z 1748 r. zmienił zasadę dziedziczenia godności wolnego pana stanowego, która odtąd miała przypadać zawsze najstarszemu w rodzie (zasada senioratu). W okresie tym wysokie stanowiska w armii osiągnęli przedstawiciele gałęzi saskiej. Gottlob Aleksander był generałem w Niderlandach; jego młodszy brat Wiktor Amadeusz generał-leutnantem w armii pruskiej. Otrzymał też wysokie odznaczenia: Ordery Pour le Mérite, Czerwonego Orła oraz godność kawalera Zakonu Joannitów.
W XIX w. w okresie rewolucji przemysłowej do wielkiego znaczenia oraz bogactwa doszedł Hugo I (1811–1890) z linii bytomsko-siemianowickiej oraz Karol Łazarz (1772–1864) i jego syn Guido (1830–1916) z linii tarnogórsko-świerklanieckiej. Dzięki ich działalności Hencklowie stali się jedną z najbogatszych rodzin na Śląsku i w Niemczech. Guido jako przyjaciel Alfreda Kruppa i Ottona von Bismarcka posiadał także spore wpływy polityczne. Po Alfredzie Kruppie był najbogatszym człowiekiem w ówczesnych Niemczech. Cesarz niemiecki Wilhelm II 18 stycznia 1901 r. nadał mu dziedziczną godność pruskiego księcia von Donnersmarck (Primogenitur) z tytułem „Książęca Mość”.
W wyniku klęski III Rzeszy w 1945 r. Henckel von Donnersmarckowie utracili całkowicie śląską fortunę. Ich pozycja wśród arystokratów jednak nie uległa zachwianiu. Karol Józef (1928–2008 ) – z linii nakielsko-ramułtowickiej – w 1958 r. został mężem Marii Adelajdy de Nassau de Bourbon-Parma (1924-2007 ), córki wielkiej księżny Luksemburga Szarlotty i włoskiego arystokraty, księcia Feliksa de Bourbon-Parma (w prostej linii potomka króla-słońce Ludwika XIV Wielkiego, króla Francji i Nawarry). Najstarszy syn tej pary hr. Andrzej (ur. 1959) latem 1995 r. ożenił się z Joanną księżniczką von Hohenberg z bocznej linii Habsburgów (prawnuczka arcks. Franciszka Ferdynanda i Zofii von Chotek, zamordowanych w Sarajewie w 1914 r.). Hrabia Andrzej i Joanna mieszkają w zamku w Wolfsbergu.
W 2006 r. głośne się stało w mediach imię hrabiego Floriana, kuzyna hrabiego Andrzeja z Wolfsberga (ich dziadkowie byli braćmi). Florian jest reżyserem i autorem scenariusza filmu "Życie na podsłuchu" o działalności enerdowskich służb Stasi. Film otrzymał wiele nagród, m.in. europejskiego Oskara oraz Nagrodę Amerykańskiej Akademii Filmowej – Oscara w kategorii dla najlepszego filmu obcojęzycznego.
Rada Miasta Tarnowskie Góry 3 grudnia 2007 r. podjęła uchwałę o nadaniu tytułu Honorowego Obywatela Miasta dla dr. Guidotto, hrabiego Henckel, 4. księcia von Donnersmarck (ur. 1940) – prawnuka księcia Guido von Donnersmarcka (zm. 1916) – w uznaniu zasług jego rodziny dla rozwoju miasta i regionu.
9 września 2009 r. radni miejscy w Świętochłowicach postanowili nadać skwerowi Mijanka, usytuowanemu przy ul. Katowickiej, imię rodu Henckel von Donnersmarck.
Herby rodziny.
Herb rodowy według nadania króla Węgier Zygmunta Luksemburga z 1 sierpnia 1417 r. – na tarczy dzielonej w pas, w polu górnym był błękitny, ukoronowany lew na złocie, w polu dolnym trzy srebrne róże na czerwieni. W klejnocie nad hełmem ze złoto-błękitnymi labrami błękitny lew w koronie.
18 grudnia 1636 r. Łazarz II Starszy został wywyższony do godności baronów cesarstwa. Przy tej okazji cesarz Ferdynand II Habsburg zmienił mu herb. Obok herbu rodowego pojawiły się godła poszczególnych ziem, jakimi władał Łazarz I: srebrny jednorożec na błękicie miał symbolizować ziemię bytomską, czarny orzeł na srebrze ziemię tarnogórską, a czerwony krzyż św. Antoniego na trzech zielonych wzgórzach na złocie ziemię bogumińską.
Najprawdopodobniej od 14 listopada 1697 r. rodzina Henckel von Donnersmarcków mogła swój herb umieszczać na płaszczu gronostajowym. Wiązało się to z uzyskaniem przez hrabiego Leona Ferdynanda, właściciela Bytomia, godności wolnego pana stanowego. Niewykluczone, iż płaszcz ten mógł tylko być używany przez noszącego ten tytuł. Herb hrabiowski na płaszczu gronostajowym zwieńczonym koroną hrabiowską jest przedstawiony w herbarzu śląskim Leonarda Dorsta
18 stycznia 1901 r. Guido Henckel von Donnersmarck został wywyższony do godności pruskiego księcia. Cesarz niemiecki i król pruski Wilhelm II Hohenzollern, przy tej okazji także zmienił mu herb. W tarczy teraz był u góry złoty lew na czerwieni, a u dołu trzy czerwone róże na złocie. W klejnocie nad hełmem i złoto-czerwonymi labrami złoty ukoronowany lew. Pod herbem wstęga z dewizą „Memento vivere” („Pamiętaj o życiu”) a całość na gronostajowym płaszczu z koroną książęcą.
25 listopada 1911 r. Edgar Henckel von Donnersmarck uzyskał od cesarza Wilhema II zgodę na połączenie nazwisk i herbów swych rodziców: Hugona II Henckel von Donnersmarck i Wandy von Gaschin. Odtąd każdorazowy właściciel majątku Krowiarki miał prawo do używania tytułu hrabia von Henckel-Gaschin.

</doc>
<doc id="109642" url="https://pl.wikipedia.org/wiki?curid=109642" title="Homo Twist">
Homo Twist

Homo Twist – polski zespół rockowy, łączący rock alternatywny z naturalistyczną poezją.
Zgodnie z deklaracją lidera, Macieja Maleńczuka, nazwa ma oznaczać ludzki taniec, gdyż pierwszy człon jest łacińskim słowem oznaczającym człowieka.
Jest to druga po Püdelsach formacja, którą współtworzy polski bard Maciej Maleńczuk, grupa powstała w 1990 w Krakowie. Na początku do Maleńczuka dołączyli krakowscy muzycy jazzowi Leszek Kowal (gitara basowa) i Grzegorz Schneider (perkusja). Po nagraniu pierwszej płyty skład grupy uległ poważnym zmianom, odeszli Kowal i Schneider, a dołączyli Franz Dreadhunter (gitara basowa) i Artur Hajdasz (instrumenty perkusyjne). Na drugiej płycie zespołu zagrał gościnnie między innymi Wojciech Waglewski. W 1996 z zespołu odszedł „Dreadhunter” i zastąpił go Olaf Deriglasoff, który zauważalnie wpłynął na brzmienie trzeciego albumu grupy. W 2000 roku zespół zagrał pożegnalną trasę koncertową, której pokłosiem była wydana dwa lata później płyta.
W 2004 Maleńczuk zreaktywował Homo Twist w składzie: Tomasz „Titus” Pukacki – bas (lider zespołu Acid Drinkers), Tomek Dominik – perkusja, Kuba Rutkowski – perkusja elektroniczna, Piotr Lewicki – instrumenty klawiszowe.
W maju 2007 roku z zespołu odszedł Titus, a jego miejsce ponownie zajął Olaf Deriglasoff.
21 marca 2008 roku ukazał się nowy album „Matematyk”. 1 kwietnia 2009 roku agencja „2XM” opiekująca się zespołem podała informację o zawieszeniu działalności zespołu.

</doc>
<doc id="109643" url="https://pl.wikipedia.org/wiki?curid=109643" title="Hybrydyzacja Southerna">
Hybrydyzacja Southerna

Hybrydyzacja Southerna – stosowana w biologii molekularnej metoda służąca do wykrywania określonych fragmentów DNA. Jej nazwa pochodzi od nazwiska , który ją opisał i przedstawił w roku 1975. 
Aby ją wykonać, należy przeprowadzić elektroforetyczne rozdzielenie mieszaniny fragmentów DNA (na przykład po cięciu enzymami restrykcyjnymi) i umieścić je w alkalicznym buforze, który wywoła denaturację DNA. Następnie całość przenosi się na nylonową błonę. Po odpowiednim spreparowaniu tej błony z DNA wykonuje się hybrydyzację z sondą molekularną, a następnie uwidacznia się (odpowiednią metodą znakowania) szukane fragmenty DNA.
Badanie to można przeprowadzić w sposób pozwalający określić ilość DNA w badanej próbce. Wówczas siłę sygnału przekłada się na poziom DNA obecnego w badanej próbce. Hybrydyzację Southerna stosuje się, między innymi, po cięciu DNA enzymami restrykcyjnymi lub po łańcuchowej reakcji polimerazy z użyciem mało specyficznych starterów lub w celu wykrycia obcego DNA w badanym organizmie (na przykład DNA wirusa u człowieka).

</doc>
<doc id="109644" url="https://pl.wikipedia.org/wiki?curid=109644" title="Windows 2.x">
Windows 2.x

Windows 2.x – część rodziny graficznych interfejsów użytkownika (GUI) firmy Microsoft, następca edycji Windows 1.0. Według opinii użytkowników, Windows 2.0 wyglądał podobnie do systemu operacyjnego Mac OS, przypominał również bardziej początkowe plany Microsoftu dotyczące wyglądu Windows 1.0.
Windows 2.0.
Produkt na rynku pojawił się 1 listopada 1987, pozwalając oknom zachodzić na siebie nawzajem, co było znaczącą zmianą od poprzednika - Windows 1.0 pozwalał oknom wyłącznie na sąsiadujące położenie, co spowodowane było pozwem wytoczonym Microsoftowi przez firmę Apple, choć okna dialogowe i pozycje menu mogły w Windows 1.0 zasłaniać inne okna. Wersja 2.0 wprowadziła również operacje "Minimize" i "Maximize" w odniesieniu do okien, zastępując nazwy "Iconize" i "Zoom" edycji 1.0. Wprowadzono również bardziej skomplikowany mechanizm wywoływania funkcji nakładki kombinacjami klawiszy: jedna z liter polecenia była podkreślana, a komendę można było wywołać naciskając podkreślony znak wraz z klawiszem "Alt". Zadania obsługi plików wywoływane były w programie "MS-DOS Executive", którego działanie opierało się raczej na listach plików niż na ikonach.
W środowisku Windows 2.0 uruchomić można było pierwsze wersje programów Microsoft Word i Microsoft Excel, a wsparcie dla Windows ze strony firm trzecich na rynku programistycznym rosło - niektórzy producenci programów dostarczali klientom nie posiadającym Windows środowisko startowe "Windows Runtime" wraz ze swoimi tytułami. Większość firm programistycznych utrzymywała jednak swoje programy w "czystym" systemie operacyjnym MS-DOS, gdyż użytkownicy Windows stanowili wciąż wąskie grono.
Wersja "Windows 2.03", zawierająca nieco ikon przywodzących na myśl styl komputerów Macintosh, pojawiła się w styczniu 1988. 17 marca 1988 firma Apple Computer wytoczyła proces firmom Microsoft i Hewlett-Packard, zarzucając im naruszenie posiadanych przez siebie praw autorskich do systemu operacyjnego komputerów Macintosh.
Windows 2.1x.
W niecały rok po premierze "Windows 2.0", 27 maja 1988, na rynku pojawiły się środowiska "Windows/286 2.1" i "Windows/386 2.1". Wersje te mogły wykorzystać potencjał drzemiący w procesorach odpowiednio linii 80286 i 80386 firmy Intel. W marcu 1989 wydano środowisko "Windows 2.11", w którym zmieniono nieznacznie kwestie zarządzania pamięcią, szybkością drukowania i sterowniki dla urządzeń PostScript.
Windows/286.
Nakładka "Windows/286" wykorzystywała obszar pamięci HMA, pozostawiając więcej pamięci dla programów uruchamianych przez użytkownika. W tym celu Microsoft wprowadził sterownik systemowy "himem.sys". Również w celu udostępnienia programom użytkownika większych ilości pamięci środowisko wykorzystywało kilka modeli kart rozszerzających pamięć EMS (choć obsługa tej technologii nie była bezpośrednio powiązana z procesorami 80286). Segmentowa natura programów przeznaczonych dla Windows dobrze się wpasowywała w założenia technologii EMS, gdyż poszczególne segmenty danych i kodu programu można było umieścić w pierwszym megabajcie pamięci operacyjnej komputera, gdzie były widoczne dla aktywnych programów pracujących w trybie rzeczywistym. Microsoft zachęcał użytkowników do konfigurowania systemów komputerowych wykorzystując tylko 256 kilobajtów pamięci operacyjnej, pozostawiając obszar między 256. a 640. kilobajtem dla dynamicznego mapowania pamięci EMS.
Windows/386.
Środowisko "Windows/386" było o wiele bardziej zaawansowane. Wprowadzono w nim jądro działające w trybie chronionym, ponad którym interfejs użytkownika i aplikacje uruchamiane były we własnych wirtualnych maszynach typu 8086. Pozwalało to na równoległe uruchomienie kilku programów MS-DOS bez potrzeby zawieszania pracy tych aplikacji, które nie były na pierwszym planie (aplikacje Windows wtedy już miały możliwość działania równoległego w kooperatywnej wielozadaniowości). Każda aplikacja DOS-owa mogła zająć całą dostępną przed załadowaniem Windows pamięć podstawową (minus kilka kilobajtów narzutu). Środowisko Windows pozwalało również na emulację pamięci EMS, korzystając z mechanizmów zarządzania pamięcią oferowanych przez procesor, które sprawiały, że pamięć powyżej granicy 640 kilobajtów zachowywała się jakby była podzielona na banki; taka pamięć dotychczas była dostępna wyłącznie poprzez odpowiednie karty rozszerzeń, wykorzystywane przez programy działające w MS-DOS. Zastępując plik "win200.com" na "command.com" można było umożliwić emulację pamięci EMS w DOS-ie bez potrzeby uruchamiania graficznego interfejsu użytkownika. "Windows/386" nie był wyposażony w oparte na zapisywaniu na dysk mechanizmy pamięci wirtualnej, więc wszystkie uruchamiane programy MS-DOS musiały zmieścić się w dostępnej pamięci fizycznej. Microsoft sugerował dokupowanie pamięci i kart rozszerzeń użytkownikom swojego środowiska.
Żadna z opisanych w tej sekcji wersji Windows nie współpracowała poprawnie z działającymi w DOS-ie menedżerami pamięci, takimi jak QEMM czy CEMM, ani z rozszerzeniami DOS-u, które same korzystały z własnych technik zarządzania pamięcią i działały w trybie chronionym procesora. Niedogodność tę usunięto w wersji 3.0, kompatybilnej z VCPI w trybie standardowym i CPMI w trybie rozszerzonym procesorów 386.
Linia środowisk "Windows 2.0" została zastąpiona przez Windows 3.0 w maju 1990.

</doc>
<doc id="109646" url="https://pl.wikipedia.org/wiki?curid=109646" title="Heterosom">
Heterosom



</doc>
<doc id="109652" url="https://pl.wikipedia.org/wiki?curid=109652" title="Asercja (informatyka)">
Asercja (informatyka)

Asercja () – predykat (forma zdaniowa w danym języku, która zwraca prawdę lub fałsz), umieszczony w pewnym miejscu w kodzie. Asercja wskazuje, że programista zakłada, że ów predykat jest w danym miejscu prawdziwy. W przypadku gdy predykat jest fałszywy (czyli niespełnione są warunki postawione przez programistę) asercja powoduje przerwanie wykonania programu. Asercja ma szczególne zastosowanie w trakcie testowania tworzonego oprogramowania, np. dla sprawdzenia luk lub jego odporności na błędy. Zaletą stosowania asercji jest możliwość sprawdzenia, w którym fragmencie kodu źródłowego programu nastąpił błąd.
Przykład asercji.
Przykład asercji w języku Java:
 int total = countNumberOfUsers();
 if (total % 2 == 0) {
 // wartość zmiennej total jest parzysta
 } else {
 // wartość zmiennej total jest nieparzysta
 assert(total % 2 == 1);

</doc>
<doc id="109654" url="https://pl.wikipedia.org/wiki?curid=109654" title="Robin Hood">
Robin Hood

Robin Hood – bohater średniowiecznych angielskich legend ludowych, którego faktyczne istnienie nie zostało potwierdzone przez źródła historyczne.
Legenda.
Podania głoszą, że wraz z kompanami zamieszkiwał w lesie Sherwood i walczył przeciw despotycznemu szeryfowi z Nottingham. W większości legend o Robin Hoodzie jest on ułaskawiany przez powracającego do ojczyzny po długiej nieobecności króla Ryszarda Lwie Serce.
Według różnych wersji opowieści o Robin Hoodzie w skład jego drużyny wchodzili m.in.: Lady Marion, Mały John, brat Tuck, Allan z Doliny oraz Will Szkarłatny.
Teorie historyczne.
Opowieści o Robin Hoodzie znane są od ponad 600 lat.
Za najbardziej prawdopodobny pierwowzór Robin Hooda uznaje się Robina Hode’a, dzierżawcę u arcybiskupa Yorku, wyjętego spod prawa w 1225 r. Według źródeł literackich z XIV-XVI wieku, świetny łucznik, który przewodził grupie ludzi wyjętych spod prawa i ukrywających się w lasach hrabstw Yorkshire i Nottinghamshire (zwłaszcza w lesie Sherwood). Sławę miała mu przynieść walka w obronie biednych i uciśnionych, którym rozdawał dobra zrabowane w czasie napadów na zamki i klasztory.
Niektórzy uważają, że mógł być Sasem, który stracił swoje ziemie po najeździe Normanów z 1066 roku. Niewykluczone też, że na legendę o Robin Hoodzie złożyło się życie dwóch lub więcej banitów.
Pierwowzór postaci Robin Hooda uchodził za świetnego łucznika, a w muzeum na zamku Nottingham można oglądać eksponowany jego oryginalny łuk i dwie dobrze zachowane strzały.
Robin Hood w kulturze.
Utwory literackie o Robin Hoodzie oraz prace historyczne na temat jego postaci liczą na całym świecie przeszło 750 pozycji, np. poemat "A Lytell Geste of Robyn Hode" z 1510 roku, powieść "Ivanhoe" Waltera Scotta z 1819 roku (wydanie polskie 1821) i wiele innych. Jednak za najsłynniejszą, „wzorcową” uchodzi powieściowa adaptacja legend o Robin Hoodzie dokonana przez Howarda Pyle ("Wesołe przygody Robin Hooda").
Powieściowe przygody Robin Hooda stały się tematem licznych ekranizacji filmowych: np. film w reżyserii Douglasa Fairbanksa Starszego z 1922 roku lub film z Errolem Flynnem w roli głównej z 1938 roku (sparodiowany później przez Mela Brooksa w komedii "" w 1993 roku). Powstało też sporo i wciąż powstają nowe filmy oparte na ogólnym schemacie przygód banity z Sherwood, także np. filmy rysunkowe Walta Disneya oraz utwory muzyczne (muzyka i piosenki do serialu Robin z Sherwood, skomponowane przez irlandzki zespół Clannad i wydane na płycie Legend).
Temat „Robin Hood” ma wiele odwołań w kulturze masowej, zabawach dziecięcych, strojach karnawałowych itd.
Imieniem Robin Hooda nazwano kilka miejsc w północnej Anglii.

</doc>
<doc id="109655" url="https://pl.wikipedia.org/wiki?curid=109655" title="Paul Atryda">
Paul Atryda

Paul Atryda – postać literacka stworzona przez Franka Herberta, występująca w trzech pierwszych powieściach jego sześcioksięgu Diuna.
Paul Atryda jest synem Leto I Atrydy i jego konkubiny lady Jessiki (czyli wnukiem Vladimira Harkonnena). Staje się on Kwisatz Haderach, a także mesjaszem (Mahdim) Fremenów. Jego siostrą jest Alia. Paul Atryda na początku powieści występuje jako piętnastoletni chłopiec wychowywany od samego początku nie tylko na księcia, ale także szkolony jest przez swoją matkę według zasad, którymi kieruje się wychowywanie Bene Gesserit (przeszedł nawet ich próbę przeprowadzaną za pomocą gom dżabbar).
Do momentu, kiedy Paul żył na swojej macierzystej planecie – Kaladanie, prowadził beztroską egzystencję, zgodnie z przyjętymi, wpojonymi wartościami. Jednak przybycie na Arrakis zmieniło wszystko. Brał lekcje fechtunku w sali treningowej Zamku Kaladańskiego od Gurneya Hallecka. Posiadał cechy, które były niezbędne, by zostać przyszłym władcą. Odznaczał się niezwykłą spostrzegawczością.
Po śmierci jego ojca został porzucony na pustyni wraz z lady Jessiką. Udało mu się przystać do Fremenów, zostać ich przywódcą i na ich czele zniszczyć oddziały Harkonnenów i Imperatora, na którym wymusił oddanie córki, księżniczki Irulan, za żonę. Następnie poprowadził dżihad Muad'Diba - dwunastoletnią wojnę podboju znanego kosmosu, który pochłonął 61 miliardów ofiar, spustoszył 90 planet i zdemoralizował 500 innych i zakończył się wstąpieniem Paula na tron imperatorski. Z tego powodu w "Mesjaszu Diuny" Paul porównuje sam siebie do Adolfa Hitlera.
Imiona.
Usul to siczowe imię Paula. Znane było tylko Fremenom z siczy Tabr. Słowo to w języku fremeńskim (a także w arabskim) oznacza "podstawa filaru". Ponadto imię to (Usul) pojawia się po raz pierwszy we śnie Paula, opowiedzianym Matce Wielebnej Helenie Mohiam. Paul był także znany pod imionami: Paul Atryda, Kwisatz Haderach, Kaznodzieja i Lisan al-Gaib.
Przez Fremenów uznawany był za Mahdiego, które to imię w ich mesjanistycznej legendzie oznaczało „Tego, który powiedzie nas do raju”. Innym fremeńskim przydomkiem Paula było Muad'Dib - w świecie "Diuny" był to skoczek pustynny zaaklimatyzowany na Arrakis, szanowany przez Fremenów ze względu na umiejętności przeżycia na pustyni (w mitologii Fremenów stworzenie to było łączone z kształtem widocznym na drugim księżycu planety, a na niebie Arrakis istniał również gwiazdozbiór "Muad'Dib", ogonem wskazujący północ).

</doc>
<doc id="109656" url="https://pl.wikipedia.org/wiki?curid=109656" title="Luigi Arditi">
Luigi Arditi

Luigi Arditi (16 lipca 1822 w Crescentino, zm. 1 maja 1903 w Hove) – włoski kompozytor i dyrygent.
Komponował walce, opery i pieśni. Ostatnie lata swego życia spędził w Wielkiej Brytanii. Najbardziej znane kompozycje to:

</doc>
<doc id="109661" url="https://pl.wikipedia.org/wiki?curid=109661" title="Blue Screen of Death">
Blue Screen of Death

 (BSoD, pol. "Niebieski Ekran Śmierci"), oficjalnie znany jako błąd stop lub niebieski ekran błędu – komunikat błędu wyświetlany przez system operacyjny Windows w chwili wystąpienia poważnego błędu systemowego. Występuje w sytuacji awarii, w wyniku której system osiągnął stan krytyczny nie pozwalający na dalszą pracę – błąd sprzętu lub niespodziewane zakończenie krytycznego procesu. 
Historia.
Niebieskie ekrany błędów występują od czasów wersji beta systemu Windows 1.0; w przypadku wykrycia przez Windows nowszej wersji systemu DOS niż spodziewana, wygeneruje niebieski ekran z białym napisem „Niepoprawna wersja DOS” () przed normalnym uruchomieniem. Jednakże w wersji finalnej (wersja 1.01) ekran ten wyświetla losowe znaki jako wynik błędów w kodzie odpowiedzialnym za logo Windows. Nie jest to ekran śmierci; w chwili crashu Windows 1.0 zawiesza się lub kończy działanie i użytkownik powraca do DOS-u.
Windows 3.0 wykorzystuje tryb tekstowy do wyświetlania ważnych komunikatów systemowych, zwykle pochodzących od sterowników urządzeń w trybie rozszerzonym 386 lub innych sytuacji, w których nie można uruchomić programu. Windows 3.1 zmienił kolor tła z czarnego na niebieski. Windows 3.1 także wyświetla niebieski ekran w chwili naciśnięcia sekwencji klawiszy przy braku zawieszonych aplikacji. Tak jak we wcześniejszych wersjach, Windows 3.x powraca użytkownika do DOS-u w przypadku szczególnie poważnego błędu.
Pierwszy niebieski ekran śmierci pojawił się w Windows NT 3.1 (pierwsza wersja z rodziny Windows NT, wydana w 1993 roku) i wszystkich kolejnych wydaniach. W pierwotnej wersji treść komunikatu rozpoczynała się od , stąd stał się znany pod określeniem „błędu stop”.
Przyczyną pojawienia się BSoD może być wadliwie napisany sterownik urządzenia lub uszkodzony sprzęt – nieprawidłowo działające kości pamięci, problemy z zasilaczem, przegrzewanie się komponentów lub sprzęt o parametrach przekraczających określone specyfikacje. W czasach Windows 9x niekompatybilne biblioteki DLL lub błędy w jądrze systemu również mogły powodować BSoD. Z powodu braków w stabilności oraz ochronie pamięci w Windows 9x BSoD był dużo częstszym zjawiskiem.
Nieprawidłowe przypisanie.
4 września 2014 roku wiele serwisów internetowych, w tym "Business Insider", "DailyTech", "Engadget", "Gizmodo", "Lifehacker", "Neowin", "Softpedia", "TechSpot", "The Register" i "The Verge" nieprawidłowo przypisało autorstwo Steve’owi Ballmerowi, byłemu CEO (chief executive officerowi) Microsoftu, cytując artykuł Raymonda Chena, pracownika Microsoftu, zatytułowany „”. Artykuł skupiał się na pierwszym menedżerze zadań w Windows 3.x, który miał podobny wygląd do BSoD. W kolejnym artykule, opublikowanym 9 września 2014 roku, Raymond Chen odniósł się krytycznie wobec tego szeroko rozpowszechnianego błędu, przyznał się do zmiany wyglądu BSoD w Windows 95 oraz skrytykował BGR.com za „całkowicie sfabrykowany tekst i opublikowany jako prawdę”. W późniejszym czasie "Engadget" uaktualnił swój artykuł celem naprostowania treści.
Formaty.
Pierwotnie BSoD wyświetlał srebrny tekst na tle o barwie błękitu królewskiego, zawierający informacje o bieżących wartościach pamięci i rejestru. Począwszy od Windows Server 2012 (wydanego we wrześniu 2012 r.) Windows przyjął ceruleum jako kolor tła. Windows 11 początkowo używał czarnego tła, jednakże od kompilacji 22000.348 wykorzystuje ciemnoniebieskie. Kompilacje testowe Windows 10, Windows 11 i Windows Server (dostępne w ramach programu Windows Insider) zawierają ciemnozielone tło zamiast niebieskiego.
Windows 3.1, 95 i 98 obsługują zmianę kolorów ekranu. W rodzinie Windows NT kolor jest zaprogramowany „na sztywno”.
Windows 95, 98 i ME renderują BSoD w trybie tekstowym 80×25. BSoD w rodzinie Windows NT początkowo używał trybu tekstowego 80×50 przy rozdzielczości ekranu 720×400 pikseli. BSoD w systemach Windows 2000, Windows XP, Vista i 7 używa rozdzielczości 640×480 pikseli. Windows 2000 wykorzystywał krój czcionki wbudowany w jądro, natomiast XP, Vista i 7 wyświetlają krój Lucida Console. Windows 8 i Windows Server 2012 używają Segoe UI. Na maszynach wyposażonych w Unified Extensible Firmware Interface (UEFI), BSoD wyświetlany jest na najwyższej dostępnej rozdzielczości ekranu. W przypadku jednostek wyposażonych w BIOS domyślnie używana jest rozdzielczość 1024×768 pikseli, jednakże mogą być one skonfigurowane do wyświetlania przy największej możliwej rozdzielczości (za pośrednictwem parametru programu BCDedit). Windows 10 w wersji 1607 i późniejszych korzysta z tego samego formatu co Windows 8 i dodatkowo zawiera kod QR prowadzący do strony pomocy technicznej Microsoftu próbującej krok po kroku znaleźć rozwiązanie problemu.
Windows NT.
W rodzinie Windows NT niebieski ekran śmierci (występujący pod nazwą w dokumentacji zestawu narzędzi dla programistów niezbędnego w tworzeniu aplikacji () Windows oraz zestawu narzędzi niezbędnego w tworzeniu sterowników () pojawia się w sytuacji, gdy jądro lub sterownik urządzenia działający w trybie jądra napotyka na błąd, po którym nie może wznowić normalnej pracy. Zwykle dzieje się to w wyniku nieprawidłowej operacji. W takiej sytuacji jedyną bezpieczną czynność jaką może wykonać system jest restart komputera. Może to doprowadzić do utracenia danych, jako że użytkownik nie ma możliwości dokonania zapisu.
Tekst na ekranie zawiera kod błędu oraz jego symboliczną nazwę (np. ) razem z występującymi w nawiasach czterema wartościami zależnymi od rodzaju błędu, które mają ułatwić programistom wyeliminowanie błędów. W zależności od kodu błędu, może wyświetlić on adres komórki pamięci w której doszło do wystąpienia błędu, a także nazwę pliku sterownika załadowanego do tego adresu. W Windows NT druga i trzecia część ekranu może zawierać informacje odpowiednio o wszystkich załadowanych sterownikach oraz zrzut stosu. Informacje o sterownikach wyświetlane są w trzech kolumnach; pierwsza z nich pokazuje bazowy adres sterownika, drugi datę utworzenia (zapisywaną w czasie uniksowym), z kolei trzecia nazwy sterowników. Przy domyślnych ustawieniach Windows utworzy plik zrzutu pamięci w momencie wystąpienia błędu stop. Zależnie od wersji systemu, może być kilka różnych opcji zapisu zrzutu, od „minimalnego” (64 KB, wprowadzony w Windows 2000) do „pełnego zrzutu”, będącego praktycznie kopią całej zawartości pamięci fizycznej (RAM). Powstały w ten sposób plik można później przeglądać za pośrednictwem debuggera jądra. Dla systemów Windows używane są debuggery WinDbg oraz KD z zestawu . Debugger jest niezbędny do uzyskania śladu stosu i może być potrzebny do ustalenia prawdziwej przyczyny problemu; informacje wyświetlane na ekranie są ograniczone i mogą wprowadzić w błąd, ukrywając prawdziwą przyczynę. Standardowo, Windows XP jest skonfigurowany żeby zapisywał jedynie minimalny plik zrzutu o wielkości 64 KB i natychmiastowo uruchamiał ponownie komputer. Ponieważ proces ten odbywa się bardzo szybko, użytkownik może dostrzec niebieski ekran jedynie przez ułamek sekundy lub nawet wcale. Okazjonalnie użytkownicy traktowali to jako losowy ponowny rozruch zamiast tradycyjnego błędu stop i byli świadomi zaistniałej sytuacji dopiero po restarcie systemu i powiadomienia o odzyskaniu sprawności po poważnym błędzie. Dzieje się tak wyłącznie gdy komputer ma włączoną opcję automatycznego restartu, którą można dezaktywować za pomocą Panelu sterowania.
Microsoft Windows może być skonfigurowany w taki sposób, aby w czasie rzeczywistym przesyłał informacje do debuggera jądra uruchomionego na osobnym komputerze. W przypadku wystąpienia błędu stop w trakcie połączenia z debuggerem, Windows przerwie działanie i przełączy się na debuggera zamiast pokazać BSoD. Wtedy debugger może być wykorzystany do analizy zawartości pamięci i określenia źródła problemu.
BSoD może być wywołany z powodu krytycznego błędu programu rozruchowego, gdy system operacyjny nie może uzyskać dostępu do partycji rozruchowej z powodu nieprawidłowych sterowników, uszkodzonego systemu plików lub podobnych przyczyn. Związany z tym kod błędu ma oznaczenie . W takich przypadkach nie jest tworzony zrzut pamięci. Ponieważ system nie może uruchomić się z dysku twardego, rozwiązanie problemu często wymaga użycia narzędzi znajdujących się na nośniku instalacyjnym systemu.
Szczegóły.
Przed wydaniem Windows Server 2012 każdy BSoD wyświetlał nazwę zapisywaną dużymi literami (np. ), kod błędu w zapisie szesnastkowym (np. ) i cztery parametry. Ostatnie dwie części notacji przedstawiane są w następujący sposób:
Zależnie od numeru i natury błędu, wszystkie, niektóre lub żaden z parametrów zawiera dane dotyczące tego co i gdzie uległo awarii. Dodatkowo ekrany błędu pokazywały cztery akapity tekstu ogólnie wyjaśniającego, udzielającego porady i zawierającego dane techniczne takie jak nazwa pliku wywołującego ekran i adresy pamięci.
Wraz z wydaniem systemu Windows Server 2012 zmieniono wygląd BSoD, usuwając przedstawione powyżej dane na rzecz nazwy błędu i zwięzłego opisu. Windows 8 dodał emotikonę smutku (nie dotyczy to japońskiego wydania). Kod błędu wyrażony zapisem szesnastkowym (heksadecymalnym) i parametry wciąż można odczytać w Podglądzie zdarzeń lub plikach zrzutów pamięci. Od kompilacji 14393 systemu Windows 10 ekran śmierci zawiera kod QR dla szybkiego rozwiązywania problemu. W kompilacji 19041 dokonano zmiany frazy „Twój komputer napotkał problem” na „Twoje urządzenie napotkało problem”.
Windows 9x.
Systemy Windows 9x często doświadczają niebieskich ekranów śmierci – jest to główny sposób w jaki wirtualne sterowniki urządzeń informują użytkownika o napotkanych błędach. Ta wersja BSoD, określana wewnętrznie jako , daje użytkownikowi możliwość wyboru restartu komputera lub próby dalszej pracy z systemem. Zachowanie to jest przeciwieństwem do wersji BSoD z rodziny Windows NT, gdzie użytkownik nie ma możliwości dalszego korzystania z komputera do momentu jego wyłączenia lub ponownego rozruchu (przeważnie automatycznego).
Najczęściej spotykany BSoD ma układ 80×25, który jest formą przekazu przez system operacyjny o przerwaniu spowodowanym wyjątkiem procesora; jest to bardziej poważna forma komunikatu o ogólnym błędzie ochrony. Komunikat podaje adres pamięci i rodzaj błędu określony zapisem heksadecymalnym od 00 do 11 (0–17 w systemie dziesiętnym). Poniżej znajdują się zdefiniowane kody błędu: 
Powody wyświetlania się BSoD to m.in.:
Uszkodzony sprzęt także może przyczyniać się do BSoD.
W systemach Windows 95 i Windows 98 BSoD pojawia się przy próbie odczytu danych ze ścieżek odwołujących się do zastrzeżonych nazw urządzeń (np. , , ). Ścieżki te mogły zostać umieszczone w kodzie źródłowym strony internetowej celem crashu komputerów odwiedzających stronę. 16 marca 2000 roku Microsoft opublikował specjalną łatkę eliminującą błąd.
Słynne wystąpienie BSoD w Windows 9x wydarzyło się podczas prezentacji wersji beta Windows 98 prowadzonej przez Billa Gatesa na targach COMDEX w dniu 20 kwietnia 1998 roku: demonstracyjny komputer wyświetlił BSoD gdy asystent Gatesa, Chris Capossela, podłączył skaner do komputera celem zademonstrowania obsługi urządzeń Plug and Play przez Windows 98. Zdarzenie to spowodowało burzę oklasków wśród uczestników, na co w odpowiedzi Gates stwierdził (po dłuższej chwili) „Zapewne dlatego jeszcze nie wydaliśmy Windows 98” ().
Windows CE.
Najprostsza wersja niebieskiego ekranu występuje w Windows CE (oprócz Pocket PC 2000 i Pocket PC 2002). Ekran śmierci w Windows CE 3.0 jest zbliżony do tego z Windows NT.
Podobne ekrany.
Błędy stop można przyrównać do kernel panic w macOS, Linuksach i innych systemach uniksopodobnych oraz tzw. bugchecków w OpenVMS.
Windows 3.1, podobnie jak niektóre wersje macOS, wyświetla Black Screen of Death (czarny ekran śmierci) zamiast niebieskiego. Windows 98 wyświetla czerwony ekran błędu dotyczący zaawansowanego interfejsu zarządzania konfiguracją i energią (ACPI) gdy BIOS napotka problem. Program rozruchowy pierwszych wersji beta systemu Windows Vista również wyświetla czerwony ekran w przypadku błędu rozruchu.
Xbox One ma zielony ekran śmierci zamiast niebieskiego. W Windows 10 pojawia się pomarańczowy ekran śmierci gdy występuje niekompatybilność sterownika.
Jak opisano powyżej, kompilacje testowe Windows Server 2016 i dalszych, Windows 10 oraz Windows 11 wyświetlają zielony ekran.

</doc>
<doc id="109663" url="https://pl.wikipedia.org/wiki?curid=109663" title="Henryk IX Starszy">
Henryk IX Starszy

Henryk IX Starszy (głogowski) (ur. między 1387 a 1392, zm. 11 listopada 1467 w Krośnie Odrzańskim) – książę głogowsko-żagański, w wyniku podziału w 1412/1413 razem z młodszymi braćmi książę na Szprotawie, Krośnie Odrzańskim, Świebodzinie i połowie Głogowa, od 1417/1418 w wyniku podziału wraz z bratem Henrykiem X książę na Szprotawie i połowie Głogowa, od 1420 dodatkowo na Kożuchowie i Zielonej Górze z bratem Henrykiem X, po śmierci Henryka X w 1423 samodzielnie, od 1430/1431 ponownie w Krośnie Odrzańskim i Świebodzinie, od 1446 w Lubinie.
Dokładnej daty urodzenia nie można ustalić z powodu braku wzmianek pisanych o tym fakcie. Był synem Henryka VIII Wróbla i Katarzyny opolskiej. Po śmierci Henryka VIII księżna przebywała z dziećmi w Kożuchowie stanowiącym wraz z pobliską Zieloną Górą jej oprawę wdowią. W latach 1397–1401 oficjalną opiekę nad Henrykiem i księstwem głogowskim i młodocianymi Henrykowicami objął książę legnicki Ruprecht I. Było to zadanie trudne, ponieważ Henryk VIII pozostawił po sobie duże długi, a dochody księstwa nie wystarczały na ich pokrycie. Ruprecht stopniowo porozumiał się z największymi wierzycielami i rozpoczął spłatę w ratach. Szczególną pomoc okazały miasta księstwa głogowskiego: Głogów, Krosno Odrzańskie i Szprotawa. Ruprecht pozostawił im dochody z ceł i kar sądowniczych – w zamian za to miasta poręczyły zobowiązania.
Po osiągnięciu pełnoletniości przez najstarszego z synów Henryka VIII Jana I i wkrótce potem Henryka IX książęta początkowo rządzili w odziedziczonym po ojcu księstwie wspólnie. W 1403 bracia do posiadanych dzierżaw dodali księstwo żagańskie po swym stryju Henryku VI Surowym. W 1413 w wyniku nowego podziału Henryk IX wraz z Henrykiem X Rumpoldem i Wacławem krośnieńskim objął we władanie księstwo głogowskie (konkretnie była do połowa miasta Głogowa, Świebodzin, Krosno Odrzańskie i Szprotawa).
Nowy podział księstwa nastąpił około 1418, kiedy Henryk IX i Henryk X wydzielili dla najmłodszego Wacława krośnieńskiego księstwo krośnieńskie składające się ze Świebodzina, Krosna Odrzańskiego i Bytnicy (tereny te wróciły pod panowanie Henryka w 1430 lub 1431 po śmierci Wacława). Obaj starsi bracia władali księstwem wspólnie, choć rzeczywistym władcą księstwa głogowskiego pozostawał Henryk IX. Jego brat (Henryk X) pozostawał na służbie króla czeskiego, węgierskiego i niemieckiego Zygmunta Luksemburskiego, pod którego rozkazami walczył z husytami i posłował do Danii (planował poślubić krewną króla duńskiego Eryka Pomorskiego jednak do małżeństwa nie doszło, ponieważ Henryk X zmarł w 1423 w trakcie negocjacji). Od śmierci brata Henryk IX rządził w księstwie samodzielnie. Wcześniej bo już w 1420 po śmierci matki do księstwa została dołączone Kożuchów i Zielona Góra. Nieliczenie się w przypadku odziedziczonych terenów ze stanowiskiem starszego brata Jana I żagańskiego doprowadziło do krótkotrwałej wojny pomiędzy synami Henryka VIII. Konflikt zakończył się pełnym sukcesem Henryka IX i zatrzymaniem spornych terenów (spór rozstrzygnął ostatecznie władca Saksonii Rudolf III pozostawiając ziemie obydwu książąt w stanie nienaruszonym).
Według ówczesnych kronik Henryk IX był człowiekiem łagodnym, o spokojnym usposobieniu. W młodości proponowano mu biskupstwo wrocławskie, którego jednak nie przyjął. Czasy, w których przyszło sprawować mu rządy były niespokojne – był to okres wojen husyckich, które objęły swoim zasięgiem Śląsk i księstwo głogowskie.
W 1416 książę głogowski został rozjemcą w sporze pomiędzy potomkami księcia cieszyńskiego Przemysława I Noszaka. Nie dane było jednak Henrykowi cieszyć się w pokoju ze sprawowanej władzy, gdyż suweren Zygmunt Luksemburski oczekiwał od książąt śląskich daleko idącej pomocy w walce o tron czeski, który miał objąć po swoim bracie Wacławie IV Luksemburskim. W 1420 odbył się we Wrocławiu wielki zjazd książąt śląskich, na którym nie zabrakło księcia głogowskiego. Książęta złożyli hołd królowi Zygmuntowi. W 1423 Henryk IX wraz ze starszym bratem Janem I, oraz innymi książętami śląskimi wziął udział w zjeździe w Preszburgu, gdzie debatowano, wraz z zakonem krzyżackim i miastami łużyckimi, nad projektem rozbioru Polski. Miał to być swoisty nacisk na politykę Władysława Jagiełły by ten zrezygnował z popierania husyckich powstańców.
Współpraca z Luksemburgami umożliwiła książęta głogowskim wysunięcie pretensji do spadku po swoim dziadku macierzystym Władysławie Opolczyku względem księstwa opolskiego, jednak zmienność koniunktury politycznej i podporządkowanie się Bernarda niemodlińskiego i Bolka IV opolskiego polityce cesarza ostatecznie spowodowało uchylenie 16 września 1435 niezwykle korzystnego wyroku sądu polubownego z Pragi z 2 lipca 1417 (który obligował książąt opolskich do zwrotu dziedzictwa).
Począwszy od 1425 husyci zaczęli organizować odwetowe wyprawy na Śląsk. Reakcja śląskich władców była różna, niektórzy przechodzili na stronę husytów (Bolko V Husyta), inni próbowali walczyć, co też uczynił Henryk IX. Najazd husytów na księstwo głogowskie spowodował duże zniszczenia. Książę głogowski szukał pomocy u króla polskiego Władysława Jagiełły. W zamian za obronę przed husytami obiecał poddać swoje księstwo, ale te starania nie przyniosły większych rezultatów. W 1431, w trakcie kolejnego najazdu husyckiego udało się Henrykowi IX zadać klęskę najeźdźcom i odeprzeć ich. W 1433 wraz z oddziałami polskimi i husyckimi (po układzie w Kaliszu) wziął udział w wojnie przeciw zakonowi krzyżackiemu.
Podczas kolejnej wojny o koronę czeską w latach 1438–1439 Henryk IX wsparł Albrechta Habsburga, który 3 grudnia 1438 we Wrocławiu uznał się lennikiem. Na początku roku następnego udało mu się rozbić u przepraw przez Odrę wielkopolskie pospolite ruszenie, mimo znacznie mniejszych sił.
Reputacja Henryka IX na Śląsku była duża – na przykład w 1444 został mediatorem w konflikcie między książętami oleśnickimi.
19 kwietnia 1458 przystąpił do związku książąt i miast śląskich skierowanego przeciw Jerzemu z Podiebradów. Wobec jednak ogólnego uznania nowego władcy ostatecznie rok później złożył mu hołd w Świdnicy w roku następnym. Krok ten przydał się już wkrótce w związku z przywróceniem przez Jerzego 26 października 1463 dekretu Wacława IV z 1417 w sprawie księstwa opolskiego. Wobec jednak oporu Mikołaja I Henryk IX zdecydował się ostatecznie na kompromis, zgadzając się 29 kwietnia 1464 na rezygnację z pretensji w zamian za 14 000 złotych węgierskich
W okresie jego panowania doszło w Głogowie do doniosłego wydarzenia – 17 maja 1462 w Głogowie spotkali się Kazimierz Jagiellończyk z Jerzym z Podiebradów. Na mocy zawartego tam porozumienia syn Kazimierza Jagiellończyka miał objąć tron po śmierci Jerzego. Na tym spotkaniu zapadły także kwestie dotyczące sporów między Polską a księstwem głogowskim: miały one zostać załatwione na zjeździe delegatów stron zainteresowanych w Babimoście i Paradyżu.
Wobec znalezienia się króla pod klątwą papieską z 23 grudnia Henryk IX opowiedział się, mimo owocnej współpracy z Jerzym z Podiebradu, za kandydaturą Jagiellonów na tron czeski.
Pod koniec panowania Henryk wdał się w wojnę ze swoim bratankiem Janem, w celu przywrócenia księstwa żagańskiego jego bratu Baltazarowi.
Do dzisiejszych czasów zachowało się niewiele informacji na temat działalności księcia głogowskiego. Jest to kilka przywilejów dla Głogowa, zarządzeń sądowniczych itp. Podobnie jak ojciec miał ciągłe kłopoty finansowe.
Jego żoną była Jadwiga (zmarła w czerwcu między 1447 a 1453), córka księcia oleśnickiego Konrada III Starego, z którą miał sześcioro dzieci (trzech synów – Zygmunta, Henryka i nieznanego z imienia zmarłego jeszcze za życia Henryka IX – oraz trzy córki: Annę żonę Jana z Rozemberka, Jadwigę i Katarzynę). Dwie młodsze córki nie wyszły nigdy za mąż.
Henryk IX został pochowany prawdopodobnie w kościele pw. Matki Boskiej Gromnicznej w kaplicy Mansjonarzy w Kożuchowie. W testamencie napisanym w 1447 zapisał księstwo swoim synom. W zapisie testamentowym wyraził wolę, aby księstwo nie było podzielone przez 20 lat. Jego spadkobiercom nie było wolno zasięgać opinii obcych doradców. Miało to zapewnić całość księstwa. Wobec jednak wcześniejszego zgonu dwóch synów nie było takiego niebezpieczeństwa a księstwo głogowskie objął jego jedyny pozostały przy życiu syn Henryk XI, który był ostatnim księciem głogowskim z linii Piastów głogowskich-żagańskich.

</doc>
<doc id="109666" url="https://pl.wikipedia.org/wiki?curid=109666" title="Anton Arienski">
Anton Arienski

Anton Stiepanowicz Arienski, Arenski (; ur. w Nowogrodzie, zm. w Terijoki w Finlandii) – rosyjski kompozytor, pianista i dyrygent.
Życiorys.
Kompozycji uczył się pod kierunkiem Rimskiego-Korsakowa. Następnie wykładał w Konserwatorium Moskiewskim, gdzie jego uczniami byli między innymi Skriabin i Rachmaninow. W swej twórczości pozostawał głównie pod wpływem Czajkowskiego. Komponował głównie opery, pieśni i utwory kameralne.
Zmarł na gruźlicę w Terijoki w Finlandii (obecnie Zielenogorsk w Rosji). 

</doc>
<doc id="109667" url="https://pl.wikipedia.org/wiki?curid=109667" title="Antoni Areński">
Antoni Areński



</doc>
<doc id="109668" url="https://pl.wikipedia.org/wiki?curid=109668" title="Antoni Stiepanowicz Areński">
Antoni Stiepanowicz Areński



</doc>
<doc id="109669" url="https://pl.wikipedia.org/wiki?curid=109669" title="Antoni Arienski">
Antoni Arienski



</doc>
<doc id="109671" url="https://pl.wikipedia.org/wiki?curid=109671" title="Henryk XI">
Henryk XI



</doc>
<doc id="109672" url="https://pl.wikipedia.org/wiki?curid=109672" title="Henckel">
Henckel



</doc>
<doc id="109673" url="https://pl.wikipedia.org/wiki?curid=109673" title="Donnersmarck">
Donnersmarck



</doc>
<doc id="109674" url="https://pl.wikipedia.org/wiki?curid=109674" title="Hencklowie">
Hencklowie



</doc>
<doc id="109675" url="https://pl.wikipedia.org/wiki?curid=109675" title="Donnersmarckowie">
Donnersmarckowie



</doc>
<doc id="109676" url="https://pl.wikipedia.org/wiki?curid=109676" title="Jim Bacon">
Jim Bacon

Jim Bacon, wł. James Alexander Bacon (ur. 15 maja 1950 w Melbourne, zm. 20 czerwca 2004 w Hobart) – australijski polityk.
Życiorys.
Studiował na Monash University, gdzie w środowisku studenckim był przywódcą ruchu maoistycznego. Działał w związkach zawodowych na Tasmanii. Odstąpił od ideologii komunistycznej i został członkiem Australijskiej Partii Pracy.
W 1996 został deputowanym, rok później przywódcą Partii Pracy w Tasmanii; poprowadził partię do zwycięstwa w wyborach lokalnych i objął funkcję premiera rządu Tasmanii w 1998, zastępując liberała Tony’ego Rundle’a. Dzięki dobrym wynikom ekonomicznym i rozwojowi turystyki zapewnił sobie reelekcję w 2002.
Z powodu choroby nowotworowej (raka płuc), zrezygnował z funkcji premiera w lutym 2004 i został zastąpiony przez dotychczasowego wicepremiera Paula Lennona. Niepełna pół roku potem zmarł w Hobart.

</doc>
<doc id="109678" url="https://pl.wikipedia.org/wiki?curid=109678" title="Android (robot)">
Android (robot)

Android (" aner", dop. "ἀνδρός andros" – mężczyzna, istota ludzka "εἶδος eidos" postać, kształt, wygląd, rodzaj) – robot humanoid, czyli sztucznie stworzona istota, lub urządzenie wykonujące automatycznie pewne zadania, którego kształt przypomina ludzkie ciało. Pojęcie android w postaci "Androides" zostało odnotowane w roku 1728.
Androidy początkowo były tylko postaciami występującymi w literaturze i filmach science-fiction. Najczęściej android przedstawiany był jako sztucznie wyhodowany i genetycznie zmodyfikowany człowiek, jak w filmie "Łowca androidów", lub mechaniczny robot jak w cyklu "Fundacja" Isaaca Asimova. Pierwszym androidem przedstawionym w filmie był Maschinenmensch z dzieła Fritza Langa "Metropolis".
Obecnie postęp robotyki sprawił, że tworzone są pierwsze działające androidy.
Android posiadający cechy kobiece nazywany jest niekiedy fembotem. W związku z powstawaniem działających fembotów, po raz pierwszy w realnym świecie pojawił się problem dotyczący praw robotów, ale w zupełnie innym kontekście, niż wyobrażali to sobie twórcy SF. W październiku 2017 roku, podczas odbywającego się w Arabii Saudyjskiej forum Future Investment Initiative nadano po raz pierwszy w historii świata obywatelstwo żeńskiemu androidowi Sophie. Ponieważ androidowi przyznano więcej praw obywatelskich, niż w tym kraju posiadają kobiety, podniosły się głosy krytyki z tym związane.
Androidy w kulturze.
Androidy pojawiły się w m.in. następujących filmach lub grach:
Android występuje w powieści Alfreda Szklarskiego "Sobowtór profesora Rawy" oraz w książce Philipa Dicka pod tytułem "Czy androidy śnią o elektrycznych owcach?" Są też tematem "Łez Mai" oraz "Spektrum" Martyny Raduchowskiej. Androidy występują również w mandze i anime "Dragon Ball" autorstwa Akiry Toriyamy
Rzeczywistość.
Nad skonstruowaniem humanoidalnego robota, mogącego poruszać się w górskim terenie, pracuje amerykańska firma Boston Dynamics zakupiona w 2013 roku przez Google. Podobne badania prowadzi wiele laboratoriów uniwersyteckich na całym świecie (głównie w Japonii). Produkcją robotów humanoidalnych do zastosowań naukowych (jako platformy badawcze) zajmuje się również firma SARCOS.

</doc>
<doc id="109682" url="https://pl.wikipedia.org/wiki?curid=109682" title="Abidan">
Abidan

Abidan — imię męskie pochodzenia biblijnego, teoforyczne, oznaczające w języku hebrajskim „"Bóg sądził"” i stanowiące synonim imienia Jozafat. 
Postacie biblijne:

</doc>
<doc id="109683" url="https://pl.wikipedia.org/wiki?curid=109683" title="Abiel">
Abiel

Abiel – imię męskie pochodzenia biblijnego, oznaczające w języku hebrajskim „Bóg jest moim ojcem”.

</doc>
<doc id="109684" url="https://pl.wikipedia.org/wiki?curid=109684" title="Abner (imię)">
Abner (imię)

Abner – imię męskie pochodzenia biblijnego, w języku hebrajskim oznacza „ojciec światła”.
Osoby noszące imię Abner:

</doc>
<doc id="109685" url="https://pl.wikipedia.org/wiki?curid=109685" title="Królik">
Królik

Królik – polska nazwa zwyczajowa kilku gatunków zajęczaków z rodziny zającowatych. Mianem tym określa się zwierzęta należące do rodzajów "Sylvilagus" (m.in. królak bagienny i królak błotny) oraz "Oryctolagus", do którego należy królik europejski (królik dziki) oraz jego udomowiona forma – królik domowy.

</doc>
<doc id="109686" url="https://pl.wikipedia.org/wiki?curid=109686" title="Alana">
Alana

Alana - imię żeńskie pochodzenia celtyckiego, odpowiednik męski: Alan.
Alana imieniny obchodzi: 14 sierpnia, 14 października, 25 listopada

</doc>
<doc id="109687" url="https://pl.wikipedia.org/wiki?curid=109687" title="Chiang Ching-kuo">
Chiang Ching-kuo

Chiang Ching-kuo (, wym. []; ur. 27 kwietnia 1910 w Fenghua w prow. Zhejiang, zm. 13 stycznia 1988 w Tajpej) – polityk chiński (tajwański), prezydent Republiki Chińskiej (Tajwanu) w latach 1978-1988. Najstarszy syn Czang Kaj-szeka i jego pierwszej żony Mao Fumei.
W 1925 roku wyjechał do ZSRR, gdzie podjął studia na moskiewskim Uniwersytecie im. Sun Jat-sena. Jego szkolnymi kolegami było wielu działaczy komunistycznych, m.in. Deng Xiaoping. Popadł w niełaskę władz radzieckich po podjęciu przez Czang Kaj-szeka w 1927 roku działalności antykomunistycznej w Chinach. Pomimo złożenia publicznej krytyki polityki ojca, został zesłany w region Uralu, gdzie pracował w zakładzie przemysłu ciężkiego. Tam poznał swoją przyszłą żonę, Białorusinkę Fainę Jepaczewą Wachaliewą (ur. 1916, zm. 2004), znaną później pod chińskim nazwiskiem Chiang Fang-liang (). Z małżeństwa tego doczekał się 3 synów i córki.
Na początku 1937 roku za zezwoleniem władz radzieckich wrócił wraz z rodziną do Chin. Rok później wstąpił do Kuomintangu. Początkowo przebywał z ramienia partii w prowincji Jiangxi, natomiast w 1948 roku został skierowany do Szanghaju. Jego polityka uzdrowienia stosunków w mieście, naznaczona radykalną walką z korupcją, spowodowała, iż popadł w konflikt ze swoją macochą Song Meiling.
W 1949 roku wraz z rządem Republiki Chińskiej ewakuował się na Tajwan. Pełnił wiele funkcji we władzach państwowych – był szefem tajnej policji (1950–1965), ministrem obrony (1965–1969), wicepremierem (1969–1972). W latach 1972–1978 premier Tajwanu, w 1978 roku został wybrany przez Zgromadzenie Narodowe na urząd prezydenta (zastąpił Yen Chia-kana). Jako głowa państwa został zmuszony do złagodzenia polityki autokratycznej, dopuścił działalność partii opozycyjnych, zniósł stan wyjątkowy (1987) i zezwolił na ruch turystyczny do Chin kontynentalnych.
Pełnił funkcję prezydenta do końca życia, zmarł na atak serca. Zastąpił go Lee Teng-hui.

</doc>
<doc id="109689" url="https://pl.wikipedia.org/wiki?curid=109689" title="Alexander">
Alexander

Miejscowości w USA:
Gminy w USA:
Hrabstwa w USA:

</doc>
<doc id="109690" url="https://pl.wikipedia.org/wiki?curid=109690" title="Kolędowanie">
Kolędowanie

Kolędowanie – obrzęd ludowy praktykowany przede wszystkim w kulturach rolniczych i pasterskich przez Słowian i Rumunów, polegający na tym, że grupy kolędników odwiedzały poszczególne gospodarstwa z życzeniami pomyślności w Nowym Roku, za co otrzymywały od gospodarzy dary w postaci jedzenia lub drobnych datków pieniężnych. Terminem kolęda określano dawniej zarówno sam obrzęd ("chodzenie po kolędzie"), jak i podarunki składane kolędnikom, a także śpiewane przez nich specjalne pieśni życzące. Dawni Słowianie nazwy tej używali również odnośnie do Święta Godowego. Kolędowaniem nazywano również rytuał obchodzenia domów przez grupy przebierańców z okresie Zapustów i Wielkanocy.
Geneza i funkcja obrzędu.
Geneza obrzędu.
Pierwsze wzmianki o wizytowaniu domostw przez przebranych ludzi w maskach pojawiły się między XIII a XV w. W tekstach tych dość często wyrażona jest dezaprobata dla takich zachowań, gdyż napisane one zostały przez kaznodziejów chrześcijańskich. Kolędowanie pierwotnie związane było z magią wegetacyjną oraz zaklinaniem urodzaju i płodności. Zarówno stroje kolędników, jak i ich zachowania oraz śpiewane lub recytowane przez nich rytualne teksty cechowała wyraźna symbolika płodnościowa i wiara w magiczną moc sprawczą wypowiadanych słów. Wszelkie życzenia, jak i klątwy posiadały większą moc, gdy wypowiadane były nie przez postaci ziemskie, ale przez postaci powiązane z "sacrum." Maski oraz przebrania używane w celach rytualnych umożliwiały kolędnikom stawanie się osobnikiem przybyłym z zaświatów. Człowiek w kostiumie nie objawiał już cech ludzkich. Symboliczny związek istniejący pomiędzy przebraniem a jego żywym odpowiednikiem umożliwiał zyskanie wymiaru sakralnego. Dlatego też człowiek, który przebrany był za groźne zwierzę, wykazywać miał cechy tegoż osobnika. Już sama obecność kolędnika, czyli istoty przybyłej z zaświatów związaną ze światem sakralnym była uznawana za dar. Jednak aby ten dar w postaci przybycia czy życzeń miał się spełnić, wymagana była wzajemność. Za życzenia posłane w różnych postaciach należały się podarunki w formie pożywienia, alkoholu lub pieniędzy. Równocześnie wskazuje się na związek dawnego obrzędu kolędowania z kultem zmarłych, wiarą w ich rolę jako „opiekunów płodności i urodzaju”. W późniejszym okresie obrzęd uległ częściowej chrystianizacji. Moment kolędowania początkowo związany był z Nowym Rokiem, który u przedchrześcijańskich Słowian obchodzony był na wiosnę. Wraz z ekspansją chrześcijaństwa oraz ustanowieniem obecnych dat świąt Bożego Narodzenia i Nowego Roku obrzędy kolędnicze usytuowały się przede wszystkim w czasie tzw. Godów (okres od wigilii Bożego Narodzenia do Trzech Króli) w okolicach Ostatków oraz Wielkanocy (kolędowanie wiosenne), choć w zależności od regionu praktykowane były również w innych momentach okresu zimowo-wiosennego. Kolędowanie nie jest zwyczajem wywodzącym się z Polski. Rozmaitość formy tego zwyczaju występują w całej Europie.
Funkcje obrzędu.
Kolędowanie pełniło funkcje religijno-kulturowe powiązane z kultem przodków, magiczne, które zaopatrzyć miały ludzi w szczęście i powodzenie, funkcje recepcyjne i matrymonialne, funkcje gospodarcze, agrarne i hodowlane w związku z życzeniem dobrych plonów oraz społeczne i ludyczne. Z czasem funkcja ludyczna zaczęła przeważać ze względu na zmiany cywilizacyjne, które dokonały się na wsiach.
Formy obrzędu w Polsce.
Istotą kolędowania była obrzędowa wymiana darów. W zamian za życzenia przyjmowane jako pomyślna wróżba urodzaju i powodzenia, gospodarze obdarowywali kolędników świątecznymi smakołykami lub drobnymi datkami. Zarówno forma składania życzeń (śpiewanie, recytowanie, wykrzykiwanie), jak i towarzyszące jej działania (np. przedstawienia kolędnicze, tańce, popisy sprawności) oraz stroje (przebrania) uczestników obrzędu były niezwykle zróżnicowane i zależne od regionu i czasu.
Zwierzęce maszkary.
Popularną formą było kolędowanie z maszkarami zwierzęcymi, któremu towarzyszyło często odgrywanie komicznych scenek oraz straszenie widzów i wyprawianie różnego rodzaju figli. Najbardziej upowszechniły się: turoń, koza lub kozioł, niedźwiedź, koń, kogut, bocian, baran, czyli zwierzęta symbolizujące siłę, zdrowie, życiową energię i płodność. W niektórych regionach kolędnikom towarzyszył żywy koń.
Formą kolędowania było też chodzenie z szopką, w której przy pomocy zestawu kukiełek odgrywano przedstawienia podobne do herodów lub jasełek. Obchód kolędniczy był wyczekiwanym wydarzeniem, a pominięcie domu uważane było za zły znak.
Na Lubelszczyźnie można zaobserwować zwyczaj zwany "chodzeniem z kozą". Za kozę przebierał się chłopiec, który przykryty był płachtą, trzymał w ręku kij, na którego końcu usadowiony był kozi łeb wystrugany z buraka lub drewna. Ów kozi łeb nakrywano zajęczą lub baranią skórą, a na czubku głowy usadowione były rogi. Koza bawiła zgromadzonych, figlując i zaczepiając dziewczęta.
Innego rodzaju formą kolędowania był konik. Improwizowany występ przedstawiał taniec konia maszkary, który w szczytowym momencie upada. Pozostali kolędnicy próbują przywrócić go ponownie do życia. Ożywiony koń wstając symbolizuje odrodzenie przyrody. Na południowym Podlasiu archaiczną formą kolędowania jest chodzenie z wężem. Kolędnicy nosili w kieszeni kożucha papierowego lub drewnianego węża, którego wyrzucali do góry, śpiewając kolędy.
W niektórych wsiach Podlasia można było zaobserwować kolędowanie z maszkarami ptaków, podczas którego chłopcy maszerowali od domu do domu z bocianem lub żurawiem zwanymi "truską", "kluwaczem". Na krańcu kija umieszczony był czerwony dziób, który poprzez pociągnięcie sznurka otwierał się i zamykał. Kolędnicy naśladując klekotanie bociana, zaczepiali dziewczęta.
Wodzenie gwiazdy.
Często spotykane było również kolędowanie z gwiazdą wykonaną z kolorowego papieru, podświetloną od środka, przymocowaną ruchomo do drzewca. Gwiazdę oklejano często kolorową bibułą lub pergaminem, różnego rodzaju wycinankami, pomponami, frędzlami z krepiny czy świętymi obrazkami. Praktyka wodzenia gwiazdy nawiązywała do nowonarodzenia słońca, a po synkretyzmie z chrześcijaństwem zaczęła się wiązać z gwiazdą betlejemską. Trzymający ją kolędnik nazywany był "gwiazdorem" lub "gwiaździchem".
W Święto Trzech Króli często spotykano kolędujących chłopców, którzy przebrani byli za króla Kacpra, Melchiora i Baltazara. Zwyczaj ten był bardzo popularny pod koniec XIX w. Chłopcy nosili korony wykonane z papieru, a ich twarze umazane były sadzą. Na Pomorzu charakterystyczną cechą było hałasowanie przez kolędników diabelskimi skrzypcami oraz burczybasem. Burczybas nie był instrumentem stricte muzycznym, ale narzędziem, które stosowane było w zabiegach magicznych. Używano go w szczególnym czasie, a celem było odstraszenie złych mocy poprzez wydobywany dźwięk. Zdarzało się, że trzej królowie wędrowali z gwiazdą.
Odgrywanie misteriów.
W wielu regionach Polski pojawiały się tzw. herody, czyli grupy odgrywające biblijną opowieść o przyjściu na świat Jezusa, w którą wplatano zabawne wątki ludowe. Ta forma kolędowania sięga średniowiecznych misteriów religijnych, które podczas ważnych świąt dorocznych odgrywane były w kościołach. Tego typu misteria miały miejsce już w XI w. we Francji i Anglii. W Polsce pojawiły się przed wiekiem XIII. Zakazane były przez władze duchowe z racji pogłębiającego się estradowego charakteru, który inadekwatny był do reguł kościelnych. Charakterystycznymi postaciami w grupach kolędniczych byli także: pasterze, trzej królowie, dziad, baba (za postacie kobiece przebierali się również chłopcy), Żyd, śmierć, diabeł, Cygan, Cyganka, żołnierz, policjant, kominiarze, muzykanci. Część z nich zakrywa twarze maskami, które nazywano "larwami".
Kolędowanie w poszczególnych regionach Polski.
Na Kaszubach cała grupa powinna liczyć nie mniej niż dziesięć osób. Życzenia składano w postaci wierszowanych oracji lub śpiewając specjalne życzące kolędy, płatano przy tym figle (np. Kominiarz sprawdzał czystość kominka i smarował wszystkich sadzą, a kto go nie dotknął, nie mógł spodziewać się szczęścia; dziewczyny uszczypnięte przez Bociana miały spodziewać się dziecka), recytowano zabawne rymowanki, całemu widowisku towarzyszyła atmosfera ogólnej wesołości.
Na terenie Borów Tucholskich, w niektórych wsiach pospolity gwiżdż w słomianym płaszczu wyparty został przez świętego mikołaja, którego wygląd identyczny jest współczesnej reprezentacji ukazywanej w kulturze popularnej.
W Sławatyczach na południu Podlasia podczas trzech ostatnich dni w roku można spotkać grupy brodaczy. Są to mężczyźni ubrani w brody z lnianego włókna symbolizujące długie życie. Charakterystyczną cechą brodaczy są metrowe czapy zrobione z kolorowych bibułowatych kwiatów oraz maski z długim nosem, baranie kożuchy owinięte słomą nogi oraz kije, na których podrzucają panny, czyli „biorą je na hocki”. Złapane dziewczyny spodziewać się mogą szczęścia w życiu.
W niektórych wsiach Żywiecczyzny można spotkać zwyczaj kolędowania tzw. "dziadów". Zwyczaj ten ma miejsce w wieczór sylwestrowy i Nowy Rok. Kolędownicze grupy bywają bardzo liczne, a ich uczestnicy funkcjonują spontanicznie i hałaśliwie. W latach 20. XX w. dziadów zapraszano do domostw, obecnie przyjmowani są na podwórkach. Zdarzają się grupy które wyruszając już w wieczór sylwestrowy, odwiedzają wszystkie zabawy. W momencie pojawienia się dziadów orkiestra gra dla nich specjalnego walca i polkę. W Nowy Rok przebierańcy wędrują po domach wraz z muzykantami zbierając kolędę. Za zbyt skromny datek gospodarzowi należy się kara w postaci różnego rodzaju psot.
Charakterystycznym widowiskiem na południowej Lubelszczyźnie jest dialog bożonarodzeniowy, który uważany jest za jeden z najstarszych widowisk misteryjnych o technice dramatycznej, charakterystycznej dla utworów scenicznych średniowiecza. W występie brało udział kilku mężczyzn, a na widowisko odgrywane w największej chałupie schodzili się wszyscy mieszkańcy wsi.
Inną formą kolędowania jest chodzenie z niebem, które występuje we wsi Błonie pod Szczebrzeszynem w dniu św. Szczepana. Z kolędą domostwa odwiedzają trzej lub czterej chłopcy. Charakterystycznym atrybutem jest kula usadowiona na kiju ozdobiona motywami biblijnymi i ozdobnymi gwiazdkami, a wewnątrz kuli pali się świeczka.
Podtrzymanie tradycji.
W żywej tradycji do dziś kolędowanie jest jeszcze spotykane w niektórych miejscach w Polsce, na Słowacji, w Czechach, Białorusi, Rosji, Ukrainie i Serbii. Prócz tego tradycja ta jest często podtrzymywana przez szkoły, domy kultury, zespoły regionalne, stając się elementem folkloryzmu, a przedstawienia kolędnicze i jasełkowe są bardzo popularne jako forma teatru, prezentowana na różnego rodzaju kolędniczych przeglądach i festiwalach.
Kolędowanie w innych krajach.
Austria.
Kolędowanie nie jest zwyczajem wywodzącym się z Polski. Rozmaitość formy tego zwyczaju występują w całej Europie. W Szwajcarii, Słowenii, Bawarii i Austrii mają miejsce tzw. Perchty. Mają one związek z pogańską boginią, której charakterystyczną cechą jest drewniana maska i owcza skóra. Postać ta kojarzona jest z przesileniem zimowym i jest ucieleśnieniem przeznaczenia i śmierci. W austriackim regionie Pongau występują „piękne Perchty” ("Schonperchten"), które są personifikacją dobra w wielkich, zdobniczych nakryciach głowy, oraz „brzydkie Perchty” ("Schiachperchten"), które w straszliwych rogatych maskach stanowią odzwierciedlenie zła. Wraz z nimi domy odwiedza horda dziwacznych stworów zapożyczona z podań, baśni, legend czy regionalnej tradycji. Obecnie Perchty traktowane są jako zwiastuny pomyślnego roku i urodzajnych plonów.
Ukraina.
Na Ukrainie popularnym zwyczajem kolędniczym jest wertep, który ma miejsce w pierwszy i drugi dzień Bożego Narodzenia. Nazwa ta wywodzi się z języka staro-cerkiewno-słowiańskiego i oznacza „pieczarę”, „grotę”, czyli miejsce, w którym zgodnie z wierzeniami wyznawców prawosławia narodził się Jezus. Wertep przyjmuję formę wędrownego teatru obrzędowego, w którym to wątek religijny przeplata się z wątkiem obyczajowo-świeckim. Młodzi mężczyźni przebierają się za Heroda, anioła, diabła, trzech króli, Żyda, jego żonę, czorta, biedę oraz śmierć. Część religijna jest stała i często monotonna w przeciwieństwie do części świeckiej, która poprzez improwizacje jest bardzo żywiołowa.
Bułgaria.
Na Bułgarii kolędnicy odwiedzają domy zgodnie ze ściśle określoną tradycją, zaczynając od północy do świtu w Wigilię. Kolędnicy to zazwyczaj mężczyźni, którym towarzyszy starszy mężczyzna, tzw. "stenenik". Karierowicz odpowiedzialny jest za noszenie kija zwanego "gega". Życząc mieszkańcom zdrowia, szczęścia i bogactwa, śpiewają pieśni. Siła owych pieśni ściga demony. Wraz ze wschodem słońca tracą one swą moc i zatrzymują się na "koleduvat". Przygotowania odbywają się już od 20 grudnia. Stroje mężczyzn są strojami tradycyjnymi, świątecznymi ze specjalną ozdobą na czapkach.
Macedonia.
W Macedonii kolędnikami są przeważnie dzieci, które 6 stycznia wczesnym rankiem budzą mieszkańców domostw pieśnią. Wstają między 5 a 11 rano by przygotować się do obchodu całej okolicy i pobliskich wiosek. Śpiewają kolędy lub piosenki o nazwie "koledarski pesni". Dzieci nagradzane są pieniędzmi, owocami, słodyczami, czekoladą i innymi prezentami.
Serbia.
W Serbii przygotowania odbywają się na kilka dni przed rozpoczęciem. Maski dzieli się na trzy typy według postaci, które reprezentują: antropomorficzne, zoomorficzne i antropo-zoomorficzne. Przebrania i maski wykonywane są z różnego rodzaju materiałów, tj. hide, suszona skorupa tygrysa, drewna, czarna wełna, włosie końskie, fasoli, malowane rogi, ubrania, owcza i cielęca skóra. Przywódcę grupy kolędniczej nazywa się "dziadkiem". W przeddzień kolędy pozostali kolędnicy schodzą się do jego domu, by o północy wspólnie rozpocząć działalność. Przechodząc ulicami wioski, uczestnicy krzyczą, hałasują dzwonkami, grzechotkami, pałkami, szablami. Jedna z uczestniczek nazywana Oblubienicą przebrana za kobietę w ciąży w ręku trzyma kądziel i obraca włókno konopi. Niektórzy z kolędników nazywani są "alońnikami", czyli ludźmi opętanymi przez demona ala. W koledari śpiewa się specjalne pieśni, w których to słowo środkowe – wołacz kolęda, wstawia się na środku i końcu każdego wersetu. Koledari, odwiedzając domostwa, wypędzają z nich demony, przeszukując je, krzyczą, tańczą, figlują, stukają pałeczkami w ściany i podłogę. Po wypędzeniu demonów krótko tańczą w koło, by kończąc pobłogosławić dom. Nagrodą jest chleb upieczony specjalnie dla koledari oraz inne prezenty w postaci jedzenia.
Numizmatyka.
W 2006 roku w Polsce wyemitowano dwie monety okolicznościowe związane z kolędowaniem. Monety te miały nominały 2 zł i 20 zł (monetę o nominale 2 zł wyemitowano w nakładzie 600 000 sztuk, zaś monetę o nominale 20 zł wyemitowano w nakładzie 55 000 sztuk). Monety te wchodzą w skład serii monet "Polski rok obrzędowy". W 2004 roku Narodowy Bank Republiki Białorusi wyemitował dwie monety okolicznościowe związane z kolędowaniem, monety te miały nominały 1 rubel białoruski i 20 rubli białoruskich. Monety te wchodzą w skład białoruskiej serii monet "Święta i obrzędy Białorusinów".

</doc>
<doc id="109691" url="https://pl.wikipedia.org/wiki?curid=109691" title="Palafit">
Palafit

Palafit – budynek lub osada wzniesiona na platformach opartych na palach (wbitych w dno).
Palafity stanowią popularny sposób konstrukcji domostw na terenach okresowo narażonych na zalanie podczas obfitych opadów w porze deszczowej, np. w Azji Południowo-Wschodniej. Taki sposób budowy chroni również mieszkańców i spiżarnie przed gadami i gryzoniami. Palafity wykazują ogromną różnorodność, jeżeli chodzi o konstrukcję, od prostych chatek krytych strzechą z liści palmowych, po okazałe, masywne domostwa o skomplikowanej strukturze i wymyślnych zdobieniach. Odrębne style takiego budownictwa wykształciły między innymi indonezyjskie plemiona Bataków, Toradżów czy Minangkabau
W buddyjskich krajach Azji Południowo-Wschodniej konstrukcja taka często bywa wykorzystywana w budownictwie świątynnym, w celu zabezpieczenia przed owadami cennych manuskryptów pisanych na liściach palmowych. Zazwyczaj w kompleksie klasztornym tylko budynek biblioteki budowany jest w postaci palafitu stojącego na środku sadzawki.
Palafity stosowano także w Europie, w celach obronnych budując całe wsie na palach na jeziorach lub wśród bagien. Taki sposób budowania typowy był np. dla dawnych Prusów.
Znaną osadą palafitową na terenach polskich jest Biskupin. Również w pobliżu osady Wielgrób, przy wschodnim brzegu jeziora Łąkorz tuż obok kanału prowadzącego do jeziora Partęczyny Wielkie, znajdują się relikty nawodnej osady palowej z XIV wieku.

</doc>
<doc id="109692" url="https://pl.wikipedia.org/wiki?curid=109692" title="Język tonalny">
Język tonalny

Język tonalny − język, w którym każda sylaba ma przypisany pewien ton, polegający na odpowiedniej modulacji głosu. Najwięcej języków tonalnych występuje w Azji Południowo-Wschodniej oraz w zachodniej Afryce. Przykładami języków tonalnych są tajski, wietnamski, języki chińskie, czadyjskie czy też język joruba.
Ton należy odróżnić od akcentu tonicznego występującego w takich językach, jak starożytna greka, serbsko-chorwacki, szwedzki, norweski, łotewski czy japoński, a polegającego na podwyższeniu lub obniżeniu tonu niektórych sylab w wyrazie. 
Ton w językach tonalnych ma najczęściej funkcję dystynktywną, tzn. dany ton decyduje o znaczeniu wyrazu. Przykład z języka tajskiego: "Maí maĭ maî maī" „Nowe drewno się pali, nieprawdaż?”.
Istnieją dwa typy tonów: rejestrowe (), których wysokość nie ulega zmianie, oraz konturowe (), których wysokość ulega zmianie w obrębie jednej sylaby. Przykłady tonów konturowych: rosnąco-opadający, wysoki opadający, średni rosnący, opadająco-falujący. Kontury oznacza się zazwyczaj podwójnymi cyframi od 1 (ton najniższy) do 5 (ton najwyższy), np. 55: ton bardzo wysoki (5) równy; 31: zaczynający się tonem średnim (3), opadający do tonu bardzo niskiego (1). 
Liczba i rodzaj tonów znacznie się różni w zależności od języka np.:

</doc>
<doc id="109695" url="https://pl.wikipedia.org/wiki?curid=109695" title="Historia architektury angielskiej">
Historia architektury angielskiej

Historia architektury angielskiej jest specyficzna i odbiega od historii architektury na kontynencie europejskim. Okresy stylistyczne nie dają się łatwo wyróżnić, ich czas trwania jest odmienny.
Dominującym stylem był gotyk, który trwał nieprzerwanie od XII do XIX wieku w różnych odmianach i pod różnymi nazwami. Określenie "neogotyk" jest zatem nieprecyzyjne w zastosowaniu wobec architektury angielskiej, gdyż w pewnym sensie stanowi on rzeczywistą kontynuację gotyku. Wśród "gothic revival" dają się wyróżnić nawiązania do poszczególnych okresów średniowiecznego gotyku, np. pochodzący z połowy XIX w gmach Parlamentu i Big Ben to wierna kopia stylu Gothic Perpendicular (występującego od połowy XIV wieku)

</doc>
<doc id="109697" url="https://pl.wikipedia.org/wiki?curid=109697" title="Dworzec kolejowy">
Dworzec kolejowy

Dworzec kolejowy – obiekt budowlany lub zespół obiektów budowlanych, w którym znajdują się pomieszczenia przeznaczone do obsługi podróżnych korzystających z transportu kolejowego, położony przy linii kolejowej.
Dworce różnicowane są ze względu na rodzaj obsługiwanego ruchu pasażerskiego (dworce dla ruchu dalekobieżnego, dworce dla ruchu podmiejskiego itp.).
Przy budynkach dworcowych znajdują się perony, często przekryte wiatami albo halą peronową. Perony mogą być połączone kładkami lub tunelami z głównym holem dworca.
W dużych miastach w skład infrastruktury dworcowej wchodzi również program usługowy, zwykle w skali uzależnionej od wielkości ruchu pasażerów. Składają się na niego sklepy, gastronomia itp. Z kolejowej infrastruktury tradycyjnie korzystała także zlokalizowana przy dworcu poczta, którą obsługiwały wagony pocztowe – funkcja ta obecnie zanikła.
Dworce kolejowe powstawały od początków kolei. Najstarszy dworzec kolejowy na dzisiejszych ziemiach polskich (Dworzec Kolei Górnośląskiej, "Oberschlesischer Bahnhof" z 1842 r., obecnie budynek przychodni kolejowej) znajduje się we Wrocławiu. Niektóre dworce są przykładami ciekawej architektury użytkowej.
Rozwiązania funkcjonalne.
Rola funkcjonalna dworców i układ poszczególnych elementów funkcji dworca jest produktem ponad 150-letniej ewolucji oraz specyfiki poszczególnych kolei.
Segregacja ruchu wychodzącego i przychodzącego.
Mniej więcej do lat 80. XIX wieku, czyli do wielkiego wzrostu przewozów kolejowych, utrzymał się podział na część przeznaczoną dla odjeżdżających i część przeznaczoną dla przyjeżdżających. Podział ten można było najlepiej realizować na dworcach czołowych, mających stronę odjazdów i przeciwległą stronę przyjazdów ("ich położenie wynikało z obowiązującego kierunku ruchu na linii kolejowej"). Towarzyszyły im dwa odpowiednio zaprojektowane budynki recepcyjne. Na tym etapie rozwoju dworce czołowe miały tylko po jednym peronie po bokach hali, między nimi zaś grupę torów odstawczych lub manewrowych. Podział, o którym mowa, był niekiedy podkreślony wyciągnięciem torów poza strefę peronów (hali peronowej), w kierunku miasta, i zakończeniem ich obrotnicą lub zespołem obrotnic. Uniemożliwiało to jakąkolwiek komunikację pomiędzy obiema stronami dworca.
Na dużych dworcach przelotowych budowano niekiedy dwa tunele prowadzące do peronów, z których jeden, dla odjeżdżających, musiał wychodzić od hallu kasowego.
Podział na część dla przyjeżdżających i część dla odjeżdżających stopniowo się zacierał, również na dworcach czołowych. Stał się on niemożliwy do utrzymania przy zwiększeniu liczby peronów. W układzie dworca czołowego procesowi temu towarzyszyło wykształcenie się przestrzeni cyrkulacji pieszej, poprzecznej do krańców torów (tzw. „peron poprzeczny”). Jednocześnie główną część budynku recepcyjnego, z halą kasową (hallem recepcyjnym), zaczęto lokalizować od czoła dworca.
Pozostałością po segregacji ruchu jest, używany na bardziej obciążonych dworcach (zwłaszcza czołowych), układ z „peronami dwukrawędziowymi”, w którym jedna strona służy do wysiadania z pociągu, a druga do wsiadania.
Obsługa bagażowo-pocztowa.
Jedną z istotnych funkcji na dworcu była obsługa bagażowa. W XIX wieku pasażerowie mieli prawo większe pakunki „nadać na bagaż”. Służyły temu okienka (tzw. lady) bagażowe, od końca wieku powiązane z peronami osobnym systemem dojazdów dla wózków bagażowych, mających na największych dworcach postać osobnych tuneli i wind na perony bagażowe. Dojazdy te służyły także poczcie, która używała zarówno specjalnych pociągów pocztowych, jak i wagonów pocztowych znajdujących się w składach wielu pociągów. Funkcje te stopniowo zanikły; najpierw zrezygnowano z obsługi bagażowej, a później pocztowej. Obecnie do transportu bagażu ręcznego służyć mogą wózki bagażowe obsługiwane przez samego pasażera, dostępne na peronach i placu przeddworcowym przy wejściu do budynku recepcyjnego. Do dyspozycji pasażerów są także windy i minitransportery bagażowe montowane z boku schodów stałych.
Namiastką dawnego systemu obsługi bagażowej są punkty odprawy bagażu dla pasażerów udających się w podróż samolotem, umieszczone na wybranych dworcach kolejowych, z których odchodzą pociągi na lotnisko.
Nieodłączną częścią programu dworca była kiedyś przechowalnia bagażu (na najmniejszych stacjach przechowywano go w kasie bagażowej lub u zawiadowcy). Obecnie jej funkcję spełniają skrytki bagażowe – niekiedy w liczbie sięgającej kilku setek. W poszukiwaniu lepszego wykorzystania powierzchni jest obecnie możliwa automatyzacja przechowalni, wykorzystująca do magazynowania przestrzeń piwnic dworca i komunikująca się z poziomem recepcyjnym tylko kilkoma kolumnami składania i odbioru bagażu (np. na dworcu Köln Hauptbahnhof). Obawa przed terroryzmem skłania niektóre zarządy kolejowe do zupełnej likwidacji funkcji przechowywania bagażu (np. Wielka Brytania, Francja) – pozostaje ona tylko na największych dworcach, gdzie towarzyszą jej urządzenia do skanowania zawartości bagażu i związana z nimi obsługa.
Dojścia na perony.
Dojścia na perony ewoluowały wraz ze wzrostem ruchu pociągów. Pierwotnie często nie budowano peronów, zaś wsiadanie do pociągów odbywało się z poziomu utwardzonego torowiska, na które można było wejść dopiero po zezwoleniu przez obsługę dworca (system ten do dzisiaj zachował się na wielu prowincjonalnych dworcach dawnej Monarchii Austro-Węgierskiej). Jeśli były perony, to dojścia do nich były najczęściej chodnikami w poziomie torów. Pojawienie się tuneli lub kładek dla pieszych (te ostatnie są szczególnie popularne w Brytanii, dzięki mniejszej skrajni pociągów) przypada również na przełom XIX i XX w.
Większość zarządów kolejowych stosowała zasadę wygrodzenia przestrzeni peronów od ogólnodostępnej przestrzeni dworca – wówczas wejście mogło odbywać się wyłącznie po wykupieniu biletu na przejazd lub biletu peronowego. System ten z czasem zarzucono, ale gdzieniegdzie obowiązuje w niektórych godzinach (np. na niektórych dużych dworcach brytyjskich), albo został wzmocniony poprzez instalację automatycznych rogatek (zwłaszcza na kolejach miejskich, także powszechnie na większości dworców japońskich).
Hol recepcyjny.
Hall recepcyjny jest największym pomieszczeniem klasycznego budynku dworca, dostępnym bezpośrednio od wejścia głównego. Do hallu przylegać muszą kasy biletowe, punkty informacji, trafika-księgarnia; prowadzą od niego wyjścia na perony. Na poczesnym miejscu w hallu tradycyjnie znajduje się zegar oraz – ostatnio – wyświetlacz informujący o aktualnym ruchu pociągów. Rozkład jazdy pociągów z danej stacji montuje się w eksponowanym miejscu albo też ustawia z boku – zależnie od przyjętych lokalnie zwyczajów (zapewniający informację dynamiczną wyświetlacz wyparł stopniowo tradycyjny „statyczny” rozkład w konkurencji o eksponowane miejsce).
Hall recepcyjny stanowi też najbardziej reprezentacyjną część dworca. Można więc oczekiwać, że będzie wykonany z najlepszych materiałów, a jego wystrój zawierał wiele elementów wykraczających poza cele ściśle utylitarne.
Niekiedy rolę hallu recepcyjnego pełni także (lub wyłącznie) część hali peronowej. Dzieje się to zwłaszcza na dworcach czołowych, gdzie stanowić go może „peron poprzeczny”, będący niekiedy osobnym elementem struktury budowli.
Kasy biletowe.
Kasy biletowe tradycyjnie budowano w postaci okienek lub zespołu okienek, wyposażonych w układy balustrad dla kanalizacji ruchu podróżnych. Na dworcach brytyjskich przed upaństwowieniem kolei, poszczególne zarządy kolejowe obsługujące dany dworzec prowadziły swoje kasy biletowe. Od końca lat 80. XX w. powszechnie stosowane są osobne pomieszczenia przylegające do głównego hallu recepcyjnego (tzw. „Travel Centre” albo „Reisezentrum”), rozwiązane na wzór biura podróży. Często stosuje się oprócz nich także kasy tradycyjne.
Coraz większą rolę pełnią automaty biletowe, które w obecnej formie służyć mogą do zakupu większości typów biletu na większość relacji. Rośnie również liczba osób, które dokonują zakupu biletu przez internet. Efektem jest zmniejszenie się liczby osób wymagających obsługi przez kasy biletowe – tendencja, którą wiele zarządów kolejowych podtrzymuje poprzez system ulg i ofert specjalnych.
Informacja dworcowa.
Punkty informacji na dworcu można podzielić na związane z ruchem pociągów oraz na związane z miastem (np. informacja turystyczna). Zarządy kolejowe stosują zwykle zasadę, że informatorem może być kasjer biletowy – pasażer ma prawo oczekiwać wydruku z różnymi wersjami możliwej podróży. Inicjatywą kolei Deutsche Bahn było ustawienie kiosków informacji kolejowej w kluczowym miejscu hallu recepcyjnego większości dużych dworców. Pełnią one rolę nie tylko informatora, ale również dyskretnego dozoru we wnętrzu dworca. Dopełnieniem systemu informacji żywej jest zestaw broszur zawierających rozkłady jazdy na najważniejszych liniach oraz reklamy aktualnych ofert kolei, dostępny przy kasach biletowych i w kiosku informacji.
Informacja miejska kanalizuje ruch turystyczny, zapewnia plany miasta, rezerwuje miejsca hotelowe itp.
Pomieszczenia w budynku recepcyjnym.
Podstawowym elementem programu dworca były – obok hallu recepcyjnego – poczekalnie, bufet-restauracja i biuro zawiadowcy. Na większych dworcach były oddzielne poczekalnie dla różnych klas. Na dworcach w miastach rezydencjonalnych budowano często osobne pawilony przeznaczone dla obsługi rodziny panującej.
Liczba i wielkość poczekalni zależała nie tylko od wielkości ruchu, ale także od charakteru dworca i specyfiki ruchu pociągów. Na dworcach służących głównie ruchowi podmiejskiemu były one małe albo nie było ich wcale, podobnie jak w krajach, gdzie pociągi jeździły często (np. w Brytanii). Tendencją ostatnich dekad, widoczną w miarę wzrostu liczby pociągów, jest likwidacja poczekalni, ich funkcje przejmują lokale gastronomiczne i sklepy.
Bufet dworcowy stał się specyficzną instytucją zwłaszcza tam, gdzie służył pasażerom pociągów podczas krótkiego postoju. Sądzi się, że właśnie na dworcach ukształtowała się długa lada, dzięki której teoretycznie można było szybko obsłużyć jednocześnie wielu klientów. Oprócz barów na wielu dworcach istniały też klasyczne restauracje, niekiedy o bardzo reprezentacyjnych wnętrzach; jedna z bardziej znanych, "Le Train Bleu", przetrwała do dzisiaj na Dworcu Lyońskim w Paryżu. Popularne „fast foody” pojawiają się coraz liczniej również w obrębie dworców, wypierając często tradycyjne bary i restauracje; w krajach postkomunistycznych stanowią one zresztą i tak pewien postęp w stosunku do dworcowej gastronomii minionego okresu. Na największych dworcach zespoły gastronomiczne grupują się zwykle, wzorem lotnisk i galerii handlowych, w tzw. „food courts”; wykroczyły już one poza sam budynek recepcyjny w przestrzeń dojść do peronów – podobnie jak inne lokale handlowe. Rola dworcowej gastronomii rośnie wraz z rosnącym trendem do ograniczania oferty gastronomicznej w pociągach dalekobieżnych. W Japonii, gdzie bufetów wagonowych nie ma już wcale, duże znaczenie mają pakowane zestawy obiadowe (tzw. „eki-ben”), dostępne w rozlicznych wersjach w sklepach i kioskach dworcowych.
Do standardowego programu dworca należy też duża trafika, często powiązana z księgarnią. W wielu krajach tradycja księgarń dworcowych jest bardzo długa: np. w Brytanii powszechne były księgarnie firmy "W. H. Smith", we Francji – "Hachette". Niekiedy niektóre elementy programu usługowego są charakterystyczne dla poszczególnych obiektów; jest nim na przykład kino na dworcu Wrocław Główny.
Stosunkowo nowym elementem programu dworca są wydzielone pomieszczenia dla pasażerów „pierwszej” klasy, obejmujące salonowe poczekalnie, bufety, miejsca do pracy z dostępem do internetu, a nawet sale konferencyjne.
Jedną z najstarszych funkcji lokowanych przy dworcu były hotele. Brytyjskie zarządy kolejowe wykształciły nawet model własnego hotelu, który często tworzył charakterystyczną fasadę dworca – zamiast okazałego budynku recepcyjnego (znany przykład to dworzec London St Pancras).
Centrum usługowe.
Głównym trendem ewolucji dworców było zwiększanie się wynajmowanych powierzchni usługowych. Obecnie na dworcach niemieckich na każde 1000 odwiedzających dziennie przypada mniej więcej 50 m² lokali wynajmowanych, zdarzają się jednak większe koncentracje usług dworcowych. W efekcie ich funkcja wykroczyła poza czystą obsługę podróżnych, a dworzec stał się jednym z miejskich centrów handlowych.
Tendencja do łączenia dworców kolejowych z wielkopowierzchniowym handlem datuje się przynajmniej na okres międzywojenny. Prawdopodobnie zapoczątkowały ją własne domy towarowe japońskich kolei prywatnych, budowane w Osace. Ich zadaniem było stworzenie synergicznego układu zwiększającego klientelę kolei i sklepów. Stopniowo program funkcjonalny bezpośrednich okolic dworca wzbogacił się o biurowce. Lokuje się je chętnie zwłaszcza po „zewnętrznej” stronie torów.
W poszukiwaniu miejsca pod wielofunkcyjne zespoły usługowe zwrócono się także w kierunku przestrzeni nad dworcem, a zwłaszcza nad kompleksem peronów. Wykorzystanie tzw. „air rights” w wielu wypadkach doprowadziło do likwidacji hal peronowych i całkowitej nadbudowy dworców, włącznie z zatratą charakterystycznych cech ich architektury. W Polsce przykładem tych tendencji może być dworzec Warszawa Wileńska. Rozwiązania eliminujące formę architektoniczną dworca z pejzażu semiotycznego miasta są obecnie poddawane krytyce; najnowsze rozwiązania próbują pogodzić ekonomikę intensywnego wykorzystania przestrzeni wokółdworcowej z wymogiem dworca jako elementu łatwego do identyfikacji.
Węzeł przesiadkowy.
Dla większości podróżnych dworzec jest elementem węzła przesiadkowego między pociągiem i innym środkiem transportu. Duży dworzec z natury rzeczy staje się więc punktem integracji sieci transportu miejskiego i regionalnego, odgrywającym również rolę w obrębie systemu komunikacji miejskiej. W miastach, gdzie powstały koleje podziemne, dworzec jest zazwyczaj miejscem lokalizacji dużej stacji metra lub tramwaju podziemnego, a niekiedy stanowi nawet węzeł kilku stacji podziemnych. Stworzenie węzła intermodalnego na dworcu jest wystarczającym uzasadnieniem nawet dla niewielkiego wydłużenia tras niektórych linii transportu miejskiego. Przy planowaniu dworca obowiązuje podobna zasada, co przy planowaniu węzłów przesiadkowych: poszukiwanie najłatwiejszych do pokonania i możliwie najkrótszych dróg przejścia pomiędzy peronami kolei i przystankami oraz między samymi przystankami.
Dworzec kolejowy jest też najbardziej celowym miejscem lokalizacji dworca autobusów regionalnych, chyba że jest położony wyjątkowo niekorzystnie w strukturze miasta. W zakresie obsługi kolejowej dworzec pociągów dalekobieżnych powinien być również węzłem pociągów regionalnych i aglomeracyjnych. Wymaga tego zasada integracji systemu transportu publicznego.
Istotnym elementem węzła intermodalnego jest wreszcie transport indywidualny i paratransport publiczny (taksówki). Należy im zapewnić możliwie wydajne dojazdy i miejsca postojowe, w liczbie zgodniej z polityką transportową w danym mieście. Dworce powinny też być wyposażone w wielokondygnacyjne parkingi krótko- i długoterminowe. Te ostatnie przeznaczone są dla klientów kolei podróżujących w systemie „Parkuj i Jedź”. Innowacją czasów masowej motoryzacji stały się dworce położone w oddaleniu od obszarów zabudowanych, otoczone parkingami. Często są one wyrazem chęci obsłużenia regionu przez linię dużych prędkości, której nie opłaca się trasować przez centra niewielkich miast, np. Champagne-Ardenne TGV.
Specyficznym węzłem intermodalnym jest dworzec kolejowy (przystanek) w porcie lotniczym. Historycznie kolejową obsługę lotniska realizowano najpierw przy pomocy szybkiej kolei miejskiej, ostatnio jednak coraz częściej obsługuje je także kolej dużych prędkości (np. dworzec Aéroport Charles-de-Gaulle 2 TGV, Frankfurt (Main) Flughafen Fernbahnhof). Zabieg taki znacznie powiększa obszar oddziaływania lotnisk, a jednocześnie wpływa na zwiększenie pracy przewozowej samej kolei.
Dominujące w modernistycznym planowaniu pryncypium segregacji poszczególnych typów ruchu prowadziło do wytworzenia modelu dworca-węzła intermodalnego rozwiązanego jako swego rodzaju „wyspa” w otaczającym pierścieniu niezbędnych dojazdów. Pieszy był w nim relegowany do sieci podziemnych albo naziemnych dojść łączących dworzec ze strukturą miasta. Błąd ten popełnia się zresztą niekiedy i obecnie, mimo zasadniczej zmiany pryncypiów planowania transportu (np. nowy dworzec Zaragoza Delicias). Zmiana ta polega na powrocie do idei dworca jako kluczowego elementu miejskiej przestrzeni publicznej, łatwo dostępnego z centralnej strefy pieszej (bądź strefy ruchu uspokojonego). Zamiast segregacji, współczesne planowanie preferuje współistnienie wielu użytkowników przestrzeni ulicznej. Węzeł integracji środków transportu publicznego staje się zatem elementem przestrzeni ulicznej, współużytkowanej przez pieszych wraz z autobusami i tramwajami.
Dworzec jako powiązanie strukturalne.
Kompleks dworca, bardziej nawet niż sama linia kolejowa, może być barierą strukturalną istotnie ograniczającą możliwość rozwoju miasta (po zewnętrznej stronie powstaje strefa „pustki”, wykorzystanej często na zabudowania przemysłowo-składowe). Tymczasem dworzec, jako duży generator ruchu umożliwia intensywniejsze wykorzystanie przyległego terenu, już choćby ze względów ekonomicznych. Jednak nawet tam, gdzie także po „złej stronie torów” wytworzyła się pełna struktura miejska, przekraczanie kompleksu dworca jest często znacznie utrudnione.
Przeciwdziałać temu ma takie ukształtowanie lub przekształcenie dworca, by – zamiast barierą – stał się on łącznikiem strukturalnym pomiędzy rozdzielonymi częściami miasta. Tej roli dworca sprzyja przekształcenie go w ogólnomiejski węzeł usługowy i węzeł przestrzeni kontaktów społecznych. Metamorfoza dworca z obiektu zwróconego w kierunku śródmieścia w obiekt otwarty do penetracji z dwóch stron wymaga budowy odpowiednio atrakcyjnych łączników przez perony. Najprostszym sposobem są szerokie tunele pod peronami lub kładki, obudowane kompleksem usługowym. Inne, trudniejsze rozwiązania zakładają budowę wielofunkcyjnych megastruktur ponad peronami, często o indywidualnym wyrazie architektonicznym. Niosą one jednak pewne niebezpieczeństwo zatraty walorów architektonicznych samej przestrzeni peronów, które może spełniać tradycyjna hala peronowa.
Architektura dworców.
Kształtowanie się formy.
Na znalezienie formuły architektonicznej dla dworca kolei żelaznej, która – jak kościół czy ratusz – byłaby łatwo rozpoznawalna w przestrzeni miasta potrzeba było kilkudziesięciu lat. Pierwsze budynki dworcowe nie miały ambicji operowania szczególnymi wyróżnikami funkcji, będąc w istocie wariacją na temat kamienicy lub biurowca. Trudno rozpoznać funkcję dworcową w budynku końcowej stacji kolei "Liverpool &amp; Manchester Rly." w Manchesterze, ale trudno też rozpoznać ją w obu pokazanych niżej dworcach wiedeńskich, mimo że nadano już im cechy budynku użyteczności publicznej. Często były one na tyle skromne, że głównym widocznym elementem dworca stawała się hala peronowa (np. pierwszy dworzec w Mannheim).
Warszawski neorenesansowy Dworzec Wiedeński (1846) stanowił jedną z wczesnych, nieco naiwnych prób demonstracji przeznaczenia obiektu: został ukształtowany tak, że mógł przypominać dwa zczepione tendrami parowozy. Budynek stanowił jednak „dzieło zamknięte” – żaden motyw architektoniczny nie prowokował przenikania się wielkich kubatur pomieszczeń wewnętrznych (których zresztą nie miał) z przestrzenią otaczających ulic.
Niektórym budynkom i zespołom dworcowym starano się jednak nadawać cechy reprezentacyjności. Początkowo sięgano do tradycyjnych symboli architektonicznych, związanych głównie z formą „bramy”, takich jak portyk, łuk triumfalny lub propyleje. Żaden z nich jednak (może z wyjątkiem łuku triumfalnego) nie okazał się szczególnie odpowiedni do wyrażenia specyfiki funkcji dworcowej.
Jednym z wczesnych pomysłów na formę budynku dworca było zaakcentowanie wiaty podjazdu i powiększenie jej do skali dominującego elementu fasady. Motyw ten występuje już w budynku dworca Newcastle Central (1850, ), później chętnie stosowano go w innych dworcach brytyjskich. Stał się on też w XX w. motywem ukształtowania fasady wielkiego dworca Milano Centrale.
Dworce brytyjskie, na których – dzięki gęstemu ruchowi pociągów – wymiana pasażerów następowała szybko, nie musiały mieć dużych budynków recepcyjnych. Ich rolę do pewnego stopnia pełnią gmachy hoteli kolejowych (czasem także biur zarządów kolejowych). Budowle te nie zdradzają jednak wielu cech „dworcowych”. Jedyną z cech, które mają, może być właśnie wiata nad podjazdem, zwykle wykonana z żelaza (np. część dworca London Victoria dawnej kolei "LBSCR").
Dwa pierwsze z podanych niżej przykładów użycia podcienia (wiaty) to budynki na dworcach przelotowych. W ich wypadku nie tylko podcień akcentuje ich publiczną funkcję, ale także rozłożyste, symetryczne ukształtowanie kompleksu.
Spośród atrybutów dworca, trudno o bardziej odpowiedni od zegara. Umieszczano go nie tylko we wnętrzu, ale również jako charakterystyczny element fasady budynku recepcyjnego. Skromna (ale elegancka) fasada dworca w Bari spośród elementów determinujących funkcję ma podcień i arkadowy parter oraz właśnie zegar umieszczony na osi w dekoracyjnym kartuszu. Fasada galicyjskiego dworca w Przemyślu (p. galeria z prawej), późniejsza o około 10 lat, uzyskała podobny kartuszowy zegar – ale dodatkowo jeszcze wyraźnie akcentuje dużą kubaturę hallu recepcyjnego, ujętego w środkowym ryzalicie, doświetlonym dużymi oknami.
W krajach, gdzie istniała tradycja architektoniczna bardziej swobodna od klasycznej, dość szybko zaczęto używać motywu wieży zegarowej, przejętego z ratusza albo kościoła. Służyła ona zresztą niekiedy celom bardziej utylitarnym – niektóre były też wieżami ciśnień. Wieża zegarowa, stała się szczególnie popularna na przełomie wieków. Wraz z zadaszonym podjazdem może stanowić jednak charakterystyczny wyróżnik budynku dworcowego. W Polsce dobrym przykładem użycia wieży zegarowej, wzorowanej na ratuszu Głównego Miasta, jest dworzec Gdańsk Główny (p. galeria z prawej).
Dojrzałość.
Zarówno dwa ostatnie przykłady z powyższej galerii, jak i dworzec w Gdańsku, ilustrują cechę budynku recepcyjnego charakterystyczną dla dojrzałej architektury dworcowej. Jest to ekspozycja w elewacji i bryle wielkiej kubatury, którą miała zarówno hala peronowa, jak i – coraz częściej – hall recepcyjny. Istnieje wiele przykładów, w których osiągnięte w ten sposób przenikanie się przestrzeni wewnętrznych i zewnętrznych jest wiodącym motywem identyfikującym funkcję dworcową.
Cecha ta ujawniła się najwcześniej na dworcach czołowych, w których doszło do zaakcentowania szczytu hali peronowej. Rozwiązaniem pionierskim był paryski Gare de Strasbourg (później zwany Gare de l’Est) z 1849 r. Mając przewagę nad współczesnym mu pierwszym stałym dworcem w Monachium (operował bowiem bardziej uniwersalnymi formami włoskiego renesansu zamiast neoromanizmu), stał się wzorcem chętnie powtarzanym. Podobnie atrakcyjnym modelem był później berliński Lehrter Bahnhof, otwarty w 1871 r., w którym zastosowano od czoła motyw łuku triumfalnego (wzorzec powtórzono m.in. na dworcu Budapest Keleti).
W późniejszym stadium rozwoju wykorzystywano halle recepcyjne (kasowe). Na czołowym dworcu Paris-Nord przedłużono wnętrze hali peronowej aż do linii fasady. W Bremie i Roubaix stworzono hall recepcyjny zajmujący całą wysokość budynku – i odpowiednio go zaakcentowano w elewacji dworca. Obiekty w poniższej galerii są ponadto przykładami, w których udało się osiągnąć dużą spójność formy między budynkiem recepcyjnym i halą peronową. Dychotomia między przekryciem peronów i budynkiem recepcyjnym stanowi problem, z którym architektura dworcowa radziła sobie nie bez trudności.
Interesujące, że brytyjska architektura dworcowa właściwie odrzuciła tę drogę rozwoju: budowle, które odpowiadają trendom europejskim są bardzo nieliczne. Jeden z ważnych dworców Imperium, Victoria Terminus w Bombaju (obecny Chhatrapati Shivaji Terminus) tworzy bardzo okazały budynek neogotycki, zwieńczony kopułą, który z trudem kojarzy się z architekturą kolejową. Pozostaje on też zupełnie autonomiczny w stosunku do dużej hali peronowej, zlokalizowanej z boku.
Rosnąca wielkość ruchu kolejowego skłaniała do budowy dworców o coraz większej skali. Coraz większe dworce zaspokajały też ambicje miast, zarządów kolejowych i państw, których koleje miały kształtować odpowiedni "image" kraju. Na przełomie wieków można już mówić o pewnej gigantomanii, przejawiającej się w celowym użyciu form architektonicznych dających rozległe i wysokie przestrzenie, ewokujących też bez mała skojarzenia z wielką architekturą imperialnego Rzymu. Architekci budujący wiele amerykańskich Union Stations celowo nawiązywali do antycznych łaźni (np. dworce nowojorskie, Union Station w Chicago). W Europie najlepszym chyba przykładem kolejowej megalomanii jest dworzec Milano Centrale.
Nie stroniła też od rozwiązań megalomańskich stalinowska architektura dworców ZSRR, która musiała spełnić założenia „socrealizmu”. W tym okresie tkwiła ona w formach historyzujących, nie przyjmując trendów modernizmu. Wieża zegarowa, przekształcona w iglicę zwieńczoną czerwoną gwiazdą, stanowi zapewne najbardziej charakterystyczny motyw większych dworców sowieckich. Dekoracji zewnętrznej nieraz próbowano nadać tradycyjne formy narodowe, sięgając do rosyjskiego renesansu. Dworzec w Charkowie prezentuje jednak eklektyczne powiązanie jej z motywami klasycyzmu i baroku. Epokę zamyka Dworzec Fiński w Petersburgu (ukończony 1960), będący mieszaniną socrealizmu i modernizmu. W Polsce architekturę socrealistyczną reprezentuje m.in. istniejący dworzec Gdynia Główna.
Małe dworce.
Dworce prowincjonalne kształtowano na wiele sposobów i nadawano im rozmaitą formę stylistyczną. Zwykle jednak forma odzwierciedla popularność poszczególnych stylów w różnych krajach i epokach: formy romantyczne liczne są w Brytanii, Niemczech; we Francji, Hiszpanii, Włoszech dominują style nawiązujące do klasycznej tradycji; wszędzie zaś chętnie sięgano do lokalnych form architektonicznych.
Inne elementy architektury dworca.
Architektura dworca nie sprowadza się wyłącznie do architektury budynku recepcyjnego. Tworzą ją także zadaszenia peronów, bądź w formie osobnych wiat, bądź hali peronowej – czyli całościowego zadaszenia peronów i torów. Również wiaty mogą nadawać dworcu charakterystyczne oblicze i być czymś więcej niż utylitarną formą budowlaną. Architekturę dworca tworzą też kolejowe wieże ciśnień oraz urządzenia i budowle związane z ruchem pociągów: nastawnie, a nawet semafory, zgrupowane niekiedy na pomostach ponad torami. Istnienie części tych obiektów, szczególnie nastawni, bywa zagrożone po zmianie technologii zabezpieczenia ruchu.
Regres kolei i jej architektury.
Konkurencja samochodu i samolotu w II. poł. XX w. zepchnęła kolej na pozycje środka transportu mało atrakcyjnego, a nawet anachronicznego. W Ameryce, gdzie doszło do zaniku kolei pasażerskiej, wielkie, stosunkowo niedawno zbudowane dworce opuszczono (Buffalo Central, Michigan Central Station), w najlepszym razie znajdując dla nich nowe przeznaczenie niezwiązane z koleją (Philadelphia Reading, St Louis Union). Przystankami kolejowymi stawały się nieraz niepozorne baraki położone na peryferiach i tanie w utrzymaniu.
Przypadłością, która dotknęła dworce kolejowe nawet tam, gdzie kolej funkcjonowała nadal, było poświęcenie walorów architektonicznych dla korzyści finansowych. W USA, Brytanii, Belgii, we Włoszech czyniono oszczędności demontując hale peronowe, wymagające kosztownego remontu i utrzymania. Przełomowe dla rozplanowania dworca stało się wprowadzenie trakcji elektrycznej, która umożliwiła przekrywanie kompleksów peronów nisko położoną płytą (zasada zastosowana po raz pierwszy na nowojorskim Grand Central Terminal, 1903-13; w Europie przykładem jest Bruxelles-Central/Brussel-Centraal, 1952; w Polsce – pierwszy dworzec Warszawa Główna z 1939 r., potem Dworzec Centralny w Warszawie, 1975). Później okazywało się, że można zrezygnować nie tylko z hal peronowych, ale nawet z klasycznych budynków recepcyjnych, by teren dworca mógł zostać w całości nadbudowany przynoszącą dochód strukturą (najgłośniejszym takim przypadkiem jest Dworzec Pennsylvania w Nowym Jorku). W Osace nie było początkowo konieczności nadbudowy peronów (wykorzystano komercyjnie kondygnację pod nimi), zbudowano natomiast w 1983 r. biurowiec na miejscu budynku recepcyjnego, który jest całkowicie pozbawiony cech architektury kolejowej. Motyw wieżowca jako fasady dworca zrodził się co prawda w USA jeszcze w XIX w., ale stał się w naszych czasach bardzo popularny w Japonii. Interesujące, że zanikowi typowych form architektury dworcowej nie towarzyszył tam spadek popularności podróży kolejowych. Wręcz przeciwnie: intensywniej wykorzystywano teren coraz bardziej obciążonych dworców.
Regres architektury kolejowej, rozumiany jako rezygnacja z okazałości na rzecz „siermiężnej” prostoty, miał miejsce również w Europie, choć nie wszędzie i nie na skalę porównywalną z Ameryką. W Brytanii dokonywanym masowo redukcjom sieci kolejowej towarzyszyła też masowa „racjonalizacja” samych dworców. Oznaczała ona czasem usuwanie całościowych zadaszeń peronowych, a czasem destrukcję całych kompleksów dworcowych. Charakterystyczne było skrócenie linii w śródmieściu i budowa małego dworca na nowym, bardziej peryferyjnym miejscu (np. Bradford Interchange).
W Polsce, gdzie kolej została po 1989 r. zaniedbana brakiem modernizacji, podobnie myślało się o ukształtowaniu jej najbardziej popularnych dworców takich jak Katowice i Warszawa Centralna aby zdominować je inwestycjami biznesowymi niezwiązanymi z koleją. Od początku XXI wieku polska kolej przechodzi etap zaplanowanej przez władze państwowe wieloletniej modernizacji związanej z remontami dworców, infrastruktury i zakupem nowego taboru. W związku z czym wszelkie udane inwestycje kolejowe zarówno te przedwojenne, jak i z czasów socjalizmu zyskują coraz większe masy zwolenników i obrońców przed destrukcją i oszpeceniem. Przykładem są najnowsze i udane remonty polskich dworców kolejowych, takich jak warszawski Dworzec Centralny i krakowski Dworzec Główny.
Poszukiwania nowej formy.
W Europie, gdzie kolej funkcjonowała nadal, pojawienie się estetyki modernistycznej i nowego materiału, którym był żelbet, przyniosło nowe rozwiązania formalne dla dworców. Celowały w nich szczególnie Włochy, gdzie powstały tak awangardowe dzieła, jak nowy dworzec Santa Maria Novella we Florencji (1935) i nowy dworzec Termini w Rzymie (1950). Pionierscy we wprowadzaniu żelbetu, ale mniej nowatorscy, jeśli chodzi o formę, byli Francuzi. Chętnie odwoływali się oni do tradycyjnego „języka” architektury dworcowej, budując żelbetowe wieże zegarowe (np. Brest – 1932, Amiens – 1954), a nawet hale peronowe (Reims – 1934, Le Havre Maritime – 1936, Cherbourg Maritime – 1934). Podobnie bardziej zachowawcza była architektura dworcowa w Niemczech. Z żelbetu konstruowano tam zazwyczaj tylko budynek recepcyjny, dla hal i zadaszeń peronowych pozostawiając tradycyjną konstrukcję stalową (np. nowy Karlsruhe Hauptbahnhof – 1913; nowy Stuttgart Hauptbahnhof – 1927; Königsberg Hauptbahnhof – 1929; Beuthen/OS – 1930; nowy Düsseldorf Hauptbahnhof – 1936). W Polsce przykładem nowej architektury żelbetowej był do zniszczenia w 1944 r. wspomniany wyżej dworzec Warszawa Główna (1939). W okresie międzywojennym nowoczesnej formy było jednak w Polsce stosunkowo niewiele. Chętniej budowano w stylach lokalnych, w tym w narodowym stylu „dworkowym” (np. Żyrardów, Pruszków, pierwszy dworzec Gdynia). Dworzec Lublin przeszedł natomiast przebudowę na styl nawiązujący po polskiego renesansu (lata 20.).
Okres po II wojnie światowej przyniósł dominację modernistycznego „stylu międzynarodowego”, który to termin obejmuje architekturę prostych kubicznych brył. W stosunku do okresu przedwojennego istotnym novum było upowszechnienie się lekkich ścian osłonowych. Zanikły jednocześnie odwołania do tradycji klasycznej, widoczne jeszcze w dziełach przedwojennych, zwłaszcza we Francji. Istotnym nurtem modernizmu były eksperymenty z nowymi konstrukcjami: tarczownicami, paraboloidami, kratownicami przestrzennymi. Dworzec Tilburg w Holandii może być rzadkim przykładem modernistycznego rozwiązania, które z jednej strony ma nowatorską konstrukcję, a z drugiej stanowi rodzaj tradycyjnego całościowego zadaszenia peronów.
Ostatnie dwie dekady XX w. przyniosły powrót mody na architekturę bardziej ekspresyjną, a przynajmniej operującą większą ilością detalu. Skrajnym przykładem „dworcowego ekspresjonizmu” są realizacje arch. S. Calatravy (np. Lyon-Saint-Exupéry TGV – d. Lyon-Satolas – 1994, Lisboa Oriente – 1998, Liège-Guillemins – planowane ukończenie 2008). Niecodzienne formy nadano też biurowcom stanowiącym element kompleksu dworca Lille-Europe. Dworzec ten wprowadził do architektury kolei motyw nadbudowy ponad halą peronową (1994).
Znaczenie tego okresu polegało też na reakcji wobec zjawisk degradacji architektury kolejowej, budynek dworca miał stanowić na powrót charakterystyczny punkt w mieście i, oprócz utylitarnych, zaspokajać także potrzeby reprezentacji. Nawet nadbudowy dworców starano się kształtować w sposób kompromisowy, przekrywając perony częściowo i wzbogacając program przestrzeni recepcyjnych (np. dworzec Seoul). Chociaż nadbudowa londyńskiego Charing Cross (1990) nie wniosła niczego do programu samego dworca, to został on jednak zaakcentowany w pejzażu miasta charakterystyczną bryłą, nawiązującą do łukowej hali. Także w Japonii widoczne są poszukiwania nowego wyrazu dla architektury kolei; demonstruje je m.in. budynek recepcyjny dworca JR w Kioto (będący w istocie wielofunkcyjnym zespołem usługowym). Trendy te zbiegły się one z modernizacją kolei i poprawą jej wizerunku społecznego.
Sam przełom XX i XXI przyniósł dominację form modernistycznych, jednakże jak dotąd nie kosztem skali i jakości rozwiązań architektoniczno-budowlanych. Dopatrzyć się tej estetyki można już w otwartym w 1991 r. nowym dworcu Kassel-Wilhelmshöhe, położonym na linii dużych prędkości Hanower – Würzburg. Otwarte na początku XXI w. przebudowane dworce w Szanghaju, czy Nankinie mają budynki recepcyjne niewiele różniące się od wzorca wypracowanego w l. 60. (np. Kurskij wokzał w Moskwie), pominąwszy różnice technologiczne. Wiele zarządów kolejowych używa tych prostych, surowych form w programach modernizacji dworców (np. Austria, Szwajcaria). Otwarty w 2006 r. Berlin Hauptbahnhof, największy dworzec zbudowany od podstaw po 1945 r., stanowi ważną manifestację późnego modernizmu.
Największe dworce na świecie.
Według liczby krawędzi peronowych.
Dane uwzględniają również perony powiązanych stacji metra i innych kolei miejskich. „Perony dwukrawędziowe” liczone pojedynczo.
55
40
38
37
36
35
34
33
32
30
29
28
27
26
25
24
23
22
21
20
Według liczby obsłużonych osób.
Lista jest wyborem najważniejszych dworców według dziennej liczby obsłużonych osób (w tysiącach). Dane są orientacyjne – przesiadający się niekiedy są liczeni podwójnie, szczególnie na dworcach japońskich (ale dane nie wykazują przesiadających się w obrębie kolei jednego zarządu). "Kursywą" oznaczono dworce, o których wiadomo, że liczba obsłużonych osób jest sumą pasażerów i odwiedzających.
Klasyfikacja dworców kolejowych.
Wiele państw/kolei dzieli swoje dworce kolejowe na kategorie:
Bibliografia.
syntezy ponadkrajowe (wybór):
syntezy krajowe i regionalne (wybór):

</doc>
<doc id="109698" url="https://pl.wikipedia.org/wiki?curid=109698" title="Febronia">
Febronia

Febronia – pochodzące z łaciny imię żeńskie, przypuszczalnie wywiedzione od imienia bóstwa etruskiego Februusa. Znane w Polsce od średniowiecza, również w formie Fiebronija, Febrocha i Feberka.
Patronką tego imienia jest św. Febronia z Nisibis (męczennica).
Febronia imieniny obchodzi 25 czerwca.
Męska wersja imienia to Febroniusz, Febron, Febronius.

</doc>
<doc id="109700" url="https://pl.wikipedia.org/wiki?curid=109700" title="Dynamika molekularna">
Dynamika molekularna

Dynamika molekularna (MD) – numeryczne rozwiązywanie i komputerowa symulacja przestrzeni fazowej dla modelu układu molekuł. Elementarne poprzez całkowanie równań ruchu Newtona lub kompleksowo z uwzględnieniem licznych oddziaływań w celu uzyskania informacji o właściwościach zależnych od czasu. Oddziaływania między elementami układu są opisywane przez pewną funkcję oraz zespół parametrów dla tej funkcji.
Dynamika molekularna znajduje zastosowanie między innymi w biochemii jako narzędzie do poznawania struktury i oddziaływań w białkach, kwasach nukleinowych i innych biomolekułach.
Istnieje szereg pakietów oprogramowania do prowadzenia symulacji dynamiką molekularną, najpopularniejsze to ABINIT (DFT), AMBER (model klasyczny), CHARMM, GROMACS, GROMOS, Materials Explorer oraz NAMD.

</doc>
<doc id="109704" url="https://pl.wikipedia.org/wiki?curid=109704" title="Rodzina skierowana">
Rodzina skierowana



</doc>
<doc id="109706" url="https://pl.wikipedia.org/wiki?curid=109706" title="Języki tonalne">
Języki tonalne



</doc>
<doc id="109707" url="https://pl.wikipedia.org/wiki?curid=109707" title="Rozmaitość">
Rozmaitość

Rozmaitość n-wymiarowa – zbiór punktów, wyposażony w geometrię, która ma lokalnie własności geometrii znanej z przestrzeni rzeczywistej formula_1-wymiarowej (przestrzeni euklidesowej). Wyposażenie w geometrię jest kluczowe – oznacza bowiem, że podane zostały wzory na obliczanie odległości między punktami, kątów między prostymi, pól powierzchni itp., przy czym lokalnie odległości między punktami są dane wzorami takimi jak w przestrzeni euklidesowej itd. Rozmaitość jest więc lokalnie identyczna z przestrzenią euklidesową. Lokalność zdefiniowana precyzyjnie oznacza, że każdy punkt rozmaitości ma otoczenie, nawet niewielkiego rozmiaru, które jest homeomorficzne z przestrzenią euklidesową formula_2. Gdy rozmaitość przestaje być „płaska” – dla punktów rozmaitości bardziej od siebie odległych – to odległości są obliczane wzorami ogólniejszymi.
Wyróżnia się rozmaitości:
Rozmaitości przypominają przestrzeń euklidesową w otoczeniu każdego punktu (lokalnie), ale ich globalna struktura może być bardziej skomplikowana. Przykładowo otoczenie dowolnego punktu sfery jest homeomorficzne z płaszczyzną, gdyż można je przekształcić na płaską mapę (co realizuje się np. wykonując mapy geograficzne). Jednakże sfera różni się od płaszczyzny w „wielkiej skali”. Dlatego do odwzorowania sfery na płaszczyznę potrzeba większej liczby map. Mapy te tworzą atlas, analogicznie do atlasu zawierającego mapy geograficzne Ziemi. W ogólnym przypadku rozmaitości lokalnie mają własności przestrzeni euklidesowych wymiaru "n" ("n" = 1, 2, 3, 4 itd.), dlatego ich odwzorowanie na przestrzeń euklidesową wymaga map "n"-wymiarowych.
Koncepcja rozmaitości jest kluczowa w wielu gałęziach geometrii i nowoczesnej fizyki matematycznej, ponieważ umożliwia opisanie i rozumienie skomplikowanych struktur za pomocą dobrze poznanych właściwości przestrzeni euklidesowych. Rozmaitości pojawiają się w sposób naturalny jako rozwiązania układów równań oraz jako wykresy funkcji.
Rozmaitości mogą posiadać dodatkowe własności:
Historia.
Badanie rozmaitości łączy wiele ważnych dziedzin matematyki. Pojęcie rozmaitości uogólnia pojęcia krzywej i powierzchni na przestrzenie wielowymiarowe.
Wczesny rozwój.
Zanim powstało nowoczesne pojęcie rozmaitości, osiągnięto już kilka wyników.
Geometrie nieeuklidesowe.
Geometria nieeuklidesowa opisuje przestrzenie, gdzie nie obowiązuje piąty aksjomat Euklidesa. Szczegółowe badania tej geometrii rozpoczął Saccheri w 1733 roku. Łobaczewski, Bolyai i Riemann rozwijali je 100 lat później. Ich badania doprowadziły do odkrycia dwóch nowych rodzajów przestrzeni, w których obowiązują geometrie inne od euklidesowej – hiperboliczna i eliptyczna. Dlatego przestrzenie te różnią się od klasycznej przestrzeni euklidesowej. W nowoczesnej teorii rozmaitości określa się je jako rozmaitości riemannowskie odpowiednio o stałej ujemnej i stałej dodatniej krzywiźnie.
Krzywizna powierzchni – własność wewnętrzna.
Carl Friedrich Gauss był prawdopodobnie pierwszym matematykiem, który rozważał abstrakcyjne przestrzenie jako obiekty matematyczne. Jego twierdzenie "Theorema Egregium" stwierdza, że krzywizna powierzchni jest jej "wewnętrzną własnością", bo można ją obliczyć, nie odwołując się do własności przestrzeni, w której powierzchnia jest zanurzona. Powierzchnie o własnościach zakładanych przez Gaussa nazywamy rozmaitościami.
Teoria rozmaitości skupiła swoje badania na odkrywaniu własności wewnętrznych (niezmienników), w zasadzie pomijając właściwości zewnętrznej przestrzeni.
Charakterystyka Eulera – własność topologiczna.
Innym, "topologicznym" przykładem wewnętrznej własności rozmaitości jest charakterystyka Eulera.
Leonhard Euler wykazał najpierw, że dla wypukłego wielościanu (czyli wielokomórki w trójwymiarowej przestrzeni euklidesowej) słuszna jest zależność
gdzie:
Następnie pokazał, że reguła ta pozostanie słuszna, jeśli dokona się rzutu wierzchołków i krawędzi na sferę, tworząc "mapę topologiczną". Wynika z tego, że liczba 2 jest niezmiennikiem sfery, zwanym jej charakterystyką Eulera.
Inaczej jest na torusie: dzieląc jego powierzchnię za pomocą jednego równoleżnika i jednego południka otrzyma się "W" = 1 wierzchołek, "K" = 2 krawędzie i "S" = 1 ścianą; charakterystyka Eulera dla torusa wynosi więc 0 (bo 1 – 2 + 1 = 0).
Charakterystyka Eulera stanowi niezmiennik topologiczny danej powierzchni, tzn. deformacja powierzchni za pomocą np. ciągłego rozciągania (bez rozrywania) zachowuje ten niezmiennik.
Charakterystyka Eulera może być uogólniona na rozmaitości topologiczne o wyższych wymiarach.
Synteza.
Niels Henrik Abel i Carl Gustav Jakob Jacobi, prowadząc badania nad odwrotnością całek eliptycznych w pierwszej połowie XIX wieku, doszli do rozważań nad szczególnymi rozmaitościami zespolonymi, zwanymi dzisiaj "Jacobianami". Bernhard Riemann uzupełnił ich teorię, wyjaśniając znaczenie przedłużenia analitycznego funkcji zmiennej zespolonej.
Innym ważnym źródłem rozwoju idei rozmaitości w matematyce XIX wieku była mechanika analityczna – wersja mechaniki klasycznej rozwinięta przez Siméon Poissonna, Jacobiego i Williama Hamiltona. Możliwe stany układu mechanicznego zostały zdefiniowane tam jako punkty w abstrakcyjnej przestrzeni, przestrzeni fazowej, której wymiar jest równy liczbie stopni swobody układu, a punkty są zadane przez współrzędne uogólnione. Przestrzeń fazowa jest w ogólnym przypadku wielowymiarową rozmaitością. Jedynie w przypadku ruchu cząstek swobodnych (tj. nie poddanych działaniu więzów) rozmaitość sprowadza się do przestrzeni euklidesowej.
Riemann jako pierwszy wykonał wiele prac nad uogólnieniem pojęcia powierzchni w wyższych wymiarach. Nazwa "rozmaitość" pochodzi od pierwotnej niemieckiej nazwy "Mannigfaltigkeit", wymyślonej przez Riemanna i oznaczającej "różnorodność". W swoim wykładzie inauguracyjnym w Getyndze Riemann opisał zbiór wszystkich możliwych wartości zmiennej z pewnymi ograniczeniami jako "Mannigfaltigkeit", ponieważ zmienna może mieć "wiele" wartości. Jako przykłady wartości Riemann podawał nie tylko kolor czy położenie w przestrzeni, ale także wszystkie możliwe kształty. Korzystając z indukcji, dokonał konstrukcji rozmaitości "n-wymiarowych" jako stos rozmaitości ("n" -1)"- wymiarowych".
Hermann Weyl podał szczegółową definicję rozmaitości różniczkowalnych, otwierając drogę do ogólnego pojęcia przestrzeni topologicznej.
Przykłady rozmaitości.
Krzywe.
Okrąg.
Po linii okrąg jest najprostszym przykładem rozmaitości topologicznej. W topologii "wygięcie" nie ma znaczenia, mały fragment okręgu jest traktowany tak samo jak mały fragment linii. Np. dla okręgu jednostkowego, "x"2 + "y"2 = 1 (il"ustracja 1)" rozważmy jego fragment - zbiór otwarty punktów tworzący łuk koloru żółtego. Każdy jego punkt może być jednoznacznie opisany za pomocą współrzędnej "x" (współrzędne "y" punktów są tu dodatnie). Wynika stąd, że rzut żółtego fragmentu okręgu na otwarty przedział (–1, 1) na osi "x" jest ciągły i odwracalny,
Rzut ten nazywa się mapą żółtego fragmentu. 
Ogólnie, "mapą" nazywa się funkcję, która odwzorowuje wzajemnie jednoznacznie otwarty przedział danej przestrzeni na przestrzeń euklidesową (ściśle: mapa powinna być homeomorfizmem). 
Podobnie tworzymy mapy dla pozostałych fragmentów okręgu: dolny (czerwony), lewy (niebieski) i prawy (zielony). Wszystkie te fragmenty obejmują cały okrąg, a cztery mapy tworzą atlas dla okręgu.
Górna i prawa mapa się nakładają: ich część wspólna leży w części okręgu, gdzie obie współrzędne "x" i "y" są dodatnie. Obie te mapy χgórny i χprawy odwzorowują tę część w przedział (0, 1). Stąd można utworzyć funkcję "T" z (0, 1) na siebie, gdzie najpierw "odwrócimy" przedział górny na okrąg, a następnie za pomocą prawej mapy "wrócimy" na ten sam przedział. Niech "a" będzie dowolną liczbą z przedziału (0, 1), wtedy:
Taką funkcję nazywamy "przekształceniem przejścia".
Para oddzielnych okręgów.
Rozmaitości nie muszą być spójne (całe w „jednym kawałku”). Prosty przykład stanowi para oddzielnych okręgów. W tym przypadku widać, że rozmaitość nie musi mieć dobrze zdefiniowanego pojęcia odległości, gdyż nie ma sposobu na zdefiniowanie odległości między punktami, które leżą na różnych okręgach.
Dwa styczne okręgi.
Przypadek "trudnej" rozmaitości to dwa styczne okręgi, tworzące kształt cyfry 8. Punkt styczności uniemożliwia utworzenie zadowalającej mapy. Nawet jeśli "wyginanie" jest dozwolone w topologii, okolice punktu styczności przypominają znak „+”, a nie linię. Kształt „+” nie jest homeomorficzny z odcinkiem, gdyż usunięcie środkowego punktu utworzy przestrzeń czteroelementową, podczas gdy dzielenie odcinka daje w wyniku co najwyżej przestrzeń dwuelementową. Przekształcenia topologiczne zawsze zachowują liczbę elementów.
Wzbogacony okrąg.
Przekształcenie przejścia "T" dla okręgu to prosta funkcja pomiędzy otwartymi przedziałami. Łatwo zauważyć, że można wobec niej zastosować rachunek różniczkowy i całkowy na przedziale (0, 1), dlatego z tego atlasu wynika, że okrąg to rozmaitość różniczkowalna. Ponadto jest też "gładki" i "analityczny", gdyż przekształcenie przejścia ma także te własności.
Inne właściwości okręgu pozwalają zaliczyć go do bardziej szczególnych rozmaitości. Np. istnieje pojęcie odległości między dwoma punktami na okręgu (zdefiniowane poprzez długości łuku łączącego te punkty), dlatego okrąg jest rozmaitością riemannowską.

</doc>
<doc id="109708" url="https://pl.wikipedia.org/wiki?curid=109708" title="Nie ma róży bez ognia">
Nie ma róży bez ognia

Nie ma róży bez ognia – polska komedia filmowa z 1974 roku w reżyserii Stanisława Barei, nakręcona według scenariusza napisanego przez reżysera wraz z Jackiem Fedorowiczem.
Fabuła.
Komedia przedstawia absurdalną rzeczywistość, w jakiej znalazło się małżeństwo nauczycieli, Jana i Wandy Filikiewiczów, wobec problemu konieczności goszczenia w swym mieszkaniu początkowo byłego męża Wandy, Jerzego Dąbczaka, a później także jego obecnej żony Lusi, narzeczonego Lusi – Zenka i kolejnych osób.
W rozpoczynającej film scenie w pokoiku Filikiewiczów, ulokowanym między hałaśliwymi pokojami biurowymi w starej willi, pojawia się oszust, Malinowski, który oferuje im zamianę mieszkania, na nowe w wieżowcu. W miarę rozwoju sytuacji małżeństwo wpędza się w coraz większe kłopoty, głównie za sprawą pomysłów męża.
Obsada.
Źródła:
Motywy.
W filmie można znaleźć zarówno humor sytuacyjny w perypetiach głównego bohatera, przygotowującego nowo wybudowane mieszkanie do stanu użytkowania bądź goniącego za autobusem, którego drzwi przytrzasnęły mu krawat, jak również dowcip wynikający z pewnych lapsusów pokazujących funkcjonowanie prawa w dobie PRL. Razem z pierwszym mieszkaniem Filikiewiczów mieszczą się urzędy państwowe; administrator osiedla prosi o monetę dwudziestogroszową, aby zaplombować drzwi, a dobrze znający prawo kombinator Dąbczak zyskuje większą przychylność ze strony organów państwa niż uczciwy obywatel, jakim jest Filikiewicz.
Film ukazuje też pęd mieszkańców Polski w dobie lat 70. XX wieku do tego, aby zamieszkać w stolicy. Ojciec Lusi, żony Dąbczaka, puszcza z dymem własny dom wraz z plantacją róż, aby córka mogła zamieszkać w Warszawie. Jest to także przedstawienie dwóch równoległych światów – sformalizowanej biurokracji oraz nieformalnych stosunków, które małżeństwo Filikiewiczów musi rozpoznać.
Przygotowanie scenariusza i realizacja filmu.
Początkowo komedia miała nosić tytuł "Lawina", co miało nawiązywać do eskalacji wydarzeń mających wpływ na życie głównych bohaterów. W scenopisie ojciec Lusi ma problemy z urzędem skarbowym – w dialogu z córką pojawia się hasło domiar, gdy nakazuje jej wraz z narzeczonym pozostać w mieszkaniu Filikiewiczów. Z tego względu, że cenzura nie zgodziłaby się na użycie tego słowa, zastąpiono domiar pożarem. Zmiana w scenariuszu doprowadziła do zmiany tytułu filmu, co według reżysera miało jeszcze bardziej wyrażać pure nonsensowną fabułę. Bezpośrednio tytuł nawiązuje właśnie do zmienionej sceny, w której ojciec Lusi podpala własny dom wraz z plantacją róż, aby córka mogła zameldować się w stolicy. Słowa tytułu wypowiadane są w filmie przez dzielnicowego, któremu administrator wraz z przebywającymi w mieszkaniu Filikiewiczów osobami próbują wytłumaczyć niecodzienną dla niego sytuację. Zmieniony został również charakter Jerzego Dąbczaka, który początkowo miał być wzorowany na stereotypowym ormowcu. Postać ta została „uszlachetniona” głównie z tego powodu, że odgrywał ją Jerzy Dobrowolski. "Nie ma róży bez ognia" to zbitka słów z dwóch polskich przysłów: "nie ma róży bez kolców" oraz "nie ma dymu bez ognia". W krytyce filmu pojawiła się opinia, że z tego powodu tytuł nic nie znaczy.
Autorzy dla urealnienia fabuły konsultowali treść scenariusza z prawnikiem. Bareja, będąc fanem amerykańskich komedii z lat 20. XX w., określał swój film jako pewien etap w tworzeniu współczesnej burleski, wyrażając jednocześnie nadzieję, że w polskiej kinematografii powstaną w przyszłości filmy podobne do tych, jakie Amerykanie kręcili przed wojną. Wiele miejsca poświęcił walce głównego bohatera ze złośliwością przedmiotów martwych. Scena z wchodzeniem Filikiewicza na dach może być uznana za nawiązanie do filmów z Busterem Keatonem i Haroldem Lloydem. Odgrywana była ona bezpośrednio przez Jacka Fedorowicza bez udziału kaskadera.
Zdjęcia do filmu zrealizowano w Warszawie (osiedle Piaski w dzielnicy Bielany, Centralny Dworzec Autobusowy PKS przy ul. Żytniej, Plac Trzech Krzyży, willa przy ul. Bieżanowskej 5) i w Konstancinie-Jeziornie (willa „Zorza” przy ul. Sobieskiego 16).
W opinii krytyków filmowych, recenzujących "Nie ma róży bez ognia", przeważały określenia tej produkcji jako prymitywnej i schlebiającej gustom drobnomieszczańskim, co powodowało, że zakwalifikowany był do najniższej kategorii artystycznej, co w konsekwencji przekładało się na niższe zarobki dla reżysera. Wpływy z biletów wynosiły natomiast około 16 milionów złotych, przy czym w Polsce obejrzało go szacunkowo 3 miliony widzów, a za granicą około 9 milionów.

</doc>
<doc id="109710" url="https://pl.wikipedia.org/wiki?curid=109710" title="Rada miejska">
Rada miejska



</doc>
<doc id="109712" url="https://pl.wikipedia.org/wiki?curid=109712" title="TVN International">
TVN International

TVN International (iTVN) – polski kanał telewizyjny, należący do Grupy TVN, skierowany do Polaków mieszkających poza granicami kraju.
Historia.
Stacja rozpoczęła działalność 29 kwietnia 2004. Ramówkę wypełniają głównie programy z oferty pozostałych kanałów należących do Grupy TVN: TVN, TVN 7, TVN24, TVN Turbo, TVN Style i nSport oraz dodatkowo zakupy własne.
Odbiór.
Kanał iTVN dostępny jest w USA, Australii, Niemczech, Kanadzie, Francji i Wielkiej Brytanii. W zależności od kraju stacja jest dystrybuowana na platformach cyfrowych, sieciach kablowych, usługach DSL i serwisie internetowym. Kanał nie jest dostępny w Polsce. Kanał był niekodowany przez prawie miesiąc swojego nadawania, został zakodowany 28 maja 2004 roku.

</doc>
<doc id="109713" url="https://pl.wikipedia.org/wiki?curid=109713" title="Gdansk Lech Walesa Airport">
Gdansk Lech Walesa Airport



</doc>
<doc id="109715" url="https://pl.wikipedia.org/wiki?curid=109715" title="Papier elektroniczny">
Papier elektroniczny

Papier elektroniczny (e-papier) – rodzaj wyświetlacza, który swoimi gabarytami i elastycznością dąży do imitacji papieru. Na e-papierze można tworzyć notatki za pomocą odpowiednich narzędzi (np. elektryczny „ołówek”) albo na którego powierzchni może być wyświetlany elektronicznie zapisany tekst. 
Rozpowszechnienie e-papieru ograniczyłoby zużycie papieru do robienia notatek oraz zmniejszyłoby liczbę drukowanych stron.
Autorem terminu „e-papier”, a zarazem wynalazcą „e-papieru” jest Nicholas Sheridon, który pracował w latach 70. nad wyświetlaczami mogącymi zastąpić monitory oparte na technologii CRT dla firmy Xerox.
Rodzaje e-papieru.
Istnieje wiele konkurencyjnych technologii, mających sprostać wymogom „prawdziwego” e-papieru.
Gyricon.
Historycznie pierwszą technologią był „e-papier”, składający się z mikroskopijnych kulek magnetycznych, wprasowywanych między dwie cienkie folie, z których jedna posiadała zdolność przewodzenia prądu. Kulki te z jednej strony były czarne, a z drugiej białe. Po przyłożeniu punktowego pola elektrycznego przy pomocy „elektronicznego pisaka” obracały się one czarną stroną do powierzchni papieru. „Zmazanie zapisu” następowało po przyłożeniu silnego pola elektrycznego do całej „kartki”, co powodowało obrócenie się wszystkich kulek białą stroną ku powierzchni papieru. Technologia ta została opracowana w latach 70. XX wieku, przez Nicka Sheridona z Xerox's Palo Alto Research Center i opatentowana pod nazwą Gyricon.
e-papier z mikro kapsułkami.
W 1997 dwaj studenci MIT J.D. Albert and Barrett Comiskey zainspirowani pracami profesora Josepha Jacobson opracowali inny rodzaj e-papieru. Technologia ta jest oparta na mikroskopijnych kapsułkach wypełnionych elektrycznie naładowanymi drobinami o białej barwie, zawieszonymi w kolorowanym oleju. Normalnie drobiny te wypływają na powierzchnię oleju i zakrywają całkowicie olej. Przyłożenie słabego pola elektrycznego od dołu papieru ściąga drobiny na dół kapsułek i odsłania kolorowy olej. 
Sam pomysł nie był nowy. gdyż na podobnej zasadzie działała dawno zarzucona technologia wyświetlaczy elektroforetycznych, jednak nowością było umieszczenie kapsułek w cienkiej, giętkiej folii, a nie w płytce szklanej. Podstawowym problemem z tym rodzajem e-papieru jest nietrwałość zapisu, gdyż jest on podatny na wstrząsy i działanie zewnętrznych źródeł pola elektrycznego.
E ink.
Modyfikacją tej technologii, również opracowaną przez Jacobsona, jest folia z kapsułkami, w których znajduje się bezbarwny olej i dwa rodzaje naładowanych elektrycznie drobin: białe i czarne. Firma założona przez Jacobsona o nazwie E Ink rozpoczęła w 1999 r. produkcję e-papieru opartego na tej technologii, który jak dotąd znalazł zastosowanie w sieci amerykańskich hipermarketów Wall Mart i jest tam stosowany do tablic ogłoszeniowych i tabliczek z cenami, których zawartość jest sterowana przez centralny system komputerowy. Technologia została wykorzystana też w czytnikach e-book takich jak Amazon Kindle czy eClicto.
Inne rodzaje e-papieru.
Wiele innych firm pracuje usilnie nad rozmaitymi technologiami e-papieru, opartymi m.in. na: ciekłych kryształach, wyświetlaczach elektrochemicznych i plazmowych. Do firm zajmujących się tą dziedziną badań zalicza się m.in. Gyricon, który nadal istnieje po uniezależnieniu się od Xeroxa, Philips Electronics, Kent Displays, Nterra i Sony. 
Firma Hitachi pracuje nad elastycznym wyświetlaczem, wykonanym w technologii EPD (z ang. "Electronic Paper Display") o przekątnej 13,1 cala. E-papier Hitachi potrafi wyświetlić kolorowy obraz w rozdzielczości 512×384 pikseli.
W kwietniu 2004 firma Sony ogłosiła wypuszczenie pierwszego komercyjnie dostępnego urządzenia, spełniającego rolę e-papieru, o nazwie LIBRIé. Jest to mały, lekki czytnik książek elektronicznych, w którym wyświetlacz jest oparty na technologii e-papieru, opracowanej wspólnie przez E ink, Philipsa i Sony.
Zastosowanie e-papieru.
E-papier jest stosowany w wielu branżach, zastępując papierowe produkty, bądź elektroniczne wyświetlacze. E-papier znalazł zastosowanie nie tylko jako czytnik książek elektronicznych, ale także jako etykieta cenowa, tablica edukacyjna, wyświetlacz rozkładów jazdy, czy baner reklamowy. Ponieważ ekran e-papieru zużywa mikroskopijne ilości energii, stanowi on wielką szansę na szerokie wprowadzenie dynamicznej informacji pasażerskiej na obszarach podmiejskich i wiejskich, gdzie większość przystanków nie posiada przyłączy energetycznych. W tych zastosowaniach wystarczającym źródłem energii są panele fotowoltaiczne. 

</doc>
<doc id="109720" url="https://pl.wikipedia.org/wiki?curid=109720" title="Kabaret Rżysko">
Kabaret Rżysko

Kabaret Rżysko – to trzyosobowy kabaret - rodzinna spółka satyryczna istniejąca kilkanaście lat, w obecnym składzie od 2003 r.

</doc>
<doc id="109721" url="https://pl.wikipedia.org/wiki?curid=109721" title="Bazylika Najświętszego Zbawiciela i Wszystkich Świętych w Dobrym Mieście">
Bazylika Najświętszego Zbawiciela i Wszystkich Świętych w Dobrym Mieście

Bazylika kolegiacka pw. Najświętszego Zbawiciela i Wszystkich Świętych w Dobrym Mieście – kościół rzymskokatolicki w Dobrym Mieście.
Druga co do wielkości świątynia Warmii; tytuł Bazyliki Mniejszej (od 19 maja 1989).
Historia.
Kościół jest częścią gotyckiego zespołu kolegiackiego z lat 1357–1389. Biskup warmiński Herman około 1346 dokonał ostatecznego rozdziału dóbr biskupich i kapitulnych. Powołał także kolejną kapitułę – kolegiacką, która stała się wkrótce trzecim co do wielkości właścicielem ziemskim na Warmii. Aktem z 20 listopada 1347 kapitułę kolegiacką przeniesiono do Dobrego Miasta włączając do niej miejscowy kościół parafialny. Budowę obecnego kościoła rozpoczęto około 1359. Pod koniec XIV w. w kościele były już co najmniej cztery ołtarze, w 1392 papież Bonifacy IX wystawił bullę odpustową, a w 1396 ufundowano stalle kanonickie. W 1420 wyświęcono nowy ołtarz główny ku czci Krzyża Świętego, Zbawiciela i Wszystkich Świętych.
Architektura.
Zabudowania kolegiaty stanowią zwarty czworobok, nieznacznie rozszerzający się ku zachodowi. Część północną zajmuje kościół, od zachodu i południa znajdują się budynki mieszkalne kanoników, od wschodu pozostałość dawnego domu biskupów, zakrystia i brama w kierunku miasta. Druga brama (Młyńska) znajduje się w skrzydle południowym.
Kościół o wymiarach zewnętrznych ok. 61,5 × 25,5 m ma postać trójnawowej hali bez wydzielonego prezbiterium, typowej dla Warmii; wysokość do okapu dachu wynosi 16 m. Od strony zachodniej dostawiona jest wysoka czworoboczna wieża. Pary ośmiobocznych filarów dzielą wnętrze na siedem przęseł przekrytych sklepieniami gwiaździstymi – czteroramiennymi w nawach bocznych i ośmioramiennymi z żebrem przewodnim w nawie głównej.
Wyposażenie.
W latach 1872–1882 kościół został poddany regotyzacji. Zniszczono wówczas bezpowrotnie wiele zabytków. Z 15 ołtarzy zachowało się do dzisiaj pięć, kolejne cztery to dzieła pseudogotyckie z końca XIX w.
Ołtarz główny powstał w latach 1743-1748 z fundacji biskupa Adama Stanisława Grabowskiego. Zdobią go monumentalne rzeźby męczenników Wojciecha i Stanisława, dzieło Krzysztofa Perwangera. W zamknięciu nawy południowej znajduje się ołtarz mariacki – tryptyk z ok. 1430. W nawie północnej – późnogotycki tryptyk św. Anny z ok. 1500 z rzeźbioną grupą św. Anny Samotrzeć. Przy drugim filarze południowym jest ołtarz św. Sebastiana z 1642 obecnie czczony jako ołtarz Madonny Dobromiejskiej. Po przeciwległej stronie znajduje się ołtarz Trójcy Świętej z końca XVII w. z wybitną późnogotycką rzeźbą "Tron Łaski" z początku XVI w.
Ciekawymi zabytkami są również: ambona powstała w 1693 z fundacji biskupa Zbąskiego i dziekana dobromiejskiego Jerzego Ignacego Teschnera, a także ogrodzenie chrzcielnicy z 1670–80 i stalle z 1673 ze stopniami w kształcie lwów, zachowane z pierwotnych stalli gotyckich z końca XIV w.
Niewątpliwą atrakcją dla turystów są organy. Posiadają one 49 głosów i 3522 piszczałki. W sezonie letnim organizowane są koncerty.
Biblioteka kapitulna pełni obecnie funkcję muzeum i jest udostępniona zwiedzającym. Można w nim zobaczyć pozostałości dawnego wyposażenia kolegiaty. Bogaty skarbiec i księgozbiór uległ niestety rozproszeniu po ostatniej wojnie. Biblioteka została wywieziona w czasie wojen ze Szwedami.
Najstarszym ołtarzem dobromiejskiej kolegiaty jest Tryptyk Mariacki z ok. 1430. Rzeźby ołtarza mariackiego utrzymane są w "stylu Pięknych Madonn". Centralną figurą ołtarza jest tronująca Matka Boża z Dzieciątkiem. W szafie środkowej, po bokach Madonny, umieszczone są cztery figurki apostołów. Pozostali apostołowie występują po dwóch w kwaterach na awersach skrzydeł. Apostołowie trzymają w swoich rękach insygnia męczeńskie lub symbole pełnionej misji w Kościele. W przeszklonej neogotyckiej mensie ołtarza złożone są w barokowym relikwiarzu w kształcie trumny relikwie św. Innocentego. Informuje o tym kamienna tablica inskrypcyjna wmurowana w sąsiednią ścianę. Na tablicy jest napis "święte ciało i naczynie z krwią Świętego Innocentego, męczennika według autentycznego rejestru liturgicznego podarowane w Rzymie 1 czerwca 1732 Jerzemu Mockiemu, infułatowi żółkiewskiemu i przez tegoż pełnoprawnie przeniesione go kolegiaty dobromiejskiej 29 września 1736 w tym ołtarzu spoczywa".

</doc>
<doc id="109724" url="https://pl.wikipedia.org/wiki?curid=109724" title="Louis Gabriel Ambroise de Bonald">
Louis Gabriel Ambroise de Bonald

Louis Gabriel Ambroise de Bonald (ur. 2 października 1754 w Le Monna k. Millau, zm. 23 listopada 1840) – francuski filozof i publicysta, teoretyk nauki o państwie, zwolennik monarchii teokratycznej. Jeden z głównych przedstawicieli tradycjonalizmu, rojalista i przeciwnik filozofii oświecenia. Od 1816 r. członek Akademii Francuskiej (zasiadał w fotelu 30).
Życiorys.
Za panowania Ludwika XVI służył w armii. W latach 1791–1797 przebywał na emigracji w Niemczech, gdzie związał się z myślicielami rojalistycznymi. Za Ludwika XVIII deputowany ultramontanów. Po roku 1836 jako przeciwnik nowej dynastii utracił godność para.
Wprowadził do filozofii francuskiej kierunek teologiczny. W pracach swych wyrażał poglądy i dążenia rojalistów. Przeciwnik Rousseau i reakcji klerykalnej okresu restauracji, jako ideologicznej przesłanki rewolucji francuskiej. Występował przeciwko teorii umowy społecznej i teorii podziału władz. Bronił tradycjonalistycznej koncepcji porządku społecznego, której ideałem była monarchia absolutna. Opierając się na swej teologicznie zorganizowanej filozofii, starał się wykazać, że wolność jednostki, prawa polityczne i swobody demokratyczne niszczą jedność społeczeństwa i powodują jego upadek. Argumentacja Bonalda stanowiła częstokroć ideologiczne uzasadnienie legitymizmu. 
Jeden z twórców wspólnie z Józefem de Maistrem konserwatyzmu tradycjonalistycznego. Jednym z jego czterech synów był Ludwik kardynał de Bonald.

</doc>
<doc id="109725" url="https://pl.wikipedia.org/wiki?curid=109725" title="Knypel">
Knypel



</doc>
<doc id="109727" url="https://pl.wikipedia.org/wiki?curid=109727" title="Louis Jacques Maurice de Bonald">
Louis Jacques Maurice de Bonald

Louis Jacques Maurice de Bonald (ur. 30 października 1787 w Millau, zm. 28 lutego lub 25 lutego 1870 w Lyonie), francuski duchowny katolicki, kardynał, arcybiskup Lyonu. Syn polityka Ludwika de Bonalda.
Życiorys.
Przyjął święcenia kapłańskie 22 lutego 1812. W 1815 był sekretarzem delegacji francuskiej, negocjującej w Rzymie nowy konkordat. Pełnił funkcje archidiakona katedry w Chartres, wikariusza generalnego Chartres oraz jałmużnika księcia Artois. W marcu 1823 został mianowany biskupem Le Puy-en-Velay, sakry biskupiej udzielił mu 27 kwietnia 1823 w Paryżu biskup Chartres Jean-Baptiste-Marie-Anne-Antoine de Latil. Otrzymał również honorowy tytuł asystenta Tronu Papieskiego (21 czerwca 1839). W kwietniu 1840 został przeniesiony na stolicę arcybiskupią Lyon.
1 marca 1841 Grzegorz XVI wyniósł go do godności kardynalskiej, nadając tytuł SS. Trinita al Mote Pincio. De Bonald nie brał udziału w konklawe po śmierci Grzegorza XVI w 1846. W 1852 został mianowany członkiem Senatu Francji.
Został pochowany w katedrze metropolitalnej w Lyonie.

</doc>
<doc id="109729" url="https://pl.wikipedia.org/wiki?curid=109729" title="Kawalet">
Kawalet

Kawalet – stół rzeźbiarski, zazwyczaj trójnożny, wyposażony w obrotowy blat, dzięki czemu rzeźbiarz może obracać rzeźbę podczas pracy i dokładnie kontrolować efekty światłocieniowe oraz stan jej wykończenia. Wysoki od 100 do 140 cm, z regulowaną wysokością blatu, zazwyczaj okrągłego, spotykane są również blaty wielokątne i kwadratowe. Służy do tworzenia modeli w miękkich materiałach, np. w glinie. Są również kawalety niskie (20–50 cm) o blatach znacznie szerszych, najczęściej kwadratowych o boku od 80 do nawet 400 cm. Służą one do realizacji większych modeli, np. figur w skali naturalnej bądź pomników. Mają formę niskiego, szerokiego stołu, bez regulowanej wysokości. Te większe wykonywane są zazwyczaj do konkretnej realizacji, te mniejsze służą często w uczelniach artystycznych do realizacji studium figury ludzkiej.

</doc>
<doc id="109731" url="https://pl.wikipedia.org/wiki?curid=109731" title="Grupa aldehydowa">
Grupa aldehydowa

Grupa aldehydowa – jednowartościowa grupa funkcyjna o wzorze −CHO, zbudowana z grupy karbonylowej, której atom węgla jest bezpośrednio związany z atomem wodoru. Grupa ta jest charakterystyczną grupą aldehydów i aldoz.
Jest to grupa silnie polarna, przy czym częściowy ładunek ujemny znajduje się na atomie tlenu, zaś dodatni na węglu. Powoduje to dużą reaktywność aldehydów w reakcji addycji nukleofilowej. Grupa aldehydowa jest płaska (trygonalna), co zwiększa podatność na atak nukleofila. Przyłączenie nukleofila do karbonylowego atomu węgla powoduje przejście z płaskiego układu trygonalnego do układu tetraedrycznego. Aldehydy są bardziej reaktywne od ketonów w analogicznej reakcji ze względu na mniejszą zawadę przestrzenną reaktywnego węgla.
Najbardziej reaktywny jest formaldehyd, który zawiera dwa atomy wodoru przy atomie węgla. Wygodniejszymi w syntezie analogami formaldehydu są paraform i trioksan. Dużą reaktywnością odznaczają się również bardziej złożone związki, w których efekt elektronowy sumuje się, jak np. w cząsteczkach acetylooctanu etylu lub diacetonu. Tu jednak wykorzystuje się częściej w syntezie organicznej fakt, iż związki te mają mocno kwaśne protony przy węglach alfa.

</doc>
<doc id="109733" url="https://pl.wikipedia.org/wiki?curid=109733" title="Kamień belgijski">
Kamień belgijski

Kamień belgijski (inaczej biolit) – kamień stosowany do ostrzenia narzędzi, głównie brzytew i dłut rzeźbiarskich. Zawiera kwarcyty, spełniające funkcję ścierną, rozłożone w jednorodny sposób.

</doc>
<doc id="109734" url="https://pl.wikipedia.org/wiki?curid=109734" title="Batakowie">
Batakowie

Batakowie, Batacy ("Halak Batak") – zbiorcze określenie ludów austronezyjskich zamieszkujących północno-zachodnią część Sumatry (Wyżyna Batak) w Indonezji. Posługują się językami batackimi z rodziny austronezyjskiej oraz własnym pismem pochodzenia indyjskiego. Liczą ogółem około 6 mln i dzielą się na ok. sześć grup etnicznych. Największą z tych grup stanowi Toba Batak. Inne grupy to Angkola (Batak), Dairi (lub Pakpak), Karo Batak, Simalungun Batak oraz Mandailing Batak. Przynależność Alas Kluet, klasyfikowanych niekiedy jako Batakowie, jest dyskusyjna. Toba Batak, Karo Batak, Simalungun Batak oraz Dairi są chrześcijanami, natomiast pozostałe grupy wyznają głównie islam.
Nazwa "Batak" prawdopodobnie pochodzi od pejoratywnego określenia pogańskich plemion górskich, używanego przez muzułmańskich mieszkańców wybrzeży. Podobna nazwa istnieje na Filipinach na określenie tamtejszych, bliżej niespokrewnionych górskich plemion, zaś jeden z ludów górskich zamieszkujących Malezję określany jest mianem "Batek".
Historia.
Pierwsze wzmianki na temat ludu pochodzą od angielskiego podróżnika i orientalisty Williama Marsdena, który nazwał opisywane obszary jako królestwo kanibalistycznego ludu.
W II i III wieku n.e. Batakowie byli pod wpływem hinduizmu. Pojawiła się sztuka złotnictwa, wprowadzono pług. Na przestrzeni wieków rozwinął się system rodów patriarchalnych skupionych w wysokich domach drewnianych o oryginalnej architekturze.
W IX wieku Batakowie znaleźli się pod wpływami chrześcijaństwa i islamu. Obecnie ponad 60% populacji to muzułmanie, zaś pozostała to protestanci – głównie za sprawą luterańskiego misjonarza Ludwiga Nommensena.
Gospodarka.
Batakowie głównie uprawiają ryż, w górach uprawiają kukurydzę i warzywa oraz trudnią się hodowlą, tkactwem, obróbką drewna i złotnictwem.

</doc>
<doc id="109735" url="https://pl.wikipedia.org/wiki?curid=109735" title="Cyklina">
Cyklina

Cyklina – ręczne narzędzie stolarskie służące do wygładzania powierzchni drewna. Nazywana również gładzicą. Używane obecnie m.in. do wygładzania niedostępnych dla cykliniarki mechanicznej fragmentów podłóg drewnianych.
Występuje w formie stalowej płytki (prostokątnej lub zaokrąglonej - "łabędzia szyja") o grubości od 0,4 do 1,2 mm. Krawędzie płytki wstępnie oszlifowane pod kątem prostym muszą być zawinięte (zaciągnięte) stalką aby mogły właściwie cyklinować powierzchnię. 
Inne odmiany cykliny to tzw. skrobaki. Tam zaostrzona płytka stalowa jest zamocowana w specjalnym uchwycie, czasem z możliwością regulacji kąta nachylenia i wygięcia ostrza.

</doc>
<doc id="109739" url="https://pl.wikipedia.org/wiki?curid=109739" title="Michaił Trilisser">
Michaił Trilisser

Michaił Trilisser właśc. Ме́ер Абра́мович Трили́ссер, Mejer Abramowicz Trilisser, ps. "Moskwin" (ur. 1883 w Astrachaniu, zm. 2 lutego 1940 w miejscu egzekucji Kommunarka pod Moskwą) – rosyjski polityk socjaldemokratyczny i komunistyczny, w latach 1921-1930 szef INO Czeka/GPU/OGPU (cywilnego wywiadu sowieckiego) .
Był synem szewca pochodzenia żydowskiego. Ukończył liceum w Astrachaniu. W 1901 wstąpił do SDPRR, w Odessie jako student brał udział w rewolucji 1905. Za działania antycarskie w lipcu 1907 aresztowany, w 1909 skazany na 8 lat katorgi w Szlisselburgu, a w listopadzie 1914 na dożywotnie osiedlenie w guberni irkuckiej. Po rewolucji lutowej i obaleniu caratu amnestionowany 19 marca 1917 przez Rząd Tymczasowy. W marcu 1917 był członkiem Irkuckiego Komitetu Obwodowego SDPRR(b), a także sekretarzem Rady Irkuckiej i członkiem Centralnego Komitetu Wykonawczego (CIK) Rad Syberii. W 1918 był zarządzającym sprawami Syberyjskiej Rady Komisarzy Ludowych (Sownarkomu), członkiem Syberyjskiego Komitetu Rewolucyjnego, członkiem Prezydium Syberyjskiego Komisariatu Wojskowego i szefem Sztabu Nadbajkalskiego Okręgu Wojskowego.
Od 1921 do 1930 roku szef cywilnego wywiadu zagranicznego. Rewolucjonista, specjalizował się w tropieniu konfidentów i politycznych szpiegów w partii bolszewickiej. W sierpniu 1921 roku zastąpił na stanowisku szefa wywiadu zagranicznego Solomona Mogilewskiego, od 26 marca 1926 do 27 października 1929 zastępca przewodniczącego OGPU ZSRR. Odznaczony Orderem Czerwonego Sztandaru (1927). 
Z powodu konfliktu z Gienrichem Jagodą w 1930 przeszedł do organów kontroli, a następnie do Kominternu. Podczas "wielkiej czystki" został fałszywie oskarżony, skazany na śmierć i rozstrzelany w 1940 roku.

</doc>
<doc id="109741" url="https://pl.wikipedia.org/wiki?curid=109741" title="Gospodarka Włoch">
Gospodarka Włoch

Gospodarka Włoch – Włochy należą pod względem gospodarczym do najważniejszych krajów Europy i świata, chociaż od połowy lat dziewięćdziesiątych ubiegłego wieku ich gospodarka rozwija się wyraźnie wolniej niż przeciętna dla krajów UE. W 2019 roku PKB (nominalny) w tym kraju wyniósł 1,988 biliona dolarów – co czyni Włochy ósmą co do wielkości gospodarką Świata i – mimo kryzysu – czwartą gospodarką Europy (po Niemczech, Wielkiej Brytanii i Francji). Problemem gospodarczym jest znaczne bezrobocie (9,8% w październiku 2020) oraz zadłużenie wewnętrzne kraju o wartości 134,8% PKB (w 2019 roku).
Olbrzymim problemem gospodarki włoskiej jest wybitnie nierównomierny poziom rozwoju poszczególnych regionów kraju. Gospodarczo Włochy wyraźnie dzielą się na wysoko rozwiniętą "północ" i do niedawna zacofane, dziś nadal słabiej rozwinięte "południe". Region przemysłowy Lombardii i Piemontu należy do najbogatszych obszarów świata, a przemysł jest tu bardzo dobrze rozwinięty i nowoczesny, zaś rolnictwo wysoko wydajne. Na południu przeważają tradycyjne uprawy oraz małe i nisko wydajne gospodarstwa rolne, natomiast przemysł jest znacznie słabiej rozwinięty i bezrobocie wysokie. Mimo tych różnic Włochy są ósmą potęgą gospodarczą Świata.
Bogactwa naturalne i mineralne.
Włochy obfitują w rozmaite bogactwa naturalne i mineralne, które jednak nie zawsze całkowicie zaspokajają rosnące potrzeby gospodarki. Wydobycie różnych gatunków węgla kamiennego obecnie zanika – rocznie poniżej pół miliona ton – i jest prowadzone głównie na Sardynii ok. Iglesiente oraz w regionie Friuli, ponadto węgiel brunatny wydobywa się w Umbrii oraz koło Grosseto. Odkrycie po II wojnie światowej poważnych zasobów ropy naftowej i gazu ziemnego znacznie poprawiło bilans energetyczny kraju. Około 80% wydobycia tych surowców daje Sycylia – okolice Geli i Raguzy oraz szelf przybrzeżny w tym rejonie, ponadto gaz eksploatuje się na Nizinie Padańskiej. Niegdysiejsza intensywna eksploatacja rud żelaza na Elbie została wstrzymana, bogate złoża rud cynku i ołowiu są na Sardynii koło Iglesiente. Sycylia jest zasobna w złoża siarki, które stały się podstawą rozwoju wielkich fabryk kwasu i ciężkiej chemii. Ogromne zasoby kamieni budowlanych oraz żwirów, piasków są podstawą wysoko rozwiniętego przemysłu cementowego i wapienniczego, a także przedmiotem intensywnej eksploatacji dla potrzeb budownictwa. Surowce budowlane występują powszechnie w całym kraju, lecz najbardziej znane obszary wydobycia to przedgórze Alp oraz środkowe Apeniny, w tym słynne marmury carraryjskie. Do zaspokojenia potrzeb energetycznych wykorzystuje się energię wód płynących (alpejskie dopływy Padu i Adygi); elektrownie wodne dostarczają ogółem 15% produkcji energii elektrycznej. Ograniczone znaczenie ma również wydobycie boksytów, niklu i soli oraz wykorzystanie energii geotermicznej – na przykład elektrownia Larderello – w okolicach wulkanów. Najbardziej dynamicznie rozwijającym się sektorem energetyki jest fotowoltaika, która w 2014 zapewniła 7% całkowitego zapotrzebowania na energię elektryczną kraju. Włochy nie mają i nie planują budowy elektrowni jądrowych, o czym obywatele zdecydowali w ogólnokrajowym referendum.
Przemysł.
Bardzo dobrze rozwiniętą gałęzią przemysłu jest hutnictwo, zlokalizowane głównie w miastach portowych – Cornigliano Ligure koło Genui, Neapol, Tarent na południu – ze względu na import surowców – oraz w Turynie i w Mediolanie – jest to główny pas przemysłowy kraju. Hutnictwo zaspokaja w całości potrzeby przemysłu elektromaszynowego, a zwłaszcza stoczniowego i samochodowego. Wielka huta aluminium pracuje w Porto Marghera. Włochy są jednym z najpoważniejszych producentów wszelkiego rodzaju maszyn i pojazdów oraz elektrotechniki. Najważniejsze zakłady tych gałęzi są w wielkich miastach oraz ich okolicach (Turyn, Mediolan, Bolonia, Genua, Rzym, Florencja i inne). Wielka fabryka sprzętu komputerowego firmy "Olivetti" znajduje się w Ivrei. Większość samochodów wytwarza firma Fiat, której siedziba znajduje się w Turynie, gdzie także znajdują się największe zakłady produkcyjne, inne ośrodki to Cassino, Mediolan ("Alfa Romeo"); Włochy słyną w świecie z produkcji znakomitych samochodów sportowych (zakłady "Ferrari" koło Modeny, fabryka "Maserati" koło Bolonii oraz zakłady firmy "Lamborghini"). Coraz więcej zakładów jest budowanych poza granicami kraju; znaczne rozmiary osiąga także produkcja motocykli i skuterów oraz taboru kolejowego (FIAT Ferroviaria) i małych samolotów (Turyn). Włochy są liczącym się wytwórcą statków; największe stocznie pracują w La Spezii, Genui, Neapolu, Trieście, Livorno i Palermo.
Wielowiekową tradycje ma przemysł włókienniczy i odzieżowy skoncentrowany w północnej części kraju (Lombardia, Piemont, okolice Wenecji) oraz wokół Neapolu i Rzymu. Głównymi produktami są tkaniny bawełniane i odzież. Światową sławą cieszy się włoskie wzornictwo – Mediolan i Rzym należą do najważniejszych centrów mody na świecie. Włochy są największym producentem obuwia w Europie, jest to jedna z najbardziej rozproszonych dziedzin produkcji z dwoma wielkimi głównymi ośrodkami w Rzymie i Mediolanie na czele.
Około połowy produkcji chemicznej przypada na dwa regiony Lombardię i Piemont, gdzie są największe zakłady produkcji sody, nawozów, tworzyw i włókien sztucznych (m.in. Monfalcone, Sesto San Giovanni, Chatillon, Pawia, Forli), ponadto wielkie zakłady pracują w okolicach Rzymu i Neapolu. Do najstarszych gałęzi tego przemysłu należy wytwórstwo szkła (wśród nich słynne zakłady w Murano i wielka fabryka szkła optycznego w Treviglio). Największe fabryki kabli oraz opon posiada koncern "Pirelli" (Bari, Trecate, Latina i Brescia). Głównymi ośrodkami farmacji są Rzym, Mediolan i okolice Wenecji. W 2002 roku produkcja głównych artykułów wyniosła: kauczuk syntetyczny – 291 tys. ton, opony samochodowe – 45,4 mln sztuk. Ze względu na przeważający import ropy największe rafinerie powstały w miastach portowych bądź na ich zapleczu – przerób ropy wyniósł w 2002 roku ok. 83 mln ton (Genua, La Spezia, Trecate, Torre del Greco, Palermo, Syrakuzy i Monza koło Mediolanu). Cement (2. miejsce w Europie) produkuje się głównie w północnej części kraju (Bergamo, Como, Piacenza, Trydent), ale wielkie cementownie pracują też koło Florencji, Spoleto, Salerno i Tarentu. Obfitość taniego surowca zadecydowała o powstaniu kilku dużych zakładów produkcyjnych na Sardynii, skąd pochodzi 12% produkcji.
Wyjątkowe znaczenie od wieków ma przetwórstwo żywności, które posiada znakomite warunki rozwoju na skutek wysokowydajnej produkcji rolniczej. Ta gałąź przemysłu należy do najbardziej równomiernie rozmieszczonych w całym kraju, choć poszczególne rodzaje przemysłu spożywczego mają wyraźne ośrodki koncentracji związane bezpośrednio z występowaniem surowców.
Rolnictwo.
Rolnictwo włoskie ma na ogół korzystne warunki naturalne dla rozwoju produkcji, chociaż jego struktura agrarna (przewaga małych i średnich gospodarstw o niewysokiej towarowości) jest mniej korzystna niż w innych krajach Unii. Z ogólnej powierzchni kraju 30,13 mln ha areał poszczególnych form użytkowania gruntów był następujący (2002 rok, w mln ha): ziemie orne 8,1, sady 2,86, łąki i pastwiska 3,0, lasy 10,1, tereny mieszkalne 1,85, pozostałe grunty 4,22. Na mieszkańca przypadało zaledwie 0,19 ha gruntów ornych i sadów. Ponad 2,7 mln ha użytków rolnych jest sztucznie nawadnianych.
Głównymi zbożami uprawianymi na obszarze całego kraju są pszenica: (8,6 mln t w 2004, uprawa 2,24 mln ha) i kukurydza (10,9 mln t, uprawa 1,17 mln ha). W północnej części kraju (głównie na Nizinie Padańskiej) uprawia się jęczmień (1,2 mln t) i ryż (1,5 mln t), którego plony są najwyższe w Europie. Znacznie słabsze są plony pszenicy, bardzo wysokie kukurydzy. Uprawa ziemniaków (1,8 mln t) koncentruje się na południu kraju, zaś obszar Lombardii oraz Toskanii dominuje w uprawie buraków cukrowych (10,1 mln t). Bardzo poważne znaczenie ma uprawa soi (1,1 mln t), słoneczników oraz oliwek (3,2 mln t), których Włochy są drugim producentem w świecie. Znaczne uprawy tytoniu szlachetnego znajdują się w Kampanii i Apulii. Ogromną rolę odgrywa uprawa owoców winorośli, która dała 7,8 mln t – 1. miejsce w świecie. Ponadto zbiera się duże ilości jabłek (2,07 mln t), śliwek, truskawek, pomarańczy i mandarynek (3,0 mln t), cytryn (657 tys. t) oraz kiwi. Warzywa udają się w całym kraju, a najwięcej zbiera się pomidorów (7,5 mln t), kapusty, kalafiorów, cebuli oraz selerów. Stare tradycje ma uprawa ziół przynosząca znaczne korzyści eksportowe. Hodowla ma znaczenie drugorzędne, mimo posiadania wydajnych łąk. Główną rolę odgrywa chów trzody (9,2 mln szt.) oraz bydła (6,7 mln szt.). Południowa część kraju oraz obie wyspy są rejonami chowu owiec (8,0 mln szt.) i kóz; bardzo poważne znaczenie ma hodowla drobiu, która dostarczyła 708 tys. t jaj oraz ponad 1,1 mln t mięsa (cała produkcja mięsa wyniosła w 2003 roku 4,13 mln t i nie zaspokajała w pełni spożycia). Mimo sporej produkcji mleka (11,2 mln t) Włochy importują niektóre jego przetwory, zaś eksportują bardzo dużo sera.
Wysoki jest poziom mechanizacji rolnictwa – pracowało w nim m.in. 1,62 mln ciągników. Mimo bardzo długiego wybrzeża połów ryb jest na średnim poziomie, rzadko przekracza 600 tys. t.
Mimo znacznej powierzchni lasów gospodarka leśna nie odgrywa dużej roli gospodarczej. Lasy stanowią głównie tereny rekreacyjne, ich rola jako dostawcy surowca dla różnych gałęzi przemysłu jest niewielka (głównie przemysł meblarski), niemal cała celuloza do produkcji papieru jest importowana.
Transport.
Transport drogowy.
Sieć komunikacyjna Włoch należy do najlepiej rozwiniętych w świecie. Drogi liczą ogółem 835,6 tys. km (2003), co daje 277,3 km dróg na 100 km², z czego na drogi publiczne przypada 482 tys. km. We Włoszech powstała pierwsza w świecie autostrada łącząca Mediolan z Varese. Obecnie sieć autostrad liczy 6,5 tys. km (m.in. słynna "Autostrada Słońca"). Ze względu na kształt państwa większość głównych dróg i autostrad ma przebieg południkowy, połączenia równoleżnikowe są nieliczne.
Motoryzacja osiągnęła najwyższy poziom w Europie, liczba użytkowanych samochodów osobowych w 2003 wyniosła 32,6 mln, co dawało trzeci w świecie wskaźnik – 573 pojazdy na 1000 mieszkańców; ponadto było 3,37 mln ciężarówek i autobusów oraz ponad 2 mln popularnych tu motocykli i skuterów. Drogi włoskie, zwłaszcza w dużych miastach są bardzo zatłoczone, prawdziwą plagą są nieustanne korki trapiące zwłaszcza Rzym. Mimo tego liczba wypadków spowodowanych przez zmotoryzowanych jest na tle świata nieduża. W 2003 było ich 106 tys. (3 wypadki na 1000 pojazdów), w których zginęło 6000 osób.
Włochy mają też najdłuższą sieć rurociągów na kontynencie.
Transport kolejowy.
Włochy posiadają bardzo rozbudowaną sieć kolei, której sztandarowym pociągiem jest Frecciarossa. Osiąga ona prędkość 360 km na godzinę i obsługują największe miasta. Frecciarossa posiada 4 klasy: Standard, Premium, Business i Executive. Standardem we wszystkich klasach jest bezprzewodowy internet, stoliki podróżne, podręczne luki bagażowe, najwyższa klasa oferuje usługi kierowane do biznesmenów i managerów: pojedyncze komfortowe fotele, salę konferencyjną wyposażoną w projektowane na zamówienia fotele oraz urządzenia potrzebne do prezentowania materiałów multimedialnych, wyposażenie tych pociągów należy do najlepszych na świecie. Pociągi te kursują nawet po kilkadziesiąt razy dziennie między największymi miastami (46 dziennie między Bolonią a Florencją, 40 razy między Rzymem a Neapolem). We Włoszech ponadto kursują również następujące rodzaje pociągów: Frecciargento (łączące najważniejsze miasta, kursują także na zwykłych liniach, rozwijają prędkość do 250 km/h), Frecciabianca (połączenie łączące Mediolan z największymi miasta, rozwija prędkość do 200 km/h), Eurostar Italia (łączy Rzym z innymi dużymi miastami), Intercity (łączy małe, średnie i duże miasta, kursuje na średnie i długie dystansy). Oprócz tego istnieją również pociągi nocne, lokalne i międzynarodowe.
W 2013 ma zostać oficjalnie wdrożony nowy pociąg Frecciarossa 1000 zwany również Bombardier Zefiro V300. Trenitalia w 2010 otrzymało zamówienie na 50 takich pociągów. Docelowo pociąg ten ma jeździć z prędkością 360 km/h, testowane jest także rozwiązanie technologiczne, w którym osiągana jest prędkość rzędu 400 km/h.
Transport lotniczy.
Coraz istotniejszą rolę odgrywa lotnictwo, które korzysta z ponad 100 lotnisk. Rzymskie lotnisko "Leonardo da Vinci" oraz "Malpensa" i "Linate" koło Mediolanu należą do największych w Europie węzłów lotniczych.
Transport morski.
Włoska flota przed II wojną światową należała do największych w świecie, obecnie włoscy armatorzy korzystają często z usług "tanich bander" – w 2003 pojemność floty włoskiej wynosiła 9,8 mln DWT. Największe porty wykazują znaczą przewagę wyładunku towarów nad załadunkiem, co spowodowane jest olbrzymim importem paliw i surowców: Genua – ponad 51 mln t, Triest – 32 mln t, Torre del Greco – 16 mln t, Neapol, Livorno, Wenecja, La Spezia, Palermo, Cagliari, Ankona, Tarent, Bari. Największym portem pod względem wielkości przeładunków kontenerowych jest Gioia Tauro w Kalabrii. Silnie rozwinięta jest żegluga kabotażowa – ok. 1/5 przewozów morskich.
Regiony Włoch według wskaźnika rozwoju społecznego.
Lista regionów Włoch według wskaźnika rozwoju społecznego w 2017 roku.
Jakość życia.
Według rankingu Economist z 2013 roku, Włochy zajęły 21. miejsce na świecie pod względem jakości życia. Ponadto, w rankingu ' 2019, Mediolan uplasował się na 41. miejscu, natomiast Rzym uplasował się na 56. miejscu wśród miast świata. W innych rankingach, takich jak ' 2019, "Economist Intelligence Unit" 2019, "" 2019 czy "Deutsche Bank" 2019 włoskie miasta nie były notowane. W rankingu InterNations 2020, Mediolan uplasował się na 80. miejscu, a Rzym na 81. miejscu.

</doc>
<doc id="109743" url="https://pl.wikipedia.org/wiki?curid=109743" title="Zespół Downa">
Zespół Downa

Zespół Downa (), trisomia 21, dawniej nazywany mongolizmem – zespół wad wrodzonych spowodowany obecnością dodatkowego materiału genetycznego chromosomu 21. Eponim pochodzi od nazwiska Johna Langdona Downa. Występowanie trisomii chromosomu 21 opisane zostało po raz pierwszy w 1959 r. przez francuskiego genetyka Jerome'a Lejeune'a
Osoby z zespołem Downa mają mniejsze zdolności poznawcze niż średnia w populacji zdrowej. Wahają się one od lekkiej do umiarkowanej niepełnosprawności intelektualnej. Zaburzenia rozwojowe manifestują się głównie jako skłonność do zawężonego myślenia lub naiwność. Niewiele osób wykazuje niepełnosprawność intelektualną w stopniu głębokim. Częstość występowania zespołu Downa szacuje się na 1 przypadek na 800–1000 żywych urodzeń.
Wiele objawów przedmiotowych zespołu Downa jest niecharakterystycznych i spotyka się je także u osób z prawidłowym kariotypem. Zalicza się do nich: pojedynczą bruzdę dłoniową (zamiast podwójnej bruzdy na jednej lub obu dłoniach), migdałowaty kształt oczu spowodowany fałdem nad powieką, krótsze kończyny, osłabione napięcie mięśniowe oraz wystający język. U osób z zespołem Downa istnieje zwiększone ryzyko wystąpienia: ciężkiego zapalenia płuc, wad wrodzonych serca. Ostateczny stopień rozwoju i komfort życia dziecka z zespołem Downa mogą poprawić działania zainicjowane już we wczesnym dzieciństwie, tj. prawidłowa opieka lekarska, akceptacja i zaangażowanie rodziny oraz edukacja i szkolenie zawodowe. Istnieją jednak pewne fizjologiczne i genetyczne ograniczenia, których nie można pokonać.
Historia.
Angielski lekarz John Langdon Down jako pierwszy opisał w 1862 zespół Downa, uważając go za odrębną postać opóźnienia umysłowego, a szerzej przedstawił w pracy z 1866 zatytułowanej „Observations on an ethnic classification of idiots”. Ponieważ John Langdon Down stwierdził podobieństwo wyglądu badanych dzieci do rasy mongolskiej w opisie Blumenbacha, na określenie nowej jednostki chorobowej wprowadził termin "mongolism" (mongolizm) i "Mongolian idiocy" (idiotyzm mongolski). Langdon Down utrzymywał, że mongolizm jest przykładem "retrogresji", czyli pojawienia się mongoloidalnych cech wyglądu u dzieci rodziców rasy kaukaskiej – wówczas uważanej za stojącą wyżej niż mongolska.
W XX wieku "idiotyzm mongolski" był najczęściej rozpoznawaną formą opóźnienia umysłowego. Większość dzieci z rozpoznanym zespołem trafiała do specjalnych przytułków, niewielka ich część z problemami zdrowotnymi była leczona, a większość umierała w niemowlęctwie albo wczesnej młodości. Powstanie i upowszechnienie ruchu eugenicznego doprowadziło do wprowadzenia w 33 z 48 stanów USA i wielu innych krajach programów przymusowej sterylizacji osób z zespołem Downa i innych, z porównywalnym stopniem niepełnosprawności. Krańcowym wyrazem takiej polityki państwa było wprowadzenie w nazistowskich Niemczech programu eutanazji (Akcja T-4) w 1940. Po wojnie sprzeciw sądów i opinii publicznej doprowadził do zarzucenia wprowadzonych wcześniej eugenicznych rozwiązań.
Do końca lat 50. przyczyna zespołu Downa pozostawała nieznana. Stwierdzono występowanie zespołu we wszystkich grupach etnicznych, zależność między wiekiem matki a ryzykiem zespołu i rzadkość rodzinnego występowania fenotypu. Wynalezienie w tym czasie techniki kariotypowania doprowadziło do zidentyfikowania szeregu nieprawidłowości kształtu i liczby chromosomów. 
Od 1932 r. podejrzewano, że przyczyną zespołu Downa mogą być nieprawidłowości chromosomalne, jednak nie była wówczas znana dokładna ich liczba (powszechnie przyjmowano, że jest ich 48). Gdy w 1956 r. Joe Hin Tjio i Albert Levan ustalili, że w ludzkim kariotypie znajduje się 46, a nie 48 chromosomów, wielu naukowców na świecie zainteresowała się, jaka jest liczba chromosomów u osób dotkniętych mongolizmem. Należał do nich Raymond Turpin, francuski pediatra i genetyk ze szpitala Armanda Trousseau w Paryżu. Nie znał jednak nikogo w swoim otoczeniu, kto potrafiłby przeprowadzić takie badania. Okazało się, że Marthe Gautier, która niedawno dołączyła do grupy Turpina, znała odpowiednie techniki i podjęła się tego zadania. W efekcie, w styczniu 1959 r. ukazała się publikacja autorstwa Jérômego Lejeunego, Marthe Gautier i Raymonda Turpina, w której opisano dodatkowy, 47. chromosom.
Przez kilkadziesiąt lat za głównego, a nawet jedynego, autora odkrycia uznawano Lejeunego. W 2009 r. Marthe Gautier opublikowała jednak artykuł, w którym opisała swój dominujący udział w badaniach. W 2014 r. komisja bioetyczna z Institut national de la santé et de la recherche médicale, po zbadaniu dostępnych materiałów, wydała oświadczenie, w którym uznaje znaczącą rolę Gautier i Turpina w badaniach. Komisja stwierdziła, że znalezienie 47 chromosomów w komórkach z mongolizmem należy przypisać Marthe Gautier, natomiast przeważający udział Lejeunego w tych badaniach jest mało prawdopodobny.
W 1961 roku w liście do "The Lancet" dziewiętnastu genetyków (wśród nich Lejeune, Warkany, Polani, Potter) zasugerowało zmianę nazwy zespołu, jako że termin „idiotyzm mongolski” ma wprowadzające w błąd konotacje i stał się przez to kłopotliwy w użyciu. "The Lancet" upowszechnił termin "Down’s Syndrome". WHO w 1965 oficjalnie uznała pierwotny termin za zarzucony po prośbie mongolskiego delegata, jednak w XXI w. nadal spotyka się termin "mongolizm", także w czołowych podręcznikach medycznych, np. "Review of Medical Physiology" (wyd. 22, 2005) Williama Ganonga i "General and Systematic Pathology" (wyd. 4, 2004) pod redakcją Jamesa Underwooda.
Przyczyny.
Zespół Downa jest aberracją chromosomową (chromosomopatią) charakteryzującą się obecnością dodatkowego chromosomu 21 albo jego części, np. na skutek translokacji chromosomowej. Objawy kliniczne zależą od ilości dodatkowego materiału genetycznego chromosomu 21, a także od innych, nieokreślonych czynników. Do aneuploidii może dojść na kilka różnych sposobów:
Trisomia 21 (47,XX,+21) jest spowodowana nondysjunkcją chromosomów w podziale mejotycznym. Zdarzenie to prowadzi do powstania gamety (jaja lub plemnika) z nieprawidłową liczbą chromosomów autosomalnych równą 23 zamiast 22. Gdy dojdzie do zapłodnienia, powstała zygota ma 47 zamiast prawidłowych 46 chromosomów. Trisomia 21 chromosomu jest przyczyną około 95% przypadków zespołu Downa, z czego 88% jest skutkiem nondysjunkcji w oogenezie, a 8% w spermatogenezie.
Trisomia 21 chromosomu ma początek w momencie zapłodnienia i wszystkie komórki potomnego organizmu ją posiadają. Jednakże możliwa jest sytuacja, w której część komórek organizmu ma prawidłową liczbę chromosomów, a część jest aneuploidalna. Określa się ją jako mozaicyzm i oznacza mos 46,XX/47,XX,+21 albo mos 46,XY/47,XY,+21. Do mozaicyzmu dochodzi na dwa sposoby: wskutek nondysjunkcji na etapie wczesnych podziałów komórkowych w zdrowym zarodku albo nondysjunkcji w aneuploidalnym zarodku prowadzącej do powstania linii komórkowej z prawidłową liczbą chromosomów. Procent aneuploidalnych komórek w przypadku mozaicyzmu jest bardzo zmienny; jest to przyczyna 1–2% przypadków zespołu Downa.
Nadmiar materiału genetycznego chromosomu 21 w komórce może być skutkiem tzw. translokacji Robertsonowskiej. W takim przypadku długie ramię chromosomu 21 jest przyłączone do innego chromosomu, często jest to chromosom 14 (zapis kariotypu 45,XX,t(14;21q)) albo pozostaje przyłączony do chromosomu 21, co określa się jako izochromosom i oznacza 45,XX,t(21q;21q). Prawidłowy podział mejotyczny prowadzący do powstania gamet obarczony jest wówczas znacznym ryzykiem powstania aneuploidalnych komórek płciowych. Translokacyjny zespół Downa określa się czasem jako "rodzinny zespół Downa". Jest to przyczyna 2-3% przypadków. Nie stwierdza się efektu wieku matczynego w tych przypadkach, a translokacja może być zarówno matczynego, jak i ojcowskiego pochodzenia.
Rzadko fragment chromosomu 21 ulega duplikacji. Prowadzi to do trisomii części genów 21 chromosomu; kariotyp tych chorych oznacza się 46,XX, dup(21q)) albo 46,XY, dup(21q)). Pacjenci z taką aberracją chromosomową wykazują szereg cech fenotypowych zespołu Downa, zależnie od tego, które geny występują w nieprawidłowej liczbie kopii.
Występowanie.
Częstość zespołu Downa szacuje się na 1:800-1:1.000 żywych urodzeń. W 2006 CDC podało oszacowanie częstości zespołu Downa w USA na 1:733 (5429 przypadków na rok). Około 95% tych pacjentów ma aneuploidię chromosomu 21. Zespół Downa występuje jednakowo często we wszystkich grupach etnicznych i społecznych.
Wykazano zależność między wiekiem matki a częstością zespołu Downa u dzieci. U matek w wieku 20 lat ryzyko zespołu Downa u dziecka wynosi 1/1667; w wieku 30 lat 1/952; w wieku 35 lat 1/387; w wieku 40 lat 1/106; w wieku 45 lat 1/30; a u matek po 49 roku życia 1/11 urodzonych dzieci ma zespół Downa.
Ryzyko wzrasta z wiekiem matki, ale 80% dzieci z zespołem Downa ma matki poniżej 35. roku życia, co związane jest z najwyższą płodnością w tej grupie wiekowej. Inne czynniki zwiększające ryzyko urodzenia dziecka z zespołem Downa nie są znane, choć zostały poznane czynniki mutagenne odgrywające rolę w powstawaniu aberracji chromosomowych. Niedawno uzyskane dane wskazują na to, że również wiek ojca odgrywa rolę w zwiększeniu ryzyka wystąpienia zespołu Downa u potomka, które dodatkowo powiększa wyższy wiek partnerek starszych mężczyzn.
Zespół cech organizmu osób z trisomią.
Trisomia 21 objawia się zespołem wad wrodzonych, z których większość (79%) to wady małe, niewpływające na jakość życia (choć stygmatyzujące), określane też jako cechy dysmorficzne. Obok nich chorzy często mają też duże wady, np. wady wrodzone serca – wymagające leczenia chirurgicznego. Stałymi cechami zespołu są upośledzenie umysłowe i pierwotny niedobór odporności.
Objawy ogólne.
U noworodków z zespołem Downa występuje wiotkość mięśni. Hipotonia mięśni częściowo odpowiada za tendencję do otwierania ust i wysuwania języka. Występuje zwiększona ruchomość kończyn w stawach. Waga i wzrost są przeciętne przy urodzeniu, w okresie dojrzewania może wystąpić nadwaga. Ostateczny wzrost jest niższy niż średnia w populacji.
Cechy dysmorficzne i wady wrodzone.
Nie ma wady wrodzonej występującej ze 100% częstością u osób z trisomią 21. Najczęstsze z nich to:
Niepełnosprawność intelektualna.
Większość osób ma niepełnosprawność intelektualną od stopnia lekkiego (IQ 55–70) do umiarkowanego (IQ 35–54) stopnia. Iloraz inteligencji dzieci z mozaikowatością (patrz niżej) jest wyższy o 10–15 punktów.
Osoby z lekkim stopniem niepełnosprawności intelektualnej radzą sobie w codziennym życiu, potrzebując jedynie niewielkiej pomocy ze strony opiekuna, w przypadku znacznego stopnia niepełnosprawności intelektualnej konieczna jest pomoc w każdej dziedzinie, np. myciu się, ubieraniu się, robieniu zakupów czy wypełnianiu formularzy. Osoby niepełnosprawne umysłowo i fizycznie wymagają niekiedy opieki przez 24 godziny na dobę.
Diagnostyka prenatalna i badania przesiewowe.
Kobiety w ciąży mogą być poddane badaniom przesiewowym pod kątem ewentualnych nieprawidłowości ciąży. Szereg standardowych badań prenatalnych może doprowadzić do wczesnego rozpoznania zespołu Downa. Konsultacja genetyczna połączona z testami genetycznymi, takimi jak amniocenteza, biopsja kosmówki (CVS) lub przezskórne pobranie krwi pępowinowej (percutaneous umbilical blood sampling, PUBS) mogą być oferowane kobietom, u których ryzyko urodzenia dziecka z zespołem Downa jest wysokie ze względu na wiek, lub u których standardowe badanie prenatalne wskazuje na taką możliwość. Za granicę wieku, powyżej której za wskazane uważa się wykonanie takich testów, uważa się 30–35 lat (powyżej tej granicy ryzyko urodzenia dziecka z zespołem Downa przewyższa ryzyko ewentualnych powikłań inwazyjnego badania prenatalnego).
Amniocenteza i CVS są inwazyjnymi procedurami i wiążą się z ryzykiem uszkodzenia płodu i wywołania poronienia (ryzyko wynosi 0,5-1%, a jeśli przeprowadzane jest w odpowiednich warunkach, jest praktycznie równe 0). Badania nie przeprowadza się, jeśli ryzyko powikłań wynikających z przeprowadzenia badania inwazyjnego przekracza ryzyko choroby płodu.
Obok tych dwóch badań są dostępne także inne, nieinwazyjne techniki pozwalające rozpoznać zespół Downa w okresie prenatalnym. Każdy test daje określony procent wyników fałszywie dodatnich, czyli przypadków, w których test wskazuje na rozpoznanie zespołu Downa u płodu, który w rzeczywistości nie posiada tego typu nieprawidłowości genetycznej. Powszechnie stosowane metody badań przesiewowych zostały przedstawione w tabeli.
Nawet przy użyciu najlepszych nieinwazyjnych metod badań przesiewowych stopień wykrywalności wynosi 90%–95%, a wyniki fałszywie dodatnie stanowią 2%–5%. Wyniki fałszywie dodatnie mogą być spowodowane obecnością ciąży mnogiej (bardzo rzadko niewykrywanej przy zastosowaniu USG), nieprawidłowo ustalonym dniem ciąży lub poziomem białek, który jest w rzeczywistości w normie.
Wyniki dodatnie potwierdza się amniopunkcją lub wykonaniem biopsji kosmówkowej. Amniopunkcja jest metodą inwazyjną polegającą na pobraniu płynu owodniowego od matki i identyfikacji komórek płodu. Badanie w laboratorium może trwać kilka tygodni, ale wykrywa ponad 99,8% wszystkich zaburzeń liczby chromosomów przy bardzo rzadkich wynikach fałszywie dodatnich.
Kwestie etyczne.
Przeważająca większość wyników wczesnych badań przesiewowych jest ujemna z powodu rzadkiego występowania zespołu Downa. Wyniki (w tym fałszywie dodatnie) potwierdza się zwykle wykonaniem amniocentezy, a ponieważ amniocenteza niesie ze sobą małe ryzyko wywołania poronienia, to istnieje niewielkie ryzyko poronienia zdrowego płodu. Ryzyko utraty ciąży w wyniku amniocentezy podaje się tradycyjnie w źródłach na 0,5%, ale niedawne wyniki badań wskazują, że jest ono znacznie niższe.
W publikacjach z 1999 r. dotyczącej wybiórczych aborcji wykazano, że 90–93% ciąż z rozpoznaniem zespołu Downa zostaje przerwane.
Zagadnienia zdrowotne i psychologiczne.
Konsekwencje zdrowotne obecności dodatkowego materiału genetycznego w komórkach osób z zespołem Downa są bardzo zróżnicowane i mogą dotyczyć funkcjonowania każdego organu, czy procesu fizjologicznego w organizmie. W związku z możliwymi problemami zdrowotnymi podejmuje się odpowiednie działania prewencyjne, np. szczepienia przeciwko grypie, zaś w przypadku pojawienia się objawów chorobowych prowadzi się odpowiednie leczenie oraz dąży się do zapobiegania powikłaniom, a także udziela się wsparcia pacjentom i ich rodzinom w radzeniu sobie z niepełnosprawnością i chorobami.
Za powstanie zespołu Downa odpowiada kilka odmiennych mechanizmów genetycznych. Konsekwencją jest szeroka gama objawów, będących efektem złożonych interakcji pomiędzy wpływem genów i środowiska. Ustalenie, które objawy wystąpią u dziecka obarczonego zespołem Downa jest możliwe dopiero po urodzeniu. Niektóre problemy zdrowotne, tj. wady serca są wrodzone, inne ujawniają się wraz z upływem czasu, np. padaczka.
Najczęstszymi manifestacjami zespołu Downa są:
Do innych rzadszych chorób należą:
Z drugiej strony u osób z zespołem Downa we wszystkich przedziałach wiekowych i u obu płci stwierdzono, analizując orzeczenia o przyczynie zgonów w Stanach Zjednoczonych w latach 1983–1997, wyraźnie zmniejszoną częstotliwość występowania nowotworów złośliwych w porównaniu do pozostałej części populacji, ta tendencja nie dotyczyła jednak białaczek i nowotworów jądra. Do najczęściej wymienianych przyczyn śmierci należały: wrodzone wady serca, demencja, niewydolność tarczycy i białaczka. Do tej pory nie wiadomo jednak, czy zmniejszona zapadalność na nowotwory wśród osób z zespołem Downa jest wynikiem supresorowego działania genów z chromosomu 21 (jak np. Ets2), wyższego prawdopodobieństwa apoptozy w komórkach obarczonych aberracją chromosomu 21, czy zmniejszonej ekspozycji na szkodliwe czynniki środowiskowe mające znaczenie w rozwoju nowotworów lub innych, niespecyficznych czynników. Dodatkowo osoby z zespołem mają znacznie zmniejszone ryzyko stwardnienia tętnic i retinopatii cukrzycowej.
Rozwój, wychowanie i edukacja.
Dzieci urodzone z zespołem Downa tak jak inne dzieci mogą śmiać się lub płakać i wykazywać w wyglądzie zewnętrznym podobieństwo do matki lub ojca. Do szczęśliwego życia potrzebują miłości, opieki i zainteresowania. Wymagają od rodziców specjalnej troski oraz stymulacji, aby osiągać kolejne, wyższe stopnie rozwoju umysłowego i fizycznego. Ich wychowanie kosztuje rodziców więcej czasu i pracy.
Perspektywy oraz komfort życia dzieci z zespołem Downa w XXI wieku są o wiele korzystniejsze niż w przeszłości. Dzieci, które urodzą się z wadą serca (około ¼ dzieci z zespołem Downa przychodzi na świat z wrodzoną wadą serca) zostają poddane operacji. Operacja we wczesnym dzieciństwie oraz pobyt w szpitalu są stresującym przeżyciem dla rodziców, ale po okresie rekonwalescencji dziecko z reguły nie ma większych problemów z sercem i jest w stanie prowadzić normalny tryb życia.
Ze względu na zwiększone ryzyko pewnych chorób dzieci z zespołem Downa wymagają regularnych kontroli lekarskich, m.in. pediatrycznej, otorynolaryngologicznej i okulistycznej.
Dzieci z zespołem Downa rozwijają się wolniej niż ich rówieśnicy, co można zauważyć pod koniec 1. roku życia, gdyż wolniej uczą się stać, a następnie mówić, przy czym z obserwacji rodziców wynika, że ich dzieci znacznie więcej rozumieją, niż są w stanie wypowiedzieć słowami.
Każda osoba z zespołem Downa posiada indywidualny charakter. Wbrew panującemu stereotypowi, według którego osoby z zespołem Downa miałyby być zawsze spokojne, przymilne i muzykalne, wśród osób z zespołem Downa można spotkać jednostki pewne siebie, lubiące kontakty towarzyskie, ekstrawertyczne, uprawiające sport, a także nieśmiałe, które preferują spokojny tryb życia.
W Holandii prawie wszystkie dzieci z zespołem Downa wychowują się i dorastają w rodzinie, uczęszczają do przedszkoli i szkół o specjalnym programie nauczania. Wiele zdobywa uprawnienia do wykonywania prostego zawodu, pracuje i prowadzi w miarę samodzielne życie. Osoby, którym nie udało się osiągnąć aż tak wysokiego stopnia samodzielności, mieszkają w specjalnych domach dla osób z lekkim upośledzeniem umysłowym pod opieką wychowawców.
"Opracowano na podstawie informacji Stowarzyszenia na rzecz dzieci i osób z zespołem Downa oraz ich rodziców".
Rodzice, rodzeństwo i otoczenie.
Dziecko z wadami wrodzonymi określanymi mianem zespołu Downa może przyjść na świat w każdej rodzinie, niezależnie od uwarunkowań socjalnych, ekonomicznych, rasowych i kulturowych. Obarczanie się wyrzutami sumienia przez rodziców (głównie przez matki) jest bezpodstawne i niepotrzebne, albowiem przyczyna niewłaściwego podziału w komórce jajowej lub plemniku, w którego wyniku dochodzi do powstania zespołu Downa, nie została do tej pory poznana.
Wychowywanie i pielęgnowanie dziecka z zespołem Downa wymaga od rodziców więcej czasu, pracy i nakładów finansowych. W Holandii 15% rodzin przyznało się, że nie radzi sobie z wychowywaniem i zapewnieniem właściwej opieki dziecku z zespołem Downa. Ta sytuacja dotyczy głównie poważnych zaległości edukacyjnych, zaburzeń w zachowaniu oraz problemów zdrowotnych. Także zła sytuacja finansowa i mieszkaniowa rodziny pogarsza prognozę dla dziecka z zespołem. 
Akceptacja dziecka i pogodzenie się z faktem, że urodziło się z pewnym stopniem upośledzenia umysłowego, pomaga w ustabilizowaniu emocjonalnej sytuacji w rodzinie. Ważną rolę odgrywa także pozytywne nastawienie dalszej rodziny oraz otoczenia. Różnice poglądów rodziców w podejściu do dziecka z zespołem Downa (akceptacja lub odrzucenie) mogą prowadzić w niektórych przypadkach do rozwodu.
Rodzice dziecka z zespołem Downa muszą liczyć się z pewnymi ograniczeniami, głównie dotyczącymi częstości kontaktów towarzyskich.
Większość ankietowanych rodziców uważa, że ich dziecko z zespołem Downa dostarczyło im wielu pozytywnych doświadczeń i przeżyć.
"Opracowano na podstawie informacji Stowarzyszenia na rzecz dzieci i osób z zespołem Downa oraz ich rodziców".
Związki uczuciowe.
Współcześnie już nie kwestionuje się prawa osób z zespołem Downa do zawierania związków małżeńskich i utrzymywania relacji partnerskich. Edukacja w dziedzinie związków uczuciowych oraz współżycia seksualnego i stosowania antykoncepcji stały się częścią programu nauczania. Znane są małżeństwa, w których jedno lub obydwoje partnerów ma zespół Downa.
Zarówno kobiety, jak i mężczyźni z zespołem Downa mogą być płodni, aczkolwiek stopień płodności jest u obu płci obniżony. Osoby obarczone zespołem Downa rzadko podejmują decyzję zostania rodzicami ze względu na wysoki stopień odpowiedzialności i trudności związanych z wychowywaniem potomstwa, także względy ekonomiczne odgrywają niebagatelną rolę. Jeżeli jedno z rodziców ma zespół Downa, to istnieje 35-50% prawdopodobieństwo przekazania dziecku zespołu Downa. W przypadku, gdy obydwoje rodzice są obarczeni zespołem Downa, prawdopodobieństwo jest jeszcze większe. Istnieje także wysokie ryzyko poronienia. Kobiety z zespołem Downa częściej niż inne kobiety wymagają interwencji cięcia cesarskiego i częściej dochodzi u nich do porodów przedwczesnych.
Płodność.
U obu płci osób obarczonych zespołem Downa stwierdzono częstą pierwotną niewydolność gonadotropową o charakterze postępującym od okresu niemowlęctwa poprzez okres dojrzewania, aż do wieku dorosłego, w którym jest zaznaczona najwyraźniej, co wpływa na zmniejszenie zdolności rozrodczych.
Znane są nieliczne udokumentowane przypadki ojcostwa mężczyzn z zespołem Downa. Prognozy dla potomstwa rodziców z zespołem Downa są niekorzystne ze względu na ryzyko przeniesienia aberracji chromosomalnej. W udokumentowanym przypadku noworodek miał właściwy kariotyp, ale był obarczony wieloma wadami i zmianami degeneracyjnymi w organach. W raporcie zwrócono też uwagę na problem seksualnego wykorzystywania osób upośledzonych umysłowo i ryzyko związków kazirodczych.
Dotychczasowe przekonanie o niepłodności mężczyzn z zespołem Downa zostało poddane krytyce ze względu na obecność w literaturze medycznej, potwierdzonych badaniami genetycznymi, przypadków ojcostwa; opisany przypadek dotyczył przyjścia na świat zdrowego syna mężczyzny z zespołem Downa. Najprawdopodobniej zaburzony proces spermatogenezy prowadzący do produkowania złej jakości nasienia jest odpowiedzialny za obniżenie płodności. Znane są natomiast różne przypadki urodzenia dzieci przez kobiety z zespołem Downa.
Aktualnie mówi się jedynie o możliwości występowania obniżonej płodności u osób obu płci z zespołem Downa. W związku z powyższym autorzy raportu podkreślają konieczność uświadamiania seksualnego młodzieży z zespołem Downa i informowania o dostępnych metodach antykoncepcji.
Oczekiwana długość życia.
Problemy ze zdrowiem mogą znacząco skrócić długość życia osób z zespołem Downa. W jednym z badań przeprowadzonych w Stanach Zjednoczonych w 2002 wykazano, że średnia długość życia wynosi obecnie 49 lat, z dużymi wahaniami pomiędzy różnymi grupami etnicznymi i społeczno-ekonomicznymi. Poprawa opieki medycznej oraz warunków socjalno-bytowych osób z zespołem Downa doprowadziła do podwojenia średniej długości życia z 25 lat w 1983 do 49 lat w 1997 i dotyczyła przede wszystkim przedstawicieli białej rasy człowieka, a w mniejszym stopniu przedstawicieli czarnej rasy i innych ras. Obecnie coraz częściej osoby z zespołem Downa dożywają 60.-70. roku życia.
Aspekty społeczne i kulturowe.
Niepełnosprawność ludzi z zespołem Downa niesie ze sobą pewne wymogi i ograniczenia, np. konieczność specjalnej edukacji i opieki wychowawczo-zdrowotnej, dostosowanych warunków mieszkaniowych oraz potrzebę uczestnictwa w rodzicielskich grupach wsparcia. Dopasowana do możliwości i potrzeb edukacja oraz opieka mają na celu ułatwienie codziennego życia osobom z zespołem Downa oraz ich rodzicom, a także umożliwienie normalnego funkcjonowania w społeczeństwie.
Na początku XX wieku, w większości wysokorozwiniętych krajów, osoby z zespołem Downa były umieszczane w zamkniętych instytucjach oraz koloniach i w ten sposób wyłączane ze społeczeństwa. Od początku lat 60. rodzice dzieci z zespołem Downa oraz organizacje zrzeszające rodziców, np. MENCAP, a także pedagodzy i inni specjaliści powszechnie opowiedzieli się za prawem osób z jakąkolwiek formą upośledzenia psychicznego lub fizycznego do uczestniczenia w życiu społeczeństwa na najwyższym możliwym do osiągnięcia indywidualnym poziomie. W wielu krajach dąży się do połączenia edukacji specjalnej z normalnymi ustaleniami edukacyjnymi, tak aby dzieci z zespołem Downa mogły uczyć się w powszechnym systemie szkolnym przy jednoczesnym dopasowaniu wymogów do możliwości intelektualnych ucznia.
Pomimo tych zmian, zmniejszone umiejętności ludzi z zespołem Downa mogą stanowić wyzwanie dla ich rodziców i rodzin. Zaleca się mieszkanie pod opieką rodziny w celu wykreowania właściwych wzorców zachowania. Osoby upośledzone z zespołem Downa często spotykają się z nastawieniem protekcjonalnym lub dyskryminacją w szerszej społeczności.
Pierwszy Światowy Dzień Osób z Zespołem Downa (World Downsyndrome Awareness Day) ogłoszony przez "Down Syndrome International" odbył się 21 marca 2006 roku. Dzień i miesiąc zostały tak wybrane, aby odpowiadały kolejno zestawowi chromosomów 21 i ich trisomii. W Stanach Zjednoczonych każdego roku w październiku "National Down Syndrome Society" organizuje Miesiąc Zespołu Downa, jako „forum dla zniszczenia stereotypów, zapewnienia prawdziwej informacji i rosnącej świadomości o potencjale osób z zespołem Downa”. W Południowej Afryce Dzień Świadomości o Zespole Downa jest obchodzony 20 października.
W Polsce.
Szacuje się, że w Polsce żyje 60 tys. osób z zespołem Downa.
Znane osoby z zespołem Downa.
Stowarzyszenie na rzecz Zespołu Downa w Los Angeles posiada listę osób z zespołem Downa, które zagrały role w filmach i telewizji.

</doc>
<doc id="109744" url="https://pl.wikipedia.org/wiki?curid=109744" title="Władysław Szafer">
Władysław Szafer

Władysław Szafer (ur. 23 lipca 1886 w Sosnowcu, zm. 16 listopada 1970 w Krakowie) – polski botanik, profesor UJ (w latach 1936–1938 rektor), dyrektor krakowskiego Ogrodu Botanicznego, wieloletni dyrektor Instytutu Botaniki UJ.
Gdy w czasie okupacji niemieckiej zamieniono Instytut w placówkę niemiecką „Botanische Anstalten”, zwolniony ze stanowiska Władysław Szafer pełnił funkcję rektora tajnego Uniwersytetu Jagiellońskiego, po wojnie znów objął stanowisko dyrektora Instytutu, a jednocześnie od 1953 był twórcą i do 1960 dyrektorem Zakładu (dziś Instytutu) Botaniki PAN. Członek PAU i PAN, honorowy członek Międzynarodowej Unii Ochrony Przyrody i jej Zasobów.
Zajmował się ochroną przyrody, florystyką, paleobotaniką, geografią roślin. Był twórcą polskiej szkoły paleobotanicznej, współtwórcą polskich parków narodowych, inicjatorem odtworzenia populacji żubra w Puszczy Białowieskiej m.in. przez sprowadzenie dwóch samic czystej krwi z ZOO w Sztokholmie (Szwecja), uczestniczył w tworzeniu (wspólnie z Michałem Siedleckim) Międzynarodowego Biura Ochrony Przyrody w Brukseli, przekształconego później w Światową Unię Ochrony Przyrody. W 1935 r. zastosował po raz pierwszy metodę map izopolowych w interpretacji rozprzestrzenienia drzew. Metoda ta weszła do nauki światowej. Autor opublikował około 700 publikacji, z czego 473 pozycji dotyczy ochrony przyrody.
Życiorys.
Ukończył Szkołę Powszechną w Mielcu. Naukę kontynuował w Gimnazjum im. Konarskiego w Rzeszowie, które ukończył w 1905 r. Profesorem w tym gimnazjum był Wilhelm Friedberg entuzjastyczny nauczyciel przyrody. Za jego poradą Władysław Szafer po zdaniu matury podjął studia botaniczne na uniwersytecie w Wiedniu, gdzie dostał się pod opiekę profesora Richarda Wettsteina, znanego w świecie wszechstronnego botanika. Dzięki jego poparciu, Szafer uzyskał stypendium wiedeńskiego ministerstwa oświaty, co umożliwiło mu uczestniczenie w kursie w stacji biologicznej w Trieście. Dzięki profesorowi otrzymał również temat swojej pierwszej pracy naukowej, którą ukończył w 1908 r., a od 1909 kontynuował je na Uniwersytecie Lwowskim (1910 doktorat z botaniki). 1911–1912 studia z zakresu gleboznawstwa i dendrologii na Uniwersytecie w Monachium i w Wiedniu. Od 1912 wykładał w Wyższej Szkole Lasowej we Lwowie. W 1914 wstąpił jako podoficer do polskiego Legionu Wschodniego, po odmowie złożenia przysięgi cesarzowi zdegradowany i wcielony do armii austriackiej. Od 1917 do 1960 wykładowca na Uniwersytecie Jagiellońskim, od 1920 profesor zwyczajny. Od 1936 do 1938 rektor UJ (wybrany ponownie w 1938, lecz zrezygnował). Od 1920 był członkiem korespondentem, a od 1925 – członkiem czynnym Polskiej Akademii Umiejętności; w latach 1946–1952 – wiceprezesem PAU; dyrektor Wydziału Matematyczno-Przyrodniczego PAU w latach 1945–1952. W 1952–1968 był członkiem prezydium PAN, a w latach 1957–1962 – wiceprezesem PAN; był przewodniczącym Komitetu Botanicznego PAN (1952–1954) i przewodniczącym Komitetu Ochrony Przyrody i jej Zasobów PAN (1956-1970). Szczególnie ważną rolę odegrał jako współtwórca i pierwszy przewodniczący Oddziału PAN w Krakowie (1957–1960), był także członkiem Prezydium tegoż Oddziału (1957–1968). W latach 1957–1970 wchodził w skład Komisji Biologicznej Oddziału PAN w Krakowie. W latach 1948–1956 wykazał nieprzejednane stanowisko wobec narzuconego nauce polskiej łysenkizmu. Był wtedy traktowany jako „wróg systemu” i ostro atakowany przez osoby kierujące wówczas sprawami nauki w Polsce. Dzięki autorytetowi, jakim się cieszył w kraju i za granicą, nie padł ofiarą represji. Był jednym ze światowych pionierów ochrony przyrody. Z jego inicjatywy lub przy czynnym wsparciu powstały parki narodowe: Pieniński PN (1932), Białowieski PN (1932), Świętokrzyski PN (1950), Babiogórski PN (1954), Tatrzański PN (1954), Ojcowski PN (1956), a także wiele rezerwatów i pomników przyrody. Dążył do stworzenia naukowych podstaw ochrony przyrody. Jednym z pierwszych na świecie podręczników z tej dziedziny było 2-tomowe dzieło zbiorowe Ochrona przyrody i jej zasobów. Problemy i metody (1965), przetłumaczone na j. angielski i wydane w skróconej wersji jednotomowej (1973). Był autorem ponad 100 publikacji z zakresu historii botaniki. Z Zakładem Historii Nauki i Techniki PAN związał się pod koniec życia.
Doktor honoris causa Uniwersytetu Jagiellońskiego, Uniwersytetu Karola w Pradze oraz UMCS. Członek honorowy Polskiego Towarzystwa Geologicznego. W 1960 otrzymał Nagrodę „Problemów” za osiągnięcia w dziedzinie popularyzowania nauki.
Utrzymywał rozległe kontakty naukowe i towarzyskie (np. m.in. z kard. Karolem Wojtyłą). Jednym z jego wychowanków był nauczyciel i działacz ochrony przyrody Karol Siekierzyński.
18 marca 1919 ożenił się z Janiną Jentys, późniejszą doktor nauk biologicznych i profesor zwyczajną. Mieli troje dzieci: Tadeusza, profesora architektury; Annę, polonistkę, malarkę i graficzkę oraz Stanisława. Zmarł 16 listopada 1970 roku. Został pochowany na Cmentarzu Rakowickim w Krakowie.
Publikacje.
Był autorem i współautorem następujących publikacji (zestawienie niekompletne):
Upamiętnienie.
Na cześć W. Szafera utworzono ok. 20 naukowych nazw roślin (zarówno współczesnych, jak i kopalnych), m.in. "Callipteris szaferi" Czarn. et Sams., "Cryptomonas szaferi" Czosnowski, "Larix szaferi" Domian, "Nymphaea szaferi" Knobloch. Jego nazwiskiem nazwano kilka obiektów geograficznych, m.in. Grań Szafera i Lodospad Szafera nad Zatoką Admiralicji (Wyspa Króla Jerzego, Archipelag Szetlandów Południowych, Antarktyka), kilka rezerwatów przyrody, m.in. rezerwat leśny Buczyna w Cyrance na Płaskowyżu Kolbuszowskim, rezerwat krajobrazowy w gminach Hajnówka i Białowieża, rezerwat a później obszar ochrony ścisłej w Wolińskim Parku Narodowym, ścieżki przyrodnicze w Babiogórskim Parku Narodowym i w Rzeszowie. Od 1986 r. jego imię nosi Instytut Botaniki PAN w Krakowie. Od 1989 r. Polskie Towarzystwo Botaniczne nadaje medal im. Władysława Szafera autorom prac opublikowanych z zakresu botaniki odznaczających się wybitną wartością. Od roku 1995 pomnik przyrody – dąb w Potulicach nosi imię "Dąb im. Władysława Szafera". Profesor Szafer jest patronem Muzeum Ojcowskiego Parku Narodowego w Ojcowie
Imieniem Władysława Szafera nazwanych jest wiele ulic m.in. w: Chrzanowie, Ełku, Gdańsku, Krakowie, Krościenku nad Dunajcem, Lublińcu, Łodzi, Mielcu, Sanoku, Sosnowcu, Szczecinie, Szczecinku, Tuchowie i Wrocławiu. Władysław Szafer jest też patronem szeregu placówek oświatowych:
W Polsce istnieją dwa pomniki W. Szafera: popiersie w Ogrodzie Botanicznym w Krakowie (1975, według projektu Antoniego Hajdeckiego) oraz monument w Zawoi Widłach, na którym jest przedstawiony razem z Hugonem Zapałowiczem (1984, według projektu Jana Sieka).
Upamiętnieniu postaci Szafera poświęcony jest artykuł prof. Zbigniewa Mirka opublikowany w Wiadomościach Botanicznych (vol.54, no. 3/4:str. 116-132).

</doc>
<doc id="109751" url="https://pl.wikipedia.org/wiki?curid=109751" title="Wiktor Barannikow">
Wiktor Barannikow

Wiktor Barannikow ros.: Виктор Павлович Баранников (ur. 20 października 1940, zm. 21 lipca 1995) – generał armii, minister spraw wewnętrznych Rosji od września 1990 do sierpnia 1991 roku, minister spraw wewnętrznych ZSRR po puczu sierpniowym przeciw Gorbaczowowi od sierpnia 1991 do stycznia 1992 roku. Po rozpadzie Związku Radzieckiego został ministrem bezpieczeństwa i spraw wewnętrznych Federacji Rosyjskiej (grudzień 1991 – styczeń 1992).
Życiorys.
Barannikow zapoczątkował przekazywanie władzy pozostającej w gestii Ministerstwa Spraw Wewnętrznych poszczególnym republikom i nakazał milicji trzymać się z dala od politycznego chaosu ogarniającego stolicę. Został zdymisjonowany przez prezydenta w końcu lipca 1993 roku. Jako pretekst wykorzystano incydent z udziałem podległych mu Wojsk Ochrony Pogranicza na granicy radziecko-afgańskiej oraz rozrzutny tryb życia jego żony Ludmiły, który kosztował podatników ok. 100 tysięcy dolarów. W czasie zbrojnego przesilenia we wrześniu 1993 roku usiłował mediować pomiędzy Borysem Jelcynem a Dumą, która chciała przeciągnąć go na swoją stronę nominacją na stanowisko ministra bezpieczeństwa. Został aresztowany i uwięziony na kilka miesięcy, wkrótce po zwolnieniu zmarł na atak serca 22 lipca 1995 roku.

</doc>
<doc id="109766" url="https://pl.wikipedia.org/wiki?curid=109766" title="Mutant">
Mutant

 Mutant – osobnik o fenotypie zmienionym względem typu dzikiego. Zmiana fenotypu jest efektem mutacji w materiale genetycznym. Zmiana w DNA musi ulec utrwaleniu w procesie replikacji i zostać przeniesiona do komórek potomnych.

</doc>
<doc id="109768" url="https://pl.wikipedia.org/wiki?curid=109768" title="Ekspresja genu">
Ekspresja genu

Ekspresja genu (ang. "gene expression") – proces, w którym informacja genetyczna zawarta w genie zostaje odczytana i przepisana na jego produkty, które są białkami lub różnymi formami RNA. Ostatecznym efektem ekspresji genu jest wytworzenie i biologiczne działanie jego produktu. Ekspresja genów podlega ścisłej kontroli. 
Przebieg tego procesu różni się nieco pomiędzy bakteriami i eukariotami:
Ekspresja genu zależy od rodzaju komórki, fazy rozwoju organizmu, metabolicznego/fizjologicznego stanu komórki.
Ekspresja genu białka.
Proces prowadzący od ekspresji genu kodującego białko aż do rozpoczęcia funkcjonowania białka zachodzi w kilkunastu etapach:
Następnie następuje funkcjonowanie białka – często najbardziej długotrwały i praktycznie jedyny etap, w którym uwidacznia się biologicznie, fenotypowo, informacja genu. Na końcu następuje degradacja białka
Ekspresja genu RNA.
Proces prowadzący od ekspresji genu kodującego RNA do jego funkcjonowania zachodzi w kilkunastu etapach, nieco innych od białkowej:
ale występują 
Po tym następuje funkcjonowanie RNA i w końcu jego degradacja.
Regulacja ekspresji genu.
Ekspresja genu to złożony i wieloczynnikowy proces, który może być regulowany na każdym z etapów za pomocą różnych mechanizmów, np. poprzez: 

</doc>
<doc id="109769" url="https://pl.wikipedia.org/wiki?curid=109769" title="Chorzew Siemkowice">
Chorzew Siemkowice

Chorzew Siemkowice – stacja węzłowa na magistrali węglowej Śląsk – Trójmiasto. Stacja znajduje się na terenie powiatu pajęczańskiego w województwie łódzkim w pobliżu miejscowości Chorzew i Siemkowice.
Duża liczba torów stacyjnych i manewrowych, odgałęzienie linii D29 146 Chorzew Siemkowice – Wyczerpy (dzielnica Częstochowy).
Ruch pociągów.
Tylko składy towarowe, osobowe zawieszone od 9 grudnia 2012, wraz z wejściem nowego rozkładu jazdy.

</doc>
<doc id="109770" url="https://pl.wikipedia.org/wiki?curid=109770" title="Powiat pajęczański">
Powiat pajęczański

Powiat pajęczański – powiat w Polsce (województwo łódzkie), reaktywowany w 1999 roku w ramach reformy administracyjnej. Jego siedzibą jest miasto Pajęczno.
Według danych z 31 grudnia 2019 roku powiat zamieszkiwało 51 220 osób. Natomiast według danych z 30 czerwca 2020 roku powiat zamieszkiwało 51 071 osób.
Geografia.
Położenie i obszar.
Powiat pajęczański ma obszar 803,77 km².
Powiat stanowi 4,41% powierzchni województwa łódzkiego.
Powiat pajęczański graniczy z trzema powiatami województwa łódzkiego: wieluńskim, bełchatowskim i radomszczańskim oraz z dwoma powiatami województwa śląskiego: częstochowskim i kłobuckim.
Podział administracyjny.
W skład powiatu wchodzą:
Historia.
Powiat pajęczański został powołany dnia 1 stycznia 1956 roku w województwie łódzkim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat pajęczański złożyło się 29 gromad, które wyłączono z dwóch ościennych powiatów w tymże województwie:
Na uwagę zasługuje fakt, iż w momencie utworzenia powiat pajęczański nie obejmował miast; Pajęczno, stolica powiatu, utraciła prawa miejskie w 1870 roku i odzyskała je dopiero 1 stycznia 1958 roku. 1 stycznia 1959 roku z gromady Wiewiec wyłączono wieś Krzywanice i pobliskie kolonie i włączono je do gromady Lgota Wielka w powiecie radomszczańskim.
1 stycznia 1973 roku zniesiono gromady i osiedla a w ich miejsce reaktywowano gminy. Powiat pajęczański podzielono na 1 miasto i 9 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu pajęczańskiego podzielono między trzy nowo utworzone województwa.
1 stycznia 1992 roku miasto Pajęczno i gminę wiejską Pajęczno połączono we wspólną gminę miejsko-wiejską. 31 grudnia 1993 roku prawa miejskie odzyskał Działoszyn, co sprawiło, że gminę wiejską Działoszyn przekształcono w gminę miejsko-wiejską.
Wraz z reformą administracyjną z 1999 roku w nowym województwie łódzkim przywrócono powiat pajęczański, w porównaniu z obszarem z 1975 roku zmniejszony o gminę Rusiec, która znalazła się w powiecie bełchatowskim w tymże województwie.
Przyłączenie gminy Rząśnia do powiatu pajęczańskiego spotkało się z głośnym sprzeciwem ludności gminy powołującej się na względy funkcjonalno-przestrzenne i społeczne (zatrudnienie, gospodarka, komunikacja, podstawowe instytucje), przemawiające za przynależnością do powiatu bełchatowskiego. Podobny wniosek (o przynależność do powiatu radomszczańskiego) złożyły także władze gminy Sulmierzyce, który jednak w przeciwieństwie do wniosku gminy Rząśnia, nie spełniał wymóg formalnych. Żaden z nich nie został jednak uwzględniony.
W porównaniu z obszarem z 1956 roku jedynie obszar dawnej gromady Krzeczów leży obecnie na terenie powiatu wieluńskiego – pozostałe są ponownie w powiecie pajęczańskim.
Gospodarka, kultura, infrastruktura.
Powiat ma charakter leśny i rolniczy. Tereny rolnicze zajmują 52% ogólnej powierzchni powiatu. W produkcji rolniczej dominują ziemniaki i zboże, także rzepak i buraki cukrowe. Bardzo dobrze funkcjonuje produkcja chrzanu, "Obrowska zupa chrzanowa" została wpisana na listę produktów tradycyjnych Ministerstwa Rolnictwa i Rozwoju Wsi. Na terenie powiatu działa 50 przetwórni owocowo-warzywnych. Ze zwierząt hoduje się trzodę chlewną i bydło mleczne. Powiat pajęczański posiada bogate złoża kamienia wapiennego, piasków i żwirów. W kraju znana jest Cementownia Warta S.A. z Trębaczewa koło Działoszyna. W powiecie pajęczańskim znajduje się również zwałowisko KWB Bełchatów oraz część odkrywki Szczerców. W powiecie zarejestrowanych jest 2410 podmiotów gospodarczych. Regionem partnerskim powiatu pajęczańskiego jest powiat niemiecki Merseburg-Querfurt.
Powiat dysponuje 200 miejscami noclegowymi. Na terenie powiatu znajdują się dwa kina (w Pajęcznie i Działoszynie), 27 bibliotek, ośrodki kultury oraz Powiatowa Biblioteka Publiczna z czytelnią multimedialną.
Przez teren powiatu przebiegają krajowe drogi i linie kolejowe. Dobre połączenia zapewniają: magistrala kolejowa Śląsk-Porty i droga krajowa nr 42 oraz drogi wojewódzkie nr 486, 483, 491. Tablice rejestracyjne: EPJ (od maja 2000), wcześniej odpowiednio wojewódzkie częstochowskie, piotrkowskie, sieradzkie (wszystkie do 1998) i łódzkie (styczeń 1999 – kwiecień 2000). Powiatowy zarząd dróg znajduje się w mieście Działoszyn.
Przyroda i turystyka.
Południowo-zachodnią część powiatu obejmuje Załęczański Park Krajobrazowy, na jego obszarze znajdują się dwa rezerwaty przyrody: Węże i Dąbrowa w Niżankowicach. Na terenie Parku możemy podziwiać wiele interesujących pomników przyrody m.in. Żabi Staw czy Góra Wapiennik. W całym powiecie pajęczańskim rezerwaty przyrody mają łącznie 189 ha, a obszary chronionego krajobrazu zajmują 3640 ha.
Zabytki powiatu to głównie obiekty sakralne i architektoniczne oraz miejsca pamięci historycznej. Na terenie powiatu znajdują się 32 stanowiska archeologiczne.

</doc>
<doc id="109772" url="https://pl.wikipedia.org/wiki?curid=109772" title="Turawa">
Turawa

Turawa (dodatkowa nazwa w j. niem. Turawa) – wieś w Polsce, położona w województwie opolskim, powiecie opolskim, w gminie Turawa, na Śląsku Opolskim, na północ od Opola, nad Małą Panwią i Jeziorem Turawskim. Siedziba gminy oraz nadleśnictwa.
W latach 1954–1972 wieś należała i była siedzibą władz gromady Turawa. W latach 1975–1998 wieś położona była w ówczesnym woj. opolskim.
Nazwa.
Według niemieckiego geografa oraz językoznawcy Heinricha Adamy’ego nazwa miejscowości wywodzi się od polskiej nazwy "„tura”" -"”von tur = Auerochs”", która być może nawiązuje do faktu występowania tego zwierzęcia w rejonie miejscowości w dawnych czasach. W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą wymienia ją w obecnej polskiej formie – "„Turawa”" podając jej znaczenie "„Auerochsenort”", czyli po polsku "„Miejscowość turów”".
Podobny wywód w swojej pracy o śląskim nazewnictwie z 1896 roku wydanej w Bytomiu prezentuje śląski pisarz Konstanty Damrot. Wymienia on nazwę "„Turawa”" wraz ze źródłowym słowem nazwy zwierzęcia – "Tur".
Historia.
Początki wsi nie są znane, według legendy bogate w zwierzynę lasy otaczające dzisiejszą Turawę były celem polowań książąt opolskich, którzy postanowili zbudować tutaj zameczek myśliwski. Pierwsze dokumenty zawierające wzmiankę o Turawie pochodzą z początku XVI wieku i wspominają o dwóch folwarkach noszących tę samą nazwę "Kuchara", należących do wsi Kotórz Wielki. Jeden z nich położony był na terenie dzisiejszej Turawy, drugi znajdował się na terenie zajmowanym dziś przez Jezioro Turawskie.
Prawdopodobnie w 1562 roku, ówczesny właściciel tych dóbr – Georg von Koenigsfeld nadał folwarkowi, który obrał sobie za siedzibę, nazwę Turawa. W urbarzu Księstwa Opolskiego Turawa wymieniona jest pod nazwą Byczyna, jednak nazwa ta nie znajduje potwierdzenia w innych zapiskach, istniał za to w Turawie przysiółek pod nazwą Łyczyna. Osada wraz z przysiółkami Marszałki i Łyczyna należała wtedy w dalszym ciągu do Kotorza Wielkiego, a samodzielną miejscowością stała się dopiero w XVIII w. Wtedy to, w 1712 roku, okoliczne dobra zostały sprzedane przez Franciszka Karola von Blankovsky i stały się własnością Martina Scholtza von Loewencron z Kamieńca i Wieszowy, który rozpoczął budowę obecnego pałacu obok drewnianego zameczku. Jego syn, Józef, zmarł bezdzietnie w 1759 i jego dobra przejęła wdowa, Anna Barbara von Garnier, która wyszła ponownie za mąż za Franciszka Adama hrabiego von Gaschin. Po jej śmierci w 1804 roku Turawa została własnością brata zmarłej, Franza Xawerego von Garnier.
Od tej chwili aż do końca II wojny światowej właścicielami Turawy była rodzina von Garnier, która w 1841 otrzymała tytuł hrabiowski (hrabiowie nosili nazwisko "von Garnier-Turawa"). W tych czasach Turawa liczyła 581 mieszkańców. Ostatnim właścicielem Turawy był Hubertus Graf von Garnier, niemiecki arystokrata i polityk, członek partii DNVP, w okresie plebiscytów działał na rzecz pozostania Górnego Śląska w granicach Niemiec. W latach 1925–1932 deputowany do pruskiego Landtagu, po dojściu nazistów do władzy zrezygnował z aktywności politycznej. Działał na rzecz rozwoju Turawy i okolic – wyremontował i rozbudował miejscowy pałac, założył stawy hodowlane o powierzchni 600 morgów, na północnym skraju Turawy powstał park z hodowlą danieli. W podległych mu folwarkach modernizowano młyny, cegielnie i tartaki.
W 1945 roku rodzina von Garnier musiała opuścić Turawę i przeniosła się do Bawarii. Hubertus von Garnier zmarł w 1952 roku w Unterwössen w Bawarii. 3 listopada 2012, z inicjatywy wnuczki hrabiego przeniesiono jego prochy z cmentarza w Unterwössen do kaplicy w Kotorzu Wielkim, gdzie spoczął obok innych członków rodu. Z grobu hrabiego z Bawarii przeniesiono drewnianą płaskorzeźbę Chrystusa, którą zamieszczono na ścianie kaplicy.
Pod koniec XIX wieku zbudowano kaplicę i cmentarz na "Łysej Górze", które miały być jedną z piękniejszych budowli sakralnych w Turawie, jednak po roku 1945 obiekt był systematycznie dewastowany, w 1965 roku wysadzono go w powietrze, a w 1976 zlikwidowano ruiny.
W latach 30. w Opolu powstał projekt budowy sztucznego zbiornika wodnego mającego za zadanie ochronę Opola przed powodzią. Hubertus von Garnier zaproponował w tym celu swoje ziemie na zachód od Turawy. By uzyskać zgodę na budowę w 1933 roku, zabiegał nawet o spotkanie w tej sprawie z Adolfem Hitlerem. W 1938 roku budowa zbiornika została ukończona. Jezioro zajmuje 22 km² powierzchni.
Urząd sołtysa Turawy od 1919 do 1945 roku pełnił Peter Kupka. Od 1945 roku, po przekazaniu przez władze radzieckie Górnego Śląska pod polską administrację, Turawa stała się siedzibą gminy, a pierwszym wójtem został Roch Stotko. Miejscowa ludność została przez polskie
władze poddana weryfikacji. Ci, którzy nie uzyskali obywatelstwa polskiego, zostali przymusowo wysiedleni do Niemiec.
W sierpniu 1946 roku odbyła się w Turawie II Centralna Akcja Szkoleniowa Głównej Kwatery Harcerzy ZHP. W 1954 roku wybudowano nowy budynek szkolny. W W 1982 roku we wsi mieszkało 998 osób.
W 2008 roku w Turawie, jak i całej gminie wprowadzono język niemiecki jako język pomocniczy.
Zabytki.
Do wojewódzkiego rejestru zabytków wpisany jest:
inne zabytki:
Inne informacje.
W Turawie znajduje się elektrownia wodna (1,2 MW), gimnazjum, przedszkole, poczta, nadleśnictwo, szereg ośrodków wypoczynkowych i turystycznych nad Jeziorem Turawskim oraz stadnina koni. W pobliżu centrum wsi, znajduje się staw, powstały w wyniku wydobycia materiałów budowlanych.

</doc>
<doc id="109774" url="https://pl.wikipedia.org/wiki?curid=109774" title="LIBRIé">
LIBRIé

LIBRIé - pierwsze na świecie, komercyjnie dostępne urządzenie spełniające rolę czytnika e-książek. LIBRIé to w istocie urządzenie typu czytnik książek elektronicznych, posiadające 6-calowy monochromatyczny wyświetlacz, stosujący technologię e-papieru firmy E Ink, o rozdzielczości 800x600 i 10 MB pamięci wewnętrznej. Posiada też port USB, wyjście słuchawkowe, uproszczoną klawiaturę i wbudowany głośnik.
Urządzenie zostało tak zaprojektowane, aby zarówno rozmiarami jak i masą maksymalnie przypominać typową książkę. Jego głównym zastosowaniem jest wygodne czytanie książek w formacie elektronicznym, co ułatwia mała masa, wyświetlacz z którego czyta się niemal tak samo wygodnie jak z normalnego papieru i względnie mały pobór mocy, umożliwiający przeczytanie ok. 10 000 stron maszynopisu przy użyciu zestawu czterech typowych baterii AA.
Klawiatura służy praktycznie tylko do zapisywania krótkich notatek lub uwag na temat czytanej książki. Cena urządzenia była zbliżona do średniej klasy PDA. Początkowo potrafiło ono czytać tylko książki w specjalnym formacie Broad Band eBook. Książki w tym formacie można ściągać do pamięci urządzenia wyłącznie z płatnego serwisu firmy Publishing Ink, stanowiącego współwłasność Sony i kilku dużych wydawnictw japońskich. Format ten jest tak pomyślany, aby nie można było kopiować książek do innych urządzeń, ani wymieniać ich przez Internet. Dodatkowo, książki w tym formacie można użytkować tylko przez 60 dni - po tym czasie automatycznie są one usuwane z pamięci LIBRIé. Po aktualizacji oprogramowania rozszerzono obsługiwane rodzaje e-książek o formaty: TXT, LRF i LRX.
LIBRIé pojawiło się na rynku w kwietniu 2004, jako efekt trzyletniej współpracy firm Sony, Philips, Toppan printing i E Ink Corporation. Było dostępne tylko w japońskiej wersji językowej. W samej Japonii cieszyło się umiarkowanym powodzeniem. Dwa lata później, w 2006 Sony wypuściło na rynek europejski i amerykański, "otwartą" wersję tego urządzenia (obsługującą więcej formatów e-książek), rozpoczynając tym samym serię czytników z PRS w nazwie.

</doc>
<doc id="109783" url="https://pl.wikipedia.org/wiki?curid=109783" title="Babica (województwo małopolskie)">
Babica (województwo małopolskie)

Babica (dawniej Babice) – wieś w Polsce położona w województwie małopolskim, w powiecie wadowickim, w gminie Wadowice, na Pogórzu Wielickim na trasie Wadowice – Stanisław Górny, nad potokiem Babicą, dopływem potoku Wysoka.
W latach 1975–1998 miejscowość administracyjnie należała do województwa bielskiego.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1380 w dokumencie zapisanym w języku łacińskim jako "Babice, Babicze, Babycza, Babiczą, Babicza".
Nazwę miejscowości w zlatynizowanej staropolskiej formie "Babycza villa" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Historia.
W XII wieku tereny Babicy należały do sąsiedniego Rokowa i były własnością rycerza Jaksy Gryfity. W latach 1315–1772 miejscowość leżała w granicach Księstwa oświęcimskiego. W 1448 była własnością szlachecką i należała do starosty oświęcimskiego Prokopa z Babicy.
W XV wieku jako odrębna wieś należała do Jana i Stanisława z Rudy herbu Karpie, w XVI wieku własność Jana Strzały, w XVII wieku Bełchackich herbu Topór i Kossów. W XVIII wieku dziedziczką była wnuczka Kossów, Anna Brzozowska. W pierwszej połowie XIX wieku Babica należała do Sławińskich h. Leliwa, właścicieli Rokowa i części Witanowic.

</doc>
<doc id="109784" url="https://pl.wikipedia.org/wiki?curid=109784" title="Ponikiew (województwo małopolskie)">
Ponikiew (województwo małopolskie)

Ponikiew – wieś w Polsce, położona województwie małopolskim, powiecie wadowickim, w gminie Wadowice.
Wieś królewska starostwa oświęcimskiego w powiecie śląskim województwa krakowskiego w końcu XVI wieku.
Położenie.
Ponikiew jest położona we wschodniej części Beskidu Małego, w dolinie potoku Ponikiewka, stanowiącego lewy dopływ rzeki Skawy. Dolina Ponikiewki ograniczona jest od północy grzbietem ciągnącym się od Bliźniaków przez Łysą Górę po Iłowiec, od południa i zachodu głównym grzbietem Beskidu Małego opadającego od Gronia Jana Pawła II (885 m) przez Magurkę Ponikiewską (818 m), Żar (761 m), Kamień (678 m) i Kapral (485 m). Górą zamykającą Dolinę Ponikiewską jest Gancarz (798 m). Ponikiew graniczy z Rzykami (gmina Andrychów), Kaczyną, Chocznią, Zawadką, Gorzeniem Górnym, Chobotem (gmina Wadowice), Świnną Porębą, Kozińcem, Jaszczurową (gmina Mucharz), Tarnawą Górną (gmina Zembrzyce) i Targoszowem (gmina Stryszawa).
Powierzchnia.
Powierzchnia wsi obejmuje 1650 ha, co stanowi 14% gminy Wadowice. 69% powierzchni Ponikwi zajmują lasy i grunty leśne, użytki rolne stanowią 26% powierzchni miejscowości, a tereny zabudowane 2% (2008).
Ludność.
W 2008 roku Ponikiew zamieszkiwało 1211 osób, w tym 612 kobiet i 599 mężczyzn. Liczba mieszkańców Ponikwi spada – o 30 osób w ciągu ośmiu lat, pomiędzy 2000 a 2008 rokiem.
Według etnografów Ponikiew leży w obrębie wpływów dużej grupy etnograficznej – polskich górali. Jej mieszkańcy oprócz języka ogólnopolskiego używają nierzadko dialektu małopolskiego. Męski i żeński strój ludowy zaniknął na początku XX wieku.
Gospodarka i infrastruktura.
W 2007 roku na terenie Ponikwi miało siedzibę 78 firm, przede wszystkim usługowych prowadzonych przez osoby fizyczne, natomiast działalność rolniczą prowadziło 160 gospodarstw rolnych. Były to głównie gospodarstwa indywidualne, małoobszarowe, o średniej powierzchni 2,26 ha. Długość sieci wodociągowej na terenie Ponikwi wynosi 16 km, a sieci kanalizacyjnej 16,8 km (2009). Siecią elektryczną jest objęty cały obszar miejscowości. Długość sieci gazowej w Ponikwi wraz z przyłączami wynosi 16 km (2008). Infrastrukturę drogową w Ponikwi stanowi 9,7 km dróg (powiatowych i gminnych) o różnej nawierzchni.
Oświata.
Na terenie Ponikwi znajduje się zespół szkół Stowarzyszenia Przyjaciół Szkół Katolickich, w skład którego wchodzi szkoła podstawowa oraz gimnazjum (w roku szkolnym 2008/2009 uczęszczało do niego 100 miejscowych uczniów, pracowało w nim 21 nauczycieli).
Ochrona zdrowia.
W zakresie podstawowej i specjalistycznej opieki zdrowotnej, ochronę nad mieszkańcami Ponikwi sprawują niepubliczne ośrodki opieki medycznej oraz szpital powiatowy w Wadowicach.
Sport i rekreacja.
W miejscowości Ponikiew istnieje ośrodek szkoleniowo-wypoczynkowy o powierzchni 1,7 ha, z domkami wypoczynkowymi oraz świetlicą, kortem tenisowym i boiskami do siatkówki i koszykówki. Liczne są domki letniskowe i działki rekreacyjne. Oznakowane szlaki stwarzają dogodne warunki do uprawiania turystyki pieszej i rowerowej, a otaczające dolinę Ponikiewki lasy sprzyjają grzybobraniom.
Kultura i zabytki.
Oprócz placówek oświatowych działalność społeczno-kulturalną na terenie Ponikwi prowadzą także: parafia rzymskokatolicka pw. św. Aleksego, Ochotnicza Straż Pożarna i „Stowarzyszenie Miłośników Ponikwi”.
Na terenie Ponikwi zlokalizowanych jest 30 obiektów o charakterze zabytkowym, w większości nie objęte nadzorem konserwatorskim, w tym murowany kościół katolicki pw. św. Aleksego, zbudowany w latach 1853–1858. Na górze Kapral pozostałości strzelnicy i cmentarza.
Ponadto w Ponikwi znajdują się pomnik przyrody ożywionej – lipy drobnolistne o obwodzie pnia 364 cm oraz pomnik przyrody nieożywionej – skałka fliszowa na górze Żar.

</doc>
<doc id="109785" url="https://pl.wikipedia.org/wiki?curid=109785" title="Wysoka (powiat wadowicki)">
Wysoka (powiat wadowicki)

Wysoka – wieś w Polsce, położona w województwie małopolskim, w powiecie wadowickim, w gminie Wadowice, na Pogórzu Wielickim, na południe od pasma Draboż, nad potokiem Wysoka, dopływem Kleczanki, przy drodze Wadowice – Stanisław Górny.

</doc>
