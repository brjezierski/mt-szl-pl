<doc id="109788" url="https://pl.wikipedia.org/wiki?curid=109788" title="Skinhead">
Skinhead

Skinhead – kontrkultura powstała pod koniec lat 60. XX wieku w Wielkiej Brytanii. Jej nazwa wywodzi się od charakterystycznych dla tej grupy wygolonych głów lub bardzo krótkich włosów (ang. "skinhead", połączenie wyrazów "skin", czyli „skóra”, i "head", czyli „głowa”). O jej reprezentantach, "skinheadach", mówi się też w skrócie: "skini".
Tradycyjni skinheadzi.
Teoria na temat powstania subkultury skinheadów mówi, że pierwsze grupy skinów wywodzą się z fuzji modsów (młodzi angielscy moderniści zafascynowani modą i skuterami, wywodzący się z klasy robotniczej) i rudeboys, jamajskich chuliganów – stylizujących się na gangsterów z lat 50. (garnitury i kapelusze jako wyraz elegancji), którzy przyjeżdżali do Anglii przywożąc ze sobą nową muzykę z Karaibów. Obydwie grupy, przypadkowo podobne do siebie, oddziaływały na siebie nawzajem, tworząc w połowie lat 60. XX w. pierwotną postać nowej subkultury.
Skinheadzi tradycyjni przejęli od "modsów" tradycję jeżdżenia skuterami (najlepiej i najmodniej Vespy lub Lambretty) i elegancki sposób ubierania się przy zachowaniu ostrego minimalistycznego szlifu (proste spodnie marki Wrangler, polówki, kraciaste koszule, kurtki typu Harrington, baranie kożuchy oraz płaszcze typu Crombie). W odróżnieniu od swoich poprzedników ich styl był bardziej zbliżony do wyglądu angielskiej klasy robotniczej (np. kurtki typu Donkey i „eleganckie” buty robotnicze). W odróżnieniu od „zwykłych” "modsów" słuchali więcej ska niż soul, a także przejmowali nową muzykę – reggae. Dlatego też inną nazwą na wczesne reggae jest skinhead reggae (pojawiające się później na fali Two Tone). Nosili krótko obcięte włosy, jednak nie do gołej skóry. Charakteryzowała ich też tendencja do tworzenia zwartych i zamkniętych gangów, obracających się na wybranym terenie, oraz nieco wyższy poziom agresywności nawet niż u "hard modsów" (najagresywniejszego odłamu subkultury). 
Intensywny rozwój tej subkultury zaczął się wraz z zanikaniem klasycznych, elegancko ubranych "modsów", około roku 1969. Wyrazem muzycznym tej fali było odchodzenie od klasycznych zespołów jak The Who i The Kinks, które w swoich utworach wyrażały frustrację i niechęć młodzieży z biednych, robotniczych środowisk do brytyjskiego establishmentu na rzecz tanecznego ska i rocksteady (często o tekstach o podobnym zabarwieniu). Fala ta zaczęła zanikać po mniej więcej 2 latach, gdy największą popularnością w Wielkiej Brytanii zaczął cieszyć się ruch hippisowski, promowany przez The Beatles.
Pierwotna subkultura skinheadów była w zasadzie zjawiskiem czysto brytyjskim, które nie przyjęło się w innych krajach i zanikło niemal całkowicie nawet w Wielkiej Brytanii na początku lat 70. XX w.
Odrodzenie subkultury w połowie lat 70. XX w..
Dopiero w połowie lat 70. XX w. nastąpiła ponowna eksplozja tego ruchu. Odrodził się wtedy jako reakcja na subkulturę punk. Z subkultury tej wyłoniła się grupa, która zerwała z punkową stylistyką „zgnilizny i brudu” i niejako w opozycji do niego postulowała „czystość”, zdyscyplinowanie i „silny charakter”. Z punku pozostała jednak ostra negacja zastanego porządku. Do takiej postawy idealnie pasowała stylistyka starego ruchu skinheadów, aczkolwiek z całkowitym odrzuceniem dawnych „jamajskich” wpływów i zastąpieniem ich brzmieniami wywodzącymi się z punk rocka. 
Subkultura ta, nazwana przez prasę brytyjską "punk skins", zaczęła rozwijać się najintensywniej w środowisku pseudokibiców piłki nożnej, a następnie została skierowana przez skrajnie prawicową partię National Front, która zaczęła zdobywać w tym środowisku znaczne wpływy, na tory antyimigracyjnego rasizmu. Istnieją liczne kontrowersje, czy bojówki "National Front" napadające na przedstawicieli mniejszości narodowych w Wielkiej Brytanii w drugiej połowie lat 70., rekrutowane były spośród członków spontanicznie powstałych gangów skinheadów-pseudokibiców, czy też to sami członkowie tych bojówek, pierwotnie nie związani z tą subkulturą, zaczęli „stylizować” się na skinheadów. Tak czy owak, prasa brytyjska zaczęła, nie zawsze słusznie, utożsamiać skinheadów z bojówkami "National Front" i w jednakowy sposób piętnować te dwie grupy.
Druga fala ruchu skinheadów nie była już zjawiskiem czysto brytyjskim, przy czym głównym „produktem” eksportowym był nacjonalistyczno-rasistowsko nastawiony wariant tej subkultury. Pod koniec lat 70. i na początku 80. XX w. stylistykę „wygolonych” bojówek w bryczesach i „podkutych butach” zaczęły na swoim gruncie zaszczepiać neofaszystowskie partie z USA, Niemiec i Francji. Warto tu wspomnieć, że moda wśród skinheadów na neofaszystowską czy też neonazistowską, ideologię rozpoczęła się na dobre od przyłączenia się punkowej kapeli Skrewdriver do National Front. Wokalista Skrewdrivera Ian Stuart Donaldson założył następnie międzynarodową neonazistowską organizację Krew i honor zafiliowaną z terrorystyczną organizacją Combat 18.
Skinheadzi w Polsce.
Pierwsza fala ruchu skinheadów w zasadzie całkowicie ominęła Polskę. Nieco podobny do skinheadów był ruch gitowców (git-ludzi), czyli chuliganów uprawiających przemoc dla rozrywki, w latach 60. i 70. zwalczających hipisów.
W Polsce pierwsi skinheadzi zaczęli się pojawiać w końcówce lat 70. Pierwsza była grupa ze Szczecina, spotykająca się na terenie Zamku Książąt Pomorskich. Wyrosła razem z subkulturą punk, od 1981 będąc z nią w ostrej opozycji.
W latach 90., na wzór innych krajów europejskich, niektóre partie i ruchy skrajnie nacjonalistyczne zaczęły tworzyć na bazie nacjonalistycznie nastawionych grup skinheadów nieformalne organizacje młodzieżowe. Pierwszą polską partią, która powieliła ten schemat była Polska Wspólnota Narodowa B. Tejkowskiego, ale wcześniej byli infiltrowani i manipulowani przez MSW, niektórzy należeli do Klubu Młodego PRONowca.
W Polsce zdecydowanie przeważali nacjonalistyczni skinheadzi. Wyodrębniły się wśród nich trzy nurty: narodowo-katolicki, narodowosocjalistyczny (nazistowski) i słowiańsko-pogański (narodowo-komunistyczny). Pierwszy odwoływał się do tradycji radykalnych odłamów endecji, jak np. ONR. Jedną z organizacji powstałych w tamtym okresie skupiających „skinheadów narodowych” (narodowo-radykalnych) był NOP, a później także „odtworzony” ONR. Zespołem charakterystycznym dla tego nurtu był Legion.
Nurt nazistowski propagował w Polsce hitleryzm, kolaborację polsko-niemiecką i jedność aryjską. Reprezentowały go organizacje Aryjski Front Przetrwania, a potem polski oddział Blood and Honour. Czołowymi zespołami tego nurtu były Konkwista 88 i Honor. Wśród „nazi skinów” (NS-ów, Narodowych Socjalistów), w nazwach zespołów, tytułach publikacji, pozdrowieniach, ogłoszeniach stosowane są liczby: 88, 18. Cyfry tych liczb oznaczają z reguły, choć nie zawsze, numery liter w alfabecie (88 - HH - Heil Hitler, 18 - AH - Adolf Hitler). Ten sposób szyfrowania, wywodzący się (paradoksalnie) z żydowskiej kabały, nawiązuje do ezoterycznego nurtu w hitleryzmie. Przez niemieckich neonazistów te symboliczne liczby najczęściej służyły do kamuflowania odwołań do hitleryzmu, bowiem są one zakazane przez prawo. Oprócz tego pojawia się liczba 14, która ma oznaczać fourteen words.
Nurt słowiańsko-pogański głosił idee jedności Słowian i powrotu do słowiańskich tradycji, propagował też czasem hasła narodowo-komunistyczne. Skinheadzi z tego nurtu sympatyzowali na ogół z ugrupowaniem Tejkowskiego. Ich zespołem był Sztorm 68.
Oprócz tego, w Polsce istnieją też apolityczni skinheadzi nurtu Oi! oraz lewicowe i anarchistyczne grupy skinheadów.

</doc>
<doc id="109790" url="https://pl.wikipedia.org/wiki?curid=109790" title="Michalina Rogińska">
Michalina Rogińska

Michalina Rogińska (1876, Warszawa - 1939, Warszawa) – tancerka Teatru Wielkiego w Warszawie. 
Debiutowała 17 sierpnia 1889 w tym teatrze w wodewilu "W Tatrach" w solowym tańcu góralskim. W październiku 1892 została pierwszą solistką, a w styczniu 1896 główną primabaleriną. Tańczyła główne partie w baletach. Sławę przyniosły jej występy m.in. w "Esmeraldzie", "Katarzynie, córce bandyty", "Panu Twardowskim", "Damie kierowej", "Postoju kawalerii". Będąc u szczytu kariery postanowiła ją zakończyć - jej ostatni występ odbył się 15 czerwca 1900 w balecie "Syrena". Wkrótce poślubiła Eugeniusza Filleborna. Zginęła we wrześniu 1939 od bomby, zrzuconej przez wojska niemieckie na Warszawę.

</doc>
<doc id="109794" url="https://pl.wikipedia.org/wiki?curid=109794" title="Głuchołazy (gmina)">
Głuchołazy (gmina)

Głuchołazy – gmina miejsko-wiejska w Polsce położona w województwie opolskim, w powiecie nyskim.
Siedziba gminy to Głuchołazy.
Według danych z 30 czerwca 2004 gminę zamieszkiwały 25 994 osoby. Natomiast według danych z 31 grudnia 2019 roku gminę zamieszkiwały 23 643 osoby.
Struktura powierzchni.
Według danych z roku 2002 gmina Głuchołazy ma obszar 167,98 km², w tym:
Gmina stanowi 13,73% powierzchni powiatu.
Demografia.
Dane z 30 czerwca 2004:
Miejscowości na terenie gminy.
Biskupów, Bodzanów, Burgrabice, Charbielin, Gierałcice, Głuchołazy, Jarnołtówek, Konradów, Markowice, Nowy Las, Nowy Świętów, Podlesie, Pokrzywna, Polski Świętów, Rudawa, Skowronków, Sławniowice, Stary Las, Sucha Kamienica, Wilamowice Nyskie.
Sąsiednie gminy.
Nysa, Otmuchów, Prudnik. Gmina sąsiaduje z Czechami.

</doc>
<doc id="109796" url="https://pl.wikipedia.org/wiki?curid=109796" title="Iker Casillas">
Iker Casillas

Iker Casillas Fernández (wym. ; ur. 20 maja 1981 w Móstoles) – hiszpański piłkarz występujący w latach 1998–2020 na pozycji bramkarza. Przez niemal całą karierę grał w Realu Madryt, a pod jej koniec był zawodnikiem FC Porto. 
W latach 1996–2016 reprezentant Hiszpanii. Pięciokrotny mistrz Hiszpanii, dwukrotny zdobywca Pucharu Hiszpanii, czterokrotny zdobywca Superpucharu Hiszpanii, trzykrotny zdobywca Pucharu Mistrzów, dwukrotny zdobywca Superpucharu Europy, zdobywca Pucharu Interkontynentalnego 2002, klubowy mistrz świata 2014, mistrz Europy juniorów 1997, młodzieżowy mistrz świata 1999, mistrz Europy 2008 i 2012 oraz mistrz świata 2010. Uważany jest za jednego z najlepszych bramkarzy w historii piłki nożnej. W 2019 dostał zawału serca i jego życie było zagrożone. Po pewnym czasie wrócił do treningów. Karierę piłkarską zakończył w sierpniu 2020, po zagraniu łącznie w ponad tysiącu spotkań.
Zamierzał wziąć udział w wyborach na szefa hiszpańskiego związku piłki nożnej, jednak po pewnym czasie wycofał swoją kandydaturę. W tym samym roku pojawiały się informacje o powrocie Casillasa do Realu jako doradcy zarządu. Od 2020 jest zastępcą dyrektora generalnego fundacji Realu Madryt.
Kariera klubowa.
Od najmłodszych lat grał w piłkę nożną. Gdy miał dziewięć lat, ojciec zapisał go na treningi w Realu Madryt. Tam ustawiono go na pozycji bramkarza. Szybko został najlepszym na tej pozycji w swojej grupie wiekowej. Niedługo później uznano go za jednego z najbardziej utalentowanych bramkarzy w Hiszpanii i zaczęto powoływać do juniorskiej reprezentacji Hiszpanii.
Szybko przechodził kolejne etapy w systemie szkoleniowym Realu – w promocji do coraz wyższych drużyn „przeskoczył” zespół C, w Realu Madryt B zagrał tylko cztery mecze, po których powołano go do pierwszej drużyny. Zadebiutował w niej 12 września 1999 meczem przeciw Athletic Bilbao, będącej ulubioną drużyną jego ojca. Casillas zagrał w spotkaniu, ponieważ kontuzjowany był Bodo Illgner, a Albano Bizzarri nie cieszył się zaufaniem trenera. Spotkanie zakończyło się remisem 2:2. Jeszcze w tym samym sezonie Casillas – już jako podstawowy zawodnik zespołu – zdobył trofeum Ligi Mistrzów (Real pokonał 3:0 Valencię). Wówczas Casillas został najmłodszym w historii bramkarzem, który wystąpił w spotkaniu tej rangi – w dniu finału miał zaledwie 19 lat i 4 dni. Został powołany do reprezentacji Hiszpanii na Mistrzostwa Europy 2000.
Z Realem Madryt wygrywał ligę hiszpańską w latach 2001, 2003, 2007, 2008 i 2012. W trakcie sezonu 2001/2002 stracił miejsce w bramce na rzecz Césara Sáncheza. Do podstawowego składu wrócił, gdy Sánchez doznał kontuzji w trakcie finałowego meczu Ligi Mistrzów przeciwko Bayerowi 04 Leverkusen. Casillas zagrał w ostatnich minutach spotkania wygranego przez Real 2:1, zdobywając drugi w karierze Puchar Mistrzów. Wybronił kilka groźnych sytuacji w spotkaniu, stając się bohaterem klubu. Łącznie zagrał w 16 sezonach Ligi Mistrzów, grając łącznie w 177 spotkaniach rozgrywek.
Od sezonu 2002/2003 do sezonu 2011/2012 opuścił zaledwie dziewięć spotkań ligowych.
2 kwietnia 2006 w meczu ligowym przeciwko FC Barcelonie po raz pierwszy był kapitanem Realu Madryt. 14 lutego 2008 podpisał z Realem nowy kontrakt do końca sezonu 2016/2017.
24 stycznia 2013 ucierpiał w ćwierćfinałowym spotkaniu o Puchar Króla, a w 17. minucie meczu zszedł z boiska ze złamaniem śródręcza, do którego doszło w zamieszaniu podbramkowym, kiedy to został przypadkowo kopnięty przez kolegę z zespołu Álvaro Arbeloę.
W lipcu 2015 odszedł z macierzystego klubu. Powodem był konflikt z włodarzem Realu Madryt Florentino Perezem. Klub był krytykowany za styl odejścia bramkarza. Casillas zdobył z ekipą 19 pucharów.
12 lipca 2015 podpisał dwuletni kontrakt z FC Porto z możliwością przedłużenia o kolejny rok.
1 maja 2019 podczas porannego treningu poczuł ostre kłucie w klatce piersiowej, które okazało się zawałem serca.
Kariera reprezentacyjna.
Od najmłodszych lat był powoływany do juniorskich reprezentacji Hiszpanii. W 1997 z reprezentacją U-16 zdobył mistrzostwo Europy. W tym samym roku zajął również trzecie miejsce na Mistrzostwach Świata U-17 w Egipcie, a dwa lata później – zdobył mistrzostwo świata w kategorii U-20 podczas turnieju w Nigerii, będąc wówczas zmiennikiem Daniela Aranzubíi.
Do reprezentacji seniorów trafił już w pierwszym sezonie gry w podstawowym składzie Realu. Zadebiutował w niej 3 czerwca 2000 w towarzyskim meczu przeciwko Szwecji, zmieniając w 62. minucie José Francisco Molinę. Był rezerwowym w kadrze na Euro 2000 w Belgii i Holandii. Dwa lata później selekcjoner José Antonio Camacho powołał go do reprezentacji na kolejną imprezę rangi mistrzowskiej – Mistrzostwa Świata w Korei Południowej i Japonii. Początkowo miał tam być dublerem Santiago Cañizaresa, ale gdy ten odniósł przypadkową kontuzję uniemożliwiającą mu występ, Casillas został pierwszym bramkarzem. W 1/8 finału w meczu przeciw Irlandii obronił trzy rzuty karne – jeden w regulaminowym czasie gry, a dwa w konkursie rzutów karnych. W kolejnych latach był podstawowym graczem kadry narodowej, uczestniczył w Euro 2004 i Mistrzostwach Świata 2006. Po zakończeniu przygody z kadrą Raúla został kapitanem reprezentacji.
W 2008 brał udział w zwycięskich dla Hiszpanii Mistrzostwach Europy w Austrii i Szwajcarii. W meczu ćwierćfinałowym przeciwko Włochom w konkursie rzutów karnych obronił dwie jedenastki, przyczyniając się do pierwszego od 24 lat awansu hiszpańskiej reprezentacji do finału turnieju rangi mistrzowskiej. Wystąpił w rozgrywanym 29 czerwca 2008 finałowym spotkaniu z Niemcami, wygranym przez Hiszpanię 1:0.
W 2010 w Południowej Afryce zdobył z reprezentacją Hiszpanii mistrzostwo Świata. "La Furia Roja" pokonała w finale mundialu Holandię 1:0. Mecz rozstrzygnęła dogrywka, a bramkę zdobył Andrés Iniesta (116. min.). Na zakończenie Mundialu Casillas otrzymał nagrodę dla najlepszego bramkarza turnieju "Złote rękawice".
Na Euro 2012 po pokonaniu w rzutach karnych Portugalii Hiszpanie awansowali do finału. W serii jedenastek Casillas obronił strzał João Moutinho. Wraz ze swoją drużyną obronił tytuł Mistrzów Europy, wygrywając finałowy mecz z Włochami 4:0. Był to zarazem 100. zwycięski mecz Casillasa dla reprezentacji Hiszpanii.
Wraz z kadrą wziął również udział w Mistrzostwach Świata w Piłce Nożnej 2014. Zagrał w dwóch meczach grupowych – z Holandią (1:5) oraz z Chile (0:2). Tym razem Hiszpanie odpadli z turnieju już po fazie grupowej.
Ostatni raz w kadrze zagrał 1 czerwca 2016 w meczu towarzyskim przeciwko Korei Południowej (6:1). Został powołany także na Euro 2016, ale nie zagrał wówczas ani jednego meczu.
Statystyki kariery klubowej.
1&lt;br&gt;
Życie prywatne.
Urodził się jako pierwsze dziecko José Luisa Casillasa, z zawodu nauczyciela, byłego piłkarza-amatora i Marii Carmen Fernández, wówczas nauczycielki w szkole fryzjerskiej, później gospodyni domowej. Ma młodszego brata Unaia.
Był żonaty z Sarą Carbonero, hiszpańską prezenterką telewizyjną. 3 stycznia 2014 został po raz pierwszy ojcem chłopca, Martina Casillasa Carbonero. 2 czerwca 2016 urodził się drugi syn pary – Lucas. W 2021 prasa doniosła o rozwodzie małżonków.
W 2012 roku na polskim rynku wyszła biografia piłkarza „Iker Casillas. Skromność mistrza”, której autorem jest Enrique Ortego.

</doc>
<doc id="109798" url="https://pl.wikipedia.org/wiki?curid=109798" title="Kalista">
Kalista

Kalista - imię żeńskie pochodzenia greckiego. Wywodzi się od słowa oznaczającego "najpiękniejsze". Jest odpowiednikiem męskiego imienia Kalikst. Istnieją dwie święte o tym imieniu.
Kalista i Kaliksta imieniny obchodzą 19 stycznia i 25 kwietnia.
Znane osoby noszące to imię:

</doc>
<doc id="109799" url="https://pl.wikipedia.org/wiki?curid=109799" title="Anastasija Myskina">
Anastasija Myskina

Anastasija Andriejewna Myskina, ros. Анастасия Андреевна Мыскина (ur. 8 lipca 1981 w Moskwie), tenisistka rosyjska, zwyciężczyni French Open 2004, zdobywczyni Pucharu Federacji 2004 i 2005. Jako zawodowa tenisistka grała w latach 1998-2007.
Od 1999 klasyfikowana w czołowej setce rankingu światowego. Do września 2005 wygrała dziesięć turniejów w grze pojedynczej oraz dwa w deblu (ponadto sześć finałów singla i jeden debla). W czerwcu 2004 jako pierwsza Rosjanka wygrała turniej wielkoszlemowy – na kortach Rolanda Garrosa pokonała w finale rodaczkę Jelenę Diemientjewą w dwóch setach. Po turnieju US Open we wrześniu t.r. awansowała na pozycję nr 2 w rankingu światowym, reprezentowała Rosję także na igrzyskach olimpijskich w Atenach latem 2004; w grze pojedynczej zajęła 4. miejsce, przegrywając w półfinale z późniejszą mistrzynią Belgijką Justine Henin-Hardenne oraz w barażu o brązowy medal z Australijką Alicią Molik. W deblu, grając w parze z Diemientjewą, przegrała już w pierwszej rundzie z duetem japońskim Sugiyama / Asagoe.
Kariera tenisowa.
Po raz pierwszy nazwisko Anastasii pojawiło się na światowych kortach w 1999 roku, kiedy zadebiutowała na turnieju zawodowym w Taszkencie. Jej drugi występ w imprezie WTA był o tyle sensacyjny, że zakończył się zwycięskim finałem w Palermo nad Ángeles Montolio. Rosjanka została sklasyfikowana wśród stu najlepszych zawodniczek świata po turnieju nowojorskim, gdzie w wielkoszlemowym debiucie doszła do drugiej rundy.
Drugi półfinał w zawodowej karierze (po zwycięstwie w Palermo) osiągnęła w Sopocie, odnosząc spektakularne zwycięstwo nad Barbarą Schett. Pokonała kilka gwiazd światowego tenisa, w tym Jelenę Diemientjewą, Patty Schnyder, a także Kim Clijsters w debiucie na kortach wimbledońskich. Doszła do drugiej rundy turnieju olimpijskiego w Sydney.
W roku 2001 z powodu kontuzji lewej kostki zmuszona była zawiesić występy na światowych kortach, wykluczając również występ w Australian Open, który miał być jej debiutem w tym turnieju. Po przejściu operacji powróciła w Miami, odpadła w pierwszej rundzie. Pierwsze od sześciu miesięcy spotkanie wygrała nad Ivą Majoli w Amelia Island. Odniosła zwycięstwa nad Amandą Coetzer i Anną Kurnikową.
Przegrała w drugiej rundzie Australian Open 2002 z Diemientjewą, debiutując w tym turnieju. Na turniejach Bliskiego Wschodu osiągnęła ćwierćfinały w Dubaju i Dosze. W Indian Wells odpadła w czwartej rundzie, przegrywając z Emmanuelle Gagliardi, a dwa tygodnie później poniosła porażkę z Jennifer Capriati w Miami. Ta sama zawodniczka zablokowała jej drogę do półfinału w Charleston. Uległa Serenie Williams w Rzymie i odpadła w pierwszej rundzie French Open. Tydzień później doszła jednak do finału w Birmingham na kortach trawiastych, przegranego z Jeleną Dokić. Osiągnęła również finał w Eastbourne, przegrywając z Chandą Rubin. Po dwóch początkowych zwycięstwach na Wimbledonie uległa Amélie Mauresmo. Pod koniec sierpnia zagrała wspaniały turniej w New Haven, pokonując kolejno Conchitę Martínez, Justine Henin i Martinę Hingis, ulegając dopiero przodującej w damskim tenisie Lindsay Davenport. Odpadła w trzeciej rundzie US Open. We wrześniu wygrała turniej w Bahia, po czym doszła do finału w Lipsku (w półfinale pokonała Clijsters, w finale uległa Serenie Williams). Zakwalifikowała się do WTA Tour Championships, ale już w pierwszej rundzie uległa Jelenie Dokić. Sezon zakończyła na jedenastym miejscu w rankingu WTA.
Na początku roku 2003 doszła do ćwierćfinału Aussie Open. Następnie wygrała turniej w Dosze, doszła do ćwierćfinału w Dubaju oraz wygrała w Sarasocie (w finale z Alicią Molik). Osiągnęła czwartą rundę Wimbledonu oraz ćwierćfinał US Open. Wygrała w Lipsku i Moskwie. Doszła do finału w Filadelfii i wystąpiła w turnieju mistrzyń.
Rok 2004 to najlepszy w karierze Anastasii. Po ćwierćfinale Australian Open, wygranej w Dosze i półfinale w Indian Wells wygrała jedyny w dotychczasowej karierze turniej wielkoszlemowy – Roland Garros. W czwartej rundzie pokonała Swietłanę Kuzniecową, broniąc piłki meczowe w trzecim secie i wygrywając go ostatecznie 8:6. Została pierwszą rosyjską triumfatorką turnieju wielkoszlemowego w pierwszym w historii rosyjskim finale wielkoszlemowym (po drugiej stronie siatki stała bowiem Jelena Diemientjewa). W sezonie wygrała jeszcze turniej w Moskwie. Weszła do czołowej dziesiątki rankingu kobiet, osiągając pozycję wiceliderki 13 września 2004. Na turnieju olimpijskim w Atenach przegrała w półfinale z późniejszą mistrzynią Justine Henin-Hardenne 7:5, 5:7, 6:8, prowadząc 5:1 w trzecim secie.
W listopadzie przyczyniła się do pierwszego w historii triumfu reprezentacji Rosji w Pucharze Federacji. Była również w składzie zwycięskiej ekipy w Pucharze Federacji w 2005.
W grudniu 2004 Międzynarodowa Federacja Tenisowa przyznała jej tytuł mistrzyni świata.
Na początku sezonu 2005 doszła do czwartej rundy Australian Open, półfinału w Antwerpii oraz czwartej rundy Miami. Jej porażka w pierwszej rundzie French Open z Marią Sanchez Lorenzo oznaczała wpisanie się do historii jako pierwsza obrończyni wielkoszlemowego tytułu odpadająca w pierwszej rundzie. Doszła do ćwierćfinału w Wimbledonie, finału w Sztokholmie, zwyciężyła w Kalkucie. Osiągnęła też półfinał w Zurychu.
W roku 2006 doszła do półfinału w Tokio oraz ćwierćfinału w Miami. Została sensacyjnie pokonana w pierwszej rundzie w Warszawie przez Agnieszkę Radwańską, dla której był to pierwszy zawodowy mecz w karierze. Triumfowała jednak w grze podwójnej. Finał w Stambule przegrała z Szachar Pe’er. Wspierana przez Borysa Jelcyna, doszła do czwartej rundy French Open, polegając z Henin-Hardenne. Z Belgijką spotkała się w finale w Eastbourne, po dramatycznym meczu przegrała 6:4, 1:6, 6:7(5). Była w ćwierćfinale Wimbledonu oraz finale w Sztokholmie. Do końca sezonu nie wygrała żadnego meczu, włączając w to występ w US Open.
W styczniu 2007 zagrała w Auckland, przegrała jednak już w pierwszej rundzie z Giselą Dulko. Od tego czasu zawiesiła występy na kortach, przeszła operację kontuzjowanej stopy.
W kwietniu 2007 zmarł jej serdeczny przyjaciel – pierwszy prezydent Rosji, Borys Jelcyn, który kibicował jej na kortach między innymi podczas wielkoszlemowego turnieju na paryskich kortach Rolanda Garrosa w 2006 roku.
30 maja 2007, po blisko pięciomiesięcznej przerwie pojawiła się ponownie na kortach, od razu przystępując do wielkoszlemowego turnieju French Open, gdzie łatwo przegrała w I rundzie z Amerykanką Meghann Shaughnessy 1:6, 0:6.
W oficjalnym komunikacie, wydanym 4 lipca 2007 roku, Anastasija wraz z trenerem, Władimirem Kamelsonem poinformowała o zakończeniu swojej kariery sportowej z powodu nieustannych kontuzji. Kilka miesięcy po urodzeniu syna (28 kwietnia 2008) ogłosiła, że chce powrócić do czynnej rywalizacji i liczy na "dziką kartę" od organizatorów wielkoszlemowego Australian Open 2009.
Podsumowanie kariery tenisowej.
W momencie zakończenia kariery tenisowej Anastasija Myskina znajdowała się poza czołową setką rankingu tenisistek. Wkrótce jej pozycja zaczęła spadać, a w połowie września 2007 jej nazwisko można było zobaczyć przy miejscu numer 1088 na świecie. Rosjanka wygrała w karierze 10 turniejów singlowych i 5 deblowych. W imprezie wielkoszlemowej triumfowała raz, zdobywając trofeum Suzanne Lenglen na paryskich kortach Rolanda Garrosa w 2004 roku. Zdobywczyni Pucharu Federacji wraz z drużyną Rosji. Jedna z najlepszych zawodniczek letnich igrzysk olimpijskich w Atenach w roku 2004 pokonana po dramatycznym spotkaniu przez późniejszą mistrzynię olimpijską, Justine Henin-Hardenne. W rankingu gry pojedynczej dnia 13 września 2004 zajmowała drugą lokatę.
Życie prywatne.
Anastasija jest córką Andrieja Myskina i jego żony, Galiny. Jej trenerem był Niemiec Jens Gerlach, z którym była przez pewien czas związana. Trenowana przez słynną radziecką, a potem łotewską tenisistkę, Łarysę Sawczenko-Neiland. Niegdyś kojarzona z hokeistą Dinamo Moskwa, Aleksandrem Stepanowem, później z austriackim tenisistą, Jürgenem Melzerem. Do 2007 roku zaręczona z hokeistą CSKA Moskwa, Konstantym Korniejewem.
Jej partnerem jest obecnie rosyjski biznesmen Siergiej Mamiedow. Mają trzech synów: Jewgienija (ur. 29 kwietnia 2008), Grigorija (ur. 30 sierpnia 2010) i Pawła (ur. 1 marca 2012).

</doc>
<doc id="109800" url="https://pl.wikipedia.org/wiki?curid=109800" title="Anastazja Myszkina">
Anastazja Myszkina



</doc>
<doc id="109801" url="https://pl.wikipedia.org/wiki?curid=109801" title="Goodspeed You! Black Emperor">
Goodspeed You! Black Emperor



</doc>
<doc id="109802" url="https://pl.wikipedia.org/wiki?curid=109802" title="Jarnołtówek">
Jarnołtówek

Jarnołtówek (daw. "Jarantowice", , ) – wieś w Polsce, położona w województwie opolskim, w powiecie nyskim, w gminie Głuchołazy. Historycznie leży na Górnym Śląsku, na ziemi prudnickiej. Położona jest w Górach Opawskich. Przepływa przez nią rzeka Złoty Potok.
Nieoficjalną częścią wsi są Bolkowice.
W latach 1975–1998 miejscowość należała administracyjnie do ówczesnego województwa opolskiego. Do 1975 należała do powiatu prudnickiego.
Według danych na 2011 wieś była zamieszkana przez 771 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 1 km od granicy z Czechami, w północnej części Gór Opawskich. Jarnołtówek zajmuje kilka wzgórz (Krzyżówka, Bukowa Góra, częściowo Srebrna Kopa i Biskupia Kopa). Należy do Euroregionu Pradziad. Przez granice administracyjne wsi przepływa rzeka Złoty Potok (lewy dopływ Prudnika).
Środowisko naturalne.
Wpływ na klimat Jarnołtówka ma sąsiedztwo Gór Opawskich. Średnia temperatura roczna wynosi +7,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Jarnołtówka wynoszą 646 mm. Dominują wiatry zachodnie.
Nazwa.
W pierwszych źródłach wieś występowała pod nazwą "Arnoldi villa" (1372), a później jako "Arnoldsdorff". Nazwa wsi miała wywodzić się od imienia jej założyciela, czyli czeskiego rycerza Arnolda. Po przejęciu przez administrację polską w 1945 wieś otrzymała nazwę "Jarantowice". Obecna nazwa została administracyjnie zatwierdzona 12 listopada 1946.
Historia.
Pierwsza wzmianka o wsi pochodzi z 1268. Jarnołtówek, założony przez osadnika i późniejszego pierwszego sołtysa – Arnolda, należał długo do biskupów wrocławskich. Pierwszy kościół w Jarnołtówku wzmiankowany był w XIX wieku, został zbudowany ok. 1260-1300 roku i nosił wezwanie męczenników Felikasa i Adaukta. Wydobywano tu złoto, odbywały się tu procesy czarownic. W rejonie Jarnołtówka i Pokrzywnej przekraczał granicę szlak handlowy i komunikacyjny z Wrocławia przez Nysę i Prudnik do Ołomuńca.
Pierwsza wzmianka o budowli obronnej w Jarnołtówku pochodzi z 1339. Przypuszczalnie był to niewielki zamek lub strażnica należąca do systemu warowni broniących granice posiadłości biskupów wrocławskich od strony czeskiej. W XVI wieku w centrum miejscowości zbudowano dwór obronny otoczony fosą. W drugiej połowie XIX wieku w jego miejscu powstał nowy dwór, który przetrwał do dziś.
Po wojnie trzydziestoletniej we wsi wybuchła epidemia dżumy. W latach 1753–1754 w Jarnołtówku zbudowano nowy kościół, któremu nadano wezwanie św. Bartłomieja. Jarnołtówek bywał często nawiedzany przez powodzie. Największa miała miejsce 13 lipca 1903. Podczas niej zawalił się miejscowy kościół, a na cmentarzu woda ze Złotego Potoku wypłukała i poniosła w dół kilkadziesiąt ludzkich zwłok. Wówczas w okolice Prudnika przybyła cesarzowa Niemiec Augusta Wiktoria. Wizyta cesarzowej w Jarnołtówku została upamiętniona pomnikiem. Dzięki jej pomocy finansowej, w 1907 wzniesiono nowy kościół, a w 1909 zbudowano zaporę wodną w Jarnołtówku. W okresie międzywojennym na stokach wzniesień zbudowano wiele willi, a w dolinie Złotego Potoku domy wczasowe, sanatoria i pensjonaty.
Z inicjatywy Śląskiego Sudeckiego Towarzystwa Górskiego z Prudnika, w 1924 w Jarnołtówku otwarto schronisko turystyczne, od 1964 znane jako Schronisko PTTK „Pod Kopą Biskupią” im. Bohdana Małachowskiego.
7 października 1938 o godzinie 16:25 przez Jarnołtówek przejeżdżali m.in. Adolf Hitler i feldmarszałek Hermann Göring, którzy po wizytacji Kraju Sudetów udali się do Prudnika na pociąg, którym wrócili do Berlina.
W latach 1945–1950 Jarnołtówek należał do województwa śląskiego, a od 1950 do województwa opolskiego. W latach 1945–1954 wieś należała do gminy Głuchołazy, w latach 1954–1969 do gromady Głuchołazy, a w latach 1969–1972 do gromady Moszczanka.
W latach 1945–1958 stacjonowała tu strażnica Wojsk Ochrony Pogranicza, która podlegała 45 Batalionowi WOP w Prudniku.
W lipcu 1997 Jarnołtówek nawiedziła kolejna wielka powódź. 7 lipca ewakuowano ok. 150–200 dzieci z zagrożonego zalaniem ośrodka „Eden”. 8 lipca na tamie w Jarnołtówku odnotowano stan wody na poziomie 13,7 m. Kilka godzin później poziom osiągnął punkt krytyczny 13,99 m, do przelania brakowało zaledwie 12 cm. Zapora uchroniła Jarnołtówek i poniżej leżące miejscowości przed katastrofalnym zatopieniem, jednak nie dało się całkowicie uniknąć strat powodziowych. Wody Złotego Potoku zabrały całkowicie lub znacznie uszkodziły pięć budynków mieszkalnych, zalanych zostało osiem gospodarstw i zerwane dwa mostki. W tym samym roku Jarnołtówek przystąpił do Programu Odnowy Wsi Opolskiej.
Po reformie administracyjnej w 1999 mieszkańcy Jarnołtówka zaczęli starać się o odłączenie wsi od gminy Głuchołazy i przyłączenie do gminy Prudnik, jako powody podając względy geograficzne, funkcjonalne i gospodarcze. W marcu 2001 sporządzono pełną dokumentację z Pokrzywnej i Jarnołtówka w sprawie przejścia do gminy Prudnik. Z Pokrzywnej, na 115 głosujących, 112 było za Prudnikiem, natomiast w Jarnołtówku 404 osoby opowiedziały się za Prudnikiem, 10 było przeciw, a 5 nie zajęło stanowiska. Spotkano się wówczas z unieważnieniem wyników przez burmistrza Głuchołaz. W maju 2001 Rada Miejska w Prudniku poprzez uchwałę zaakceptowała starania mieszkańców Pokrzywnej, Jarnołtówka i Trzebiny, a Rada Powiatu Prudnickiego przegłosowała uchwałę o niezajmowaniu stanowiska w tej sprawie. Temat zmiany przynależności administracyjnej Pokrzywnej i Jarnołtówka powrócił do lokalnych mediów w lipcu 2022, znajdując poparcie burmistrza Prudnika.
Miejscowość była plenerem kilku odcinków serialu "Święta wojna" w 2006. 19 stycznia 2009 mieszkańcy Jarnołtówka rzekomo zaobserwowali UFO, które miało wylądować na łące w północnej części wsi. O zdarzeniu pisały m.in. media japońskie, australijskie, nowozelandzkie, peruwiańskie i amerykańskie.
Zabytki.
Do wojewódzkiego rejestru zabytków wpisane są:
inne zabytki:
Religia.
W Jarnołtówku znajduje się katolicki kościół św. Bartłomieja Apostoła, który jest siedzibą parafii św. Bartłomieja Apostoła (dekanat Głuchołazy).
Turystyka.
Szlaki turystyczne.
Przez Jarnołtówek prowadzą szlaki turystyczne:
Szlaki rowerowe.
Przez Jarnołtówek prowadzą szlaki rowerowe:

</doc>
<doc id="109803" url="https://pl.wikipedia.org/wiki?curid=109803" title="Szereg zbieżny warunkowo">
Szereg zbieżny warunkowo



</doc>
<doc id="109804" url="https://pl.wikipedia.org/wiki?curid=109804" title="Kryzys psychiczny">
Kryzys psychiczny

Kryzys psychiczny, zwany również emocjonalnym – ostre, przejściowe doświadczenie zakłócenia równowagi psychicznej, spowodowane zagrożeniami powiązanymi z sensem życia, systemem wartości, koncepcji własnej osoby, skutkiem konfrontacji z zaskakującą sytuacją bądź wydarzeniem krytycznym (por. Płużek 2002, Sęk 2000). Doświadczenie takie przekracza możliwości samodzielnego poradzenia sobie osoby. Jest zakłóceniem normalnego biegu zdarzeń w życiu człowieka, wymaga ponownej oceny sposobów myślenia i działania.
Do psychologii klinicznej i psychiatrii pojęcie kryzysu wprowadził Erich Lindemann, opisując kryzysy będące reakcją żałoby i konkludując, że kryzys to normalna ludzka reakcja na niecodzienne doświadczenie.
Według G. Caplana kryzys jest stanem stresu emocjonalnego, który prowadząc początkowo do mniejszej lub większej dezintegracji funkcji psychicznych, w dalszym swym przebiegu zmusza osobowość do stawienia czoła trudnej sytuacji przez mobilizację mechanizmów obronnych.
Rodzaje kryzysów.
Kryzysy rozwojowe.
Spowodowane są przez wydarzenia zachodzące w toku rozwoju człowieka, powodujące gwałtowną zmianę lub życiowy zwrot. Jest to normalne zjawisko adaptacyjne.
Teorię psychospołeczną dotyczącą kryzysów rozwojowych w cyklu życia stworzył Erik Erikson, zakładając, że każda faza rozwoju prowadzi do kryzysu, wywołanym przez swoisty rodzaj konfliktu:
Według Eriksona najważniejszym kryzysem w rozwoju osobowości człowieka jest kryzys tożsamości.
Kryzysy sytuacyjne.
To kryzysy, które zostały wywołane przez nagłe i nieoczekiwane wydarzenia, utratę czegoś albo kogoś ważnego. Pojawiają się w sytuacjach rzadkich i nadzwyczajnych, które są zaskoczeniem i stąd człowiek nie może ich kontrolować i przewidywać. Człowiek staje się bezradny wobec trudności wymagającej zmiany osobowości, postępowania, a czasem przemiany struktury wewnętrznej lub zaakceptowania utraty czegoś. Są reakcją na udział w wypadkach komunikacyjnych, porwaniach, utratę pracy, informację o ciężkiej chorobie własnej lub członka rodziny, śmierć bliskiej osoby. Mogą być też wywołane przez wydarzenia o treści pozytywnej takie jak zawarcie małżeństwa, urodzenie dziecka, ukończenie studiów, zmiana kierunku kariery zawodowej, otrzymanie hipoteki albo darowizny, czy nadzwyczajne osobiste osiągnięcia. Kluczem do odróżnienia kryzysu sytuacyjnego od innych jest przypadkowość, nagłość czy wywołanie wstrząsu.
Kryzysy egzystencjalne.
To wewnętrzne konflikty i lęki, związane z celowością życia, wolnością, niezależnością. Są typowe dla bilansów życiowych u nastolatków, w 40, 50 i 60 roku życia i zwane potocznie „kryzysem wieku średniego” (ang. "midlife crisis").
Kryzysy środowiskowe.
Dochodzi do nich gdy wydarza się naturalna, bądź spowodowana przez człowieka katastrofa. Takie kryzysy zdarzają się w obliczu powodzi, huraganów, trzęsień ziemi, epidemii, wojny, emigracji, zapaści gospodarczej.
Kryzysy religijne.
Różnią się od typowych kryzysów psychicznych dużym stopniem złożoności, gdyż obejmują swoim działaniem trzy sfery: biologiczną, psychiczną i duchową. Przebiegają równocześnie na dwu płaszczyznach: naturalnej i ponadnaturalnej. Chociaż w takim kryzysie bierze udział cała osobowość to główny obszar kryzysu dotyczy sfery duchowej i wszelkich doświadczeń i przeżyć religijnych. Wśród naturalnych przyczyn powstawania kryzysów religijnych F. Głód wskazuje niewłaściwie ukształtowany w dzieciństwie obraz Boga, negatywny obraz rodziców przenoszony na wyobrażenie Boga, trudności o charakterze moralnym, czy w wykonywaniu praktyk religijnych.
F. Głód wyróżnił sześć typów kryzysów religijnych:
Termin.
Termin kryzys psychiczny zrodził się z badań opisów reakcji krewnych osób, które zginęły w czasie katastrofalnego pożaru klubu nocnego w Bostonie w 1944 roku. Analiza wykazała, że indywidualne pokonywanie kryzysów zależy od wzorców zachowań i może być ułatwione dzięki pomocy psychologicznej. (zob. interwencja kryzysowa)
Przyczyny kryzysu.
Stan kryzysu mogą wywoływać trzy czynniki:
Skutki kryzysów.
Nawet przy traumatycznych kryzysach, wywołanych nieprzewidzianymi obciążeniami psychicznymi istnieje szansa na rozwój osobowości. Wielu znaczących dla współczesnej psychologii autorów wyraża pogląd, że bez kryzysu nie ma rozwoju osobowości (np. K. Dąbrowski, E. Erikson, R.J. Havighurst, C.G. Jung, A. Maslow, Z. Płużek, C. Rogers). Pozytywne przezwyciężenie kryzysu pozwala na osiągnięcie wyższego stopnia rozwoju osobowości. Przemiany te są realizowane w fazach:

</doc>
<doc id="109805" url="https://pl.wikipedia.org/wiki?curid=109805" title="Szereg zbieżny bezwzględnie">
Szereg zbieżny bezwzględnie



</doc>
<doc id="109806" url="https://pl.wikipedia.org/wiki?curid=109806" title="Szereg rozbieżny">
Szereg rozbieżny

Szereg rozbieżny – szereg nieskończony, który nie jest zbieżny, tj. nie istnieje granica ciągu jego "sum częściowych".
Jeśli szereg jest zbieżny to kolejne składniki w szeregu muszą zmierzać do zera. Stąd każdy szereg, w którym składniki nie zmierzają do zera, jest rozbieżny. Jednak zbieżność jest warunkiem silniejszym, tj. nie wszystkie szeregi, których składniki zmierzają do zera są zbieżne. Najprostszym przykładem jest szereg harmoniczny
Rozbieżność szeregu harmonicznego udowodnił średniowieczny matematyk Mikołaj z Oresme.
W specjalistycznych kontekstach matematycznych z wybranymi szeregami, w których sumy częściowe nie mają granicy, udaje się z powodzeniem skojarzyć pewne wartości. Metoda sumowania to funkcja częściowa odwzorowująca zbiór ciągów sum częściowych szeregu na wartości. Na przykład sumowanie metodą Cesàro przypisuje do rozbieżnego szeregu Grandiego
wartość formula_3 Sumowalność w sensie Cesàro jest metodą uśredniającą, to znaczy, że opiera się na średniej arytmetycznej ciągu sum częściowych. Inne metody wykorzystują przedłużenie analityczne powiązanych szeregów. W fizyce szeroko stosowane są różne metody regularyzacji na przykład regularyzacja funkcją dzeta.
Własności metod sumowania.
Metody sumowania zwykle koncentrują się na ciągu sum częściowych szeregu. Podczas gdy ciąg ten nie jest zbieżny, można często zauważyć, że średnia coraz większej liczby początkowych wyrazów tego ciągu jest zbieżna, wobec czego można ją uznać za wynik zamiast nieistniejącej granicy sum częściowych szeregu. Obliczając formula_4 rozpatruje się ciąg formula_5 gdzie formula_6 i formula_7 W przypadku szeregów zbieżnych, ciąg formula_8 jest zbieżny do formula_9 Metodę sumowania można określić jako funkcję odwzorowującą zbiór ciągów sum częściowych na wartości. Jeśli formula_10 jest dowolną metodą sumowania przypisującą wartość do zbioru ciągów, można ją mechanicznie przekształcić na metodę sumowania szeregów formula_11 która przypisuje te same wartości odpowiednim szeregom. Istnieje pewien zestaw własności, które są pożądane wśród metod sumowania, jeśli oczekuje się, że wartości jakie one zwracają odpowiadają granicy sumy szeregu.
Trzecia własność nie jest konieczna i pewne znaczące metody, na przykład sumowanie metodą Borela, jej nie mają.
Ostatni warunek można alternatywnie zastąpić słabszą własnością.
Pożądaną własnością dla dwóch różnych metod sumowania formula_10 i formula_45 jest niesprzeczność: formula_46 są niesprzeczne jeśli dla dowolnego ciągu formula_8 przypisują tę samą liczbę formula_48 tj. formula_49 Jeśli obie metody są niesprzeczne, a jedna sumuje więcej szeregów niż druga, to o tej która sumuje więcej szeregów mówi się, że jest "silniejsza".
Istnieją także wydajne metody numeryczne sumowania, które nie są ani regularne ani liniowe takie jak przybliżenie Padé lub renormalizacja.
Metody aksjomatyczne.
Przyjmując regularność, liniowość i stabilność jako aksjomaty, jest możliwe sumowanie wielu rozbieżnych szeregów, stosując podstawowe przekształcenia algebraiczne. Na przykład szeregi geometryczne formula_50
skąd
może być obliczone bez względu na zbieżność. Bardziej rygorystycznie, każda metoda sumowania mająca te własności i przypisująca skończoną wartość szeregom geometrycznym musi przypisać tę wartość. Jednak, kiedy formula_53 jest liczbą rzeczywistą większą niż 1, to ciąg sum częściowych rośnie nieograniczenie i metody uśredniające przypisują w granicy wartość formula_54

</doc>
<doc id="109812" url="https://pl.wikipedia.org/wiki?curid=109812" title="Kościół Bożego Ciała w Poznaniu">
Kościół Bożego Ciała w Poznaniu

Kościół Bożego Ciała w Poznaniu – jest położony przy ul. Strzeleckiej 40 / Krakowskiej 3 na Piaskach w centrum miasta na osiedlu samorządowym Stare Miasto. Od 2017 r. wielkopostny kościół stacyjny.
Historia.
Kościół Bożego Ciała powstał w miejscu dawnej osady (Piaski), gdzie według legendy odnaleziono skradzione i sprofanowane przez Żydów hostie. Wkrótce po tych wydarzeniach powstała w miejscu znalezienia hostii drewniana kaplica, a rosnąca sława tego miejsca sprawiła, że w 1406 roku Władysław Jagiełło ufundował w jej miejsce gotycki kościół i klasztor karmelitów trzewiczkowych. Kościół wyposażono w długi i wysoki chór, co stanowi nietypowe rozwiązanie w architekturze gotyckiej Wielkopolski. Kolejnym nietypowym rozwiązaniem jest zastosowanie licznego detalu kamiennego. Kościół był ważny osobiście dla króla Władysława Jagiełły, który ślubował przed kampanią grunwaldzką, że odbędzie do niego pielgrzymkę, co zrealizował po bitwie i w 1419 roku, gdy pieszo udał się do niego z Pobiedzisk. 
Kościół i klasztor zyskały swą obecną formę po przebudowie z lat 1465-1470. Zespół klasztorny został spalony w 1657 przez Brandenburczyków. Zniszczenia usunięto dopiero w 1664, gdy przebudowano sklepienie nawy głównej, dobudowano barokową fasadę, a całość otynkowano. W tym czasie powstały również drewniane stalle, które około 1670 pokrył polichromią AFC (zidentyfikowany jako brat Andrzej, "Andreas Frater Carmelita"). Na przełomie XVII i XVIII wieku w przedłużeniu południowej nawy powstała przysadzista wieża według projektu Krzysztofa Bonadury Starszego, a w 1726 po północnej stronie prezbiterium wzniesiono kaplicę Matki Boskiej Szkaplerznej. 
W roku 1826 rząd pruski skasował klasztor, a opuszczony zespół zaczął niszczeć. Od rozbiórki uratowało go przejęcie kościoła przez reformatów w 1856. Nowi właściciele przeprowadzili gruntowny remont. W tym samym czasie zabudowania klasztorne przejęła pruska armia zmieniając je na koszary, a następnie na więzienie. W 1899 dzięki abp. Florianowi Stablewskiemu kościół stał się świątynią parafialną dla Wildy, Rybak i Piasków. 
Podczas II wojny światowej Niemcy zmienili kościół na magazyn niszcząc wiele zabytków (np. część zabytkowych stalli została potraktowana jako podpałka, podczas gdy z reszty zbudowano szalunki w rowach przeciwlotniczych). Podczas walk w 1945 zniszczeniu uległa część sklepienia i dwa z pięciu okien prezbiterium z maswerkami. Renowację przeprowadzono w latach 1946-1947.
Architektura.
Świątynia stoi na niewielkim dziedzińcu, który niegdyś był klasztornym cmentarzem, otoczonym ceglanym murem. 
Przy dróżce wiodącej do wejścia stoi XVIII-wieczna figura proroka Eliasza, który trzyma w ręce płomienny miecz.
Wysoki korpus kościoła podpierają masywne, schodkowe skarpy, które sięgają aż do gzymsu wieńczącego. Rozwiązanie takie zostało narzucone średniowiecznym budowniczym przez podmokły teren na którym wzniesiono kościół. W wydłużonym prezbiterium trzy z pięciu okien posiadają oryginalne, XV-wieczne maswerki. Do prezbiterium przylega XVIII-wieczna zakrystia, której elewację ozdobiono rokokowymi pilastrami. W południowej elewacji kościoła widoczny jest oryginalny gotycki portal z glazurowanej cegły, który został odsłonięty podczas renowacji z lat 1922–1927. Wzorując się na nim odtworzono portale główny i północny. Skromny front zdominowany jest przez olbrzymie, pięciodzielne okno ze średniowiecznym laskowaniem. Tę fasadę wieńczy stosunkowo ubogi szczyt w stylu barokowym w którym widnieje płaskorzeźba kielicha i trzech hostii. Od zachodu do świątyni przylega zespół poklasztorny. Jest to dwukondygnacyjny budynek o czterech skrzydłach otaczający mały wirydarz pośrodku.
Wnętrze.
Jest to pseudohalowa świątynia dzielona na trzy nawy. Pierwotnie przykrywały je sklepienia gwiaździste, które zachowało się jednak jedynie w nawach bocznych. Nawę główną przykrywa sklepienie kolebkowe z lunetami, zaś prezbiterium sklepienie krzyżowo-żebrowe. W sklepieniu nawy głównej znajduje się pięć, obramowanych sztukaterią malowideł z XVII wieku, które przedstawiają: Najświętszą Marie Pannę, św. Józefa z Dzieciątkiem Jezus i prorokiem Eliaszem, odnalezienie trzech hostii, przysięgę burmistrza Poznania na wierność Janowi Kazimierzowi oraz bł. Anioła Karmelitę z papieżem Damazym I. W nawach bocznych znajdują się trzy bogato zdobione i polichromowane konfesjonały, które również powstały w XVII wieku. Na środku nawy głównej znajduje się mały ołtarzyk z czterema brązowymi plakietami przedstawiającymi legendę o skradzionych hostiach. Pod ołtarzem znajdują się figury trzech Żydów topiących hostie w studzience. Na ścianach prezbiterium znajdują się pochodzące z 1665 roku portrety fundatorów – Władysława Jagiełły i Jadwigi, a także kolekcja blach herbowych i portretów trumiennych z XVII i XVIII wieku. 
W ołtarzu głównym znajduje się obraz "Ostatnia Wieczerza" nieznanego autora, zaś sam monumentalny ołtarz został wykonany ze sztucznego marmuru według projektu Pompeo Ferrarego, który zaprojektował również kaplicę Matki Bożej Szkaplerznej, podzieloną na dwa przęsła. Przęsło krótsze, od strony kościoła, mieści chór muzyczny z organami i balustradą o bogatej rokokowej ornamentyce, zaś większe przykrywa ukryta z zewnątrz kopuła z XVIII-wiecznymi freskami oparta na gurtach spływających na marmoryzowane pilastry . Po drugiej stronie znajduje się zakrystia z zachowanym XVIII-wiecznym wystrojem. Dekoracje sgraffitowe w kaplicy oraz witraże w oknach naw i szczytu wykonali w latach 1958-1962 Ł. i J. Oźminowie, zaś witraże w prezbiterium to projekt Stanisława Powalisza z 1950 roku.
Ze względu na swoje położenie blisko ówczesnego koryta Warty kościół był wielokrotnie zalewany. Świadczą o tym znaki i tablice – przy łuku tęczowym z 1698, przy bocznym wejściu do nawy północnej tablica z herbem Łodzia z 1736, zaś we wnętrzu, na ścianie frontowej, przy portalu znajdują się trzy tabliczki upamiętniające powodzie z 1698, 1736 i 1888
W przyziemiu budynku poklasztornego znajduje się duża sala ze sklepieniem gwiaździstym – prawdopodobnie dawny refektarz.

</doc>
<doc id="109814" url="https://pl.wikipedia.org/wiki?curid=109814" title="Poznańska legenda o skradzionych hostiach">
Poznańska legenda o skradzionych hostiach

Poznańska legenda o skradzionych hostiach – średniowieczna legenda opisująca profanację konsekrowanych hostii, najprawdopodobniej przyniesiona przez karmelitów. W średniowieczu odnotowano ok. 100 przypadków oskarżeń o profanację eucharystii (głównie na obszarach niemieckich).
Treść legendy.
W roku 1399 grupka poznańskich Żydów chcąc sprawdzić, czy konsekrowane hostie są rzeczywiście ciałem Jezusa Chrystusa, miała przekupić służącą u nich dziewczynę (jak podają kroniki, miała na imię Krystyna), aby je dla nich skradła. Jan Długosz opisuje to zdarzenie w swoich Rocznikach (Annales seu cronicae incliti Regni Polonia) „W Piątek, dnia piętnastego Sierpnia, kobieta pewna z Poznania, po przyjęciu w klasztorze zakonu kaznodziejskiego Najświętszej Komunii, wyniosła ją w ustach dla sprzedania Żydom mieszkającym w Poznaniu. Gdy potem znaleziono ją na błoniach miasta Poznania, miejsce to poczęło zaraz słynąć wielkiemi cudami. Czem spowodowany Władysław król Polski, założył w tem miejscu klasztor braci Karmelitów pod tytułem Bożego Ciała; a zmurowawszy z cegieł ozdobnym kształtem chór klasztorny, nadał rzeczonemu klasztorowi na utrzymanie braci zakonnych młyn królewski w posagu”.
Według jednej wersji miała to być hostia skradziona podczas komunii, zaś według innej trzy hostie wykradzione z tabernakulum. Komunikanty miały pochodzić z Kościoła Serca Jezusowego w Poznaniu (należącego wówczas do dominikanów). Hostie zostały zaniesione do domu stojącego na rogu ulic Żydowskiej i Kramarskiej. Aby się przekonać, czy przeistoczenie jest prawdą, świętokradcy mieli położyć je na stole i zacząć kłuć nożami. W tym momencie trysnęła z nich krew. Jej kropla miała upaść na niewidomą Żydówkę, która w tym momencie odzyskała wzrok. Przerażeni Żydzi postanowili najpierw zakopać hostie, lecz te za każdym razem pojawiały się na powierzchni. Następnie próbowali utopić je w studni znajdującej się w piwnicy tejże kamienicy, lecz i to się nie powiodło. Ostatecznie usiłowali utopić je w leżących na południe od miasta bagnach, lecz wówczas hostie zaczęły unosić się nad powierzchnią ziemi, a przerażeni świętokradcy uciekli. W drodze przez miasto, według legendy, również doszło do kilku uzdrowień.
Unoszące się w powietrzu hostie odnalazł 15 sierpnia 1399 pewien pasterz, który pasąc swoje stado zauważył, że nagle bydło zaczyna klękać i wznosić głowy ku górze w stronę otoczonych blaskiem komunikantów. Na miejsce cudu, zgodnie z kronikami, przybyli wkrótce mieszczanie, władze miasta oraz biskup Wojciech Jastrzębiec. W orszaku znajdował się również dominikanin Jan Ryczywół. Uniósł on patenę, na której hostie same spoczęły. Następnie przeniesiono je w procesji do poznańskiej kolegiaty. Jednak dzień później okazało się, że ponownie zniknęły. Odnaleziono je na poprzednim miejscu, a gdy sytuacja powtórzyła się jeszcze raz, uznano, że Ciało Chrystusa postanowiło spoczywać w tym właśnie miejscu. Wzniesiono tam wówczas drewnianą kapliczkę.
Wpływ legendy.
Na miejscu kaplicy król Władysław II Jagiełło ufundował kościół Bożego Ciała w Poznaniu, najważniejsze wówczas miejsce pielgrzymkowe w kraju oraz klasztor karmelitów trzewiczkowych, którzy mieli sprawować opiekę nad sanktuarium. Król przybył tu przed bitwą pod Grunwaldem, a następnie podczas powrotu z wyprawy nie udał się do Krakowa, lecz do Poznania, aby podziękować Bogu za zwycięstwo. Następnie król odwiedzał to sanktuarium przed każdą wyprawą wojenną. Przez wieki zachowała się monstrancja ufundowana przez króla Władysława dla trzech hostii. W XVIII wieku kamienica na rogu ulic Żydowskiej i Kramarskiej (tzw. "Kamienica Świdwów"), gdzie miała odbyć się profanacja stała się kościołem Najświętszej Krwi Pana Jezusa. W sierpniu 1620 znaleziono w niej stół ze śladami krwi, który uznano za relikwię, zaś wodę ze studni zaczęto uznawać za uzdrawiającą. Stół przeniesiono 30 sierpnia 1620, w uroczystej procesji (kilkanaście tysięcy ludzi) do kościoła Bożego Ciała. Do dziś w każdą Wielką Sobotę studnia jest udostępniana chętnym. W XVIII wieku kult Bożego Ciała zaczął tracić na swym ogólnopolskim charakterze, ale po dziś dzień obchody święta są w Poznaniu szczególnie uroczyste.
W maju 2005 roku metropolita poznański abp Stanisław Gądecki polecił usunąć z kościoła Najświętszej Krwi Pana Jezusa zabytkową, antyżydowską tablicę upamiętniającą domniemaną profanację hostii. Napis na niej głosił:
"Ty Boże, jak za taką krzywdę nagrodzimy?Twoję, gdy ciężką mękę w Poznaniu widzimy.Ty sam Boże jakoś jest zawsze sprawiedliwy,Ty wyniszcz aż do szczętu ten naród złośliwy."
Tablica trafiła do Muzeum Archidiecezjalnego.

</doc>
<doc id="109816" url="https://pl.wikipedia.org/wiki?curid=109816" title="Kościół Najświętszej Krwi Pana Jezusa w Poznaniu">
Kościół Najświętszej Krwi Pana Jezusa w Poznaniu

Kościół Najświętszej Krwi Pana Jezusa w Poznaniu – zabytkowy kościół rektoralny znajdujący się w dawnej kamienicy przy ulicy Żydowskiej 34 w Poznaniu, na rogu z ulicą Kramarską. Świątynia posiada status sanktuarium Pańskiego, wraz z kościołami Najświętszego Serca Jezusowego i Matki Boskiej Pocieszenia oraz Bożego Ciała tworzy Poznański Trakt Eucharystyczny. Od 2017 r. jest wielkopostnym kościołem stacyjnym.
Historia.
Powstał w początku XVIII wieku w kamienicy należącej do Świdów-Szamotulskich, w której zgodnie z legendą w 1399 Żydzi sprofanowali skradzione hostie. W roku 1620 odnaleziono zamurowany w filarze stół, na którym miano dokonać zbezczeszczenia (mogła to być mistyfikacja karmelitów trzewiczkowych chcących nabyć grunt wewnątrz miasta, czemu oponowała rada miejska, stąd zresztą powstało takie opóźnienie w budowie kościoła). Pozwolenie na budowę wydał w 1668 król Jan Kazimierz. Przebudowa zakończyła się w 1704 roku. Przy udziale funduszy unijnych z projektu „Adaptacja i renowacja zabytkowych obiektów na Trakcie Królewsko-Cesarskim w Poznaniu służących rozwojowi, promocji i upowszechnianiu kultury” kościół przeszedł renowację.
Budowa.
Fasada.
Fasada kościoła ozdobiona została barokowym szczytem oraz portalem wejściowym. Widoczne są na niej relikty gotyckich wnęk okiennych i portali odkryte podczas odnawiania elewacji w 1977. Z pierwotnej kamienicy pozostały zewnętrzne mury, w które wkomponowano figurę Najświętszej Marii Panny pochodzącej z kamienicy przy Starym Rynku 100, a wykonanej około 1500 roku. Centralne miejsce fasady zajmuje okno. Do wnętrza prowadzi troje drzwi. Na ścianie od ulicy Kramarskiej znajduje się tablica poświęcona księdzu Nikodemowi Cieszyńskiemu – kronikarzowi i rektorowi tegoż kościoła.
Wnętrze.
Kościół górny.
Kościół tworzy jedna nawa. Wewnątrz znajdują się trzy bogato rzeźbione ołtarze barokowe. Całość świątyni utrzymana jest w jednolitym, bogatym wystroju z pierwszej połowy XVIII wieku. Polichromie nawy głównej, przedstawiające historię hostii, wykonał franciszkanin Adam Swach w 1735 roku. Na południowej ścianie znajduje się późnogotycka, wykonana z polichromowanego drewna Pietà, a na północnej obraz "Opłakiwanie" z XVI wieku. Pod chórem stoi rzeźba – ludowy Chrystus Frasobliwy z XVI wieku oraz sarmackie portrety Apolonii Grocholowskiej (zm. 1759) i Agnieszki Kosowskiej (zm. 1772).
W maju 2005 metropolita poznański, Stanisław Gądecki polecił usunąć z kościoła zabytkową tablicę z początku XX wieku, upamiętniającą domniemaną profanację hostii. Napis na niej głosił m.in.: Powodem usunięcia tablicy była jej antyżydowska treść. Tablica trafiła do Muzeum Archidiecezjalnego.
Ołtarz główny.
Na jego szczycie widnieje kielich z trzema hostiami. W górnej części znajduje się Bóg Ojciec, który w prawej dłoni trzyma berło, a w lewej kulę ziemską. Jest on otoczony aniołami i aureolą. Pod wyobrażeniem Boga Ojca znajduje się gołębica – symbol Ducha Świętego. W centrum nastawy ołtarzowej umieszczony jest cudowny wizerunek Chrystusa „Vir Dolorum”, który jest przesłonięty częściowo srebrną blachą. Jezus ma krwawiącą ranę na prawym boku. Cudowny wizerunek jest zasłaniany obrazem Chrystusa Miłosiernego. Po bokach obrazu czterech aniołów trzymających cztery narzędzia męki Chrystusowej; drabinę, gwoździe, młotek i kij. Za mensą ołtarzową drewniane tabernakulum z pierwszej połowy XVIII w. Po obu bokach ołtarza stoją dwie rzeźby, jedna to prawdopodobnie papież (z tiarą na głowie) i Św. Longin (postać trzymająca włócznię).
Ołtarz Matki Boskiej Bolesnej (południowy).
Główne miejsce zajmuje obraz Matki Boskiej Bolesnej, trzymającej ciało Jezusa. Obraz ten zasłonięty jest przez inny z wizerunkiem Maryi z dzieciątkiem Jezus, która wręcza błogosławionemu Szymonowi Stockowi szkaplerz. Na wstędze jest napis, który głosi po łacinie „Kto umrze z tym szkaplerzem, nie będzie cierpiał ognia wiecznego”.
Ołtarz Świętego Kajetana (północny).
Odsłaniany obraz przedstawia rozmnożenie chleba przez Jezusa. Pod nim znajduje się obraz Świętego Kajetana, który był założycielem zakonu teatynów. W górnej części ołtarza wizerunek proroka Eliasza i aniołów.
Organy.
Organy o rokokowym prospekcie powstały w latach 1847-1848. Ich twórca nie jest znany. Brak jest informacji o remontach instrumentu, za to w 2010 podczas remontu generalnego świątyni zostały odmalowane. Prospekt ma wygląd klasyczny, pięcioosiowy. Traktura rejestrów jest mechaniczna. Posiadają 10 głosów.
Kościół dolny.
W podziemiu znajduje się studnia, w której Żydzi mieli topić hostie. Jest ona artystycznie ocembrowana i zaopatrzona w żuraw. Przed nią stoi ołtarz z rzeźbami św. Stanisława (z pastorałem), św. Wojciecha (z wiosłem), św. Kazimierza (z mieczem i koroną) oraz św. Stanisława Kostki (z rozłożonymi rękoma). Woda z niej pochodząca ma mieć właściwości lecznicze. W dolnym kościele znajduje się również figura przedstawiająca nieznanego świętego Jezuitę oraz artystycznie wykonana chrzcielnica z 1849 roku. Sklepienie jest bogato ozdobione sztukateriami. Dolny kościół został gruntownie przebudowany w latach 1912 – 1920.

</doc>
<doc id="109820" url="https://pl.wikipedia.org/wiki?curid=109820" title="Chris Farley">
Chris Farley

Chris Farley, właściwie Christopher Crosby Farley (ur. 15 lutego 1964 w Madison, zm. 18 grudnia 1997 w Chicago) – amerykański aktor filmowy i telewizyjny, komik.
Życiorys.
Urodził się w Madison w stanie Wisconsin w rodzinie rzymskokatolickiej Mary Anne (z domu Crosby) i Thomasa Johna Farleya, Sr. (1936–1999), właściciela firmy naftowej. Wychował się z trzema braćmi - Tomem Jr., Kevinem Peterem (ur. 8 czerwca 1965) i Johnem (ur. 29 października 1968) oraz siostrą Barbarą. Uczęszczał do szkoły katolickiej Edgewood High School of the Sacred Heart. Według Joela Murraya, członka obsady Second City, Farley „zawsze był na mszy”. W 1986 ukończył Marquette University na wydziale komunikacji i teatru.
Występował w Improv Olympic, a następnie dołączył do Second City Theatre w Chicago. W 1989 wziął udział w trzech programach: "The Gods Must Be Lazy", "It Was Thirty Years Ago Today" i "Flag Smoking Permitted in Lobby Only or Censorama".
Latem 1990 pojawił się w cyklu programów komediowych telewizji NBC "Saturday Night Live", gdzie występował w latach 1990–1995 obok takich wykonawców jak Adam Sandler, Chris Rock, Rob Schneider czy David Spade. Gościł także w sitcomie ABC "Roseanne" (1993) oraz teledysku grupy Red Hot Chili Peppers do piosenki „Soul to Squeeze” (1993), która była motywem przewodnim komedii "Stożkogłowi".
18 grudnia 1997 roku w apartamencie w Chicago zmarł wskutek przedawkowania narkotyków w wieku 33 lat.

</doc>
<doc id="109828" url="https://pl.wikipedia.org/wiki?curid=109828" title="Wywiad (medycyna)">
Wywiad (medycyna)



</doc>
<doc id="109830" url="https://pl.wikipedia.org/wiki?curid=109830" title="Sidney Bechet">
Sidney Bechet

Sidney Bechet (ur. 14 maja 1897 w Nowym Orleanie, zm. 14 maja 1959 w Paryżu) – amerykański saksofonista, klarnecista i kompozytor jazzowy.
Był najwybitniejszym po Louisie Armstrongu jazzmenem z Nowego Orleanu. Początkowo grał na klarnecie. W 1919 wyruszył ze swoim big bandem na tournée po Europie i tam kupił saksofon sopranowy. Od tej pory znany był jako jeden z najwybitniejszych wirtuozów tego instrumentu w jazzie. Jako pierwszy zaczął tworzyć utwory bez tematu bazującego na piosence, a jedynie na strukturze harmonicznej.
Podczas kryzysu gospodarczego prowadził sklep krawiecki. W 1938 znów wrócił do muzyki. Odniósł sukces na koncercie zorganizowanym przez Johna Hammonda w Carnegie Hall. Potem na stałe przeniósł się do Paryża.
Największe przeboje: „Petite Fleur”, „Indian Summer”, „Sugar Blues”.

</doc>
<doc id="109836" url="https://pl.wikipedia.org/wiki?curid=109836" title="Duke Ellington">
Duke Ellington

Duke Ellington, właśc. Edward Kennedy Ellington (ur. 29 kwietnia 1899 w Waszyngtonie, zm. 24 maja 1974 w Nowym Jorku) – amerykański pianista, bandleader, kompozytor i aranżer jazzowy.
Życiorys.
Urodzony w Waszyngtonie. Jego rodzice pochodzili z czarnej klasy średniej. W domu otrzymał bardzo dobre wychowanie i maniery, stąd już w szkole nazywano go „Książę” (ang. "duke"). Jego zainteresowania jazzem były jednak nie w smak rodzicom, Duke uciekł więc z domu i w 1922 wraz z zespołem, w którym grał, przyjechał do Nowego Jorku, będącego w owym czasie głównym ośrodkiem jazzu. Wtedy zespół nie odniósł sukcesu, jednak Ellington spróbował jeszcze rok później jako członek zespołu The Washingtonians, tym razem z większym powodzeniem. Stary lider grupy próbował oszukiwać muzyków i stracił ich zaufanie – wtedy kierownictwo objął Duke. Udało im się dostać kontrakt w Harlemie, a w 1928 znaleźli zatrudnienie w „Cotton Clubie”.
W tym czasie grali u niego m.in. Johnny Hodges (saksofon altowy), Barney Bigard (klarnet), Cootie Williams (trąbka) i Juan Tizol (puzon wentylowy).
W 1933 Duke Ellington wraz z big bandem odbył tournée po Europie (Anglia, Francja, Holandia).
Tworzył także muzykę filmową, m.in. do "Anatomii morderstwa" ("Anatomy of a Murder") Otto Premingera, w której zagrał też epizodyczną rolę pianisty w barze.
Został pochowany na Woodlawn Cemetery w Nowym Jorku.

</doc>
<doc id="109840" url="https://pl.wikipedia.org/wiki?curid=109840" title="Henryk Samsonowicz">
Henryk Samsonowicz

Henryk Bohdan Samsonowicz (ur. 23 stycznia 1930 w Warszawie, zm. 28 maja 2021 tamże) – polski historyk mediewista i nauczyciel akademicki, profesor nauk humanistycznych. W latach 1980–1982 rektor Uniwersytetu Warszawskiego, w latach 1989–1991 minister edukacji narodowej w rządzie Tadeusza Mazowieckiego. Kawaler Orderu Orła Białego.
Życiorys.
Wykształcenie i kariera naukowa.
Podczas okupacji niemieckiej uczestniczył w tajnych kompletach, a następnie w tzw. kursach przygotowawczych do szkoły rybackiej przy ul. Siennej 16, zorganizowanych przez nauczycieli z Gimnazjum im. Jana Zamoyskiego. Po wojnie ukończył VII Liceum Ogólnokształcącego im. Juliusza Słowackiego.
W 1947 podjął studia historyczne na Wydziale Humanistycznym Uniwersytetu Warszawskiego, których absolwentem został w 1950. Podjął pracę na stanowisku asystenta na macierzystej uczelni. W 1954 otrzymał stopień doktora nauk historycznych, na podstawie pracy kandydackiej zatytułowanej "Rzemiosło wiejskie w Polsce w XIV–XVI w." i przygotowanej pod kierunkiem profesora Mariana Małowista. W 1960 habilitował się w oparciu o rozprawę "Badania nad kapitałem mieszczańskim Gdańska w drugiej połowie XV wieku". W 1969 otrzymał tytuł naukowy profesora nauk humanistycznych.
Profesorem nadzwyczajnym został w 1971, a dziewięć lat później profesorem zwyczajnym w zakresie nauk humanistycznych. W latach 1964–2009 prowadził seminarium magisterskie, w 1969 zaczął kierować mediewistycznym i nowożytnym seminarium doktorskim w Instytucie Historycznym. Wypromował 11 doktorów.
Od 1967 był prodziekanem Wydziału Historycznego UW, w okresie 1970–1973 pełnił funkcję dziekana tej jednostki. W latach 1975–1980 był dyrektorem Instytutu Historycznego, z którym zawodowo związany był nieprzerwanie od 1950. Od 1 października 1980 do 8 kwietnia 1982 pełnił funkcję rektora Uniwersytetu Warszawskiego.
Od 1978 do 1982 pełnił funkcję prezesa Polskiego Towarzystwa Historycznego, w 1982 został członkiem Towarzystwa Naukowego Warszawskiego.
W latach 1991–1996 był wiceprzewodniczącym Komitetu Badań Naukowych, w 1994 został członkiem korespondentem Polskiej Akademii Nauk, w latach 1999–2006 przewodniczył Wydziałowi I Nauk Społecznych PAN. W 2002 został członkiem rzeczywistym PAN, zasiadł też w jej prezydium. Został wykładowcą Akademii Humanistycznej w Pułtusku, a także członkiem Polskiej Akademii Umiejętności, Academia Europaea i innych instytucji naukowych. Wszedł w skład m.in. jury Nagrody Naukowej KLIO. Zasiadał w Komitecie Nauk Historycznych Polskiej Akademii Nauk.
Opublikował około 800 prac naukowych, głównie z zakresu historii Polski okresu średniowiecza, w tym 16 książek i podręczników uniwersyteckich. Bywał też ekspertem teleturnieju "Wielka gra". W 1975 organizował pierwszą olimpiadę historyczną. Wśród jego uczniów znaleźli się Agnieszka Bartoszewicz, Wojciech Fałkowski, Zbigniew Morawski, Grzegorz Myśliwski, Jerzy Pysiak, Paweł Żmudzki.
Działalność polityczna.
W latach 1956–1982 należał do Polskiej Zjednoczonej Partii Robotniczej. Od 1959 do 1961 pełnił funkcję I sekretarza komitetu uczelnianego PZPR na UW. Z partii został usunięty wkrótce po wprowadzeniu stanu wojennego. W 1968 był jedynym z pięciu orzekających członków Wyższej Komisji Dyscyplinarnej przy ministrze oświaty i szkolnictwa wyższego dla pracowników naukowo-dydaktycznych szkół wyższych, który zagłosował przeciwko podtrzymaniu decyzji uczelnianej komisji dyscyplinarnej, na mocy której zwolniono z pracy profesora Damazego Tilgnera.
Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Od tegoż roku działał w Niezależnym Samorządnym Związku Zawodowym „Solidarność”. W 1985 brał udział w przygotowaniu opracowania zatytułowanego "Raport. Polska 5 lat po sierpniu". W 1988 został członkiem Komitetu Obywatelskiego przy Lechu Wałęsie, objął w jego ramach funkcję przewodniczącego komisji nauki i oświaty. W 1989 brał udział w obradach plenarnych Okrągłego Stołu. Po wyborach do Sejmu kontraktowego został ministrem edukacji narodowej w rządzie Tadeusza Mazowieckiego. Jedną z podjętych wówczas decyzji była ta o wprowadzeniu nauczania religii do szkół publicznych. Urząd ministra sprawował do stycznia 1991.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Odznaczenia i wyróżnienia.
W 2010 prezydent Bronisław Komorowski odznaczył go Orderem Orła Białego, a 25 lutego 2011 powołał go w skład kapituły tego orderu. W listopadzie 2015 w proteście przeciwko decyzji prezydenta RP Andrzeja Dudy o ułaskawieniu Mariusza Kamińskiego zrezygnował z członkostwa w tej kapitule.
Odznaczony Krzyżem Komandorskim z Gwiazdą Orderu Odrodzenia Polski w 1998. Wyróżniony Odznaką Honorową „Zasłużony dla Mazowsza” oraz Medalem Stulecia Odzyskanej Niepodległości.
W czasach PRL otrzymał Krzyż Kawalerski, Oficerski i Komandorski Orderu Odrodzenia Polski, Złoty Krzyż Zasługi i Medal Komisji Edukacji Narodowej. W 1984 wyróżniony francuskim Krzyżem Oficerskim Legii Honorowej.
Otrzymał tytuły "doktora honoris causa" Duquesne University w USA (1981), Akademii Pedagogicznej w Krakowie (1994), Uniwersytetu Mikołaja Kopernika (1998), Uniwersytetu im. Marii Curie-Skłodowskiej w Lublinie (2002), Uniwersytetu Humanistyczno-Przyrodniczego Jana Kochanowskiego w Kielcach (wówczas Akademii Świętokrzyskiej, 2005), Uniwersytetu Wrocławskiego (2007) oraz Uniwersytetu Opolskiego (2009), Uniwersytetu Gdańskiego (2009), Akademii im. Jana Długosza w Częstochowie (2010), Uniwersytetu im. Adama Mickiewicza w Poznaniu (2014) i Uniwersytetu Jagiellońskiego (2015). W 2001 wyróżniony Nagrodą im. Profesora Hugona Steinhausa.
Został honorowym obywatelem Sandomierza (2004), gminy Długosiodło (2006), Ostrowca Świętokrzyskiego (2008), Pułtuska (2008) oraz Warszawy (2015). W 2014 otrzymał Perłę Honorową Polskiej Gospodarki (w kategorii nauka).
Życie prywatne.
Pochodził z rodziny pieczętującej się herbem Lis. Był synem geologa Jana Samsonowicza oraz Henryki z Korwin-Krukowskich, członkini Polskie Organizacji Wojskowej, a w okresie międzywojennym gimnazjalnej nauczycielki geografii. Miał starsze rodzeństwo: brata Andrzeja i siostrę Annę.
Od urodzenia mieszkał w kamienicy przy ul. Wilczej 22. 10 czerwca 2021 został pochowany w Alei Zasłużonych na cmentarzu Powązkowskim w Warszawie.

</doc>
<doc id="109841" url="https://pl.wikipedia.org/wiki?curid=109841" title="Glenn Miller">
Glenn Miller

Glenn Miller, właśc. Alton Glenn Miller (ur. 1 marca 1904 w Clarindzie, zm. 15 grudnia 1944) – amerykański puzonista, aranżer, lider big-bandu.
Życiorys.
Początkowo grał na puzonie w różnych orkiestrach jazzowych, potem zaczął aranżować i sprzedawać swoje aranżacje. Na prośbę Grega Nobla utworzył dla niego orkiestrę, którą przez jakiś czas sam prowadził.
W 1937 utworzył własny zespół, lecz nie był z niego zadowolony. W 1938 stworzył nowy big band i tym razem odniósł sukces. Razem z orkiestrą wziął udział w dwu filmach "Sun Valley Serenade" ("Serenada w Dolinie Słońca") i "Orchestra Wives" ("Żony orkiestry"), które bardzo przyczyniły się do popularyzacji jazzu w Europie, m.in. w Polsce.
W 1942 wstąpił do wojska i został liderem Reprezentacyjnej Orkiestry Sił Powietrznych USA w stopniu kapitana. Wraz z wojskiem przyjechał do Anglii. Oprócz big bandu prowadził także dużą orkiestrę dętą i orkiestrę smyczkową. Występował z zespołami w BBC, grając swoje aranżacje jazzowe (i nie tylko) w audycjach nadawanych dla amerykańskich żołnierzy i całej okupowanej Europy.
Po wyzwoleniu Paryża miał zostać tam przeniesiony wraz z całą muzyczną infrastrukturą. 15 grudnia 1944, wcześniej niż jego muzycy, wyleciał małym, jednosilnikowym samolotem Noorduyn Norseman do Francji. Samolot zaginął w nieznanych okolicznościach nad kanałem La Manche. Plan lotu zakładał lot na niskiej wysokości, z uwagi na powracające bombowce B-17 znad Francji. Dwie załogi bombowców zameldowały o awarii drzwi komory bombowej i o zrzucie bomb do kanału La Manche. Być może samolot z Glennem Millerem został trafiony taką bombą.
Orkiestra już bez swego lidera dała szereg koncertów w wyzwolonej Europie.
W 1983 brat muzyka, Herb, ogłosił, że Miller nie zginął w katastrofie lotniczej, lecz zmarł następnego dnia w szpitalu na raka płuc. Herb Miller twierdził, jakoby to on sam miał sfabrykować historię o katastrofie samolotu, gdyż jego brat chciał "umrzeć jako bohater". 
Biografia Millera nie potwierdza tej historii .

</doc>
<doc id="109842" url="https://pl.wikipedia.org/wiki?curid=109842" title="Gołuchów (województwo wielkopolskie)">
Gołuchów (województwo wielkopolskie)

Gołuchów – wieś w Polsce położona w województwie wielkopolskim, w powiecie pleszewskim, w gminie Gołuchów.
W latach 1954–1972 wieś należała i była siedzibą władz gromady Gołuchów. W latach 1975–1998 miejscowość administracyjnie należała do województwa kaliskiego.
Siedziba gminy Gołuchów, ok. 16 km na północny zachód od Kalisza i ok. 13 km na południowy wschód od Pleszewa, przy drodze krajowej nr 12.
Na południe od wsi położone jest Jezioro Gołuchowskie, zbiornik utworzony na niewielkiej rzece o nazwie Trzemna. Nad zbiornikiem działa Gołuchowski ośrodek Turystyki i Sportu, udostępniający kąpielisko, kemping i ośrodek sportów wodnych.
Zabytki.
We wsi znajduje się zamek w stylu renesansu francuskiego, położony w rozległym parku, z oddziałem Muzeum Narodowego w Poznaniu, oraz Ośrodek Kultury Leśnej, w skład którego wchodzi 158-hektarowy arboretum w Gołuchowie, jedyne w Polsce muzeum leśnictwa i utworzona w 1977 w lesie na północny zachód od wsi pokazowa zagroda żubrów. W zagrodzie znajdziemy także inne zwierzęta leśne – daniele, koniki polskie oraz dziki.
Za wsią (w kierunku na Kalisz), w lesie jest kamień św. Jadwigi (nazywany również głazem św. Kingi). Ten największy w Wielkopolsce głaz narzutowy (22 m obwodu i 3,5 m wysokości) jest jednocześnie eratykiem przewodnim.
W lesie w pobliżu wsi znajdują się zbiorowe groby i pomnik ku czci zamordowanych przez Niemców na przełomie 1941 i 1942 Żydów i Polaków kaliskich (kilka tysięcy ofiar). Ofiary przywożono na miejsce egzekucji samochodami, w których prawdopodobnie uśmiercano część więźniów gazem.
Transport.
Transport drogowy.
Przez Gołuchów przebiega droga krajowa:
Transport kolejowy.
Obecnie Gołuchów nie ma połączenia z siecią kolejową. Najbliższe stacje to: Pleszew oraz Kalisz
Transport miejski.
Komunikację miejską zapewniają Pleszewskie Linie Autobusowe, obsługujące linie m.in. do Pleszewa oraz Kalisza (linia A). Do 1 maja 2011 transport miejski obsługiwały Kaliskie Linie Autobusowe, z linią w kierunku Pleszewa.
Szlaki turystyczne.
Przez wieś przebiega szlak pieszy:
Sport.
W Gołuchowie działa klub piłki nożnej LKS Gołuchów. W klubie funkcjonuje również sekcja tenisa stołowego.
Kompleks sportowy w Gołuchowie:

</doc>
<doc id="109844" url="https://pl.wikipedia.org/wiki?curid=109844" title="Astor Piazzolla">
Astor Piazzolla

Astor Piazzolla (ur. 11 marca 1921 w Mar del Plata, zm. 4 lipca 1992 w Buenos Aires) – kompozytor tanga argentyńskiego, wirtuoz bandoneonu, tanguero.
Życie.
Astor Piazzolla był jedynym dzieckiem Vincentego Piazzolli i Asunty Mainetti, urodzonych tak jak ich syn w Mar del Plata, dzieci emigrantów włoskich. Rodzina jego ojca pochodziła z miejscowości Trani (Apulia) we Włoszech, a rodzina matki z miejscowości Lucca (Toskania). W 1925 r. rodzina przeniosła się do Nowego Jorku, gdzie mieszkali do 1936 r.
W 1929 r. Piazzolla dostał od ojca pierwszy bandoneon, a cztery lata później podjął naukę u Beli Wildy, wybitnego węgierskiego pianisty, ucznia Siergieja Rachmaninowa. Piazzolla powiedział o nim później: "dzięki niemu pokochałem Bacha". W 1934 r. zagrał w filmie "El Día Que Me Quieras" razem z Carlosem Gardelem, królem klasycznego tanga.
Po powrocie do Argentyny, w roku 1939, zaczął grać w zespole Aníbala Troilo – najsłynniejszej wówczas orkiestry grającej tango. Po śmierci Tróili Piazzolla zaczął karierę solową. W 1954 r. otrzymał stypendium, dzięki któremu wyjechał do Paryża, by kształcić się u Nadii Boulanger. To ona nauczyła Piazzollę czerpać z ojczystej muzyki i skierowała jego uwagę na tango. Międzynarodową sławę Piazzolla zdobył na początku lat 80., gdy tworzył z Quinteto Tango Nuevo, założonym w 1976 r. Koncertował z tą grupą do 1989 r., a potem skoncentrował się na koncertach na bandoneon solo z orkiestrą. Piazzola osiągnął sukcesy muzyczne w Stanach Zjednoczonych w latach 80. W 1990 roku jego kariera została przerwana przez udar mózgu. Zmarł dwa lata później w Buenos Aires.
Muzyka: nuevo tango.
Oryginalny styl stworzony przez Piazzollę znany jest pod nazwą „nuevo tango”. Nie jest to tango przeznaczone do tańczenia, lecz kunsztownie stylizowana muzyka do słuchania (podobnie jak wcześniej tango Igora Strawinskiego).
Charakterystyczne jest dla niego nawiązanie do baroku: do formy passacaglii, do barokowego kontrapunktu w sposób nasuwający skojarzenie z fugą. Rytm tanga bywa wyraźny, ale równocześnie ulega wyraźnym zakłóceniom. Harmonia również odbiega od tradycji, dzięki chromatyce, a nawet dysonującej chromatyce. Częste są nawiązania do jazzu. Stosowane są również niekonwencjonalne sposoby gry (jak w sonoryzmie), charakterystyczne dla brzmienia są glissanda. Wyraźnie zachowana jest natomiast charakterystyczna dla tanga atmosfera pewnej melancholii.
„Nuevo tango” stanowiło tak daleko posunięte przetworzenie tanga tradycyjnego, że wielu Argentyńczyków do tego stopnia nie mogło się pogodzić z takim sposobem potraktowania ich narodowego tańca, że kompozytor spotykał się nawet z przejawami agresji.
Dyskografia.
Albumy wydane pośmiertnie

</doc>
<doc id="109845" url="https://pl.wikipedia.org/wiki?curid=109845" title="Jeż Jerzy">
Jeż Jerzy

Jeż Jerzy – polska seria komiksowa stworzona przez Rafała Skarżyckiego (scenariusz) i Tomasza Lwa Leśniaka (rysunki). W latach 1995–2007 ukazywał się w magazynie "Ślizg" (od drugiego do ostatniego numeru.) a w latach 1996–1998 jego ugrzeczniona wersja w "Świerszczyku". Od 1998 ukazują się albumy komiksowe, które zawierają głównie odcinki publikowane wcześniej w prasie.
Komiks jest ostrą satyrą na współczesną polską rzeczywistość – wyśmiewane są zarówno całe grupy społeczne, jak np. skinheadzi (reprezentowani przez Zenka i Stefana), dresiarze, ekolodzy, policjanci, jak i konkretni bohaterowie życia politycznego (Andrzej Lepper, Grzegorz Kołodko). Sporadycznie wyśmiewana jest również polska popkultura.
Na podstawie komiksu powstał film "Jeż Jerzy" (premiera miała miejsce 11.03.2011).
Albumy komiksowe.
Albumy wydane przez Egmont Polska (numeracja oryginalna):
0. Dokument – 2004 (zbiór archiwalnych odcinków z lat 1994-2000)
1. Nie dla dzieci – 2002 (odcinki publikowane wcześniej w prasie)
2. Wróg publiczny – 2002 (odcinki publikowane wcześniej w prasie)
3. Egzorcysta – 2003 (pełnometrażowy album)
4. Ścigany – 2003 (odcinki publikowane wcześniej w prasie)
5. Ziom – 2005 (odcinki publikowane wcześniej w prasie)
6. In vitro – 2006 (dwie dłuższe historie)
7. Człowiek z blizną - 2007 (pełnometrażowy album)
8. Jeż Jerzy musi umrzeć - 2009 (odcinki publikowane wcześniej w prasie)
9. Jeż Jerzy na urwanym filmie - 2011 (album towarzyszący premierze filmu)
Wydania zbiorcze

</doc>
<doc id="109847" url="https://pl.wikipedia.org/wiki?curid=109847" title="Teodor Kazimierz Czartoryski">
Teodor Kazimierz Czartoryski

Teodor Kazimierz Czartoryski (ur. 1704, zm. 1 marca 1768 w Dolsku) – biskup poznański, prepozyt płockiej kapituły katedralnej w latach 1724-1739, książę.
Rodzina.
Był najmłodszym, trzecim synem kasztelana wileńskiego, podkanclerzego litewskiego, założyciela Familii Kazimierza księcia Czartoryskiego i Izabeli z Morsztynów. Miał również siostrę Konstancję, matkę Stanisława Augusta Poniatowskiego.
Na tle sławnych, grających pierwsze skrzypce w Rzeczypospolitej braci Michała Fryderyka i Augusta Aleksandra, jego osiągnięcia nie wypadają imponująco. Niechętni Czartoryskim współcześni twierdzili, że przeciętność Teodora nie predestynowała go do osiągnięcia uzyskanych stanowisk, a wywyższenie zawdzięczał jedynie ambicjom wpływowej rodziny. Nie można zaprzeczyć, że Familia wspierała go i dbała o jego interesy. Z kolei bracia zarzucali mu brak ambicji, uważali go za letkiewicza, stroniącego od wytężonej pracy, a przy tym nierządnego w życiu prywatnym i nieumiejącego dbać o swoje finanse. Biskup nie szedł w ślady braci, nie udzielał się w życiu publicznym, ale przy elekcji siostrzeńca, wspierał rodzinę. Jako włodarz rozległej, obejmującej również archidiakonat warszawski, diecezji poznańskiej, okazał się dbałym gospodarzem.
Początki kariery.
Przeznaczony od dzieciństwa do stanu duchownego, został już w wieku trzynastu lat kanonikiem tytularnym krakowskim. Studia odbył w rzymskim Collegium Romanum jezuitów. W 1727 r. uzyskał święcenia kapłańskie, a rodzina załatwiła mu w tymże roku tak zwane księstwo sieluńskie, czyli intratne probostwo katedry płockiej. Niedługo później uzyskał kolejne lukratywne prebendy, kanonię w kapitule warszawskiej, a przede wszystkim opactwo benedyktynów w wielkopolskim Lubiniu. Został również deputatem na Trybunał Główny Koronny.
Zabiegi o biskupią sakrę.
W 1729 r. Czartoryski odbył podróż do Rzymu, skąd wrócił w styczniu 1730 r. Rezultatem wspartych przez Francję (na której opierali się wówczas Czartoryscy) zabiegów w Rzymie było papieskie przyrzeczenie nominacji na biskupa poznańskiego w 1732 r. Czyniono również starania o kardynalską purpurę dla młodego prałata. Plany te pokrzyżował niekorzystny dla Familii przebieg elekcji w 1733 r. Teodor Kazimierz znalazł się w obleganym przez Rosjan Gdańsku, gdzie pod dowództwem Stanisława Poniatowskiego schronili się zwolennicy Stanisława Leszczyńskiego, oczekujący na pomoc Francji. Po kapitulacji podpisał akt uznania Augusta III. Biskupstwo poznańskie otrzymał milszy królowi Stanisław Józef Hozjusz, a Czartoryski musiał czekać do śmierci nowego ordynariusza w 1738 r. Wtedy też wiadomym się stało, że zwolni się prymasostwo po chorym i starym Teodorze Andrzeju Potockim. Zabiegi Czartoryskich o arcybiskupstwo gnieźnieńskie spotkały się jednak ze zdecydowanym oporem dworu. Było to zbyt ważne stanowisko, aby wpuścić na nie członka niepewnej Familii. August III w świeżej pamięci miał kłopoty, jakie sprawił mu dobiegający żywota prymas, ogłaszając królem przeciwnika. Teodor Kazimierz Czartoryski musiał zadowolić się biskupstwem poznańskim, które tym razem objął bez przeszkód, uzyskując sakrę biskupią 8 marca 1739 roku.
Biskup – senator.
Nowy biskup zajął się administracją prowincji. Godność senatorską, związaną z biskupstwem, traktował poważnie, ale bez zbytniego zaangażowania. Jego pierwsza mowa na sejmie w 1740 r. przedstawiała plan polityczny Familii, dążącej do zwiększenia i unowocześnienia wojska, ustalenia odpowiednich podatków i zapewnienia ich ściągalności oraz podniesienia z upadku miast. 3 sierpnia 1742 został kawalerem Orderu Orła Białego. Później biskup zjeżdżał na rady senatu niechętnie, chyba że było to koniecznością, jak w wypadku sejmu konwokacyjnego w 1764 r., na który Czartoryscy zebrali wszystkie siły. Stał się zresztą wtedy przyczyną małego skandalu. W trakcie sejmowej walki z partią hetmańską Jana Klemensa Branickiego płomienne przemówienie w obronie władzy hetmańskiej wygłaszał biskup wileński Ignacy Jakub Massalski. Podczas przemowy przeciwnika politycznego biskup Czartoryski, wiedząc, że bracia zadbają o pomyślny przebieg obrad, zdrzemnął się i przewrócił na perorującego kolegę, co wywołało powszechną wesołość i zniszczyło efekt tyrady. W 1766 roku został wyznaczony senatorem rezydentem.
W swojej diecezji.
W diecezji poznańskiej Czartoryski zajął się pracą duszpasterską i gospodarczą. W 1744 r. odnaleziono, jak przypuszczano, w katedrze poznańskiej grób Bolesława Chrobrego. Z tej okazji biskup zorganizował uroczystości żałobne. W 1748 r. udał się do Wrocławia na konsekrację biskupa Philippa Gottharda von Schaffgotscha. Miało to na celu podkreślenie związków biskupstwa wrocławskiego z polską prowincją kościelną.
Jako duchowny miał opinię tolerancyjnego, a przez zagorzałych katolików uznawany był nawet za oziębłego w wierze, zwłaszcza po tym, gdy zezwolił (w 1750 r.) na pierwszy luterański pochówek w Warszawie. Jego poglądy wypływały z tzw. oświecenia katolickiego. Ganił jarmarki i pijatyki w dni świąteczne, potępiał wiarę w czary i upiory, zabraniając towarzyszących jej praktyk. Nie był też zbytnim zwolennikiem poszczenia, podkreślając, że to zachowywanie Dekalogu, a nie umartwienia prowadzą do zbawienia. Gdy jego nadworny lekarz dokonał odkrycia, że rozwój kołtuna jest skutkiem używania oleju lnianego, biskup, powołując się na swojego naukowca, wystarał się w kurii rzymskiej o bullę pozwalającą na spożywanie w postne dni nabiału.
Działania gospodarcze rozpoczął od udziału w komisji dobrego porządku, która starała się poprawić stan warszawskich ulic. Dbał również o swoją główną stolicę. Czynił starania o oddłużenie Poznania i to poniekąd swoim kosztem, gdyż przeprowadził akcję weryfikacji zapisów na rzecz kościoła ciążących na nieruchomościach miasta i mieszczan. Jego staranie docenili Wielkopolanie a kasztelan, później wojewoda poznański Stefan Garczyński, wygłosił na sejmie w 1748 r. mowę pochwalną na jego rzecz, dziękując biskupowi, „że na wyższe nie pomyka się krzesła ani o tem nie myśli”, lecz dba o dobro diecezji.
Reprezentacyjną rezydencją biskupów poznańskich był pałac w Ciążeniu koło Słupcy. Czartoryski utrzymywał tam dwór. Wolał jednak bardziej kameralny pałac w Dolsku. Nie miał też, powszechnego wówczas wśród magnatów, zwyczaju podróżowania z wielką świtą. Częste z konieczności wyprawy między dwoma głównymi miastami diecezji, Poznaniem i Warszawą, odbywał pojedynczą karetą, a nieraz nawet królewską pocztą. Miał zamiłowania muzyczne. Lubił grać na klawesynie i altówce.
Rok 1756 biskup przeznaczył na wizytację swojej rozległej diecezji. Dopomógł wówczas w odbudowie spalonego miasteczka Krobia. W latach pięćdziesiątych dokonał również poważnego remontu katedry poznańskiej, zlecając wymienienie znacznych partii murów, sklepień oraz dachów. Przeprowadził też gruntowny remont pałacu biskupiego na Ostrowie Tumskim.
Ostatnia elekcja.
Pracę duszpasterską i zabiegi gospodarcze przerwały wydarzenia po śmierci Augusta III. Biskupa wezwały do działalności publicznej obowiązki wobec rodziny. Początkowo Czartoryscy mieli nadzieję, że na fali tęsknoty za Piastem uda się zdobyć koronę dla brata biskupa, wojewody ruskiego, Augusta Aleksandra Czartoryskiego. Rosyjscy sojusznicy szybko dali do zrozumienia, że to mrzonki. Familia, chcąc nie chcąc, poparła należącego do niej, lecz traktowanego jak ubogi krewny, Stanisława Augusta Poniatowskiego. Biskup poznański jeszcze w 1763 r. odczuł bezpośrednio skutki zabiegów mocarstw o „własnego” władcę Rzeczypospolitej. Wojska pruskie pod dowództwem generała Lossowa weszły do Wielkopolski, powodując niemałe zniszczenia. Czartoryski wraz z innym poznańskimi senatorami protestował przeciwko temu bezprawnemu naruszeniu granic, pisząc skargi do poczdamskiego dworu. Aktywnie włączył się też w agitację wielkopolskiej szlachty za oddaniem głosu na brata, a później na siostrzeńca. Urządził w Poznaniu zjazd, na którym przekonywał miejscowych notabli. Na sejmiku wielkopolskim w Środzie (luty 1764) użył całego, niemałego w regionie, autorytetu, aby przeforsować stronników Familii jako posłów na sejm konwokacyjny. Działania te zakończyły się połowicznym sukcesem. Biskup dokonał wtedy rozłamu, doprowadzając do wyboru podwójnego kompletu posłów. O legitymacji posła decydował w takim wypadku sejm, a tam, jak się spodziewał, Familia będzie miała przewagę. Postąpił tak, jak krytykowani przez Czartoryskich za warcholstwo przeciwnicy polityczni. Okazało się, że cel uświęca środki.
Był elektorem Stanisława Augusta Poniatowskiego w 1764 roku z województwa poznańskiego.
Były to ostatnie poważne, nie licząc niefortunnego epizodu z drzemką, działania publiczne Teodora Kazimierza Czartoryskiego. Podupadł na zdrowiu. W 1765 r. wyjechał, na co musiał jako senator uzyskać zgodę sejmu, leczyć się do Spa. Po powrocie wybrał się jeszcze na sejm 1766 r., na którym odbywała się walka o reformy zapoczątkowane w 1764 r., jednak z powodu niemocy praktycznie nie brał w nim udziału, tak jak i w późniejszych rozgrywkach wokół konfederacji radomskiej. Zmarł 1 marca 1768 r. w Dolsku.
Pochowany w katedrze śś. Apostołów Piotra i Pawła w Poznaniu.

</doc>
<doc id="109849" url="https://pl.wikipedia.org/wiki?curid=109849" title="Antoni Meliton Rostworowski">
Antoni Meliton Rostworowski

Antoni Meliton Rostworowski herbu Nałęcz II (ur. 10 marca 1789 r. we Włoszczowie, zm. 15 kwietnia 1843 r. w Warszawie) – ziemianin, oficer podporucznik wojsk Księstwa Warszawskiego, senator Imperium Rosyjskiego.
Biografia.
Kariera.
Był synem Franciszka Ksawerego kasztelana zakroczymskiego, sędziego pokoju i jego żony Izabeli Małachowskiej. . Brał udział w wojnie z Austrią (1809) i wyprawie rosyjskiej (1812). 7 września 1812 w czasie bitwy pod Możejskiem został ciężko ranny (stracił rękę) podczas dostarczania raportu Napoleonowi. Po tym wydarzeniu został odznaczony Krzyżem Złotym Orderu Virtuti Militari i Legią Honorową. Jako inwalida nie uczestniczył w dalszych działaniach i zajął się gospodarstwem w Milejowie na Lubelszczyźnie. Wieloletni prezes Komisji Województwa Lubelskiego. Podczas powstania listopadowego początkowo popierał władze powstańcze, ale ostatecznie opowiedział się po stronie Rosji usunięty przez władze powstańcze ze stanowiska za postawę prorosyjską, został przez Rosjan ponownie mianowany po zajęciu przez nich Lubelszczyzny w lutym 1831. 16 listopada 1836 powołany na członka stałego Rady Stanu Królestwa Polskiego. szambelan dworu. W roku 1841 został mianowany tajnym radcą stanu. W latach 1842-1844 senator, członek ogólnego zebrania Warszawskich Departamentów Rządzącego Senatu. Za oddanie i służbę odznaczony Orderem Świętego Stanisława oraz Orderem Świętej Anny I klasy.
Życie prywatne.
Wraz z żoną Marianną Jansenówną miał jednego syna Antoniego Ignacego (1833-1896). Wnukami Antoniego Melitona byli: Wojciech Rostworowski — dyplomata i pisarz i Wawrzyniec Rostworowski biskup diecezji lubelsko-podlaskiej. Car Mikołaj I przyznał 750 rubli dożywotniej renty wdowie i synowi „przez wzgląd na gorliwą służbę 17-letnią i niezachwianą wierność w czasie rokoszu dla tronu okazaną”.
Wraz z żoną starał się o powstanie parafii w Milejowie.
Śmierć.
Pochowany 20 kwietnia 1843 w Warszawie w kościele oo. Kapucynów; jego serce spoczywa w kościele parafialnym w Milejowie.
Tekst na jego tablicy nagrobkowej głosi:

</doc>
<doc id="109850" url="https://pl.wikipedia.org/wiki?curid=109850" title="Bitwa pod Termopilami">
Bitwa pod Termopilami

Bitwa pod Termopilami – starcie wojsk greckich z perskimi w sierpniu roku 480 p.n.e. na wąskim przesmyku Termopile w czasie II wojny perskiej. Ten niemający wielkiego znaczenia epizod szeregu wojen – toczonych od powstania jońskiego i pierwszej wojny perskiej, aż do podboju Persji przez Aleksandra Macedońskiego – utrwalił się jako symbol poświęcenia życia na polu bitwy.
Przed bitwą.
Wiosna roku 480 p.n.e. przyniosła Grekom złe wieści: w kierunku ich kraju rozpoczęła marsz z Azji ogromna perska armia lądowa dowodzona przez króla, Kserksesa I, zaś morzem – trzymając się blisko lądu – płynęła wielka flota. Persowie już drugi raz w ciągu dziesięciu lat próbowali podbić Grecję. Ich pierwsza wyprawa zakończyła się we wrześniu 490 roku p.n.e. porażką na równinie pod Maratonem. Falanga grecka pod wodzą Miltiadesa zgniotła wówczas siły perskie, zabiwszy 6400 Persów. Straty Greków były minimalne i wyniosły jedynie 192 zabitych.
Państwa greckie, choć podziwiały Ateny za ich zwycięstwo pod Maratonem, przywództwa militarnego w zbliżającym się konflikcie oczekiwały nie od nich, a od Sparty, która stała na czele symmachii, a do jej zwolenników należały sąsiadujące z Atenami i wrogo do nich nastawione Egina, Megara i Teby. Dlatego w Sparcie właśnie organizowano opór przeciw Persom. Ci ostatni zdawali sobie z tego sprawę i Kserkses, żądając od państw greckich symbolicznych dowodów uległości („ziemi i wody”), celowo omijał Ateny i Spartę, bo one właśnie miały być celem ataku.
Przyczyną perskiej inwazji był odwet za klęskę pod Maratonem, pomoc Aten udzielana powstańcom jońskim i ich udział w spaleniu Sardes, chociaż ani udział niewielkiej liczby ateńskich okrętów w powstaniu jońskim, ani straty poniesione pod Maratonem nie usprawiedliwiały tak wielkiej akcji militarnej. Do ataku zachęcali Kserksesa Pizystratydzi i tesalscy Aleadzi. Królowi królów kampania grecka – wobec tego, że panował już nad wieloma helleńskimi wyspami i całym północnym wybrzeżem Morza Egejskiego – wydawała się długotrwałym, lecz łatwym przedsięwzięciem. Pamiętając o stratach, jakie flota perska poniosła w roku 492 w czasie sztormu, kazał przekopać u nasady półwysep Athos w Chalkidyce, by okręty nie musiały oddalać się zbytnio od lądu.
Pole bitwy.
Przesmyk termopilski był – jak się wydawało – idealnym miejscem do obrony. W owym czasie z jednej strony znajdowały się strome, niedostępne stoki górskiego pasma Kallidromosu, zaś z drugiej głęboko wcinająca się w ląd Zatoka Maliakos Morza Egejskiego. W pierwszym przewężeniu (około 15 m szerokości) przesmyku, którym biegła droga nadmorska z Tesalii do Beocji i dalej do odległej o około 190 km stolicy Attyki, znajdował się stary mur kamienny, który Grecy przed bitwą dodatkowo wzmocnili. Przed i za bramką w murze przesmyk był nieco szerszy, by po około 1,5 km zwęzić się do jedynie 2 metrów szerokości, którędy mógł przejechać tylko jeden wóz. Dowodzący obroną Termopil król spartański Leonidas postanowił bronić się w tym półtorakilometrowym pasie między murem a dwumetrowym zwężeniem. Dawało mu to szansę – przynajmniej przez dłuższy czas – niwelowania przewagi liczebnej Persów. Jedyną niedogodnością, o czym Leonidas wiedział, była ścieżka górska prowadząca przez porośnięte dębami stoki górskie, którą można było obejść jego pozycję. Król spartański liczył jednak na to, że Persowie drogi tej nie odkryją, ale na wszelki wypadek posłał tam Fokijczyków, którzy zresztą sami się zaoferowali.
Dodatkowym zabezpieczeniem pozycji Leonidasa była flota Hellenów, która zajęła pozycje u przylądka Artemizjon na północnym krańcu Eubei, uniemożliwiając okrętom perskim wejście do wąskiej cieśniny między lądem stałym a tą wyspą.
Siły.
Liczebność obu armii jest dziś niemożliwa do ustalenia, choć podawana przez Herodota wielkość oddziału Leonidasa wydaje się bliższa prawdy niż ten fragment „Dziejów”, który naukowcy nazywają „katalogiem sił perskich”, a który Herodot przepisał – podając przegląd wojsk w Doriskos w Tracji – z dzieła "Genealogiai" Hekatajosa.
Armia perska.
Olbrzymia armia, którą Kserkses prowadził przez Hellespont do Europy, miała liczyć według Herodota pięć milionów dwieście osiemdziesiąt trzy tysiące ludzi, w tym zdatnych do boju dwa miliony sześćset czterdzieści tysięcy. W rzeczywistości najprawdopodobniej nie była aż tak wielka - naukowcy powszechnie są zgodni, że cała wyprawa liczyła około 500 tys. ludzi, w tym 300 tys. wojowników. Była to i tak ogromna armia, a do jej zaopatrywania wykorzystywano magazyny pozakładane z wyprzedzeniem w Tracji i Macedonii oraz flotę, która poruszała się za wojskiem wzdłuż wybrzeża. Flota ta, znów według Herodota, składała się z 1207 trier i 3000 statków transportowych. Najszybsze były okręty fenickie, a największe eskadry pochodziły z Egiptu i Cypru; około 300 jednostek wystawić musiały ujarzmione miasta jońskie.
Górzysty teren Grecji bardzo spowalniał posuwanie się wielkich sił lądowych Persów w kierunku Aten. Choć nad Hellespontem i Strymonem przerzucono mosty, a wojowników poganiano batami, od opuszczenia przez Persów Abydos (Azja Mniejsza) do momentu wkroczenia do Attyki miało upłynąć pięć miesięcy. Grecy mieli więc czas na organizację obrony. Plan był prosty i zakładał obronę przesmyku termopilskiego u stóp gór Kallidromos. Przesmyk ten znajdował się na drodze do Aten, leżących w odległości jedynie 190 km na południe. Kserkses mógł próbować ominąć Termopile, wybierając drogę przez przełęcz Kytinion w Dorydzie, ale trasa ta miała swoje wady. Po pierwsze była to droga dłuższa, a po drugie armia Persów musiałaby odłączyć się od floty. Persowie nie wiedzieli także, czy w Beocji i Fokidzie nie wpadną w zasadzkę. Kserkses wybrał więc Termopile.
Przewaga armii perskiej nad grecką sprowadzała się nie tylko do liczebności, ale również posiadania sprawnej, ciężkiej konnicy "huvaka" oraz wozów bojowych, które – w bitwie na równinie – mogłyby pokonać grecką falangę. Wybór miejsca starcia przez Greków na przesmyku termopilskim spowodował, że te środki bojowe stały się bezużyteczne.
Armia grecka.
Powstanie szyku falangi było możliwe dzięki wynalezieniu „argiwskiej” tarczy hoplon z podwójnym uchwytem. Wcześniej, w okresie zwanym „archaicznym”, wojownicy helleńscy posługiwali się tarczami osłaniającymi wprawdzie niemal całe ciało, ale wyposażonymi w jeden, centralnie położony uchwyt, co powodowało szybkie zmęczenie nadgarstka i przedramienia. Teraz uchwyt dla dłoni przesunięto ku krawędzi tarczy, a centralnie umieszczono pas mocujący przedramię żołnierza tuż poniżej łokcia. Drugim ważnym nabytkiem był „koryncki” hełm pozostawiający odsłonięte jedynie oczy i usta. Rozmiar tarczy (średnica ok. 100 cm) oraz fakt, że nie chroniła ona już całego ciała, spowodował, że żołnierze stawali w zwartej formacji, ramię przy ramieniu tak, by tarcza zachodziła za tarczę osłaniającą osobę z prawej.
Według Herodota wojska helleńskie składały się z 300 hoplitów spartańskich i 1000 towarzyszących im (lekkozbrojnych) periojków, 500 hoplitów z Mantinei, 500 z Tegei, 120 z Orchomenos w Arkadii, 1000 innych Arkadyjczyków, 400 Koryntian, 200 hoplitów z Flejus i 80 z Myken. W sumie wszystkich żołnierzy z Peloponezu było 4100. Ponadto do wojsk Leonidasa należał kontyngent z Beocji: 700 żołnierzy z Tespiów, 1000 z Malis, 1000 z Fokidy, „wszyscy” z Lokrydy Opunckiej i 400 z Teb (ci ostatni byli podejrzewani o „medyzm”, czyli sprzyjanie Persom, ale oddział jednak przysłali). W sumie armia Hellenów liczyć miała co najmniej 7200 zbrojnych.
Przed wyprawą Spartanie zwrócili się z prośbą o przepowiednię do wyroczni Apollina w Delfach. Pytia miała wówczas rzec, że w zbliżającej się wojnie albo zginie król Sparty, albo ich kraj opanują wrogowie. Po wielu naradach król Sparty Leonidas zdecydował się wybrać 300 najmężniejszych wojowników i razem z nimi stanął na czele całości sił greckich. Dobierając 300 wojowników, Leonidas zwracał uwagę na opanowanie rzemiosła wojennego, ale także zdaniem Herodota na to, by każdy z nich miał męskiego potomka. Spartanie zdawali sobie sprawę z przewagi liczebnej Persów i liczyli się z tym, że wyprawa będzie ich ostatnią batalią.
Przebieg bitwy.
Pierwsze działania.
Leonidas po przybyciu na przesmyk termopilski dowiedział się, że istnieje górska ścieżka, która pozwala Persom ominąć Termopile i wyjść na tyły jego wojsk. Wobec tego postanowił obstawić niebezpieczną ścieżkę oddziałami znających teren Fokijczyków. Liczył na to, że Persowie o istnieniu ścieżki się nie dowiedzą, a także na to, że jeśli się dowiedzą to, że tysiąc hoplitów zdoła powstrzymać próbę ewentualnej penetracji przejścia.
Kiedy Kserkses został powiadomiony o stojącej na przesmyku nieprzyjacielskiej armii, wysłał tam pojedynczego konnego zwiadowcę, który nie niepokojony przez spartiatów obejrzał ich obozowisko przed murem, widział, jak uprawiają ćwiczenia cielesne, czyszczą broń i trefią swe długie włosy. Po powrocie złożył dokładną relację, co króla rozśmieszyło. Kserkses zlekceważył słabszych liczebnie Greków i uwagi Demaratosa, który znajdował się w obozie perskim. Demaratos był wygnanym królem spartańskim i dobrze znał wartość bojową hoplitów ze Sparty, nazywając ich najdzielniejszymi mężami świata. Nie przekonał Kserksesa, który odczekał jeszcze cztery dni (mając nadzieję, że Grecy uciekną), po czym wysłał oddziały Medów i Elamitów (Herodot nazywa ich Kissjami) z zadaniem frontalnego ataku na pozycje Greków.
Honor rozpoczęcia bitwy otrzymali hoplici z Tespiów, niedługo później zastąpili ich Spartiaci. W ciągu pierwszego dnia bitwy kolejne oddziały perskie przelewały się przez wąskie gardło między skałami, by paść pod ciosami zabójczych greckich włóczni. Dzięki bardzo dobremu wyszkoleniu oraz zdyscyplinowaniu hoplici mogli wykorzystać taktykę kontrataku. Herodot pisze, że udawali odwrót i w momencie, gdy Persowie poczuli się pewnie i atakowali z pełną szybkością, padał rozkaz, a Grecy odwracali się, zabijając kolejnych przeciwników. Z godziny na godzinę walka na przesmyku przeradzała się w rzeź. Pod koniec dnia Kserkses skierował do walki wyborowy oddział „nieśmiertelnych”, który także został zatrzymany przez helleńskich hoplitów. Król Persji nie mógł użyć w walce swojej konnicy, więc postanowił ciągłymi atakami zmusić Greków do wycofania się z przesmyku. Walka trwała do wieczora.
Zdrada Efialtesa.
Drugi dzień walk przyniósł Persom dalsze ciężkie straty. Grecy wydawali się nie do pokonania. Wojska perskie miały jednak tak ogromną liczbę wojowników, że straty, jakie ponosiły, nie martwiły Kserksesa. Wierzył, że w końcu uda się przełamać opór przeciwników. Tymczasem upłynął drugi dzień, a Persowie nadal nic nie zyskali. Kserkses zaczął zastanawiać się, jak na morale jego wojsk wpłynie dalsza walka w Termopilach. Jednak drugiego dnia walk do Kserksesa zgłosił się Grek z Trachis imieniem Efialtes. Licząc na nagrodę, doniósł królowi perskiemu, że istnieje ścieżka, dzięki której można obejść pozycje Greków i wyjść na ich tyły. Kserkses postanowił wykorzystać informację i zamknąć w kleszczach armię grecką. Wraz z Efialtesem, jako przewodnikiem, z obozu Persów ruszyli „nieśmiertelni” pod wodzą Hydarnesa. Pod wieczór byli już na ścieżce, która szerokim łukiem mijała najwyższe szczyty pasma Kallidromu. O świcie Fokijczycy usłyszeli szelest liści pod stopami nadchodzących i w pośpiechu zaczęli szykować się do bitwy. Spóźnili się jednak. „Nieśmiertelni” zepchnęli Fokijczyków w stronę szczytu i szybkim marszem ruszyli ku morzu, aby zaatakować od tyłu Greków na przesmyku.
Trzeci dzień.
Nad ranem trzeciego dnia do Leonidasa dotarła wiadomość od zbiegów i zwiadowców, że Persowie obchodzą Hellenów wspomnianą ścieżką. Król Sparty wiedział, że pozycja w Termopilach jest już stracona. Na naradzie dowódców postanowił on odesłać kontyngenty wszystkich miast greckich w stronę Aten, pozostając na przesmyku jedynie ze swymi Spartiatami. Wiedzieli oni, że misja, której się podejmują, jest samobójcza, ale Leonidas postanowił bronić przejścia do ostatniej chwili, żeby opóźnić marsz Persów zmierzających ku Attyce.
Herodot opowiada, że z 300 Spartan walczących pod Termopilami, dwóch, ze względu na chorobę oczu, nie mogło wziąć udziału w bitwie. Po powrocie do ojczyzny jeden z nich powiesił się, a drugi, chcąc odzyskać dobre imię, zginął w bitwie pod Platejami, wykazując się wielką odwagą. Razem ze Spartanami na placu boju pozostali hoplici z Tespiów (w liczbie siedmiuset pod wodzą Demofilosa), Tebańczycy (czterystu) i wieszczek Megistias, jedyny cywil biorący udział w tej bitwie. Leonidas poprowadził tych kilkuset wojowników do najwęższego miejsca przesmyku i tam czekał na atak Persów. Gdy ci przygotowywali się do ostatecznego szturmu, Spartanie uderzyli na nich znienacka. Grecy przebijali się przez poszczególne szeregi Persów, pozostawiając stosy trupów. Wkrótce pokruszyły się włócznie Greków i wyciągnęli oni swoje miecze. Walka trwała jeszcze czas jakiś (wtedy zginął Leonidas), aż nadeszła wieść, że od tyłu zbliżają się „nieśmiertelni”. Pozostali przy życiu hoplici wycofali się na pagórek Kolonos i tam walczyli do ostatniego.
Ciało Leonidasa na rozkaz Kserksesa zostało najpierw pozbawione głowy, a następnie ukrzyżowane, ciała pozostałych poległych spalono. Bitwa na przesmyku Termopile kosztowała Greków 4000 zabitych. Połowę tej liczby stanowili prawdopodobnie niewolnicy (heloci), którzy usługiwali spartańskim wojownikom. Straty armii greckiej wyniosły więc około 2000 żołnierzy. Do niewoli dostała się większość Tebańczyków, których na rozkaz Kserksesa napiętnowano „królewskim znakiem”. Persów poległo podobno 20 tysięcy. Co prawda bitwa zakończyła się dla Greków klęską militarną, ale mocno podbudowała ich morale. Starcie to nie miało większego – poza moralnym – wpływu na losy wojny. Persowie zajęli i spalili Ateny. Dopiero flota Hellenów jesienią tego roku, w bitwie pod Salaminą, zadecydowała o klęsce i wyparciu najeźdźców z Attyki.
Po bitwie.
Na polu bitwy pod Termopilami, na kurhanie, w którym pochowano Spartan, znajduje się obecnie kamienna tablica z napisem:
Inny napis, tzw. epitafium Symonidesa, upamiętniał śmierć wieszczka Megistiasa, jedynego cywila wśród poległych.
Bitwa była odzwierciedleniem spartańskich ideałów. Jednym z dowodów męstwa Spartan było zachowanie, na jakie się odważyli w obliczu pewnej śmierci – na propozycję Kserksesa, aby oddać przesmyk bez walki, Leonidas miał odpowiedzieć: „Chodź i weź” (gr. Μολών λαβέ). Te słowa wyryto na jego pomniku postawionym w 1955 roku. Z kolei gdy jeden z mieszkańców Trachis powiedział, że łucznicy perscy wystrzelą tyle strzał, że zaćmią słońce, spartański hoplita Dienekes odrzekł: „Świetnie, będziemy walczyć w cieniu”.
Według Herodota, po bitwie Grecy wystawili poległym bohaterom kamienny pomnik w kształcie lwa oraz trzy stele z żałobnymi epigramami, poświęconymi Leonidasowi, Megistiasowi oraz pozostałym.

</doc>
<doc id="109851" url="https://pl.wikipedia.org/wiki?curid=109851" title="Termopile">
Termopile

Termopile (, , "thermos" – gorący, "pylai" – wrota) – zwężenie równiny nadmorskiej, wąskie przejście (potocznie "przesmyk") między górami a morzem w pobliżu miasta Lamia w Grecji, między Zatoką Maliakos a górą Oiti, prowadzące z Tesalii do Grecji Środkowej. Miejsce zawdzięcza nazwę silnemu źródłu dającemu początek strumieniowi o temperaturze wód .
Bitwa na przesmyku termopilskim.
W 480 p.n.e. została stoczona słynna bitwa pod Termopilami między koalicją Greków pod przywództwem Sparty a wojskami perskimi. Zwycięstwo odniosła Persja, jednak ponosząc ogromne straty w ludziach, w tym sam Kserkses I, który stracił podczas ataku dwóch synów, Abrokomesa i Hyperantesa.
Przy przecinającej przesmyk dawnej drodze głównej, w 1955 roku wzniesiono zespół pomnikowy Spartan, z centralnie akcentowanym posągiem króla Sparty, Leonidasa. W okresie późniejszym po lewej dodano skromny pomnik siedmiuset także wtedy bohatersko poległych Tespijczyków. Po drugiej stronie szosy, na wzgórzu Kolonos, gdzie bronili się ostatni obrońcy przesmyku, tablica upamiętnia bitwę wyrytą inskrypcją: 
Więcej o historii miejsca.
Na przestrzeni dziejów Termopile – ze względu na strategiczne znaczenie przesmyku – były także areną kolejnych bitew:
Gorące źródło.
Po nieczynnym już, gminnym zakładzie wodolecznictwa pozostało popularne wśród kierowców, dzikie miejsce kąpielowe z wodospadem.
Centrum Informacji Historycznej w Termopilach.
Działa ono od 2010 roku, w pobliżu zespołu pomnika.

</doc>
<doc id="109853" url="https://pl.wikipedia.org/wiki?curid=109853" title="Karlsruhe">
Karlsruhe

Karlsruhe – miasto na prawach powiatu w południowo-zachodnich Niemczech, w kraju związkowym Badenia-Wirtembergia. Siedziba rejencji Karlsruhe, regionu Mittlerer Oberrhein oraz powiatu Karlsruhe do którego miasto jednak nie należy. Leży na Nizinie Górnoreńskiej, nad rzekami Ren, Alb i Pfinz, na wysokości 115 m.
Historia.
Nazwa miasta pochodzi od imienia margrabiego Badenii, Karola Wilhelma von Baden-Durlach, który założył je w 1715 w lesie "Hardt".
Miasto zostało założone w sposób niezwykle geometryczny w klasycznym układzie gwiaździstym – w centrum wielkiego koła usytuowano środkową wieżę pałacu, która równocześnie była osią widokową dla rozchodzących się promieniście 32 alei – z tego dziewięć stanowiących razem kąt prosty wyznaczyło ulice miasta, a resztę stanowiły aleje parkowe. Koncentryczny układ ulic w centrum miasta zachował się do dzisiaj.
W latach 1724–1918 było miastem rezydencjonalnym władców Badenii, którzy wcześniej mieli siedzibę w pobliskim Durlach. Całkowicie sztuczna lokalizacja miała na początku problemy z przyciągnięciem planowanej liczby osadników, wprowadzono zatem ulgi podatkowe dla nowych mieszkańców. W 1745 Karlsruhe uzyskało prawa miejskie. Do 1945 było stolicą Badenii, następnie znalazło się wraz z jej północną częścią w kraju Wirtembergia-Badenia, zaś w 1952 w Badenii-Wirtembergii.
Po 1801 nastąpiło pierwsze rozszerzenie miasta na południe i wytyczenie nowego rynku. Ekspansja terytorialna Badenii i podniesienie do rangi wielkiego księstwa na początku XIX wieku, a także powstanie od 1844 węzła kolejowego dały podstawy do szybkiego rozwoju miasta. Zbudowano port rzeczny i pierwszy stały most na Renie. Powstały cztery duże przedmieścia (Oststadt, Südstadt, Südweststadt i Weststadt), a dwa sąsiednie miasta zostały przyłączone odgórną decyzją władz rejencji: Mühlburg na zachodzie w 1885 i Durlach na wschodzie w 1939 r. Po reformie administracyjnej w 1972 wchłonięte zostało także miasto Grötzingen. Silny rozwój zabudowy wymusił w 1913 przebudowę linii kolejowych i przeniesienie dworca o około 2 km na południe.
Już w XIX wieku Karlsruhe było znaczącym w Europie ośrodkiem naukowym, swoje pionierskie badania nad falami elektromagnetycznymi prowadził tu Heinrich Hertz. Znany jest też wynalazca prymitywnego roweru oraz drezyny kolejowej Karl Drais Freiherr von Sauerbronn. W 1860 w mieście odbył się zjazd chemików, który na wniosek Stanislao Cannizzaro zatwierdził definicję molekuły.
Na początku XIX w. w Karlsruhe zebrał się pierwszy współczesny parlament w Niemczech. Wiosna Ludów w 1848 i rewolucja w 1918 r. miały w samym mieście stosunkowo łagodny przebieg.
W 1916 r. w mieście nastąpił pierwszy w historii nalot bombowy na cele wyłącznie cywilne – francuskie samoloty zaatakowały miasto w odwecie za wcześniejszy nalot na zakłady w Bar-le-Duc. Głównym celem był m.in. namiot cyrkowy przy jednej z głównych ulic – Ettlinger Straße. W wyniku bombardowania oraz paniki zginęło 85 dzieci i 34 dorosłych, a 169 osób odniosło rany.
Po I wojnie światowej, na skutek utraty Alzacji przez Niemcy, miasto podupadło gospodarczo. W II wojnie światowej miasto zostało silnie zniszczone przez nocne bombardowania alianckie, ze względu na charakterystyczny rzut stanowiło łatwy cel i punkt orientacyjny dla lotnictwa. Szczególnie ucierpiało zabytkowe centrum miasta.
Po wojnie miasto znalazło się w amerykańskiej strefie okupacyjnej. Szybko przystąpiono do odbudowy. Nastąpił znaczny rozwój gospodarczy miasta. Powojenny przyrost liczby mieszkańców wynosi około 100 tys. i jest związany także z napływem przesiedleńców, głównie ze Śląska. Powstały dzielnice Waldstadt i Oberreut. Do 1995 w mieście znajdował się duży garnizon amerykański z lotniskiem wojskowym. Dawne osiedle amerykańskie przekształcono następnie w dzielnicę Nordstadt.
W latach 70. XX wieku miastem wstrząsnęły akcje terrorystyczne "Rote Armee Fraktion". W 1980 w Centrum Kongresowym w Karlsruhe odbył się kongres założycielski partii "Die Grünen". W 2002 roku miasto wydało ograniczony terytorialnie zakaz pobytu punków, za co władze miasta przeprosiły.
Podział administracyjny.
Karlsruhe składa się z 27 dzielnic ("Stadtteile"), które z kolei dzielą się na osiedla. Niektóre z dzielnic mają własne samorządy ("Ortschaftsrat").
Gospodarka.
Miasto jest dużym ośrodkiem przemysłowym. Zlokalizowany jest tu przemysł maszynowy, metalowy, środków transportu (Michelin), precyzyjny (PhysikInstrumente – producent urządzeń pomiarowych), elektrotechniczny i elektroniczny (Siemens AG, Robert Bosch GmbH), chemiczny (L’Oréal) i farmaceutyczny (Pfizer), poligraficzny, odzieżowy i spożywczy. W ostatnich latach następuje rozwój przedsiębiorstw informatycznych (Web.de, Schlund+Partner, Nero AG). Znajduje się tutaj rafineria ropy naftowej MiRO (rurociągi Genua – Karlsruhe i Ingolstadt – Karlsruhe).
W Karlsruhe siedzibę ma kilkanaście banków i towarzystw ubezpieczeniowych. Miasto ma centrum kongresowe i tereny targowe.
Transport.
Drogi.
Na południowy wschód od centrum znajduje się trójkąt autostrad A5 (Frankfurt nad Menem – Bazylea) i A8 (Karlsruhe – Stuttgart – Monachium). Na południe od centrum miasta przebiega droga szybkiego ruchu, tzw. „południowa styczna” ("Südtangente"), łącząca trójkąt autostrad z zaczynającymi się na zachód od Renu autostradami A65 do Ludwigshafen am Rhein oraz A35 do Strasburga i Paryża. Na "Südtangente" leży najdalej w górę rzeki położony całości w Niemczech most na Renie ("Rheinbrücke Maxau").
Kolej.
Karlsruhe to duży węzeł kolejowy z dworcem towarowym, zbiegają się tu linie z Heidelbergu do Bazylei (pierwsza kolej badeńska), linia bezpośrednia z Mannheim i przez Forchheim do Rastatt (tzw. kolej strategiczna), linia do Stuttgartu przez Pforzheim doliną Pfinzu, linia do Heilbronnu przez Bretten i do Landau in der Pfalz.
Dworzec Karlsruhe Hauptbahnhof ma 14 peronowych torów przelotowych i 1 czołowy. 
Żegluga śródlądowa.
Karlsruhe jest ważnym portem śródlądowym, czwartym co do wielkości w Niemczech (przeładunek 10,3 mln t – 1988). Ma port naftowy z jednym basenem i uniwersalny port drobnicowo-masowy z pięcioma basenami. W okresie letnim po Renie kursuje statek wycieczkowy "Karlsruhe".
Publiczny transport zbiorowy.
W Karlsruhe ma swoje centrum rozwinięta i pierwsza na świecie sieć dwusystemowego tramwaju regionalnego Albtal-Verkehrs-Gesellschaft (AVG) z liniami m.in. do Pforzheim, Baden-Baden, Freudenstadt i Heilbronn. Tramwaj dwusystemowy ma siedem linii, ponadto Albtalbahn jest koleją zelektryfikowaną w systemie tramwajowym. Deutsche Bahn obsługuje jedną linię klasycznej S-Bahn do Heidelbergu i Spiry.
Od 1877 r. w Karlsruhe jeżdżą tramwaje, od 1901 elektryczne. Po wojnie uniknięto zamykania linii, co praktykowano w wielu niemieckich miastach. Obecnie miasto ma siedem linii tramwajów miejskich (1-6 i 8) i dziewięć linii podmiejskich (S1, S11, S2, S3, S31, S32, S4, S41, S5), obsługiwanych przez Verkehrsbetriebe Karlsruhe. Od 12.12.2021 został otwarty w Karlsruhe tunel,łączący północną część miasta z południową oraz wschodnią z zachodnią. Jednocześnie główna ulica ze sklepami w centrum miasta (Kaiserstraße) została całkowicie wyłączona z transportu publicznego. 
Rola autobusów w mieście sprowadza się do dowozów w obrębie dzielnic do linii bardzo rozbudowanej sieci tramwajowej.
Transport miejski w Karlsruhe koordynowany jest przez Karlsruher Verkehrsverbund (KVV), czyli stowarzyszenie jednostek administracji publicznej zamawiających usługi przewozowe oraz wykonujących je przewoźników.
Polityka i kultura.
Karlsruhe stanowi siedzibę niektórych centralnych organów politycznych Niemiec, w tym Sądu Najwyższego ("Bundesgerichtshof") i Federalnego Trybunału Konstytucyjnego ("Bundesverfassungsgericht,"). Stanowi stolicę rejencji Karlsruhe. W mieście znajdują się również centrale kilku przedsiębiorstw przemysłowo-handlowych i banków. Miasto jest również ośrodkiem turystycznym. Znajdują się tutaj muzea, teatry, oraz ogrody: botaniczny i zoologiczny. Biblioteki: miejska i krajowa o rozbudowanym księgozbiorze (m.in. rękopis Pieśni o Nibelungach z XIII wieku pochodzący z Donaueschingen). Duży zespół parkowo-leśny na północy miasta.
Oświata i nauka.
W Karlsruhe mają siedzibę uczelnie:
Do lat 90. XX w. w Karlsruhe znajdował się niemiecki ośrodek badań nad energią jądrową. W mieście mają siedzibę liczne placówki naukowo-badawcze, np. Towarzystwo Fraunhofera, "Bundesforschungsinstitut für Ernährung und Lebensmittel" (Federalny Urząd do Spraw Żywności i Artykułów Spożywczych).
Węzeł Wiedzy i Innowacji EIT.
Karlsruhe jest jednym z centrów Węzła Wiedzy i Innowacji ("Sustainable Energy") Europejskiego Instytutu Technologicznego W projekcie uczestniczą też uczelnie i przedsiębiorstwa z Hiszpanii, Holandii, Francji, Polski (polskim koordynatorem projektu jest krakowska AGH) i Szwecji. Udział w projekcie pozwala na tworzenie zupełnie nowych technologii i ich transfer do biznesu na ogromną skalę. Na badania wykorzystywane w biznesie przypadnie 120 mln euro rocznie.
Centra Węzła Wiedzy i Innowacji – KIC Inno Energy:
CC Germany: Karlsruhe, CC Alps Valleys: Grenoble, CC Benelux: Eindhoven/Leuven, CC Iberia: Barcelona, CC PolandPlus: Kraków, CC Sweden: Sztokholm
Sport.
W mieście działają m.in. kluby piłkarskie Karlsruher SC (KSC) (rozgrywa mecze na obiekcie Wildparkstadion) i KFC oraz klub wioślarski Rheinbrüder.
Współpraca.
Miejscowości partnerskie:

</doc>
<doc id="109856" url="https://pl.wikipedia.org/wiki?curid=109856" title="Bandoneon">
Bandoneon

Bandoneon – instrument z grupy idiofonów dętych klawiszowych (według innej klasyfikacji należy do grupy aerofonów), rodzaj harmonii ręcznej w typie concertiny, często mylony z akordeonem. Posiada 88 lub więcej guzików i czworokątną obudowę. Zbudowany został w 1854 r. w Niemczech przez Heinricha Banda i od jego nazwiska pochodzi nazwa instrumentu. Pierwotnie miał służyć do grania muzyki religijnej w kościołach; współcześnie wykorzystywany jest przede wszystkim do grania tanga. Wirtuozem bandoneonu był Astor Piazzolla.
W Polsce jako pierwszy na bandoneonie diatonicznym zaczął grać Wiesław Prządka.

</doc>
<doc id="109858" url="https://pl.wikipedia.org/wiki?curid=109858" title="Idiofony">
Idiofony

Idiofony – grupa instrumentów muzycznych w systematyce instrumentologicznej Curta Sachsa, w których wibratorem (źródłem dźwięku) jest ciało stałe mające niezmienną, naturalną sprężystość.
Wibratorem w idiofonie jest najczęściej cały instrument, dlatego instrumenty takie nazywane są również samodźwięcznymi. Idiofony mogą wydawać dźwięki rozproszone lub o określonej częstotliwości.
Wysokość dźwięku w idiofonach uzależniona jest od właściwości fizycznych elementu drgającego (przede wszystkim masy), dlatego duża część tych instrumentów składa się z wielu odrębnych wibratorów (np. ksylofon, dzwony rurowe, wibrafon). W praktyce wykonawczej orkiestry symfonicznej idiofony należą do grupy perkusji.
Akordeon, harmonia i harmonijka ustna według systematyki instrumentoznawczej polskich autorów Drobnera oraz Kamińskiego zaliczane są do idiofonów ze względu na samobrzmiące stroiki zastosowane w ich konstrukcji. Jednak według systematyki instrumentologicznej Sachsa są aerofonami.
Idiofony ze względu na sposób wywołania wibracji dźwięku dzielą się na:
Zależnie od kształtu wibratora wyróżnia się idiofony:

</doc>
<doc id="109860" url="https://pl.wikipedia.org/wiki?curid=109860" title="Psy gończe">
Psy gończe



</doc>
<doc id="109861" url="https://pl.wikipedia.org/wiki?curid=109861" title="Medycyna psychosomatyczna">
Medycyna psychosomatyczna

Medycyna psychosomatyczna to dziedzina wyłoniona z psychiatrii w latach dwudziestych XX wieku. Jej podstawą teoretyczną była psychoanaliza, a głównie obserwacje kliniczne dotyczące roli konfliktów w etiologii schorzeń takich jak choroba wrzodowa, nadciśnienie tętnicze. Według innych źródeł medycyna psychosomatyczna bada wpływ czynników społecznych, psychologicznych i behawioralnych na stan zdrowia i jakość życia (zob. dobrostan subiektywny) ludzi i zwierząt.
Zaburzenia psychosomatyczne.
Ludzie cierpiący na zaburzenia psychosomatyczne odczuwają ból, mdłości lub mają inne fizycznie odczuwalne objawy. Co ich wyróżnia to niemożliwość postawienia wyraźnej diagnozy, co do przyczyn tych dolegliwości.
Dolegliwości fizyczne mogą być spowodowane określonymi problemami psychicznymi, takimi jak zaburzenia dysocjacyjne, zaburzenia somatyzacyjne czy też zespół napięciowego zapalenia mięśni. Niektóre uwarunkowania fizjologiczne, takie jak awitaminoza, czy uraz mózgu mogą spowodować poważne objawy psychiczne. Kiedy przyczyna danej dolegliwości jest niewiadomą czasami szuka się podłoża psychosomatycznego. W przypadku niektórych przypadłości, np. alergii, które do tej pory były traktowane jak choroby czysto psychosomatyczne odkryto, że stoją za nimi określone czynniki organiczne. Ilość kontrowersji wokół innych zaburzeń, jak np. zespół chronicznego zmęczenia, maleje, w miarę jak rozwijające się gałęzie nauki, takie jak proteomika, przybliżają się coraz bardziej do zidentyfikowania konkretnych biomarkerów tychże zaburzeń. Jednak sprawę wciąż komplikuje wpływ stanu psychicznego na fizyczny. Wiadomo, że ma on wpływ na rozwój, np. schorzeń układu krążenia czy choroby wrzodowej.
Historia.
Do XVII wieku na zachodzie nerwicę histeryczną (tzw. histerię) przypisywano macicy (z gr. „hustera” – macica). Starożytni Grecy twierdzili, że macica czasami się odczepiała od wewnętrznych części ciała, do których była przymocowana, co w konsekwencji sprawiało, że poruszała się ona de facto bezwiednie w ciele kobiety. To miała być przyczyna typowo histerycznych symptomów.
To jednak psychologia w ujęciu muzułmańskim (tzw. psychologia muzułmańska) poczyniła pierwsze kroki w kierunku psychosomatyki, gdy dwójka średniowiecznych uczonych z Persji specjalizujących się w psychologii muzułmańskiej i medycynie ogólnej – Ahmed ibn Sahl al-Balkhi (850-934) i Haly Abbas (-994) – odkryła, jak psychologiczne i fizjologiczne aspekty stanu pacjenta mogą na siebie wpływać. Zauważyli oni pewną prawidłowość u pacjentów, mianowicie, że dobry stan fizyczny szedł w parze z dobrym stanem psychicznym i że zły stan fizyczny szedł w parze ze złym stanem psychicznym. Kolejny z perskich uczonych – Awicenna – uznał zaś „psychologię fizjologiczną” za zasadną w leczeniu chorób mających związek z określonymi stanami emocjonalnymi. Wypracował on nawet system kojarzenia zmian tętna z uczuciami pacjenta, co można uznać za zwiastun późniejszego Testu Skojarzeń Słownych Carla Junga.
W latach 1840 i 1850 o histerii można było już poczytać w podręczniku medycznym. Była ona też przedmiotem specjalistycznych badań, których przykładem może być. „Traité Clinique et Therapeutique de L'Hysterie" Pierre’a Briqueta opublikowane w 1859 r. W latach 1870 histerią zajął się inny francuski badacz – Jean-Martin Charcot. Zaadaptował on metodę zastosowaną wcześniej w przypadku chorób neuropatologicznych i porównując przypadki wielu chorych, u których podejrzewano histerię próbował on metodą obserwacji określić, które z ich dolegliwości się powtarzają, ergo, które można uznać za typowy objaw histerii. W ten sposób Charcot za pomocą kamery stworzył zapis swoich badań, który pokazuje najczęstsze symptomy kliniczne tejże choroby. Używając hipnozy Francuz również próbował dowiedzieć się więcej na temat neurozy histerycznej i kojarzonych z nią mechanizmów neurologicznych.
Na początku XX w. Franz Alexander stał się wiodącą postacią ruchu, który szukał dynamicznego związku między umysłem a ciałem. Również Zygmunt Freud zainteresował się psychosomatyką, a konkretniej – chorobami psychosomatycznymi. Mocno go zaintrygowały badania Georga Groddecka, z którym listownie korespondował. Groddeck wówczas badał, czy choroby fizjologiczne mogą być skutecznie leczone psychologicznie.
Zaobserwowano wówczas wiele różnic między dolegliwościami wynikającymi z histerii a ich odpowiednikami, które z histerią nie miały nic wspólnego. Odnotowano przypadki częściowo sparaliżowanych pacjentów, np. cierpiących na paraliż lub zdrętwienie ręki, u których zasięg odczuwanego paraliżu lub zdrętwienia nie zgadzał się z ich faktycznym zasięgiem będącego bezpośrednim wynikiem fizjologicznej choroby czy fizycznego uszkodzenia konkretnych nerwów w ciele. Określono to mianem paraliżu rękawiczkowego, gdyż często zasięg odczuwanego przez pacjentów paraliżu przypominał swym kształtem rękawiczkę. Podobne wnioski nasunęły się naukowcom w przypadku osób pozornie niewidomych. Ludzie ci utracili wzrok a mimo to, nie wiedzieć czemu, nie byli w tym samym stopniu niepełnosprawni, co osoby, u których przyczyny utraty wzroku mogły być konwencjonalnie i biologicznie dowiedzione. Te nieprawidłowości podpowiedziały naukowcom, że przyczyna tych chorób jest inna niż w przypadku konwencjonalnych chorób czy kontuzji.
Wiele znanych chorób takich jak astma oskrzelowa, alergia, ciąża urojona, celiakia czy migrena było pierwotnie określanie mianem „histerycznych” lub „psychosomatycznych”. Inne – takie jak zespół nadwrażliwości chemicznej, zespół chronicznego zmęczenia, fibro mialgia lub syndrom wojny w Zatoce Perskiej – wciąż budzą wątpliwości.
Kiedyś uważano, że za powszechną chorobę wrzodową odpowiedzialny jest stres, lecz późniejsze badania zweryfikowały ów pogląd. Wykazały one, że 80% chorób wrzodowych wywoływanych jest przez bakterię Helicobacter pylori. Odkrycie to sprawiło, że przestano uważać stres za przyczynę wrzodów. Jednak aż 4 z 5 badanych nosicieli Helicobacter pylori nie cierpiało na wrzody. W związku z tym specjaliści z Academy of Behavioral Medicine Research doszli do wniosku, że wrzody nie są tylko i wyłącznie infekcją bakteryjną, ale trzeba w ich przypadku uwzględnić również czynniki psychologiczne. Prawdopodobnie stres sprzyja infekcji organizmu bakterią Helicobacter pylori.
Niektóre zaburzenia i ich objawy trudno sklasyfikować, jako czysto psychosomatyczne. Dobrym tego przykładem jest zespół jelita drażliwego, za którego przyczynę uważano kiedyś czynniki wyłącznie psychosomatyczne, lecz późniejsze badania wykazały zmiany w funkcjonowaniu jelit u pacjentów cierpiących na tę dolegliwość. Nie zaobserwowano jednak w ich przypadku rzeczywistych zmian strukturalnych, a różnice w funkcjonowaniu jelit są tylko jednym z objawów. Najnowsze badania wykazują, że stres i silne emocje mogą mieć znaczny wkład w rozwój czynników wywołujących zespół jelita drażliwego.
Uważa się, że stres i napięcie związane z codzienną rutyną mogą stanowić psychosomatyczne podłoże dla wielu współczesnych zaburzeń, jak na przykład bólu odcinka lędźwiowego pleców czy nadciśnienia, które mają pośredni związek z życiem codziennym. Sposoby, w jakie stres psychiczny przekłada się w organizmie na objawy fizjologiczne różnią się zależnie od czasu i przynależności kulturowej. Kobiety pochodzenia amerykańskiego lub wschodnioeuropejskiego żyjące w erze wiktoriańskiej są tu dobrym przykładem, bowiem typowe dla nich objawy psychosomatyczne w większości już pozanikały. Jak zauważyli antropolodzy to, na jaki somatyczny objaw przełożą się osobiste doświadczenia psychologiczne danej osoby, zależy w dużej mierze od podłoża kulturalnego, na jakim się ona wychowała.
Od 1970 roku teoria biosemiotyczna stanowiła teoretyczną podstawę medycyny psychosomatycznej, a to głównie za sprawą Thura von Uexkull’a i jego kolegów po fachu w Niemczech i na całym świecie. Zarówno teoria Umwelt (niem. - „środowisko”, „to, co wokół”), jak i teoria organizmu Jakoba von Uexkull’a okazała się bardzo przydatna w opisywaniu zjawisk psychosomatycznych.
Współczesne konotacje.
Termin „psychosomatyczny” wywołuje często negatywne skojarzenia i jest mylnie kojarzony z symulowaniem choroby, chorobą psychiczną lub omamami, co tylko pogarsza stan psychiczny pacjenta.
We współczesnym społeczeństwie za powszechną przyczynę zaburzeń psychosomatycznych uważa się stres. Właśnie dlatego radzenie sobie ze stresem jest ważnym czynnikiem w rozwoju człowieka. Ma to bowiem bezpośredni wpływ na prawdopodobieństwo wystąpienia objawów psychosomatycznych i na to czy uda nam się je złagodzić czy też ich uniknąć.
Zaburzenia psychosomatyczne, a proces starzenia.
Starzenie znacznie potęguje schorzenia psychosomatyczne a nawet przyspiesza ich rozwój. Tyczy się to szczególnie schorzeń wywoływanych przez depresję. Jest to spowodowane ważkimi wydarzeniami w życiu chorego, których częstotliwość nasila się wraz z wiekiem. Szczególne znaczenie mają tutaj takie momenty jak śmierć rodziców, czy innych krewnych; śmierć żony lub męża, przejście na emeryturę i wszelkie problemy zdrowotne wynikające ze starzenia się.
Terapia.
Medycyna psychosomatyczna jest uważana za poddziedzinę psychiatrii i neurologii. W celu leczenia zaburzeń psychosomatycznych wykorzystuje się taki elementy psychiatrii, jak np. psychoterapia.

</doc>
<doc id="109862" url="https://pl.wikipedia.org/wiki?curid=109862" title="Srinivasa Ramanujan">
Srinivasa Ramanujan

Srinivasa Aiyangar Ramanujan (czyt. Ramanudżan) (ur. 22 grudnia 1887 w Erode koło Madrasu, zm. 26 kwietnia 1920 w Kumbakonam) – indyjski matematyk. Ramanujan nie miał pełnego wykształcenia matematycznego, był genialnym samoukiem. Mawiał, że bogini Namagiri zsyła mu natchnienie, wzory i wyniki w snach.
W 1976 r. w Trinity College znaleziono pudełko ze 130-stronicowym zbiorem kartek, zwanym potem "Zaginionym notatnikiem". Jego spuścizna matematyczna to ok. 4000 wzorów. Niektórych z jego liczbowych zależności, będących najczęściej zaczątkiem nowych teorii, nikt dotąd nie jest w stanie udowodnić.
Jego funkcje modularne, a zwłaszcza tzw. funkcja Ramanujana, są wykorzystywane m.in. w teorii superstrun.
Życiorys.
Pochodził z biednej rodziny z kasty braminów. Jego ojciec pracował jako urzędnik w biurze handlarza tekstyliami.
Już około 10 roku życia zasłynął w wiosce z powodu niespotykanych umiejętności rachunkowych, między innymi samodzielnie ustalił tożsamość Eulera. Pierwszy kontakt z zachodnią matematyką miał poprzez lekturę książki George’a S. Carra „Synopsis of elementary results in pure mathematics”, z której zaczął udowadniać twierdzenia. W 1904 zdobył stypendium szkoły Government Arts College for Men w Kumbakonam, jednak stracił je wkrótce z powodu braku zainteresowania przedmiotami niezwiązanymi z matematyką. W sierpniu 1905 uciekł z domu i rozpoczął naukę w Pachaiyappa College w Madrasie, jednak tam również nie był w stanie zdać egzaminów z przedmiotów dodatkowych, mimo dwukrotnych prób w latach 1906 i 1907. Nie ukończywszy szkoły zajmował się samodzielnymi badaniami matematycznymi, żyjąc w skrajnej nędzy. 14 lipca 1909 został ożeniony z dziesięcioletnią dziewczynką o imieniu Janakiammal, z którą zamieszkał dopiero w 1912, gdy jako trzynastolatka została uznana za dojrzałą. Wkrótce po ślubie zachorował na wodniaka jądra. Jego rodzina nie miała pieniędzy na operację, jednak w styczniu 1910 została ona wykonana przez lokalnego lekarza za darmo. Ciężko chory, prawdopodobnie wskutek powikłań po tej operacji, Ramanujan przekazał przyjaciołom notesy z wynikami swoich badań matematycznych, by w razie jego śmierci mogli przekazać te prace znanym indyjskim matematykom.
Gdy wyzdrowiał, z pomocą przyjaciół w marcu 1912 zdobył posadę kancelisty w Port Trust w Madrasie z niskim wynagrodzeniem, w wysokości 30 rupii miesięcznie. Obliczenia związane z pracą wykonywał bardzo szybko, dzięki czemu miał czas na dalsze rozwijanie swoich zainteresowań matematyką. Nawiązywał kontakty i współpracował wówczas z członkami świeżo powstałego Indyjskiego Towarzystwa Matematycznego oraz profesorami Uniwersytetu w Madrasie. Za ich namową wysłał listy ze 120 twierdzeniami do trzech znanych brytyjskich matematyków, z których dwóch zignorowało tę korespondencję, zaś trzeci, Godfrey H. Hardy, po konsultacjach z Johnem Littlewoodem, zaprosił młodego geniusza do Anglii. Ramanujan początkowo odmówił, jednak w 1914, zostawiwszy żonę z rodziną w Indiach, wyjechał do Cambridge. Przez trzy lata współpracował z Hardym w Trinity College. Potem zachorował, między innymi z powodu diety wegetariańskiej (do której utrzymania nie miał w ówczesnej Anglii odpowiednich warunków) oraz zimna w mieszkaniu, co było powodem częstych pobytów w sanatoriach. Rozpoznano u niego gruźlicę, a ponieważ leczenie nie przynosiło rezultatów, w 1919 (po I wojnie światowej) powrócił do Indii, gdzie zmarł rok później, w wieku zaledwie 33 lat. Na podstawie informacji o przebiegu choroby D.A.B. Young w 1994 roku stwierdził, że bardziej prawdopodobną przyczyną śmierci była raczej ameboza i przebyta w jej wyniku dyzenteria.
Liczba 1729 Hardy’ego-Ramanujana.
Według anegdoty opowiadanej przez Hardy’ego, odwiedził on chorującego Ramanujana w szpitalu, przyjeżdżając tam taksówką o numerze 1729.
W rozmowie zażartował, że raczej nie jest to liczba mająca jakieś interesujące własności. Ramanujan odpowiedział, że wręcz przeciwnie, gdyż jest to najmniejsza liczba, jaką można wyrazić na dwa różne sposoby za pomocą sumy dwóch sześcianów.
Generalizacja tego pomysłu doprowadziła do powstania idei liczb taksówkowych, tzn. nieskończonego ciągu najmniejszych liczb naturalnych, które można na n różnych sposobów zapisać jako sumę dwóch sześcianów. Największą obecnie znaną liczbą taksówkową jest Ta(12), tzn. najmniejsza liczba naturalna, którą można wyrazić jako sumę dwóch sześcianów na 12 różnych sposobów.

</doc>
<doc id="109863" url="https://pl.wikipedia.org/wiki?curid=109863" title="Kwantyzacja (technika)">
Kwantyzacja (technika)

Kwantyzacja to nazwa grupy przekształceń sygnałów (np. dźwięku, obrazu, wartości odczytanej z czujnika), która zmniejsza precyzję sygnałów, aby mogły one zostać przetworzone przez jakieś urządzenie. Przykładem kwantyzacji jest konwersja analogowo-cyfrowa, która sygnał analogowy (liczbę rzeczywistą) przekształca w ograniczony zbiór liczb całkowitych, dzięki czemu możliwa jest dalsza obróbka tego sygnału przy pomocy komputera. Innym przykładem kwantyzacji jest ograniczenie liczby kolorów w obrazie -- zwykle obrazy mogą zawierać do 16 milionów kolorów, podczas gdy wyświetlacz może być w stanie wyświetlić np. 32 tysiące lub 260 tysięcy kolorów. W takich przypadkach kwantyzacja zmniejsza liczbę kolorów w obrazie przy zachowaniu możliwie najwyższej jakości.
Formalnie kwantyzacja to nieodwracalne nieliniowe odwzorowanie statyczne zmniejszające dokładność danych przez ograniczenie ich zbioru wartości. Zbiór wartości wejściowych dzielony jest na rozłączne przedziały. Każda wartość wejściowa wypadająca w określonym przedziale jest w wyniku kwantyzacji odwzorowana na jedną wartość wyjściową przypisaną temu przedziałowi, czyli tak zwany poziom reprezentacji. W rozumieniu potocznym proces kwantyzacji można przyrównać do "zaokrąglania" wartości do określonej skali.
Wartości wejściowe muszą zostać jednoznacznie skojarzone z poziomami reprezentacji, dlatego przedział dopuszczalnych wartości wejściowych jest dzielony na podprzedziały; punkty podziału są nazywane poziomami decyzyjnymi, ich liczba jest o jeden mniejsza od liczby poziomów reprezentacji. Każda wartość należąca do danego podprzedziału jest zastępowana przez poziom reprezentacji przypisywany do danego przedziału. Poziomem reprezentacji może być górna bądź dolna granica przedziału, jednak najczęściej jest nią wartość ze środka przedziału. Takie rozwiązanie skutkuje minimalizacją błędu średniokwadratowego, jednak tylko pod warunkiem, że rozkład prawdopodobieństwa wartości wejściowych jest stały w danym przedziale. Warunek ten jest w przybliżeniu spełniony, jeśli szerokości przedziałów kwantyzacji są bardzo małe.
Kwantyzacja sygnału analogowego.
Sygnał analogowy (np. napięcie, prąd) może przyjmować dowolne wartości, systemy cyfrowe natomiast są w stanie przetwarzać tylko sygnały reprezentowane słowami o skończonej liczbie bitów. Taka reprezentacja wymaga zatem skończonej liczby poziomów reprezentacji. W tym przypadku kwantyzacja to proces polegający na przypisaniu wartości analogowych do najbliższych poziomów reprezentacji, co wiąże się z nieuniknioną i nieodwracalną utratą informacji. 
W procesie analogowo-cyfrowego przetwarzania sygnału, czyli zamiany analogowego na cyfrowy, kwantyzacja jest najczęściej etapem następującym po próbkowaniu).
Wejściowy sygnał analogowy jest zatem aproksymowany poziomami reprezentacji, a różnica pomiędzy wartością skwantowaną i oryginalną jest nazywana błędem kwantyzacji. Rozmieszczenie i liczba poziomów kwantyzacji oraz rozmieszczenie poziomów decyzyjnych determinują dokładność.
Rodzaje kwantyzacji.
Rozróżnia się dwa rodzaje kwantyzacji:
Kwantyzacja skalarna może być:
Przy kwantyzacji równomiernej różnica pomiędzy sąsiednimi poziomami decyzyjnymi jest jednakowa, przy kwantyzacji nierównomiernej tak nie jest.
Kwantyzacja nierównomierna jest stosowana tam gdzie rozkład prawdopodobieństwa wartości analogowych nie jest jednostajny. Gdy w jakimś przedziale wartości pojawiają się częściej niż w innych, jest mu przypisywane odpowiednio więcej poziomów kwantyzacji, dzięki czemu błąd kwantyzacji maleje. Istnieje możliwość wyznaczenia poziomów decyzyjnych i reprezentacji, tak aby błąd średniokwadratowy był dla danego rozkładu minimalny i w praktyce stosuje się do tego iteracyjny algorytm Maxa-Lloyda.
W przypadku kwantyzacji wektorowej odpowiednikami przedziałów kwantyzacji są bryły w przestrzeni wielowymiarowej zwane komórkami, przy czym liczba wymiarów zależy od liczby wymiarów kwantowanych wektorów (liczba jednocześnie kwantowanych wartości). Odpowiednikami poziomów decyzyjnych są ściany pomiędzy komórkami (płaszczyzny lub hiperpłaszczyzny), a odpowiednikami poziomów reprezentacji są centroidy komórek. Istnieje wielowymiarowy odpowiednik algorytmu Maxa-Lloyda optymalizujący kwantyzator wektorowy: algorytm Lindego-Buzo-Graya.
Kwantyzację można również stosować do sygnału, który już był wcześniej skwantowany. Taki zabieg zazwyczaj zmniejsza wymaganą liczbę bitów kosztem zmniejszenia dokładności reprezentacji sygnału i jest częstym elementem technik kompresji danych.
Przykład praktycznego wykorzystania.
W sporze pomiędzy firmami Philips (która to optowała za 14-bitowym kwantyzerem dla standardu Compact Disc) a Sony (która preferowała kwantyzer 16-bitowy), wygrała ta druga, dzięki czemu obecny standard CD-Audio oferuje dynamikę (parametr SNR) na poziomie 96 dB. Wynika to z faktu, że w standardzie zastosowano kwantyzację równomierną (PCM), dla której każdy dodatkowy bit kwantyzera (podwojenie liczby poziomów kwantyzacji) podnosi wartość parametru SNR dla spróbkowanego sygnału o wartość 6 dB (6 dB/bit * 16 bit = 96 dB). Gdyby zwyciężyła propozycja firmy Philips, dzisiejsze płyty standardu Audio-CD oferowałyby możliwość nagrania tematu muzycznego o ok. 14% dłuższym czasie trwania, jednakże kosztem niższej dynamiki (84 dB w miejsce 96 dB) sygnału.

</doc>
<doc id="109864" url="https://pl.wikipedia.org/wiki?curid=109864" title="Component Object Model">
Component Object Model

COM () – standard definiowania i tworzenia interfejsów programistycznych na poziomie binarnym dla komponentów oprogramowania wprowadzony przez firmę Microsoft wraz z bibliotekami zapewniającymi podstawowe ramy i usługi dla współdziałania komponentów COM i aplikacji. 
Nowe środowisko programistyczne Visual Studio oparte na frameworku .NET umożliwia komunikację ze starszymi aplikacjami z interfejsem typu COM.
Na bazie standardu COM została zdefiniowana znaczna część niskopoziomowego API dla produktów firmy Microsoft m.in. dla DirectX, SQL Server, MS Access, MSHTML, MSXML.
Zalety COM.
Wśród najważniejszych zalet tej technologii wymienić trzeba:
Wady COM.
Wśród najważniejszych wad tej technologii należy zwrócić uwagę na:
COM+.
COM+ to architektura programowania obiektowego mająca przede wszystkim ułatwić oraz przyspieszyć działanie nowych aplikacji komponentowych, a ponadto - zwiększyć elastyczność i bezpieczeństwo zarządzania i działania aplikacji.

</doc>
<doc id="109865" url="https://pl.wikipedia.org/wiki?curid=109865" title="Ganimedes">
Ganimedes



</doc>
<doc id="109866" url="https://pl.wikipedia.org/wiki?curid=109866" title="Ganimedes (mitologia)">
Ganimedes (mitologia)

Ganimedes (także Ganimed, Ganymedes, Ganymed, gr. Ganymḗdēs, łac. Ganymedes) – w mitologii greckiej piękny młodzieniec, ukochany boga Zeusa, królewicz trojański, podczaszy na Olimpie.
Uchodził za syna Trosa i Kalliroe. Był najpiękniejszym młodzieńcem, w którym zakochał się Zeus. Został porwany na Olimp przez orła lub samego Zeusa w postaci orła, aby tam roznosił Zeusowi i bogom ambrozję oraz nektar.
Do homoseksualnej relacji Zeusa i Ganimedesa wielokrotnie nawiązuje, nierzadko w bardzo jednoznaczny sposób, Marcjalis i Juwenalis.
Imieniem królewicza nazwano jeden z księżyców Jowisza – Ganimedes. Pomysłodawcą nazwy był Simon Marius.

</doc>
<doc id="109867" url="https://pl.wikipedia.org/wiki?curid=109867" title="Modula">
Modula

Modula to stworzony w roku 1978 język programowania. Jego autorem jest Niklaus Wirth. Modula jest ulepszoną wersją języka Pascal.
W nowym języku autor postanowił postawić na modularność. Bardziej modularny język nadaje się do budowy dużych programów, kompilatorów czy systemów operacyjnych. Jeden moduł zawiera związane ze sobą procedury i dane; podobnie jak obiekt składa się z części definiującej oddziaływanie z innymi modułami i części określającej jego funkcje. Modula pozwala odwoływać się bezpośrednio do sprzętu.
Pokrewne języki:

</doc>
<doc id="109868" url="https://pl.wikipedia.org/wiki?curid=109868" title="Oberon">
Oberon



</doc>
<doc id="109869" url="https://pl.wikipedia.org/wiki?curid=109869" title="Italo Calvino">
Italo Calvino

Italo Calvino (ur. 15 października 1923 w Santiago de Las Vegas na Kubie; zm. 19 września 1985 w Sienie, Włochy) – włoski pisarz i eseista, jeden z ważniejszych twórców XX wieku. Początkowo tworzył w stylu neorealistycznym, by później pisać teksty eksperymentalne, łączące wiele gatunków, przede wszystkim fantastycznych. Jego proza ma charakter imaginacyjny i alegoryczny, opiera się na grze z czytelnikiem, przez co bywa łączona z postmodernizmem. 
Życiorys.
Rodzina Calvino po powrocie z Kuby zamieszkała w San Remo. Italo Calvino w latach 1941–1947 studiował na uniwersytecie w Turynie. Od 1945 był dziennikarzem komunistycznego dziennika „L’Unità”, później pisał również w pismach „La Nostra Lotta”, „Il Garibaldino”, „Voce della Democrazia”, „Contemporaneo”, „Cittá Aperta” i „La Republica”. Po sowieckiej inwazji na Węgry w 1956 Calvino zerwał z włoską partią komunistyczną. Od 1959 do 1967 redagował własne pismo literackie „Il Menabó di letteratura”. W latach 1948–1984 pracował także w wydawnictwie Einaudi, w którym wydał swą debiutancką powieść "Il sentiero dei nidi di ragno" (1947). Związany z grupą OuLiPo.

</doc>
<doc id="109870" url="https://pl.wikipedia.org/wiki?curid=109870" title="Membranofony">
Membranofony

Membranofony (instrumenty perkusyjne membranowe) – grupa instrumentów muzycznych w systematyce instrumentologicznej Curta Sachsa, w których źródłem dźwięku jest drgająca membrana (wibrator), wykonana zazwyczaj ze skóry lub błony, tworząca jedną z części instrumentu. Jej wibracja pobudzana jest uderzeniem pałką, szczotką lub dłonią. Membrana rozpięta jest na cylindrycznym, stożkowym lub innym podobnym korpusie, który jest zarazem pudłem rezonansowym instrumentu. 
Ze względu na właściwości akustyczne wyróżnia się membranofony:
Strojenie membranofonów drugiej grupy możliwe jest dzięki akustycznemu dopasowaniu rezonatora i równomiernemu napinaniu membrany za pomocą specjalnego mechanizmu.
Ze względu na sposób, w jaki membrana wprawiana jest w wibrację, wyróżnia się membranofony:
Do najpopularniejszych membranofonów należą: kotły, bęben mały, bęben wielki, bęben podłużny, tamburyn prowansalski, tamburyn, bęben obręczowy.

</doc>
<doc id="109871" url="https://pl.wikipedia.org/wiki?curid=109871" title="Instrumenty perkusyjne membranowe">
Instrumenty perkusyjne membranowe



</doc>
<doc id="109872" url="https://pl.wikipedia.org/wiki?curid=109872" title="Instrumenty perkusyjne samobrzmiące">
Instrumenty perkusyjne samobrzmiące



</doc>
<doc id="109873" url="https://pl.wikipedia.org/wiki?curid=109873" title="Giuseppe Tomasi di Lampedusa">
Giuseppe Tomasi di Lampedusa

Giuseppe Tomasi di Lampedusa (ur. 23 grudnia 1896 w Palermo, zm. 23 lipca 1957 w Rzymie) – włoski pisarz i arystokrata, książę Lampedusy i diuk Palmy.
Życiorys.
Urodził się w Palermo na Sycylii, w rodzinie arystokratycznej Giulia Maria Tomasiego, księcia Lampedusa, diuka Palma di Montechiaro.
W czasie pierwszej wojny światowej służył jako oficer artylerii. Dostał się do niewoli na Węgrzech, ale uciekł i na piechotę powrócił do Włoch. Wydarzenia te spowodowały u niego problemy nerwowe i uniemożliwiły karierę dyplomaty, do której był przygotowywany.
Posiadany majątek pozwolił mu na poświęcenie się rozwojowi intelektualnemu – czytał literaturę piękną w kilku językach obcych, dyskutował o niej w grupie najbliższych przyjaciół, pisał dla własnej przyjemności.
W 1932 ożenił się z Alexandrą von Wolff, pochodzącą z niemieckiej, arystokratycznej rodziny, mieszkającej na Łotwie w rodowej rezydencji w Stāmerienie (niem. Stomersee).
Był przeciwnikiem dyktatury Benita Mussoliniego, w okresie rządów faszystów starał się jednak trzymać się z daleka od spraw publicznych. Pod koniec życia, jako znawca literatury francuskiej i angielskiej, prowadził prywatne wykłady dla studentów uniwersytetu w Palermo.
Zmarł w 1957 w Rzymie.
Zarówno jego najsłynniejsza powieść "Lampart", jak i inne dokonania literackie zostały opublikowane już po jego śmierci.
Twórczość.
"Lampart".
Jako pisarz zasłynął dzięki pisanej w latach 1955–1957, a wydanej w 1958 już po jego śmierci książce "Lampart" (wł. "Il Gattopardo"). Dzieło, napisane w konwencji powieści XIX-wiecznej, ukazuje schyłek świata starej burbońskiej arystokracji na Sycylii w czasach zjednoczenia Włoch. Powieść w samych Włoszech miała ponad sto wznowień.
W 1959 roku powieść wyróżniono najbardziej prestiżową włoską nagrodą literacką – Nagrodą Stregi.
W 1963 "Lampart" został sfilmowany przez włoskiego reżysera Luchina Viscontiego z gwiazdorską obsadą – w rolach głównych wystąpili Burt Lancaster (jako tytułowy Lampart – książę Fabrizio Salina), Alain Delon i Claudia Cardinale. Film zdobył wiele nagród i wyróżnień – na festiwalu w Cannes w 1963 został wyróżniony Złotą Palmą. Znalazł się także na watykańskiej liście 45 filmów fabularnych, które propagują szczególne wartości religijne, moralne lub artystyczne, a w plebiscycie krytyków filmowych, zorganizowanym w 2012 r. przez czasopismo Brytyjskiego Instytutu Filmowego „Sight &amp; Sound”, zajął 57. miejsce.
W 2009 ukazała się w Polsce książka Davida Gilmoura "Ostatni Lampart. Życie Giuseppe Tomasi di Lampedusy", będąca opowieścią biograficzną o artyście. W październiku 2009 ukazał się nowy polski przekład najsłynniejszej książki autora, pod tytułem "Gepard" pióra Stanisława Kasprzysiaka (tytuł jest trudny do przetłumaczenia, gdyż dosłownie oznacza przedstawiciela rodziny kotowatych. W książce "il gattopardo" jest herbem rodowym rodziny Salina).
Di Lampedusa pisał także opowiadania oraz eseje poświęcone twórczości Stendhala i Szekspira (wydane również w Polsce), jednak żadne z jego dzieł nie cieszy się sławą zbliżoną do "Lamparta".
Publikacje.
Książki Giuseppe Tomasiego wydane po polsku:
Upamiętnienie.
Na jego cześć jedna z planetoid pasa głównego została nazwana (14846) Lampedusa.

</doc>
<doc id="109874" url="https://pl.wikipedia.org/wiki?curid=109874" title="Cieniowanie Gourauda">
Cieniowanie Gourauda

Cieniowanie Gourauda (zwane też "cieniowaniem na zasadzie interpolowania jasności") – polega na przypisywaniu punktom cieniowanego wielokąta jasności obliczonej poprzez interpolację wartości odpowiednich dla każdego wierzchołka (w odróżnieniu od cieniowania Phonga, polegającego na interpolacji wektora normalnego). Metodę opracował francuski informatyk Henri Gouraud. 
Jest metodą używaną w grafice komputerowej do symulacji różnych efektów światła i koloru na powierzchni obiektu. W odróżnieniu cieniowania płaskiego cieniowanie Gourauda zapewnia płynną zmianę stopnia jasności całego obiektu.
Cieniowania Gourauda w grafice 3D.
Trójwymiarowy obraz w pamięci komputera modelowany jest jako zbiór wielokątów tworzących siatki wielokątów. Pierwszym krokiem podczas cieniowania Gourauda jest obliczenie wektorów normalnych do wierzchołków tychże wielokątów. Na tej podstawie możliwe jest obliczenie kąta padania światła w danym miejscu siatki wielokątów. Pozwala to na obliczenie jasności danego wierzchołka (czasem ten etap jest nazywany oświetlaniem wielokąta).
W następnym kroku cieniowane są wszystkie wielokąty. Każdy wielokąt jest cieniowany najpierw wzdłuż krawędzi metodą interpolacji liniowej (w tym przypadku interpolowana jest jasność padającego światła), a następnie wzdłuż kolejnych wierszy (również wykorzystując interpolację liniową).
Algorytm ten można uogólnić dopuszczając interpolację nie tylko jasności, ale również poszczególnych barw.
Algorytm cieniowania Gourauda traci informacje o kącie padania światła przed właściwym rysowaniem wielokątów – zamiast tego wykorzystuje informacje o jasności w danym punkcie. Powoduje to powstawanie błędów, do których można zaliczyć nieprawidłowe oświetlenie wielokąta, jeśli na jego środek pada jasne, punktowe światło, a wierzchołki są już słabo oświetlone. W takim przypadku cały wielokąt pozostanie ciemny, punktowe światło nie zostanie narysowane. Wady tej pozbawione jest cieniowanie Phonga.

</doc>
<doc id="109877" url="https://pl.wikipedia.org/wiki?curid=109877" title="Cieniowanie Phonga">
Cieniowanie Phonga

Oświetlenie Phonga i cieniowanie Phonga nie odnoszą się do tego samego pojęcia, choć często są mylone. W tym artykule znajduje się wyjaśnienie obu terminów.
Oświetlenie Phonga.
Oświetlenia Phonga – model oświetlenia stosowany w grafice komputerowej, służący do modelowania odbić zwierciadlanych od nieidealnych obiektów, który Phong Bui-Tuonga przedstawił w swojej rozprawie doktorskiej w roku 1973. Model ten nie ma podstaw fizycznych, ale dobrze przybliża charakterystykę powierzchni, dla których został stworzony.
Model ten przyjmuje, że powierzchnia obiektu jest pokryta bardzo cienką przezroczystą warstwą, na której zachodzi odbicie zwierciadlane, tzn. światło nie zmienia swojej barwy, natomiast na powierzchni znajdującej się pod tą warstwą następuje odbicie rozproszone, które zabarwia światło na kolor przypisany do obiektu. W świecie rzeczywistym takimi właściwościami cechują się np. błyszczące plastiki czy powierzchnie pomalowane bezbarwnym lakierem.
Przyjmuje się, że maksymalne odbicie zwierciadlane zachodzi, gdy kąt pomiędzy promieniem odbitym a kierunkiem do obserwatora jest równy zero. Gdy kąt ten jest większy od zera, wówczas odbicie zwierciadlane bardzo szybko słabnie, co jest aproksymowane współczynnikiem formula_1 gdzie formula_2 jest większe od 0 i zazwyczaj przyjmuje wartości z zakresu kilka-kilkaset.
Na natężenie światła docierające do obserwatora składają się:
Każdy z czynników może zostać jeszcze przemnożony przez współczynniki z przedziału formula_11 kolejno formula_12 formula_13 formula_14 Służą one do procentowego ustalenia wpływu składowych na wynikowe natężenie, a poszczególne wartości zależą wyłącznie od tego jaki efekt finalny jest wymagany.
Ostatecznie natężenie światła w modelu Phonga wyraża się wzorem:
Gdy wektory formula_16 formula_17 formula_18 i formula_19 są znormalizowane (mają długość równą jeden), wówczas w równaniu można użyć wygodniejszych iloczynów skalarnych:
Jeśli występuje tłumienie atmosferyczne, tzn. natężenie światła maleje wraz z odległością od obserwatora, wówczas tłumieniu podlegają czynniki formula_21
Przykład.
Dla wszystkich kul formula_22 formula_23 natomiast formula_2 wynosi kolejno od lewego górnego rogu: 1, 5, 10, 20, 50, 100.
Cieniowanie Phonga.
Cieniowanie Phonga ("cieniowanie z interpolacją wektora normalnego") – technika cieniowania wielokątów, w której interpolowany jest wektor normalny do powierzchni. Dla każdego przetwarzanego piksela jest wyznaczany wektor normalny, a następnie stosuje się wybrany model oświetlenia (np. oświetlenie Phonga, Lamberta, Blinna lub inne) w celu określenia koloru piksela.
Na rysunku obok został pokazany przykład cieniowania trójkąta, dla którego dane są normalne formula_25 formula_26 i formula_27 Przed rasteryzacją pikseli w wierszu formula_28 (formula_28 jest podany we współrzędnych ekranu) obliczane są normalne formula_30 i formula_31 Następnie, dla każdego piksela w wierszu, wyznaczana jest normalna formula_32

</doc>
<doc id="109878" url="https://pl.wikipedia.org/wiki?curid=109878" title="Harmonika szklana">
Harmonika szklana

Harmonika szklana – instrument muzyczny z grupy idiofonów pocieranych. Jest to podłużna, najczęściej drewniana skrzynia na czterech nogach, wewnątrz której umocowanych jest współosiowo kilkadziesiąt szklanych talerzy (zwanych też kloszami), stanowiących zestaw wibratorów różniących się wielkością, strojonych chromatycznie. Za pomocą mechanizmu napędzanego pedałem są one wprawiane w ruch obrotowy. Dotknięcie wilgotną opuszką palca wirującego klosza wprawia go w drganie o częstotliwości zależnej od jego wielkości.
Harmonika szklana była znana zwłaszcza w Niemczech i Austrii, z której w XVIII wieku została przywieziona do Polski. Ostateczną formę nadał jej około 1762 roku Benjamin Franklin, który wprowadził w niej szereg ulepszeń. Na przełomie XVIII i XIX wieku była dość popularnym instrumentem; dwa utwory napisał na nią również Mozart (Adagio i rondo – KV 617, Adagio C-dur KV 356 [617a]). W Polsce na harmonice szklanej koncertował znany pianista i kompozytor pierwszych dekad XIX wieku, Franciszek Lessel (1780-1838). Z uwagi na brzmienie dźwięku harmonikę zaczęła otaczać pewna legenda: przypisywano jej wywoływanie poronień u słuchaczek, a także zaburzeń umysłowych. W późniejszym okresie harmonika utraciła popularność.
W "Wielkiej improwizacji" w III części "Dziadów" (1832) Adama Mickiewicza Konrad kładzie swe ręce na gwiazdach "jak na szklanej harmoniki kręgach". Harmonikę wykorzystał też Camille Saint-Saëns w cyklu "Karnawał zwierząt (Akwarium)".

</doc>
<doc id="109880" url="https://pl.wikipedia.org/wiki?curid=109880" title="Anarchizm feministyczny">
Anarchizm feministyczny

Anarchizm feministyczny (anarchofeminizm, anarchafeminizm, feminizm anarchistyczny) – nurt anarchizmu, łączący go z feminizmem. Patriarchat i tradycyjne role płciowe postrzega jako formę mimowolnej, przymusowej hierarchii, która powinna być zastąpiona zdecentralizowaną wolną wspólnotą. Uważa on, że konflikt przeciwko patriarchatowi jest zasadniczą częścią walki klas oraz anarchistycznej walki przeciwko państwu oraz kapitalizmowi. Ideologia ta postrzega anarchistyczną walkę jako niezbędny element walki feministycznej oraz vice versa. L. Susan Brown twierdzi, że „jako iż anarchizm jest filozofią polityczną, która przeciwstawia się wszelkim stosunkom władzy, jest on z natury feministyczny”. W przeciwieństwie do powszechnego przekonania i współczesnego kojarzenia nurtu z radykalnym feminizmem, anarchofeminizm nie jest z natury „wojowniczym” poglądem. Jest opisany jako antyautorytarna, antykapitalistyczna i antyopresyjna filozofia, mająca na celu kreację równości pomiędzy wszystkimi płciami. Anarchizm feministyczny postuluje wolność społeczną oraz wyzwolenie kobiet bez konieczności zależności od innych grup i partii.
Pochodzenie.
Michaił Bakunin sprzeciwiał się patriarchatowi i sposobowi w jaki prawo „oddawało kobiety absolutnej dominacji mężczyzn”. Postulował: „takie same prawa powinny przysługiwać mężczyznom i kobietom” aby kobiety mogły być „bardziej niepodległe i posiadały wolną wolę w kształtowaniu swojego sposobu życia”. Bakunin przewidywał koniec patriarchalnego modelu rodziny i „pełną wolność seksualną kobiet”. Z drugiej strony, Pierre-Joseph Proudhon widział rodzinę jako podstawową jednostkę społeczeństwa i jego kodeksu moralności. Uważał, że kobiety były odpowiedzialne za pełnienie swojej roli w tradycyjnym, patriarchalnym modelu rodziny.
Od lat sześćdziesiątych XIX wieku, anarchistyczna radykalna krytyka kapitalizmu i państwa łączyła się z krytyką patriarchatu. Przedstawiciele i przedstawicielki anarchofeminizmu rozpoczęli od reprezentowania poglądu o patriarchalnej dominacji społeczeństwa przez mężczyzn. Autorytarne cechy i wartości – dominacja, agresja i konkurencja – są nieodłączną częścią hierarchicznych cywilizacji i widziane jako „męskie”. W przeciwieństwie, nieautorytarne cechy i wartości – kooperacja, dzielenie się, współczucie i wrażliwość – są widziane jako „żeńskie” i odbiera się im ich wartość. Anarchofeminiści i anarchofeministki udzielają więc poparcia stworzeniu społeczeństwa nieautorytarnego, anarchistycznego społeczeństwa. Tworzenie ustroju o podstawach kooperacji, dzieleniu się i wspólnej pomocy nazywają „feminizacją społeczeństwa”.
Anarchofeminizm powstał wraz z zakończeniem XIX i rozpoczęciem XX wieku wraz z tamtejszymi autorami, autorkami, teorystami i teorystkami takimi jak Emma Goldman, Voltairine de Cleyre oraz Lucy Parsons. Podczas Hiszpańskiej wojny domowej, anarchofeministyczna grupa "Wolne Kobiety", połączona z Iberyjska Federacją Anarchistyczną, zorganizowana do bronienia anarchistycznych i feministycznych ideałów. Stirnerowsko- feministka Federica Montseny utrzymywała „emancypacja kobiet prowadziłaby do szybszej realizacji społecznej rewolucji” i „rewolucja przeciwko seksizmowi musi nadejść przez inteligentne i wojownicze 'przyszłe kobiety'”. W nawiązaniu do jej Nietzscheańskiej pomysłu, kobiety mogą „zrozumieć potrzebę poprawienia swoich własnych ról poprzez sztukę i literaturę”. W Chinach, anarchofeministka uważała, że bez wolnych kobiet nie będzie wolnego społeczeństwa.
Historia.
Najbardziej znane anarchofeministki to Emma Goldman, Voltairine de Cleyre, czy pisarka Ursula Le Guin, choć elementów anarchofeminizmu można dopatrzyć się również u jednej z pierwszych feministek – Mary Wollstonecraft.
Wczesne francuskie feministki takie jak Jenny d'Héricourt i Juliette Adam krytykowały mizoginię w anarchizmie Proudhona w roku 1850.
Anarchofeminizm to rodzaj radykalnego feminizmu, który wspiera przekonanie, że patriarchat jest podstawowym problemem w społeczeństwie. Jednak został on sformułowany jako "„anarchofeminizm”" dopiero w drugiej fali ruchu feministycznego, po 1970 r. Anarcho-feminizm ukazuje patriarchat, jako pierwszą manifestację hierarchii w historii ludzkości, w ten sposób, pierwsza forma przemocy objawiła się w męskiej dominacji nad kobietą. Anarcho-feministki później wywnioskowały, że jeśli feministki są przeciwko patriarchatowi, muszą one być także przeciwko wszelkim formom hierarchii, a zatem należy odrzucić autorytarny charakter państwa i kapitalizmu.
Feministka pierwszej fali Mary Wollstonecraft z początku wspierała proto-anarchistyczne poglądy, za to William Godwin jest często uważany za prekursora myśli anarcho-feministycznej. Podczas gdy większość anarchistów tego okresu nie traktowała tych pomysłów poważnie, inni, tacy jak Florence Finch Kelly i Moses Harman, podtrzymywali równość płci jako temat o istotnym znaczeniu. Anarcho-feminizm zdobywał szerszą uwagę dzięki pracom pisarzy i teoretyków początku XX wieku, w tym Emmy Goldman i Voltairine de Cleyre. W hiszpańskiej wojnie domowej anarcho-feministyczna grupa Wolne Kobiety (Mujeres Libres), zorganizowała się w celu obrony obu idei: feministycznych i anarchistycznych.
Virginia Bolten i "La Voz de la Mujer".
Argentynka Virginia Bolten jest odpowiedzialna za wydawanie gazety pt. „” (polski: „Głos kobiety”), publikowanej 9 razy między 8 stycznia 1896 r. a 1 stycznia 1897 r. w Rosario, i reaktywowanej na krótko 1901 r. Podobna publikacja o takiej samej nazwie była później publikowana w Montevideo, co sugeruje, że Bolten prawdopodobnie założyła i redagowała ją po swojej deportacji. "La Voz de la Mujer" opisuje siebie jako „poświęcony postępowi komunizmu anarchistycznego”. Jego motyw przewodni to wielorakość natur opresji kobiet. Artykuł wstępny zapewnia: „Wierzymy, że w społeczeństwie współczesnym, nic i nikt nie jest w bardziej mizernej sytuacji od niefortunnych kobiet”. Mówi, że kobiety są podwójnie uciśnione: poprzez burżuazyjne społeczeństwo i mężczyzn. Te idee są widoczne w ataku na małżeństwa i męskiej dominacji nad kobietą. Autorzy "La Voz de la Mujer", anarchistyczne feministki i anarchistyczny feminiści, rozwinęli idee ucisku skupionego na płci. Uważali małżeństwo jako burżuazyjny związek, który ogranicza wolność kobiety, włącznie z wolnością seksualną. Widzieli oni wchodzenie w związek małżeński bez miłości, wierność zapewnioną przez strach (a nie pożądanie) oraz ucisk ze strony nienawidzonych małżonków jako przymus podyktowany przez akt małżeństwa. Ubolewali oni nad tą alienacją indywidualnej osoby i starali się to naprawić, początkowo poprzez wyzwoloną miłość, później przez rewolucję społeczną.
Anarchizm indywidualistyczny i ruch wolnej miłości.
Ważnym zagadnieniem dla indywidualistycznego anarchizmu jest wolna miłość. Jej zwolennicy sięgają korzeniami do Josiaha Warrena i eksperymentalnych społeczności, które postrzegały wolność seksualną jako czysty, bezpośredni akt samoposiadania. Wolna miłość szczególnie podkreślała prawa kobiet, gdyż większość praw seksualnych była dyskryminująca dla płci żeńskiej, jak na przykład prawo małżeńskie lub ograniczanie dostępu do antykoncepcji. Najważniejszym amerykańskim czasopismem ruchu wolnej miłości było "Lucifer the Lightbearer" (1883–1907), redagowane przez Mosesa Hermana i Lois Waisbrooker. Wpływ na rozwój idei miał także magazyn "The Word" redagowany przez Ezrę i Angelę Heywoodów, wydawany na przestrzeni lat 1872–1890 oraz 1892-1893. Innym ważnym amerykańskim indywidualistą promującym wolną miłość był Marx Edgeworth Lazarus. W Europie głównym propagatorem wolnej miłości był anarchoindywidualista Émile Armand. Proponował on koncept "la camaraderie amoureuse," mówiący o wolnej miłości jako o możliwości dobrowolnego stosunku seksualnego pomiędzy osobami dorosłymi wyrażającymi na to zgodę. Armand był także zwolennikiem poliamorii. W kręgu francuskiego indywidualistycznego anarchizmu popularne były także ruchy indywidualistycznego feminizmu reprezentowane przez Marię Küge, Annę Mahé, Rirette Maîtrejean i Sophię Zaïkovską.
Brazylijska indywidualistyczna anarchistka Maria Lacerda de Moura prowadziła wykłady na tematy takie jak edukacja, prawa kobiet, wolna miłość i antymilitaryzm. Jej pisma i eseje przykuły uwagę środowisk inteligenckich nie tylko w Brazylii, ale także w Argentynie i Urugwaju. W lutym 1923 r. rozpoczęła wydawanie Renascença, czasopisma związanego z anarchistycznymi, progresywnymi i wolnomyślicielskimi kręgami tamtego czasu. Wpływ na jej myśl mieli głównie myśliciele tacy jak Han Ryner i Émile Armand.
Znane myślicielki.
Voltairine de Cleyre.
Voltairine de Cleyre była amerykańską pisarką anarchistyczną i feministką. Była bardzo płodną pisarką i mówczynią, sprzeciwiała się państwu, małżeństwom i dominacji religii w seksualności i życiu kobiet. Swoją karierę jako aktywistka rozpoczęła w ruchach wolnomyślicielskich. Pomimo początkowego pociągu do indywidualistycznego anarchizmu, przechodziła przez fazę mutualizmu do anarchizmu bezprzymiotnikowego.
De Cleyre była koleżanką Emmy Goldman, z którą przyjacielsko spierała się w wielu sprawach. Wiele z jej esejów zostało opublikowanych w "Collected Works of Voltairine de Cleyre," wydanych pośmiertnie w 1914 roku przez "Mother Earth."
W swoim eseju z 1895 roku, zatytułowanym "Sex Slavery," de Cleyre potępia ideały piękna, które skłaniają kobiety do zniekształcania ich ciał oraz praktyki socjalizacji dzieci, które doprowadzają do utworzenia się zniekształconych ról płciowych. Tytuł eseju nawiązuje nie do handlu kobietami w celach prostytucji, pomimo że to także jest jego tematem, a do prawa małżeńskiego, które pozwala mężom gwałcić swoje żony bez konsekwencji. Prawa takie jak to sprawiają, że „każda poślubiona kobieta jest związaną niewolniczką, która przyjmuje imię swojego mistrza, chleb swojego mistrza, spełnia polecenia swojego mistrza i służy pasjom swojego mistrza.”
Charakterystyka.
Anarchofeminizm zwraca szczególną uwagę na fakt, iż żadne regulacje prawne nie zastąpią zdobywania przez kobiety niezależności psychicznej. Postuluje pełną wolność psychiczną, społeczną i seksualną obu płci.
Według anarchofeminizmu państwo to forma zinstytucjonalizowanego patriarchatu, jednakże dla anarchofeministek czy anarchofeministów także państwo matriarchalne (dziś żadne państwo na świecie, z przeszłości – ślady matriarchatu można znaleźć np. na Krecie) nie ma racji bytu.
W przeciwieństwie do marksistowskiego feminizmu i feminizmu socjalistycznego, anarcho-feminizm nie musi koniecznie przyjmować historycznego modelu patriarchatu rozpowszechnianego przez Engelsa w książce pt. „Pochodzenie rodziny, własności prywatnej i państwa”. Anarcho-feministki raczej skłaniają się ku temu by ukazywać patriarchat jako komponent i symptom wewnętrznie połączonych systemów ucisku. W takim modelu, trwanie w opozycji do patriarchatu nie jest jedynym środkiem przeciwstawiania się autorytarnym represjom – zamiast tego staje się kluczowym składnikiem ruchu przeciwstawiającego się wszystkim połączonym formom ucisku. Anarchoprymitywiści widzą w tworzeniu ról związanych z płcią i w patriarchacie początek cywilizacji, a zatem uważają prymitywizm za kolejną anarchistyczną szkołę myślenia, która porusza problemy kobiet.
W kręgach anarcho-feministycznych w Stanach Zjednoczonych, slangowe określenie „manarchist” jest czasami używane pejoratywnie, aby opisać anarchistów płci męskiej, którzy są nie zwracają uwagi lub mają stosunek lekceważący względem problemów (anarcho) feminizmu.
Anarchofeministki są też częścią ruchu feministycznego, aczkolwiek krytykują polityczne aspiracje większości feministek.

</doc>
<doc id="109881" url="https://pl.wikipedia.org/wiki?curid=109881" title="Koncertyna">
Koncertyna

Koncertyna – instrument muzyczny z grupy idiofonów dętych klawiszowych, rodzaj harmonii ręcznej z klawiaturą guzikową dla obu rąk. 
Wyróżnia się dwie wersje koncertyny: 
Koncertyna stała się prototypem bandoneonu, od którego zewnętrznie różni się sześciokątnym kształtem (bandoneon ma obudowę czworokątną).

</doc>
<doc id="109882" url="https://pl.wikipedia.org/wiki?curid=109882" title="Harmonijka szklana">
Harmonijka szklana



</doc>
<doc id="109883" url="https://pl.wikipedia.org/wiki?curid=109883" title="Ksylofon">
Ksylofon

Ksylofon (gr. "ξύλον" 'drewno' i "φωνή" 'dźwięk, głos'), harmonika słomiana, gigelyra – instrument muzyczny z grupy idiofonów uderzanych, składający się z szeregu strojonych sztabek z twardego drewna najczęściej palisandru (wibratorów, od których wielkości zależy wysokość dźwięku), ułożonych w jednym lub więcej rzędach i uderzanych pałeczkami.
Ksylofon dotarł do średniowiecznej Europy z Azji, a niezwykłą popularność zyskał w XIX w. dzięki kompozycjom Camille'a Saint-Saënsa, który wprowadził ten instrument na stałe do orkiestry symfonicznej. Wybitnym wirtuozem ksylofonu był w XIX w. Michał Józef Guzikow urodzony w Szkłowie na Białorusi. Grał on na instrumencie 4-rzędowym ułożonym na słomianych wałkach i uderzanym drewnianymi pałeczkami w kształcie łyżek. Taki typ ksylofonu był powszechny do lat 50. XX wieku.
We współczesnych ksylofonach płytki układa się w dwóch równoległych rzędach, a ich liczba dochodzi do pięćdziesięciu; najczęściej spotykana rozpiętość tonalna to "g"1-"g"4 lub "c"²-"c"5. Instrumenty koncertowe posiadają metalowe rezonatory pod płytkami a same płytki wytwarzane są z włókna szklanego. We współczesnej muzyce poważnej ksylofon pojawia się bardzo często. Pełni też często funkcję ilustracyjną w muzyce filmowej.
Ksylofon jest wykorzystywany od początku XX w. w wychowaniu muzycznym dzieci, w przedszkolach i nauczaniu początkowym w szkole podstawowej. Prekursorem tej metody był Carl Orff. Skonstruował on prosty model ksylofonu 1-rzędowego o 1 lub 2 oktawach z wyjmowanymi łatwo płytkami. Prostota instrumentu skłaniała dzieci do zabawy z muzyką, rozwijania ekspresji i inwencji twórczej.

</doc>
<doc id="109884" url="https://pl.wikipedia.org/wiki?curid=109884" title="Harmonika słomiana">
Harmonika słomiana



</doc>
<doc id="109886" url="https://pl.wikipedia.org/wiki?curid=109886" title="Bęben">
Bęben



</doc>
<doc id="109888" url="https://pl.wikipedia.org/wiki?curid=109888" title="Jarosław Kret">
Jarosław Kret

Jarosław Kret (ur. 4 grudnia 1963 w Warszawie) – polski prezenter pogody, dziennikarz telewizyjny, fotoreporter i podróżnik.
Młodość.
Ma brata bliźniaka, Jacka, który jest członkiem zespołu muzycznego Poparzeni Kawą Trzy.
Uczył się w XLIX Liceum z Oddziałami Dwujęzycznymi im. Johanna Wolfganga Goethego w Warszawie. Studiował egiptologię w Instytucie Orientalistycznym Uniwersytetu Warszawskiego. W latach 1987–1988 przebywał na stypendium na Uniwersytecie Kairskim. Przez dwa lata studiował archeologię śródziemnomorską w Instytucie Archeologii Śródziemnomorskiej. Po stypendium w Kairze przez dwa lata studiował afrykanistykę w zakładzie Afrykanistyki Instytutu Orientalistycznego. W latach 2000–2002 studiował kulturoznawstwo w Podyplomowym Studium Stosunków Międzykulturowych w Instytucie Orientalistycznym Uniwersytetu Warszawskiego.
Kariera.
W 1992 zaczął pracować jako dziennikarz w lokalnych gazetach warszawskich, współtworząc lokalny miesięcznik „Joli Bord”. W 1993 został prezenterem i reporterem "Wiadomości Warszawskich" w prywatnej stacji telewizyjnej Nowa Telewizja Warszawa. W latach 1994–1995 pracował jako prezenter i reporter "Teleexpressu" w TVP1. W latach 1995–1999 prowadził swoje autorskie programy telewizyjne: "Klub Podróżników", "Kino Klubu Podróżników" w TVP Warszawa.
Od 2002 jest prezenterem prognozy pogody, a od 2020 – spikerem. W latach 2002–2016 był związany z TVP: najpierw w TVP3 (2002-2004), a od września 2004 do czerwca 2016 – po "Wiadomościach" w TVP1. Był też prezenterem pogody w TVP Info, a od marca 2017 do listopada 2018 – w Nowa TV. Od grudnia 2018 jest prezenterem pogody w Radiu Złote Przeboje, a 18 grudnia 2019 zadebiutował w tej roli w telewizji Polsat, gdzie prognozy pogody prowadzi po głównym wydaniu Wydarzeń oraz na antenie Polsat News, a także zapowiada programy Polsatu m.in. po serialach, filmach czy też po "Interwencji". Od czerwca 2020 prowadzi na antenie Superstacji swój autorski magazyn "EkoKret", w którym omawia zagadnienia związane z ekologią oraz promuje zachowania mające na celu troskę o środowisko naturalne.
Należał do pierwszego, założycielskiego składu redakcyjnego polskiego wydania magazynu „National Geographic” (1998–2001), w którym przez trzy lata pełnił funkcję redaktora. W tym czasie był też autorem artykułów i fotoreportaży w National Geographic Polska. Od jesieni 2009 do marca 2010 prowadził autorski program w TVP Info "Planeta według Kreta", w którym opowiadał o kulturze i obyczajach zwiedzanych przez niego krajów. Program zawiesił w związku z narodzinami syna, Franciszka. W latach 2010–2011 prowadził cykliczny program "Podróże z barometrem". Od września 2011 do stycznia 2014 prowadził i współtworzył na antenie TVP Info cykliczny program pt. "Polska według Kreta", który doczekał się 110 odcinków. W 2017 prowadził program podróżniczy Radia Złote Przeboje "Cztery kąty i Kret piąty" z różnych miast Polski. Członek Stowarzyszenia Dziennikarzy Podróżników Globtroter.
W latach 2007–2008 współtworzył i prowadził w TVP1 cykliczny program telewizyjny o kulturze języka polskiego "Od słów do głów".
W 2005 prowadził w Polskim Radiu sobotnie wydania audycji "Lato z Radiem".
Był uczestnikiem programów "Gwiazdy tańczą na lodzie" (2007) i "Dancing with the Stars. Taniec z gwiazdami" (2018) oraz finalistą drugiej serii reality show "Agent – Gwiazdy" (2017).
W 2018 zagrał samego siebie w filmie Patryka Vegi "Kobiety mafii".
Życie prywatne.
W latach 1993–1996 był mężem dziennikarki Edyty Mikołajczyk. Po rozwodzie przez kilka lat spotykał się z indyjską aktorką Tannishthą Chatterjee. W latach 2006–2008 był związany z Agatą Młynarską. Ze związku z reżyserką i producentką Małgorzatą Kosturkiewicz ma syna Franciszka (ur. 12 marca 2010). W latach 2013–2018 był związany z Beatą Tadlą.

</doc>
<doc id="109889" url="https://pl.wikipedia.org/wiki?curid=109889" title="Herbert Brown">
Herbert Brown

Herbert Charles Brown, właśc. Herbert Charles Browarnik (ur. 22 maja 1912 w Londynie, Wielka Brytania, zm. 19 grudnia 2004 w Lafayette, Indiana, Stany Zjednoczone) – chemik amerykański pochodzenia angielskiego, laureat Nagrody Nobla w 1979.
Był synem żydowskich emigrantów z Ukrainy, z Żytomierza. W młodym wieku przeniósł się wraz z rodziną z Anglii do Stanów Zjednoczonych, do Chicago, gdzie ukończył studia (1936) i obronił doktorat (1938) na Uniwersytecie Chicagowskim. W 1936 r. poślubił Sarę Baylen (1912–2005), z którą nie rozstał się przez resztę życia. Do pracy naukowej nad związkami boru zainspirowała go książka Alfreda Stocka "The Hydrides of Boron and Silicon" („Wodorki boru i krzemu”), którą żona kupiła mu w prezencie i zadedykowała „dla przyszłego laureata Nagrody Nobla”. Początkowo pracował na Uniwersytecie Wayne State w Detroit (1943–1947), a od 1947 związał się z Uniwersytetem Purdue w West Lafayette, Indiana. W roku 1959 uzyskał tam pozycję "Wetherill Distinguished Professor", a w 1960 "Wetherill Research Professor". Pomimo przejścia na emeryturę w 1978, aktywnie prowadził badania naukowe aż do śmierci w 2004 w wieku 92 lat. Członek wielu korporacji naukowych, m.in. National Academy of Sciences i Amerykańskiej Akademii Umiejętności w Bostonie. Autor ponad tysiąca publikacji naukowych i posiadacz ponad 50 patentów.
1 października 1998 Uniwersytet Mikołaja Kopernika przyznał mu tytuł doktora honoris causa.
W pracy naukowej zajmował się reakcjami rodnikowymi i addycjami, poszukiwał zastosowania boru i fosforu w syntezach organicznych. Opracował w 1959 metodę addycji diboranów do alkenów (tzw. hydroborowanie Browna). W 1979 otrzymał Nagrodę Nobla za prace nad wykorzystaniem związków boru i fosforu jako odczynników w syntezie organicznej; wraz z nim uhonorowano uczonego niemieckiego Georga Wittiga.
Publikacje.
Autor monografii m.in.:
Linki zewnętrzne.
Herbert C. Brown - Wydział Chemii, Uniwersytet Purdue (w j. ang.). Zawiera listę publikacji i patentów.

</doc>
<doc id="109891" url="https://pl.wikipedia.org/wiki?curid=109891" title="Achatina">
Achatina

Achatina – rodzaj afrykańskich, roślinożernych ślimaków lądowych z rodziny Achatinidae, obejmujący największe lądowe ślimaki świata. Ich jajowata, wydłużona muszla osiąga rozmiary 6–10 cm (u achatiny zwyczajnej do 12 cm), a masa ciała 0,5 kg. Niektóre gatunki są zbierane w celach konsumpcyjnych, a także hodowane jako zwierzęta domowe. 
Pochodzą z terenów Afryki Środkowej, gdzie zamieszkują tereny wilgotne, bogate w bujną roślinność. Niektóre zostały rozsiedlone po strefie tropikalnej i subtropikalnej całego świata, gdzie – nie znajdując wrogów naturalnych – stały się gatunkami inwazyjnymi, wyrządzającymi dość duże szkody na terenach uprawnych.
Gatunki.
Gatunkiem typowym rodzaju jest "Achatina achatina". :
Zaliczana do tego rodzaju, inwazyjna "Achatina fulica" jest obecnie klasyfikowana w rodzaju "Lissachatina".

</doc>
<doc id="109895" url="https://pl.wikipedia.org/wiki?curid=109895" title="Daniel Dennett">
Daniel Dennett

Daniel Clement Dennett III (ur. 28 marca 1942) – amerykański filozof, profesor filozofii na Uniwersytecie Tuftsa, reprezentant nowego ateizmu.
Życiorys.
Urodził się w 28 marca 1942 roku w Bostonie jako syn Ruth Leck Dennett i Daniela C. Dennett, Jr.
Ukończył studia licencjackie na Uniwersytecie Harvarda w 1963 roku, a następnie otrzymał doktorat z filozofii na Uniwersytecie Oksfordzkim w 1965 roku. Doktorat Dennetta "The mind and the brain: introspective description in the light of neurological findings: intentionality", napisany pod kierunkiem Gilberta Ryle’a, poświęcony został świadomości. Praca ta w 1969 roku została wydana w formie książki jako "Content and Consciousness".
W latach 1965–1971 wykładał na Uniwersytecie Kalifornijskim w Irvine, później rozpoczął nauczanie na Uniwersytecie Tuftsa, gdzie aktualnie pracuje. Jest żonaty, posiada dwójkę dzieci: córkę oraz syna.
Koncepcje i poglądy.
Zajmuje się głównie filozofią umysłu i filozofią nauki. Jest szczególnie zainteresowany biologią ewolucyjną oraz kognitywistyką. Czołowy zwolennik teorii zwanej "darwinizmem neuralnym" (ang. "neural darwinism").
Jest nazywany jednym z „Czterech jeźdźców” nowego ateizmu.
Świadomość.
Zdaniem Dennetta świadomość to program „maszyny wirtualnej” kształtującej procesy odbywające się w mózgu. Jest ona wytworem procesu ewolucji kulturowej. Ewolucja jednak nie wyjaśnia jak się ona rozwinęła poza tym, że posiada funkcję, która pomaga organizmowi przetrwać, dzięki czemu zadziałała tu selekcja naturalna.
Dennett korzystając z komputerowej terminologii nazywa mózg "hardware", na którym zainstalowany jest "software", czyli język oraz memy. "Hardware" jest efektem ewolucji biologicznej, a "software" ewolucji kulturowej. Ludzie wytworzyli język by móc pokonać ograniczenia indeksykalne i opowiadać o wydarzeniach przeszłych bądź dziejących się w innym miejscu. Dzięki językowi mogą oni operować pojęciem takim jak „ja”, które zdaniem Dennetta jest tylko abstrakcją.
Do opisywania jaźni Dennett używa sformułowania środek narratywnej ciężkości, porównując ją do środka ciężkości. Dennett nazywa środek ciężkości teoretycznym abstraktem i proponuje by w taki sam sposób rozumieć jaźń – jako użyteczną fikcję.
Model Wielokrotnych Szkiców.
Model świadomości Dennetta zwany jest Modelem Wielokrotnych Szkiców (ang. "Multiple Drafts Model"). Jest on modelem przeciwstawnym modelowi nazywanemu Kartezjańskim Teatrem. Model ten w języku polskim jest także tłumaczony jako Model Wielu Szkiców oraz Model Szkiców Złożonych.
Według Modelu Wielokrotnych Szkiców świadomość nie jest pojedynczym procesem, ale ciągłym, zmiennym strumieniem, przechodzącym z jednego szkicu w drugi. Szkice te są nieustannie edytowane, mogą odpowiadać za zachowanie bądź zostać odrzucone. W modelu tym istnieje wiele strumieni, odpowiedzialnych za różne funkcje świadomości. Niektóre z nich istnieją także u zwierząt, inne są typowo ludzkie (związane ze zdolnościami językowymi oraz memami).
Heterofenomenologia.
Dennet nazywa Heterofemenologią metodę badawczą, która ma na celu skonstruowanie obiektywnego opisu. Związana jest ona z tezą, że badanie świadomości powinno być przeprowadzane z perspektywy osoby trzeciej. Metoda ta polega na tym, że badana osoba sporządza opis swoich przeżyć, który jest następnie (przez inną osobę) interpretowany.
Qualia.
Zdaniem Dennetta qualia wydają się istnieć, jednak nie istnieją. W książce Świadomość, wychodząc od właściwości wtórnych Johna Locke’a argumentuje poprzez przyjrzenie się dowodom jakie stawiają filozofowie na istnienie qualiów by udowodnić, że ich nie ma. Ludzi, którzy wierzą w istnienie qualiów nazywa qualofilami.
Memy i religia.
Dennett jest zwolennikiem memetyki. Uważa, że memy istnieją ponieważ są to słowa, które można wymawiać. Religia to jego zdaniem zjawisko naturalne, które należy w naukowy sposób badać. Powiązuje też religię z memami. Zdaniem Dennetta memy były już obecne w religiach ludowych poprzedzających religie zinstytucjonalizowane, a następnie memy te zostały „udomowione”.

</doc>
<doc id="109896" url="https://pl.wikipedia.org/wiki?curid=109896" title="Attilio Ariosti">
Attilio Ariosti

Attilio Ariosti (ur. 5 listopada 1666 w Bolonii, zm. ok. 1729 w Londynie) – kompozytor włoski. Komponował głównie opery, a także oratoria i muzykę instrumentalną. Nieznana jest data śmierci kompozytora. Według różnych źródeł było to w 1729, 1730 lub 1740.
Życiorys.
Ariosti pobierał lekcje gry na organach i skrzypcach. W roku 1689 Minoryci przyjęli go do swego zakonu, W roku 1692 uzyskał pierwszy stopień zakonny (Diakon) i został organistą w kościele S. Maria dei Servi (Bolonia). Poprzez komponowanie oratorów miał pierwszy kontakt z muzyka sceniczną.
Jego pierwsza opera została wystawiona w roku 1697 (Wenecja). Od 1697 do 1703 był kompozytorem dworskim (Berlin), gdzie powstały dalsze opery. Między 1703 a 1709 służył cesarzowi Józefowi I Habsburgowi, który zanim został cesarzem był generalnym agentem Austrii we Włoszech.
Po roku 1715 przeszły sukcesy wystawień jego oper w Paryżu i Londynie, gdzie w końcu przyćmił go Georg Friedrich Händel. W roku 1719 pracował z Händlem nad nowym rodzajem kantat dla Royal Academy of Music (Londyn). Ariosti przybliżył londyńskim kompozytorom nowy instrument – Viola d'amore.
Ostatnie lata życia spędził w Bolonii.
Dzieła.
Ariosti napisał około 25 oper w stylu, w jakim komponowali Jean-Baptiste Lully i Alessandro Scarlatti.

</doc>
<doc id="109897" url="https://pl.wikipedia.org/wiki?curid=109897" title="Jean-Christophe Lafaille">
Jean-Christophe Lafaille

Jean-Christophe Lafaille (ur. 31 marca 1965 w Gap, Francja, zaginął w styczniu 2006 pod Makalu) – francuski himalaista.
Miał na swoim koncie 11 wejść na ośmiotysięczniki, w tym pięć solowych:
Zaginął pod koniec stycznia 2006 roku podczas próby pierwszego zimowego wejścia na Makalu. Ostatni kontakt nawiązał z żoną za pomocą telefonu satelitarnego 26 stycznia z obozu na wysokości około 7600 metrów. Patrolowy lot śmigłowca 31 stycznia pomimo dobrej pogody nie ujawnił żadnych śladów w okolicy namiotu.

</doc>
<doc id="109898" url="https://pl.wikipedia.org/wiki?curid=109898" title="Aleksandr Harutiunian">
Aleksandr Harutiunian

Aleksandr Harutiunian (Arutiunian) (ur. 23 września 1920 w Erywaniu, zm. 28 marca 2012 tamże) – ormiański kompozytor.
Życiorys.
Ukończył klasę fortepianu i kompozycji w konserwatorium w 1941. Następnie był związany z Armeńskim Domem Kultury w Moskwie, a po powrocie do Erywania w 1954 został kierownikiem artystycznym Armeńskiego Towarzystwa Filharmonicznego, pełniąc tę funkcję do 1990. W 1977 został profesorem konserwatorium. Komponował kantaty, pieśni oraz utwory instrumentalne zawierające elementy folkloru ormiańskiego. W 1970 został uhonorowany tytułem Ludowego Artysty ZSRR. W 1987 otrzymał honorowe obywatelstwo Erywania. Był także laureatem Nagrody Stalinowskiej (1949).

</doc>
<doc id="109899" url="https://pl.wikipedia.org/wiki?curid=109899" title="Aleksandr Arutunian">
Aleksandr Arutunian



</doc>
<doc id="109900" url="https://pl.wikipedia.org/wiki?curid=109900" title="Joseph Schumpeter">
Joseph Schumpeter

Joseph Alois Schumpeter (ur. 8 lutego 1883 w Triesch, zm. 8 stycznia 1950) – austriacki ekonomista.
Życiorys.
Studiował pod kierunkiem Eugena von Böhm-Bawerka, na wydziale prawa Uniwersytetu Wiedeńskiego. Później wykładał na uniwersytetach w Czerniowcach i w Grazu. W latach 1919–1920 był ministrem finansów przeżywającej powojenny kryzys Austrii, w latach 1920–1924 prezesem Biedermann Banku. W latach 1925–1932 wykładowca Uniwersytetu w Bonn. Od roku 1932 aż do śmierci wykładał na Harvardzie.
Założyciel Towarzystwa Ekonometrycznego (1933), autor głośnej teorii wzrostu gospodarczego i cyklów koniunkturalnych indukowanych przez przełomowe innowacje, teorii postępującej transformacji kapitalizmu w socjalizm, historyk myśli ekonomicznej. Był zwolennikiem tezy o dominującej roli elit i wybitnych jednostek w rozwoju społeczno-gospodarczym. Postawił tezę, że demokracja to możliwość wyboru przez obywateli rządzącej elity. Dostrzegał pozytywny wpływ monopoli, a właściwie konkurencji monopolistycznej na gospodarkę, gdyż uważał, że to głównie wielkie korporacje stać na prowadzenie badań, które są jednym ze źródeł innowacji, będących motorem wzrostu gospodarczego.
Uczniami i współpracownikami Schumpetera byli m.in. Paul Samuelson, Paul M. Sweezy, Oskar Lange i James Tobin.
W 1986 powstało International Joseph A. Schumpeter Society, z siedzibą w Augsburgu.

</doc>
<doc id="109905" url="https://pl.wikipedia.org/wiki?curid=109905" title="Alexandra Dahlstrom">
Alexandra Dahlstrom



</doc>
<doc id="109908" url="https://pl.wikipedia.org/wiki?curid=109908" title="Fotografia kryminalistyczna">
Fotografia kryminalistyczna

Fotografia kryminalistyczna – wspiera techniki śledcze policji rejestrując: miejsce zdarzenia i ślady odkryte w tym miejscu lub poza nim, ale mogące mieć związek ze zdarzeniem.
Na potrzeby ekspertyz i badań nad zabezpieczonymi śladami oraz ich dokumentacji i wizualizacji fotografia kryminalistyczna wykorzystuje cały dostępny zasób metod fotograficznych, m.in.: fotografię mikroskopową (mikroślady, grafologia), fotografię hiperspektralną w zakresie widzialnym, w podczerwieni (np. ujawnia niewidoczny gołym okiem usunięty chemicznie tekst pisany), i ultrafiolecie (np. celem dokumentacji niewidocznych umiejscowionych pod skórą zasinień, podbiegnięć krwawych). Rozwój innych technik śledczych stale stawiał wyzwania fotografii kryminalistycznej, która korzystała ze wszelkich technik i nauki oraz eksperymentów (daktyloskopia) by dokonać rejestracji śladów, a także tego co niewidzialne gołym okiem (np. tekst na spopielonym dokumencie) w imię ujawnienia prawdy i sprawcy. Najwięcej dokonań w zastosowaniu nowości i prowadzeniu eksperymentów ma KGMO, obecnie Komenda Główna Policji.
Fotografia kryminalistyczna wykorzystuje obecnie także techniki analogowe i cyfrowe rejestracji obrazu, jednak ze względu na możliwość komputerowej manipulacji przy zdjęciach cyfrowych (ekspertyzy, analizy, makro- i mikrofotografia), techniki tradycyjne fotochemiczne są nadal niezastąpione i nie rodzą takich niebezpieczeństw (obrona przestępcy zawsze może próbować skutecznie obalić wyniki ekspertyzy udokumentowanej metodą cyfrowej fotografii).

</doc>
<doc id="109910" url="https://pl.wikipedia.org/wiki?curid=109910" title="Pierre-Joseph-Olivier Chauveau">
Pierre-Joseph-Olivier Chauveau

Pierre-Joseph-Olivier Chauveau (1820-1890) – kanadyjski polityk, pisarz i nauczyciel, premier Quebecu w latach 1867-1873 z ramienia Konserwatywnej Partii Quebecu.
Życiorys.
Chauveau urodził się 30 maja 1820 w Charlesbourg w Dolnej Kanadzie. Chauveau należeli do najstarszych rodzin w okolicy. Zarówno rodzina matki, jak i ojca należały do elity gospodarczej regionu. Młody Pierre wychowywany był w dostatku i otrzymał typowe klasyczne wykształcenie w katolickim "Séminaire de Québec". Po ukończeniu szkoły średniej wahał się, czy studiować prawo, czy teologię i zostać duchownym. Ostatecznie wybrał karierę prawniczą. W 1841 został przyjęty do palestry. Będąc prawnikiem dwujęzycznym, rozpoczął pracę w angielskim biurze, z czasem doprowadzając swą angielszczyznę do perfekcji, co umożliwiło mu uprawianie literatury w obu językach. Od 1849 był już wspólnikiem we własnej firmie prawniczej.
W 1838 w "Le Canadien" zadebiutował jako poeta heroicznym poematem "L'Insurrection", sławiącym frankofońskich patriotów.
Chauveau zaczął swą polityczną karierę jeszcze za istnienia Prowincji Kanady. Od 1855 sprawował funkcję superintendenta szkół w Kanadzie Wschodniej (Quebecu). W czasie swojego urzędowania doprowadził do utworzenia oddzielnych szkół dla angielsko- i francuskojęzycznej młodzieży. Aktywny w okresie przygotowań do konfederacji, wyrósł na jednego z czołowych frankofońskich polityków konserwatywnych. W 1867 został pierwszym premierem prowincjonalnego rządu Quebecu. W 1873 zrezygnował z tej funkcji i został mianowany senatorem. Jednocześnie przyjął stanowisko marszałka senatu. W 1878 rozpoczął karierę nauczyciela akademickiego obejmując katedrę prawa rzymskiego na uniwersytecie w Laval.
Na starość został dotknięty paraliżem. Zmarł 4 kwietnia 1890 w swym domu w mieście Québec.
Chauveau był autorem powieści obyczajowej "Charles Guérin" (1852), kilku biografii, zbiorów poezji oraz licznych esejów, z których wyróżniała się praca "L'Instruction publique du Canada" ("Oświata państwowa w Kanadzie", 1876).

</doc>
<doc id="109917" url="https://pl.wikipedia.org/wiki?curid=109917" title="Uwaga">
Uwaga

Uwaga – elementarny proces poznawczy polegający na selektywnej koncentracji percepcji i myślenia na jednym zjawisku zewnętrznym lub wewnętrznym.
Istnienie uwagi wynika ograniczonych zdolności do skutecznego przetwarzania. 
Bodźce można podzielić na:
Uwagę można badać za pomocą dychotycznej prezentacji bodźców, przeszukiwania pola widzenia lub testami ciągłego wykonania (np. testu zegara).

</doc>
<doc id="109918" url="https://pl.wikipedia.org/wiki?curid=109918" title="Rene Cassin">
Rene Cassin



</doc>
<doc id="109920" url="https://pl.wikipedia.org/wiki?curid=109920" title="Boris Asafjew">
Boris Asafjew

Boris Władimirowicz Asafjew (ros. Борис Владимирович Асафьев; ur. w Petersburgu, zm. 27 stycznia 1949 w Moskwie) – rosyjski kompozytor i muzykolog.
Życiorys.
W latach 1904–1910 studiował w Konserwatorium Moskiewskim. Był uczniem Nikołaja Rimskiego-Korsakowa i Anatolija Ladowa. W 1908 ukończył także historię i filologię na Uniwersytecie Petersburskim.
Komponował opery, pieśni, balety i utwory instrumentalne. Spośród 26 baletów najbardziej znane to "Płomień Paryża, czyli Triumf Republiki" ("Пламя Парижа, или Триумф Республики") (1932), "Fontanna Bachczysaraju" ("Бахчисарайский фонтан") (1934), "Stracone złudzenia" ("Утраченные иллюзии") (1935), "Jeniec kaukaski" ("Кавказский пленник") (1938), "Sulamita" ("Суламифь") (1941), "Pani-chłopka" ("Барышня-крестьянка") (1945).
Asafjew był także uznanym muzykologiem. Wydawał prace poświęcone teorii muzyki. Uznaniem cieszyły się jego biografie: Skriabina i Strawinskiego, a zwłaszcza Czajkowskiego ("Połnoje sobranije soczinienij"). Swe prace wydawał pod pseudonimem Igor Glebow.
Został odznaczony m.in. dwukrotnie Orderem Lenina (w 1944 i 1945) oraz Orderem Czerwonego Sztandaru Pracy (1938). Był dwukrotnym laureatem Nagrody Stalinowskiej (1943 i 1948).

</doc>
<doc id="109921" url="https://pl.wikipedia.org/wiki?curid=109921" title="Igor Glebow">
Igor Glebow



</doc>
<doc id="109923" url="https://pl.wikipedia.org/wiki?curid=109923" title="Wayne Rooney">
Wayne Rooney

Wayne Mark Rooney (wym. ; ur. 24 października 1985 w Liverpoolu) – angielski piłkarz i trener piłkarski. Obecnie trener D.C. United.
Wayne Rooney karierę piłkarską rozpoczął w Evertonie, do którego szkółki piłkarskiej przeszedł w wieku 10 lat. W roku 2002 zadebiutował w pierwszej drużynie tego klubu i stał się najmłodszym strzelcem bramki w Premier League. Szybko stał się podstawowym zawodnikiem swojego klubu i spędził w nim dwa sezony. Przed sezonem 2004/2005 za kwotę 25,6 miliona funtów przeszedł do Manchesteru United, gdzie pięć razy został mistrzem kraju, czterokrotnie zdobył Puchar Ligi, wygrał Ligę Mistrzów, Klubowe Mistrzostwo Świata, Puchar Anglii oraz Ligę Europy i przez trzy lata pełnił rolę kapitana.
Z dorobkiem 253 goli, jest najlepszym strzelcem w historii Manchesteru United. Zajmuje drugie miejsce w klasyfikacji strzelców wszech czasów Premier League (208 goli) i trzecie miejsce pod względem liczby asyst w historii tej ligi (103).
9 lipca 2017 powrócił do Evertonu. W 2018, po sezonie spędzonym na Goodison Park, przeniósł się do występującego w Major League Soccer, amerykańskiego klubu D.C. United. W 2020 dołączył do występującego w Championship, Derby County, który był jego ostatnim klubem w profesjonalnej karierze.
W latach 2003–2016 reprezentant Anglii, z którą wystąpił na Euro 2004, gdzie był najmłodszym zdobywcą bramki, a także na Euro 2012, 2016 oraz na Mistrzostwach Świata 2006, Mistrzostwach Świata 2010 i 2014. Pod koniec sierpnia 2014, selekcjoner Roy Hodgson mianował Rooneya kapitanem reprezentacji Anglii. W 2018 zakończył karierę reprezentacyjną. Jego bilans meczów w drużynie narodowej zatrzymał się na 120 występach i 53 strzelonych golach, które czynią go najlepszym strzelcem w historii reprezentacji Synów Albionu.
15 stycznia 2021 podpisał stały kontrakt menedżerski z Derby County kończąc tym samym karierę piłkarską.
Życiorys.
Rooney karierę piłkarską rozpoczynał w szkółce Evertonu. W 2002 został włączony do pierwszej jedenastki. Pierwszy raz opinii publicznej pokazał się 19 października strzelając bramkę w meczu z Arsenalem na Goodison Park dającą jego zespołowi zwycięstwo 2:1, które zakończyło passę Arsenalu 30 meczów bez porażki. Zdobywając to trafienie stał się w tamtym czasie najmłodszym strzelcem gola w historii Premier League, miał wtedy 16 lat i 361 dni. Później jego rekord poprawił James Milner, a obecnie rekordzistą jest James Vaughan.
W reprezentacji Anglii Rooney zadebiutował 12 lutego 2003 roku w meczu przeciwko Australii mając 17 lat i 111 dni, co również w tamtym czasie było rekordem. Teraz najmłodszym reprezentantem Anglii w historii jest Theo Walcott, zawodnik Evertonu.
Rooney wystąpił na Euro 2004 w Portugalii. W tym turnieju zdobył 4 gole, po 2 strzelając Szwajcarii i Chorwacji. Te bramki zapewniły mu tytuł wicekróla strzelców imprezy, zaraz za Milanem Barošem.
Po tych Mistrzostwach Europy o Rooneya starania rozpoczęły Newcastle United F.C. i Manchester United F.C. Transfer do pierwszego z klubów był już blisko finalizacji, jednak ostatecznie, na godziny przed zakończeniem okna transferowego, podpisał on kontrakt z Manchesterem. Klub z Old Trafford zapłacił za niego 27 milionów funtów, co było wtedy najwyższą kwotą wydaną na nastoletniego piłkarza na świecie (obecnie najdroższym transferem nastoletniego piłkarza jest transfer Anthony’ego Martiala do Manchesteru United), a także obecnie jedenastym co do wysokości transferem w historii Manchesteru United. Więcej wówczas (2004) zapłacono tylko za Juana Sebastiána Veróna (2001) i Rio Ferdinanda (2002), a później za Dimitara Berbatowa (2008), Paula Pogbę (2009, rekord wszech czasów), Angela Di Marię, Juana Matę, Luke’a Shawa (wszyscy trzej 2014), Anthony’ego Martiala (2015), Erica Bailly’ego, Henricha Mychitariana (obaj 2016).
Na Euro 2004 piłkarz nabawił się kontuzji, która wykluczyła go z gry na miesiąc. W meczu Ligi Mistrzów przeciwko Fenerbahçe SK zaliczył hat-tricka i asystę.
W swoich dwóch pierwszych sezonach w Manchesterze, Rooney był ustawiany przez Alexa Fergusona na pozycji cofniętego napastnika, grającego za plecami Ruuda van Nistelrooya. Pierwszym sukcesem Rooneya było zwycięstwo w Pucharze Ligi w 2006 roku. W finale jego klub pokonał Wigan Athletic 4:0, a on sam został wybrany zawodnikiem meczu.
Pod koniec sezonu 2005/2006 w przegranym 0:3 meczu z Chelsea Rooney nabawił się kontuzji śródstopia, która miała go najprawdopodobniej wykluczyć z udziału w Mistrzostwach Świata rozgrywanych w Niemczech, jednak rehabilitacja umożliwiła mu udział w tej imprezie. Na tym turnieju nie strzelił żadnej bramki, a w ćwierćfinałowym meczu przeciwko Portugalii został usunięty z boiska za kopnięcie w krocze Ricardo Carvalho.
Czerwona kartka, jaką otrzymał w tamtym meczu wywołała sporo kontrowersji. Jak zarejestrowały kamery telewizyjne, mocno do pokazania kartonika przyczynił się kolega klubowy Cristiano Ronaldo. To właśnie za jego gorącymi namowami arbiter wyrzucił z boiska Rooneya. Po Mundialu obaj panowie podali sobie jednak ręce.
Po sprzedaży van Nistelrooya do Realu Madryt na Rooneyu zaczęła spoczywać większa odpowiedzialność za zdobywanie bramek. W inaugurującym meczu sezonu 2006/2007 przeciwko Fulham dwukrotnie trafił do siatki, jednak później, po trzymeczowym zawieszeniu za czerwoną kartkę w przedsezonowym sparingu z FC Porto, długo nie umiał znaleźć drogi do bramki, pozostając bez gola w 10 kolejnych meczach. Przełamał się w pojedynku z Boltonem, w którym strzelił 3 gole.
Jego klub zdobył mistrzostwo Anglii. Rooney sezon zakończył z 55 meczami we wszystkich rozgrywkach, w których strzelił 23 gole i zaliczył 16 asyst.
W sezonie 2007/2008 jego głównym zadaniem było rozgrywanie piłki i dogrywanie jej partnerom. Ostatecznie we wszystkich rozgrywkach łącznie zdobył 18 bramek. Manchester United został drugi raz z rzędu mistrzem kraju, a Rooney po raz pierwszy w swojej karierze wygrał Ligę Mistrzów. W finale Manchester pokonał Chelsea po rzutach karnych.
W sezonie 2008/2009 Manchester United po raz 3 z rzędu zdobył mistrzostwo kraju, a Rooney strzelił 12 bramek i z zespołem doszedł do finału Ligi Mistrzów, gdzie Manchester United przegrał z FC Barcelona.
Sezon 2009/2010 był dla Rooneya jednym z najlepszych w karierze. Po odejściu z zespołu Cristiano Ronaldo i Carlosa Téveza, Anglik wziął na siebie ciężar zdobywania goli. W 42 rozegranych meczach Rooney strzelił 34 bramki. Wśród nich znalazło się 26 trafień ligowych, co dało mu drugie miejsce w klasyfikacji strzelców, zaraz za Didierem Drogbą. Warto odnotować, że w meczu przeciwko Wigan Athletic (5:0), Anglik zdobył swojego setnego gola dla Manchesteru United. Rooney miał szansę bardziej wyśrubować statystyki i sięgnąć po koronę króla strzelców, jednak uniemożliwiła mu to kontuzja nabyta w meczu ćwierćfinałowym z Bayernem Monachium, która dawała o sobie znać już do końca sezonu.
19 października 2010 r. trener Alex Ferguson poinformował na konferencji prasowej, że Rooney postanowił nie przedłużać kontraktu z Manchester United i pragnie opuścić klub. Tę decyzję wiązano z jego konfliktem z trenerem: Ferguson przestał wystawiać Rooneya w wyjściowej jedenastce, tłumacząc decyzję urazem kostki piłkarza, czemu jednak ten ostatni zaprzeczał. Następnego dnia po oświadczeniu Fergusona, plany transferowe Rooneya potwierdził on sam, jako powód swej decyzji wskazując skromne – jego zdaniem – plany transferowe klubu i brak gwarancji sukcesów w przyszłości. Media i kibice spekulowali jednak, że prawdziwym powodem decyzji były pieniądze: Rooney zarabiał tygodniowo ok. 80.000 funtów a suma oferowana przez klub w nowym kontrakcie nie dorównywała zarobkom najlepszych piłkarzy Premier League. Sytuacja wyjaśniła się 22 października 2010 r., kiedy po negocjacjach z Fergusonem i zarządem klubu Rooney zdecydował się pozostać na Old Trafford i podpisał nowy, 5-letni kontrakt obowiązujący do 2015 r. Wysokość zarobków w nowym kontrakcie nie została ujawniona, jednak prawdopodobnie Rooney będzie otrzymywał co tydzień około 180.000 funtów
2 kwietnia w meczu 31. kolejki Premier League Rooney ustrzelił hat tricka. Przekroczył on tym samym liczbę 100 strzelonych goli dla United. Po strzeleniu ostatniego gola powiedział do kamery kilka niecenzuralnych słów, za co został zawieszony na 2 mecze. 17 września 2013 podczas meczu Manchesteru United z Bayerem 04 Leverkusen w I kolejce fazy grupowej Ligi Mistrzów Rooney strzelił swojego 200. gola dla klubu.
12 sierpnia 2014 r. oficjalna strona klubu z Old Trafford podała, że Wayne Rooney został nowym kapitanem Manchesteru United, a jego zastępcą będzie Darren Fletcher. Rooney przejął opaskę kapitańską po Serbie Nemanji Vidiciu, który od sezonu 2014/15 będzie reprezentował barwy Interu Mediolan. 28 sierpnia 2014 Roy Hodgson mianował Rooneya kapitanem reprezentacji Anglii, po zakończeniu kariery reprezentacyjnej przez Stevena Gerrarda. Sezon 2015/2016 Rooney zaczął słabo, w pierwszych 4 meczach nie zdołał trafić do bramki i naraził się na krytykę, która skończyła się, gdy piłkarz w meczu rewanżowym z Club Brugge w el. Ligi Mistrzów wygranym przez Manchester (4-0) zdobył swojego ósmego hat-tricka w karierze.
W 2015 roku został najskuteczniejszym strzelcem w historii reprezentacji Anglii.
W 2017 roku dzięki trafieniu w meczu ze Stoke, Wayne Rooney z 250 trafieniami został samodzielnym liderem w klasyfikacji strzelców wszech czasów w Manchesterze United.
9 lipca 2017 roku podpisał dwuletni kontrakt z Evertonem. 29 listopada 2017 roku zdobył hat-tricka w meczu przeciwko West Ham United. Drużyna Rooneya wygrała spotkanie 4:0. 18 grudnia w meczu wygranym przez „The Toffees” 3:1 ze Swansea City, Wayne Rooney strzelił gola z rzutu karnego oraz zanotował asystę przy trafieniu Gylfiego Sigurðssona. Była to 103. asysta Rooneya, która pozwoliła mu wyprzedzić w klasyfikacji liczby asyst Premier League Franka Lamparda. Liczba 103 asyst to 3. wynik w historii angielskiej ekstraklasy.
28 czerwca 2018 roku podpisał z klubem D.C. United, występującym w amerykańskiej lidze MLS, 3,5-letni kontrakt. Występował tam w koszulce z numerem 9. Rooney został oficjalnie zaprezentowany w klubie 10 lipca 2018 roku. Po przybyciu Rooneya do klubu forma zespołu uległa znacznej poprawie. Między innymi dzięki wysiłkom Rooneya DC United zdołał zakwalifikować się do fazy play-off. Tam zespół odpadł w ćwierćfinale z zespołem Columbus Crew. DC United przegrało ten mecz 3:2.
Na początku stycznia 2020 Wayne podpisał kontrakt obowiązujący do końca sezonu 2020/21 z Derby County występującym na zapleczu Premier League. 15 listopada po zwolnieniu Phillipa Cocu został ogłoszony tymczasowym grającym trenerem.
11 lipca 2022 oficjalnie został trenerem swojej innej byłej drużyny, DC United.
Życie prywatne.
Wayne Rooney ma irlandzkie pochodzenie. Jest katolikiem. Ma dwóch młodszych braci: Grahama i Johna. 12 czerwca 2008 roku ożenił się ze swoją sympatią ze szkoły średniej, Coleen McLoughlin. Młoda para mieszka w wartej ponad 4 miliony funtów rezydencji w hrabstwie Cheshire. 2 listopada 2009 Coleen urodziła syna. Rodzice nadali mu imię Kai. W maju 2013 roku Coleen urodziła ich drugie dziecko – chłopca, któremu dali na imię Klay Anthony. 24 stycznia 2016 roku przyszedł na świat jego trzeci syn – Kit Joseph. 15 lutego 2018 roku urodził się czwarty syn pary – Cass Mac Rooney.
Statystyki kariery.
Występy klubowe.
"Stan na 17 listopada 2019".
Sukcesy.
Klubowe.
Manchester United

</doc>
<doc id="109925" url="https://pl.wikipedia.org/wiki?curid=109925" title="Statolatria">
Statolatria

Statolatria (z „państwo” i od gr. "λατρία" „oddawanie czci boskiej”) – kult scentralizowanego państwa i wszechpotężnej władzy państwowej. 
Jako pierwszy tym terminem posłużył się Giovanni Gentile w "Doktrynie faszyzmu", opublikowanej w 1931 i podpisanej nazwiskiem Mussoliniego. Termin został spopularyzowany i wyjaśniony przez Ludwiga von Misesa w jego pracy z roku 1944 zatytułowanej "Wszechmocny rząd" ().
W ideologii faszyzmu włoskiego statolatria stanowić miała parareligijny kult państwa, który miał na celu zlanie w jedno włoskiego katolicyzmu i szacunku dla faszystowskiego ustroju.

</doc>
<doc id="109926" url="https://pl.wikipedia.org/wiki?curid=109926" title="Etatyzm">
Etatyzm

Etatyzm ( „państwo”) – koncepcja zakładająca podporządkowanie jednostkowych i grupowych interesów społeczeństwa interesowi państwa.
Etatyzm oznacza ingerencję państwa w różne dziedziny życia gospodarczego, społecznego, kulturalnego, w życie samorządów, stowarzyszeń, małych grup i jednostek i przejęcie odpowiedzialności za wiele sfer aktywności społecznej; w znaczeniu gospodarczym etatyzm jest odmianą interwencjonizmu państwowego i oznacza przejmowanie przez państwo funkcji podmiotu gospodarczego: Państwo jest inwestorem, pracodawcą, producentem, nabywcą i sprzedawcą określonych surowców, półproduktów, wyrobów gotowych, usług i technologii, eksporterem i importerem, kredytodawcą lub pożyczkodawcą, organizatorem procesów gospodarczych, zarządcą, dysponentem i właścicielem przedsiębiorstw. Historycznie etatyzm jest przeciwieństwem anarchizmu, dziś jednak rozumiany jest raczej jako alternatywa dla wolnorynkowej gospodarki kapitalistycznej.
W szerszym znaczeniu często utożsamiany z interwencjonizmem państwowym. Ten pogląd na kierunek polityki gospodarczej państwa uzyskał duże poparcie w oczach wielu ekonomistów w czasach wielkiego kryzysu gospodarczego (1929–1935). Przedstawicielem nowego etatyzmu () jest John Maynard Keynes, a głównymi oponentami ekonomiści z austriackiej szkoły ekonomii, między innymi Ludwig von Mises.
Przykładem państwa realizującego politykę etatyzmu była II RP za rządów sanacji czy Japonia od zakończenia II wojny światowej do połowy lat 70.

</doc>
<doc id="109927" url="https://pl.wikipedia.org/wiki?curid=109927" title="Union Nationale">
Union Nationale

Union Nationale – była partia polityczna działająca w prowincji Quebec w Kanadzie. Partia reprezentowała ideologię konserwatywną o wyraźnym, nacjonalistycznym zabarwieniu.
Historia.
Początki partii sięgają roku 1934, gdy część nacjonalistycznie nastawionych polityków liberalnych z Quebecu dokonała secesji z Liberalnej Partii Quebecu. Nowo powstałe ugrupowanie przyjęło nazwę Action libérale nationale, lecz już w 1936 łącząc się z Partią Konserwatywną Quebecu. Przewodniczącym nowej partii został dotychczasowy lider konserwatystów, Maurice Duplessis, który poprowadził partię do wyborczego zwycięstwa w 1936. Partia zdołała utrzymać władzę w okresach 1936–1939, 1944–1960 i 1966–1970. Po śmierci Duplessis, władzę przejął Daniel Johnson.
Partia reprezentowała ideologię konserwatywną i była blisko związana z Kościołem katolickim. Za jej kadencji uchwalono tzw. Prawo kłódkowe –"Padlock Law", które zezwalało na pozasądowe zajmowanie posesji, w których produkowano, przechowywano lub rozpowszechniano komunistyczną propagandę. Prawo to stosowane było z dużą dowolnością i uderzyło przede wszystkim w socjalistów, liberałów, związki zawodowe oraz w niektóre związki wyznaniowe takie jak Świadkowie Jehowy. Prawo to zostało uchylone w 1957 przez Sąd Najwyższy Kanady jako niekonstytucyjne.
Union Nationale zaczęła tracić popularność w końcu lat sześćdziesiątych wraz z rozwojem bardziej agresywnego nacjonalizmu frankofońskiego w Quebecu. Z wolna tracąc wpływy i popularność przestała istnieć w 1989.
Zobacz też: cicha rewolucja.

</doc>
<doc id="109928" url="https://pl.wikipedia.org/wiki?curid=109928" title="Republika Adygeja">
Republika Adygeja



</doc>
<doc id="109929" url="https://pl.wikipedia.org/wiki?curid=109929" title="Ankieta">
Ankieta

Ankieta – technika badawcza używana w naukach społecznych, polegająca na gromadzeniu informacji poprzez samodzielne wypełnienie kwestionariusza ankiety w obecności ankietera lub bez niego.

</doc>
<doc id="109931" url="https://pl.wikipedia.org/wiki?curid=109931" title="Solresol">
Solresol

Solresol – język sztuczny opracowany w 1817 roku przez Francuza Jeana François Sudre’a. Opiera się on na skali muzycznej, wyrazy składają się z od 1 do 4 nut.
Przykład:
Solresol pozwala na utworzenie 75226 słów.
Dzięki zastosowaniu w języku solresol tylko 7 różnych sylab, możliwe jest komunikowanie się nim na wiele sposobów (w tym również przez osoby niesłyszące) w kontaktach bezpośrednich, na duże odległości jak i w piśmie:

</doc>
<doc id="109936" url="https://pl.wikipedia.org/wiki?curid=109936" title="Jose Gervasio Artigas">
Jose Gervasio Artigas



</doc>
<doc id="109939" url="https://pl.wikipedia.org/wiki?curid=109939" title="Gleby brunatnoziemne">
Gleby brunatnoziemne

Gleby brunatnoziemne – rząd gleb w systematyce gleb Polski grupujący gleby brunatne oraz gleby do nich pod różnymi względami podobne. Współcześnie łączy się w tym rzędzie gleby, w których pod poziomem próchnicznym powstał rdzawy, brunatny lub czerwonawy poziom o pedogenicznej strukturze powstały przez procesy wietrzenia, transformacji i akumulacji "in situ". 
Charakterystyka.
Podpowierzchniowy poziom gleb brunatnoziemnych powstaje poprzez wietrzenie fizyczne, chemiczne i biologiczne utworów macierzystych. Kluczowy jest rozkład chemiczny minerałów pierwotnych i powstanie wtórnych minerałów ilastych oraz pedogenicznych tlenków i wodorotlenków (gł. glinu i żelaza). W połączeniu z materią organiczną tworzą one stabilne kompleksy mineralno-organiczne nadające charakterystyczną barwę oraz scalające ziarna nadając glebie pedogeniczną strukturę. Równie ważne są wpływy korzeni roślin, mikroorganizmów glebowych, kluczowych w przeobrażeniach minerałów i związków organicznych, a także przekształcająca strukturę gleby fauna glebowa. 
Gleby brunatnoziemne powstają z utworów różnego pochodzenia geologicznego i uziarnienia, zarówno ubogich w kationy zasadowe, jak i zasobnych. Charakteryzują się występowaniem wietrzeniowego poziomu diagnostycznego "kambik"(utwory o drobniejszym uziarnieniu przeobrażone przez proces brunatnienia), "siderik" (piaski przeobrażone przez proces rdzawienia) lub z rzadka "rubik" (wzbogacenie w dostarczone przez wody gruntowe związki żelaza i manganu i ich późniejsze przemiany). W klimacie umiarkowanym wilgotnym część kationów zasadowych może ulec naturalnemu wymyciu w głąb profilu (ługowaniu) zakwaszając górną część profilu. Można spotkać wymywanie frakcji iłu, próchnicy i związków żelaza w głąb, lecz nie na tyle zaawansowane, by powstał diagnostyczny poziom iluwialny. Dalsze ługowanie w warunkach klimatu wilgotnego może z czasem prowadzić do przekształcenia w gleby płowoziemne lub bielicoziemne.
Gleby brunatnoziemne spotyka się w całej Polsce. W górach najczęstsze są gleby brunatne, powstające często z pokryw stokowych i charakteryzujące się nieciągłościami litogenicznymi. Na wyżynach spotyka się rędziny brunatne, na nizinach - gleby rdzawe, zaś w dolinach rzecznych - mady brunatne.
Systematyka.
Na przestrzeni lat zmieniały się gleby, które łączono z glebami brunatnymi w jedną grupę. 
Rząd gleb brunatnoziemnych w systematyce gleb Polski z 2019 roku dzieli się na 5 typów gleb:
W obowiązującej w latach 2011−2019 systematyce gleb Polski do tego rzędu zalicza się wszystkie typy gleb z dominującym procesem brunatnienia i powstałym w jego efekcie poziomem diagnostycznym "cambic" (Bw). 
W obowiązującej wcześniej systematyce gleb Polski z 1989 r. do tego rzędu zaliczane były:

</doc>
<doc id="109941" url="https://pl.wikipedia.org/wiki?curid=109941" title="Dolina Dzika">
Dolina Dzika

Dolina Dzika (słow. "Veľká Zmrzlá dolina", niem. "Großes Papirustal", węg. "Nagy Papirusz-völgy") – niewielka wisząca dolinka polodowcowa, odgałęzienie Doliny Zielonej Kieżmarskiej ("dolina Zeleného plesa") w Tatrach Wysokich na terenie Słowacji.
Opis.
Dzika Dolina wznosi się wysoko ponad Zielonym Stawem Kieżmarskim, oddzielona od Doliny Zielonej Kieżmarskiej wysokim progiem skalnym, z którego spadają wodospady, tzw. Dzikie Siklawy: Długi Wodospad ("Dlhý vodopád") i Miedziana Siklawa ("Medený vodopád"). Górna część doliny nazywana jest Baranią Kotliną. Dolina ma odnogę – Miedzianą Kotlinę podchodzącą pod szczyt Łomnicy. Śnieg utrzymuje się tutaj niemal przez cały rok, w Miedzianej Kotlinie znajduje się płat nigdy nie topniejącego śniegu zwany Miedzianym Śnieżnikiem. Dawniej liczne w tej dolinie świstaki i kozice zostały wypłoszone przez helikoptery i narciarzy.
Nazewnictwo.
Polska nazwa doliny pochodzi od jej dzikiego wyglądu. Dawna słowacka nazwa również była podobna ("Divoká dolina"), później jednak Słowacy zmienili ją, by odróżniała się od nazwy polskiej. Nazwa węgierska i niemiecka (w tłumaczeniu na polski Wielka Papirusowa Dolina) odwołują się do dawnego poszukiwacza skarbów w tej dolinie o nazwisku Johann Andreas Papirus.
Turystyka i narciarstwo.
Dolina Dzika, widoczna z Magistrali Tatrzańskiej z Rakuskiej Przełęczy poniżej Rakuskiej Czuby ("Veľká Svišťovka", 2037 m) oraz z Doliny Zielonej Kieżmarskiej, należy do trudno dostępnych dolin tatrzańskich. Przez dolinę nie przebiega żaden znakowany szlak turystyczny. Nieoznakowana, zabezpieczona w 1904 r. trasa prowadzi na Baranią Przełęcz ("Baranie sedlo", 2389 m) do Doliny Pięciu Stawów Spiskich (górnego piętra Doliny Małej Zimnej Wody). Jednakże w lecie dolina udostępniona jest dla narciarzy, można tutaj uprawiać skialpinizm, narciarze jeżdżą po płatach śniegu niemal przez całe lato. Od 1976 r. pod Baranimi Rogami montowany był przenośny wyciąg narciarski.
Do doliny koziarze, górnicy i poszukiwacze skarbów trafiali już w XVIII wieku. Pierwszą znaną osobą, która odwiedziła Dolinę Dziką, był Robert Townson z przewodnikiem 6 sierpnia 1793 r. Zapewne przed 1800 r. dotarł tu również profesor kieżmarskiego liceum Christian Genersich. W zimie w dolinie byli 26 grudnia 1906 r. Imre Barcza, Johann Breuer junior i Paul Spitzkopf junior.

</doc>
<doc id="109942" url="https://pl.wikipedia.org/wiki?curid=109942" title="Georg Wittig">
Georg Wittig

Georg Wittig (ur. 16 czerwca 1897 w Berlinie, zm. 26 sierpnia 1987 w Heidelbergu) – niemiecki chemik, laureat Nagrody Nobla w dziedzinie chemii w 1979 roku.
Studiował chemię na Uniwersytecie w Marburgu, studia ukończył w 1923 roku. W 1926 roku na tej samej uczelni uzyskał stopień doktora i pracował jako wykładowca chemii do 1932 roku. 
Od 1932 roku pracował na Uniwersytecie Technicznym w Brunszwiku, następnie na Uniwersytecie we Fryburgu i Uniwersytecie Eberharda i Karola w Tybindze (1944–1956). W 1956 roku przeniósł się na Uniwersytet w Heidelbergu, gdzie pracował do przejścia na emeryturę w 1965 roku, a następnie kontynuował badania jako "Professor Emeritus". Był członkiem wielu towarzystw naukowych, między innymi Akademii Nauk w Heidelbergu, Akademii Przyrodników w Halle, Akademii Nauk w Nowym Jorku.
Prowadząc badania dotyczące karboanionów (cząstek organicznych o ładunku ujemnym), Wittig odkrył nową grupę związków fosforoorganicznych nazwanych Ylidami, które zawierały fragmenty o lokalnym ładunku ujemnym oraz dodatnim. Wykorzystując ylidy, opracował metodę syntezy alkenów ze związków karbonylowych, nazwaną reakcją Wittiga. Za badania dotyczące zastosowania związków boru i fosforu w syntezach organicznych został w 1979 roku uhonorowany Nagrodą Nobla w dziedzinie chemii, wspólnie z Amerykaninem Herbertem Brownem.

</doc>
<doc id="109943" url="https://pl.wikipedia.org/wiki?curid=109943" title="Miedziana Kotlina">
Miedziana Kotlina

Miedziana Kotlina (słow. "Medená kotlina", niem. "Kupferkessel", "Kupferbankkar", węg. "Rézpad-katlan") – duża tatrzańska kotlina będąca odnogą Doliny Dzikiej w Tatrach Wysokich na terenie Słowacji. Położona jest na wysokości ok. 1850–2250 m n.p.m. i przypomina ogromny żleb wciśnięty pomiędzy granie i wypełniony przez prawie cały rok śniegiem. Miedziana Kotlina graniczy:
Przez Miedzianą Kotlinę nie przebiega żaden znakowany szlak turystyczny. Jej nazwa pochodzi od Miedzianych Ławek, w których w XVIII wieku wydobywano rudę miedzi. Kotlina ma długość ok. 700 m, a jej wylot do Doliny Dzikiej zasypany jest ogromnym rumowiskiem głazów i piargów spod grani Wideł i Kieżmarskich Szczytów. Na jej dnie znajduje się nigdy nie topniejący płat śniegu (tzw. śnieżnik), zwany Miedzianym Śnieżnikiem.

</doc>
<doc id="109946" url="https://pl.wikipedia.org/wiki?curid=109946" title="Grosz szeroki">
Grosz szeroki



</doc>
<doc id="109947" url="https://pl.wikipedia.org/wiki?curid=109947" title="Dolina Łomnicka">
Dolina Łomnicka

Dolina Łomnicka, nazywana dawniej też błędnie Doliną Kamiennego Stawu (słow. "Skalnatá dolina", niem. "Steinbachtal", "Steinbachseetal", węg. "Kőpataki-völgy") – mała (ok. 3,0 km² powierzchni), samodzielna dolina położona w Tatrach Wysokich na terenie Słowacji.
Topografia.
Dolina Łomnicka graniczy:
Wszystkie granie otaczające Dolinę Łomnicką stanowią część systemu, jaki tworzy długa południowo-wschodnia grań Wyżniego Baraniego Zwornika.
Opis doliny.
Górna część doliny, opadająca dwoma progami pomiędzy Kieżmarskim Szczytem a Łomnicą, nazywana jest Cmentarzyskiem ("Cmiter"). W dolnej części doliny, na wysokości 1751 m n.p.m. znajduje się Łomnicki Staw ("Skalnaté pleso") z okresowo pojawiającą się wodą (wiosną i po dużych opadach). Na dnie stawu występują szczeliny, przez które woda wycieka. Nad stawem, na zboczu Huncowskiego Szczytu, położony jest budynek obserwatorium astronomicznego (placówka Słowackiej Akademii Nauk).
W dolinie znajdują się także stacje kolejki linowej z Tatrzańskiej Łomnicy na szczyt Łomnicy oraz wyciągu krzesełkowego na Łomnicką Przełęcz, bufet, Schronisko Łomnickie ("Skalnatá chata") (praktycznie bez miejsc noclegowych) i pełniący funkcję restauracji hotel „Encián”. Przez dolinę przebiega kilka szlaków turystycznych łączących Dolinę Łomnicką z sąsiadującymi z nią dolinami, w kierunku Tatrzańskiej Łomnicy poprowadzona jest nartostrada.
Nazwa.
Nazwa doliny pochodzi od przepływającego przez nią Łomnickiego Potoku, zwanego też po prostu Łomnicą (od niego też wzięły się nazwy szczytu Łomnicy, Łomnickiego Stawu oraz miejscowości Wielka Łomnica i innych). Sam potok wziął swą nazwę od dawnego słowa "łomy", oznaczającego bloki kamienne zrzucane z łoskotem przez rwącą wodę. Nazwy "Kamienny Potok", "Kamienny Staw" oraz słowackie "Skalnaté pleso", "Skalnatý potok" są dosłownymi tłumaczeniami spiskoniemieckiej nazwy "Steinbach" – a ta z kolei według Witolda Henryka Paryskiego jest kalką wczesnych nazw słowiańskich. Słowacki znawca Tatr Ivan Bohuš uważał zaś, że "Steinbach" to zniekształcone słowo "Steinbock", oznaczające kozicę.

</doc>
<doc id="109948" url="https://pl.wikipedia.org/wiki?curid=109948" title="Janna Angelopulu-Daskalaki">
Janna Angelopulu-Daskalaki

Janna Angelopulu-Daskalaki (gr. "Γιάννα Αγγελοπούλου-Δασκαλάκη", ur. 12 grudnia 1955, Iraklion, Kreta), grecka działaczka polityczna i sportowa, prawniczka.
Ukończyła prawo na Uniwersytecie Arystotelesa w Salonikach. Od 1986 była radną zespołu miejskiego Aten, w latach 1989-1990 zasiadała w parlamencie z ramienia Nowej Partii Demokratycznej. Złożyła mandat deputowanej po wyjściu za mąż za miliardera Theodorisa Angelopulosa i pracowała we władzach jego przedsiębiorstwa okrętowego.
Od 1996 stała na czele komitetu organizacyjnego igrzysk olimpijskich w Atenach; jej zaangażowanie przyczyniło się do sukcesu igrzysk, co podkreślali prezydenci Międzynarodowego Komitetu Olimpijskiego - Juan Antonio Samaranch i jego następca Jacques Rogge. Janna Angelopulu-Daskalaki zyskała dużą popularność w Grecji, a rząd nadał jej (1998) tytuł ambasadora pełnomocnego.

</doc>
<doc id="109949" url="https://pl.wikipedia.org/wiki?curid=109949" title="Grosz czeski">
Grosz czeski



</doc>
<doc id="109951" url="https://pl.wikipedia.org/wiki?curid=109951" title="Dmoz">
Dmoz



</doc>
<doc id="109952" url="https://pl.wikipedia.org/wiki?curid=109952" title="Otwarty Katalog">
Otwarty Katalog



</doc>
<doc id="109953" url="https://pl.wikipedia.org/wiki?curid=109953" title="Litosole">
Litosole

Litosole, gleby inicjalne skaliste bezwęglanowe - podtyp gleby w systematyce gleb opracowanej w 2011 r. dla obszaru Polski przez Polskie Towarzystwo Gleboznawcze. Gleby te należą do rzędu "gleby inicjalne", typu "gleby inicjalne skaliste". 
Do litosoli zaliczane są płytkie gleby powstałe z różnych niewapiennych skał masywnych, gdzie poziom próchniczny lub organiczny nie przekracza 10 cm. 
Posiadają budowę profilu (A)C-R, AC-R, OC-R lub O-R, gdzie 
Gleby te występują głównie na terenach górskich i wyżynnych, tam gdzie lita skała została odsłonięta przez erozję. Wykazują różny stopień zakwaszenia, zależnie od rodzaju skały i położenia nad poziomem morza. Stanowią one stadium przejściowe między skałą, a glebą. Pod względem bonitacyjnym zaliczane są do nieużytków rolniczych.
W poprzednich, już nieobowiązujących, wersjach systematyki gleb Polski PTG, a także w niektórych innych (klasyfikacja gleb leśnych Polski) litosole miały kategorię typu gleby. 
W do niedawna obowiązującej systematyce gleb Polski PTG z 1989 r. typ gleby: gleby inicjalne skaliste (litosole) dzielił się na dwa podtypy:

</doc>
<doc id="109954" url="https://pl.wikipedia.org/wiki?curid=109954" title="Georg Joachim Rheticus">
Georg Joachim Rheticus



</doc>
<doc id="109957" url="https://pl.wikipedia.org/wiki?curid=109957" title="Obserwacja uczestnicząca">
Obserwacja uczestnicząca



</doc>
<doc id="109958" url="https://pl.wikipedia.org/wiki?curid=109958" title="Henryk Gulbinowicz">
Henryk Gulbinowicz

Henryk Roman Gulbinowicz (ur. 17 października 1923 w Wilnie, zm. 16 listopada 2020 we Wrocławiu) – polski duchowny rzymskokatolicki, doktor teologii, rektor Wyższego Seminarium Duchownego „Hosianum” w Olsztynie w latach 1968–1970, administrator apostolski w Białymstoku w latach 1970–1976, arcybiskup metropolita wrocławski w latach 1976–2004, kardynał prezbiter od 1985, od 2004 arcybiskup senior archidiecezji wrocławskiej. Kawaler Orderu Orła Białego.
Święcenia prezbiteratu otrzymał w 1950. Na Katolickim Uniwersytecie Lubelskim uzyskał doktorat z teologii. Był duszpasterzem akademickim w Białymstoku. Delegowany do pracy w diecezji warmińskiej, administrował tamtejszymi parafiami, pracował w kurii diecezjalnej, a także prowadził wykłady w Wyższym Seminarium Duchownym „Hosianum” w Olsztynie, którym w latach 1968–1970 zarządzał jako rektor. W 1970 otrzymał nominację na administratora apostolskiego części archidiecezji wileńskiej leżącej w granicach Polski z siedzibą w Białymstoku, a w 1976 na arcybiskupa metropolitę wrocławskiego. W latach 80. był zaangażowany w antykomunistyczną działalność NSZZ „Solidarność”. W 1985 został kreowany kardynałem. Pod koniec życia zarzucono mu, że w przeszłości napastował małoletniego, a także że utrzymywał kontakty ze Służbą Bezpieczeństwa. W wyniku dochodzenia kanonicznego Stolica Apostolska podjęła wobec niego decyzje dyscyplinarne.
Życiorys.
Młodość i wykształcenie.
Urodził się 17 października 1923 w szpitalu św. Rafała w – polskim wówczas – Wilnie. Młodość spędził w majątku ojca w Szukiszkach. Kształcił się w gimnazjum oo. jezuitów w Wilnie.
W 1944 został przyjęty do Arcybiskupiego Wyższego Seminarium Duchownego w Wilnie i jednocześnie rozpoczął studia filozoficzno-teologiczne na Wydziale Teologicznym Uniwersytetu Stefana Batorego w Wilnie. W 1945 jako kleryk uzyskał maturę i wstąpił do Franciszkańskiego Zakonu Świeckich, przyjmując imię zakonne Alojzy. Od tego samego roku odbywał studia w Białymstoku, dokąd przymusowo zostały przeniesione obydwie uczelnie, których był studentem. Święceń prezbiteratu udzielił mu 18 czerwca 1950 w prokatedrze Wniebowzięcia Najświętszej Maryi Panny w Białymstoku arcybiskup metropolita wileński Romuald Jałbrzykowski.
W latach 1951–1955 odbył studia w zakresie teologii moralnej na Wydziale Teologicznym Katolickiego Uniwersytetu Lubelskiego. W 1953 uzyskał na tej uczelni licencjat na podstawie pracy "Problem niewolnictwa u św. Ambrożego", a studia ukończył z doktoratem na podstawie dysertacji "Zagadnienie niewolnictwa, własności i pracy w pismach św. Ambrożego".
Prezbiter.
W latach 1950–1951 pracował jako wikariusz w parafii św. Wincentego Ferrariusza i św. Bartłomieja w Szudziałowie. Jednocześnie był prefektem tamtejszych szkół podstawowych. Po studiach w Lublinie, w latach 1956–1959 był wikariuszem parafii prokatedralnej Wniebowzięcia Najświętszej Maryi Panny w Białymstoku. W tym czasie przy kościele św. Rocha zorganizował duszpasterstwo akademickie dla studentów Akademii Medycznej.
W 1959 został delegowany do pracy w diecezji warmińskiej. W 1960 pełnił funkcję administratora parafii św. Wojciecha w Nidzicy, a w 1962 objął tę samą funkcję w parafii św. Marii Magdaleny w Leginach. W latach 1961–1962 pracował na stanowisku sędziego prosynodalnego w Sądzie Biskupim w Olsztynie. W 1966 został członkiem Diecezjalnej Komisji Artystycznej, a w 1968 wiceprzewodniczącym Diecezjalnej Rady Wydawniczej. W 1967 objął funkcję diecezjalnego duszpasterza pracowników nauki i lecznictwa. W 1963 otrzymał godność kanonika honorowego warmińskiej kapituły katedralnej.
Działalność naukowo-dydaktyczna.
Od 1959 do 1970 był pracownikiem Wyższego Seminarium Duchownego „Hosianum” w Olsztynie. Prowadził tam wykłady z teologii moralnej i etyki. Ponadto w latach 1960–1962 był prefektem ds. wychowania, w latach 1962–1968 wicerektorem, zaś w latach 1968–1970 piastował urząd rektora tego seminarium.
W latach 1977–1987 był wykładowcą teologii moralnej na Papieskim Wydziale Teologicznym we Wrocławiu. Wszedł w skład Rady Pedagogicznej wrocławskiego wyższego seminarium duchownego.
Biskup.
12 stycznia 1970 papież Paweł VI mianował go administratorem apostolskim części archidiecezji wileńskiej w granicach Polski z siedzibą w Białymstoku i biskupem tytularnym Acci. Urząd objął kanonicznie 17 stycznia 1970, zaś 8 lutego 1970 otrzymał święcenia biskupie i odbył ingres do prokatedry Wniebowzięcia Najświętszej Maryi Panny w Białymstoku. Konsekracji dokonał kardynał Stefan Wyszyński, prymas Polski, któremu asystowali Józef Drzazga, administrator apostolski diecezji warmińskiej, i Kazimierz Majdański, biskup pomocniczy włocławski. Jako zawołanie biskupie przyjął słowa „"Patientia et caritas"” ("Cierpliwość i miłość"). Sprawując urząd administratora apostolskiego w Białymstoku, utworzył Diecezjalny Ośrodek Kształcenia Soborowego Księży i Ośrodek Duszpastersko-Katechetyczny, a także dokonał reorganizacji podziału administracyjnego.
15 grudnia 1975 został mianowany, a 3 stycznia 1976 prekonizowany arcybiskupem metropolitą wrocławskim. Archidiecezję objął kanonicznie 12 stycznia 1976, natomiast ingres do archikatedry św. Jana Chrzciciela we Wrocławiu odbył 2 lutego 1976. W archidiecezji wrocławskiej w latach 1985–1991 przeprowadził synod, a w 1991 kongres pracy. Dwukrotnie podejmował we Wrocławiu papieża Jana Pawła II w trakcie jego podróży apostolskich do Polski – w 1983 oraz w 1997 na zakończenie 46. Międzynarodowego Kongresu Eucharystycznego. W 1989 i 1995 patronował Europejskim Spotkaniom Młodych we Wrocławiu. W 1989 ustanowił archidiecezjalny oddział Caritas, a w 1990 Komitet ds. Pomocy Parafianom z terenu Związku Radzieckiego. W archidiecezji powołał schroniska św. Brata Alberta, Hospicjum i Dom dla Narkomanów we Wrocławiu, Zakład Opiekuńczo-Leczniczy św. Jadwigi w Trzebnicy, Wrocławskie Towarzystwo Opieki nad Więźniami, Dom dla Emerytowanych Rolników w Henrykowie oraz Dom Samotnej Matki im. św. Faustyny Kowalskiej we Wrocławiu. Doprowadził do ukończenia budowy Domu Księży Emerytów we Wrocławiu. Powołał dolnośląskie pismo katolickie „Nowe Życie” oraz Katolickie Radio Rodzina. W latach 1976–2004 sprawował urząd wielkiego kanclerza Papieskiego Wydziału Teologicznego we Wrocławiu. 3 kwietnia 2004 papież Jan Paweł II przyjął jego rezygnację z urzędu arcybiskupa metropolity wrocławskiego i jednocześnie mianował jego następcą Mariana Gołębiewskiego, dotychczasowego biskupa diecezjalnego koszalińsko-kołobrzeskiego.
W sierpniu 1980 udzielił wsparcia robotnikom strajkujących na Dolnym Śląsku, wyrażając zgodę na obecność kapłanów w zakładach pracy i odprawianie tam mszy. Wspierał struktury „Solidarności”, biorąc udział w święceniach lokali i sztandarów, uroczystościach narodowo-religijnych i obchodach zakazanych rocznic. Na początku grudnia 1981 ukrył w swojej rezydencji 80 mln zł wypłaconych z konta bankowego przez działaczy dolnośląskiej „Solidarności”, z których następnie była finansowana działalność organizacji, co przedstawiono w filmie "80 milionów" w reżyserii Waldemara Krzystka. Po wprowadzeniu stanu wojennego udzielał schronienia (m.in. w swojej siedzibie) ukrywającym się działaczom opozycji antykomunistycznej. Publicznie potępiał postępowanie rządzących, apelował o respektowanie praw obywateli, interweniował u władz w sprawie internowanych, a także odwiedzał ośrodki odosobnienia. W marcu 1982 powołał Arcybiskupi Komitet Charytatywny we Wrocławiu z zadaniem opieki nad internowanymi, więźniami i biednymi. W związku ze wspieraniem podziemnej „Solidarności” funkcjonariusze Służby Bezpieczeństwa zintensyfikowali działania operacyjne prowadzone wobec niego. Próbowano go zastraszyć, podpalając jego samochód w trakcie wizytacji w Złotoryi w maju 1984. We wrześniu 1984 przyjął zwolnionych z więzienia dolnośląskich przywódców opozycyjnych, udzielając im błogosławieństwa.
W Episkopacie Polski był członkiem Rady Głównej. Pełnił funkcję przewodniczącego Komisji ds. Duszpasterstwa Ludzi Pracy. Wszedł także w skład Komisji ds. Duszpasterstwa Ogólnego, Komisji ds. Duchowieństwa i Komisji ds. Duszpasterstwa Emigracyjnego.
25 maja 1985 papież Jan Paweł II kreował go kardynałem prezbiterem. Jako kościół tytularny został mu przydzielony kościół Niepokalanego Poczęcia Maryi w Grottarossie. 1 czerwca 1985 odbył ingres kardynalski do archikatedry wrocławskiej. Został członkiem trzech watykańskich dykasterii: Kongregacji ds. Kościołów Wschodnich, Kongregacji ds. Ewangelizacji Narodów i Kongregacji ds. Duchowieństwa. W 1990 uczestniczył w VIII Zwyczajnym Zgromadzeniu Synodu Biskupów w Watykanie. W dniu ukończenia 80 roku życia, 17 października 2003, utracił prawo do uczestniczenia w konklawe. W związku z tym nie brał udziału ani w konklawe w 2005, ani w 2013 roku.
Udzielił sakry biskupom pomocniczym wrocławskim: Tadeuszowi Rybakowi (1977), Adamowi Dyczkowskiemu (1978), Józefowi Pazdurowi (1985), Janowi Tyrawie (1988) i Edwardowi Janiakowi (1996), biskupowi pomocniczemu w Białymstoku Edwardowi Ozorowskiemu (1979) i biskupowi diecezjalnemu świdnickiemu Ignacemu Decowi (2004). Był także współkonsekratorem podczas święceń 11 biskupów.
Dochodzenie kanoniczne.
W maju 2019, po emisji filmu dokumentalnego "Tylko nie mów nikomu" Marka i Tomasza Sekielskich, został publicznie oskarżony o to, że w 1990 napastował seksualnie 16-letniego ucznia Niższego Seminarium Duchownego Franciszkanów w Legnicy. Wszczęte zostało kościelne postępowanie wyjaśniające, a następnie dochodzenie kanoniczne, prowadzone przez kardynała Kazimierza Nycza, arcybiskupa metropolitę warszawskiego. Złożone zostało również zawiadomienie do prokuratury we Wrocławiu, jednakże postępowanie umorzono z powodu przedawnienia karalności czynu. 6 listopada 2020 Nuncjatura Apostolska w Polsce w zdawkowym komunikacie poinformowała, że w wyniku dochodzenia w sprawie oskarżeń wysuwanych wobec hierarchy i innych zarzutów dotyczących jego przeszłości Stolica Apostolska zarządziła wobec niego: zakaz uczestnictwa w celebracjach i spotkaniach publicznych, zakaz używania insygniów biskupich, pozbawienie prawa do nabożeństwa pogrzebowego i pochówku w katedrze, a także wpłacenie darowizny na rzecz Fundacji św. Józefa, powołanej przez Konferencję Episkopatu Polski w celu przeciwdziałania nadużyciom seksualnym w Kościele katolickim. W artykułach opublikowanych w mediach watykańskich doprecyzowano, że zarzuty sformułowane wobec kardynała dotyczyły molestowania, stosunków homoseksualnych i współpracy ze Służbą Bezpieczeństwa.
Kontakty ze Służbą Bezpieczeństwa utrzymywał w latach 1969–1985. Rozmowy prowadził z wysokimi rangą funkcjonariuszami Departamentu IV MSW z zachowaniem pełnej dyskrecji, również w tajemnicy przed prymasem Stefanem Wyszyńskim i członkami Episkopatu Polski. Podjęcie przez niego tych kontaktów miało wynikać z chęci ułożenia bezkonfliktowych relacji z władzami wojewódzkimi w związku z objęciem rządów w diecezji w Białymstoku, a także istnienia podejrzeń o utrzymywaniu przez niego kontaktów homoseksualnych z pełnoletnimi osobami w młodym wieku. Dalsze rozmowy odbywał z zamiarem uzyskania korzyści dla zarządzanych diecezji, szczególnie w zakresie otrzymania zgód na budowę budynków sakralnych i kurialnych. Spotkania były prowadzone w miłej i serdecznej atmosferze, w ich trakcie hierarcha kilkukrotnie niechętnie przyjmował drobne upominki. Funkcjonariusze aparatu bezpieczeństwa uzyskiwali od niego wartościowe informacje. Rozmowy miały formę dialogu operacyjnego, duchowny był traktowany jako kandydat na tajnego współpracownika, a przez pewien czas także kontakt operacyjny.
Zmarł 16 listopada 2020 w Wojewódzkim Szpitalu Specjalistycznym we Wrocławiu z powodu niewydolności krążeniowo-oddechowej, wynikającej z ostrego zapalenia płuc. 20 listopada 2020 w kościele Najświętszego Imienia Jezus we Wrocławiu została odprawiona msza żałobna pod przewodnictwem arcybiskupa metropolity wrocławskiego Józefa Kupnego. 23 listopada 2020 został pochowany w grobowcu rodzinnym na Cmentarzu Komunalnym w Olsztynie. Do wiadomości publicznej nie podano z wyprzedzeniem informacji o czasie i miejscu pogrzebu.
Odznaczenia, wyróżnienia, upamiętnienie.
Postanowieniem prezydenta RP Lecha Kaczyńskiego z 17 października 2008 został odznaczony Orderem Orła Białego. Wcześniej prezydent RP Lech Wałęsa postanowieniem z 3 lutego 1995 nadał mu Krzyż Komandorski z Gwiazdą Orderu Odrodzenia Polski.
W 2006 otrzymał Złoty Medal „Zasłużony Kulturze Gloria Artis”, a w 2009 Złotą Odznakę „Zasłużony dla Ochrony Przeciwpożarowej”. W 2013 został udekorowany medalem Ministerstwa Kultury Litwy „Nieś swoje światło i wierz”.
Przyznano mu tytuł honorowego obywatela: Wrocławia – „Civitate Wratislaviensi Donatus” (1996, odebrany w 2020), Lądka-Zdroju (1998), Oławy (1999, odebrany w 2020), Barda (2000, odebrany w 2021), Dzierżoniowa (2000), Białegostoku (2000, odebrany w 2020), Trzebnicy (2000), gminy Ziębice (2000, odebrany w 2020), Środy Śląskiej (2003), Sobótki (2003), Strzelina (2003, odebrany w 2020), gminy Pieszyce (2006), Ząbkowic Śląskich (2010, odebrany w 2021), gminy Orneta (2010), miasta i gminy Ścinawa (2011), gminy Szudziałowo, a także rejonu wileńskiego (2015). Został także wyróżniony tytułem „Zasłużony dla Polanicy-Zdroju” (1998), honorową nagrodą Miasta Oleśnicy (2002), tytułem Honorowego Obywatela Dolnego Śląska „Civi Honorario” (2004), Odznaką Honorową za Zasługi dla Województwa Warmińsko-Mazurskiego (2011) i Złotą Odznaką Honorową Wrocławia „Wratislavia Grato Animo” (2016).
Otrzymał tytuł doktora honoris causa: Papieskiego Wydziału Teologicznego we Wrocławiu (1996), Akademii Rolniczej we Wrocławiu (2000), Politechniki Wrocławskiej (2003) i Akademii Medycznej we Wrocławiu (2009). W 2007 miało miejsce odnowienie jego doktoratu na Katolickim Uniwersytecie Lubelskim, równoważne z przyznaniem doktoratu honoris causa.
Został uhonorowany Dziecięcą Nagrodą „Serca” (2000), Orderem Uśmiechu (2001), Perłą Honorową Polskiej Gospodarki w kategorii krzewienie wartości patriotycznych przyznaną przez redakcję „Polish Market” (2014), Nagrodą Jana Nowaka-Jeziorańskiego (2017) i Diamentowym Feniksem (2019).
W 2011 jego imię nadano Ośrodkowi Badawczo-Naukowo-Dydaktycznemu Chorób Otępiennych Akademii Medycznej we Wrocławiu Samodzielnemu Publicznemu Zakładowi Opieki Zdrowotnej w Ścinawie, zwanemu Ośrodkiem Alzheimerowskim.
Bohater filmów dokumentalnych: "Henryk milczący" Teresy Gordon (2006), "Opowieść o życiu godziwym" Stanisława Chomickiego (2006), "Po stronie Boga jest zwycięstwo!" Jędrzeja Lipskiego i Piotra Mielecha oraz "Gulbinowicz" Jolanty Krysowatej i Krzysztofa Kunerta (2014). W 2011 został wyprodukowany film Waldemara Krzystka "80 milionów", opowiadający historię podjęcia przez działaczy dolnośląskiej „Solidarności” związkowych pieniędzy z wrocławskiego banku, które następnie zostały przechowane w siedzibie arcybiskupa Gulbinowicza.

</doc>
<doc id="109959" url="https://pl.wikipedia.org/wiki?curid=109959" title="Barcin">
Barcin

Barcin () – miasto w Polsce, w województwie kujawsko-pomorskim, w powiecie żnińskim, siedziba gminy miejsko-wiejskiej Barcin, nad Notecią, 35 km od Bydgoszczy.
Barcin uzyskał lokację miejską przed 1479 rokiem. Prywatne miasto szlacheckie, położone było w pierwszej połowie XVII wieku w powiecie kcyńskim województwa kaliskiego. W latach 1975–1998 miasto administracyjnie należało do województwa bydgoskiego.
Dane ogólne.
Lokalny ośrodek usługowy. Przemysł materiałów budowlanych (zakład „Lafarge”, „Mapei” cegielnia, bogate kamieniołomy wapienia eksploatowane od XIX w.). Miasto leży przy linii kolejowej, zbudowanej w 1889 r. Inowrocław – Wągrowiec.
Położenie.
Barcin położony jest w południowej części woj. kujawsko-pomorskiego w powiecie żnińskim. Leży na skrzyżowaniu tras nr 254 relacji Brzoza – Wylatowo, nr 251 Kaliska – Inowrocław, oraz tras lokalnych do Dąbrówki Barcińskiej i Mamlicza. Przez Barcin przepływa rzeka Noteć. Miasto zamieszkuje ok. 7500 osób. Odległości do najważniejszych ośrodków:
Historia.
Barcin powstał w XII w. jako osada. W 1390 r. pierwsza wzmianka o Barcinie, a w 1472 miasto uzyskało przywilej targowo-jarmarkowy. Po raz pierwszy miasto o nazwie Barcino zaznaczono na mapie Polski w 1526 r. Do tego czasu Barcin był osada wiejską. Nie są jasne okoliczności nadania praw miejskich, musiało to jednak nastąpić przed 1472 r. Miasto stanowiło własność rodziny Krotoskich posiadającej w okolicy jeszcze miasto Pakość z rozległymi przyległościami. W 1560 roku miasto było ośrodkiem Braci Czeskich. W 1635 r. Władysław IV Waza potwierdził nadany wcześniej przywilej targowy. Michał Korybut Wiśniowiecki 24 stycznia 1671 odnowił przywileje miasta. W 1772 roku Żydzi mieszkali w pięciu domach. Zajmowali się rzeźnictwem i sprzedażą mięsa, kowalstwem, odlewnictwem i handlem. Pod koniec XVIII wieku posiadali własny cmentarz. 1772 – Barcin w państwie pruskim. W 1834 roku ukonstytuowała się gmina żydowska. W 1837 powstała synagoga. Niewiele później w pobliskich Bielawach odkryto złoże kamienia wapiennego i rozpoczęto jego wydobywanie w 1860 r. W 1903 roku w Barcinie mieszkało 50 Żydów. W 1919 r. w wyniku powstania wielkopolskiego Barcin powrócił do Polski. Z powodu migracji gmina żydowska zdecydowała się o zamknięciu szkoły, a w 1930 roku zamknięto synagogę. Lata 1939–1945 to okres prześladowań i represji wobec miejscowej ludności.
Lata powojenne to przede wszystkim utworzenie Kombinatu Cementowo-Wapienniczego w Bielawach w 1969 r., który w znaczący sposób przyczynił się do rozbudowy i rozwoju miasta. Powstało wiele nowych budynków użyteczności publicznej, do miasta napływali nowi mieszkańcy, miasto się dynamicznie rozwijało, powstały osiedla mieszkaniowe. W 1995 r. właścicielem KCW Kujawy został francuski koncern cementowy Lafarge. W 2008 r. w Gminie Barcin powstała Pomorska Specjalna Strefa Ekonomiczna.
Gospodarka.
Barcin to teren rolniczo-przemysłowy. Istotny wpływ na jej gospodarkę ma producent cementu i wapna – Lafarge Polska S.A. (dawny KCW Kujawy). Zatrudnia on wielu mieszkańców miasta i gminy Barcin. Oprócz Lafarge w gminie zarejestrowanych jest ok. 750 podmiotów gospodarczych.
20 maja 2008 roku Rada Ministrów podjęła decyzję o poszerzeniu Pomorskiej Specjalnej Strefy Ekonomicznej o tereny o powierzchni 100,55 ha położone w gminie Barcin. Zgodnie z rządowymi założeniami powstanie strefy pod Barcinem pozwoli na utworzenie 1300 nowych miejsc pracy, wpłynie na aktywizację gospodarczą i społeczną regionu oraz wygeneruje dodatkowe wpływy do budżetu państwa i samorządu lokalnego.
Sport.
W Barcinie ma siedzibę kilka klubów sportowych m.in. Klub Żeglarski „Neptun”, Ludowy Klub Sportowy „Dąb” (A klasa), Szkolny Związek Sportowy oraz Barcińsko-Piechcińskie Stowarzyszenie Koszykówki (3 liga). Barcin ma także miejsce dla ludzi lubiących sporty ekstremalne, a mianowicie skatepark (znajduje się on przy ul. Wojska Polskiego). W Barcinie są trzy boiska „Orlik 2012”, które znajdują się: przy Gimnazjum nr 1, przy Szkole Podstawowej nr 1 i obok Szkoły Podstawowej nr 2, gdzie została wybudowana również kryta pływalnia.
Kultura.
W mieście działa Miejski Dom Kultury przy którym działają sekcje:
W hali widowiskowo-sportowej mieści się też siłownia.
W starszej części miasta znajduje się sala imprez, w której do niedawna odbywały się wszystkie imprezy.
Media.
W Barcinie działa Telewizja Miejska, wydawana jest gazeta "Pogłos Barcina", docierają tutaj także ogólnopolskie stacje, a także stacje z większych ośrodków woj. kujawsko-pomorskiego, np. z Bydgoszczy czy Inowrocławia.

</doc>
<doc id="109960" url="https://pl.wikipedia.org/wiki?curid=109960" title="Robert Lucas">
Robert Lucas



</doc>
<doc id="109961" url="https://pl.wikipedia.org/wiki?curid=109961" title="Golina">
Golina

Golina – miasto w Polsce położone w województwie wielkopolskim, w powiecie konińskim, siedziba gminy miejsko-wiejskiej Golina.
Golina leży na skraju Pojezierza Kujawskiego i Doliny Konińskiej, na zachód od Konina.
Według danych z 27 listopada 2022 miasto liczyło 5682 mieszkańców.
Prywatne miasto szlacheckie lokowane w 1330 roku położone było w XVI wieku w województwie kaliskim.
Położenie.
Golina leży we wschodniej części województwa wielkopolskiego w powiecie konińskim, na skraju Pojezierza Kujawskiego i Doliny Konińskiej. 
W mieście krzyżują się trasy:
W niedalekiej odległości od miasta (500 m od tablicy granicznej) w miejscowości Spławie znajduje się przystanek kolejowy. Do miasta można dojechać również autobusami PKS-u.
Historia.
Miejscowość w zlatynizowanej formie "Galli" notuje Gall Anonim w swojej Kronice polskiej spisanej w latach 1112–1116. Miejscowość pod obecnie używaną nazwą "Golina" wymieniona jest w łacińskim dokumencie wydanym w Poznaniu w 1280 roku sygnowanym przez króla polskiego Przemysła II.
W 1330 Jan dziedzic Goliny otrzymał przywilej z rąk króla polskiego Władysława Łokietka na założenie tu miasta. Dzięki niemu miejscowość otrzymała prawa miejskie. W 1338 roku była ona wspominana jako miasto, znana była wtedy pod nazwą "Golyna". Prawa miejskie Goliny zostały potwierdzone w 1362 roku przez króla Kazimierza III Wielkiego. Od początku było to miasto prywatne – siedziba rodu Golińskich. W czasie wojny trzynastoletniej w 1458 roku Golina wystawiła 3 pieszych na odsiecz oblężonej polskiej załogi Zamku w Malborku. W roku 1611 pożar strawił całe miasto. Do rozbiorów Polski miasto leżało w województwie kaliskim w Rzeczypospolitej Obojga Narodów.
Zabory Polski.
Po II rozbiorze Polski w 1793 roku Golina dostała się pod zabór pruski i panowanie Prus. Po zwycięskim dla Polaków drugim powstaniu wielkopolskim, jakie miało miejsce w 1806, miasto w latach 1807–1815 znalazło się w granicach Księstwa Warszawskiego. Od 1815 decyzją kongresu wiedeńskiego dokonano podziału księstwa i Wielkopolska ponownie weszła w skład Królestwa Prus, a Golina znalazła się w Królestwie Polskim w zaborze rosyjskim. Okres rozwoju miasta przerwało odebranie praw miejskich w 1870 roku. Na ponad 50 lat Golina wróciła do statusu wsi.
W XIX-wiecznym Słowniku geograficznym Królestwa Polskiego miejscowość wymieniona została jako wieś leżąca w powiecie konińskim w gminie oraz parafii Golina. W 1827 w miejscowości mieszkało 1032 mieszkańców, a w 1861 w 120 domach zamieszkiwało 1337 mieszkańców w tym 656 wyznawców judaizmu. W początku XIX wieku rozwijała się również gospodarka. Znajdował się w niej lokalny browar, wielka gorzelnia, młyn, olejarnia napędzana siłą koni oraz garbarnia.
W 1881 znajdował się w niej parafialny drewniany kościół, szkoła elementarna założona w 1825, urząd gminy, 153 domy; w tym 31 murowanych, zamieszkiwanych przez 1638 mieszkańców.
Miejscowość odzyskała ona prawa miejskie w 1921 roku.
II wojna światowa.
Podczas II wojny światowej następowała eksterminacja ludności żydowskiej. W okresie okupacji Niemcy zmienili nazwę miasta na niem. "Gohlen am Warthe". Po wyzwoleniu 21 stycznia 1945 r., nastąpił rozwój miasta, powstały nowe osiedla mieszkaniowe, budynki użyteczności publicznej, wybudowano nowy kościół. W latach 1975–1998 miasto administracyjnie należało do woj. konińskiego.
Zabytki.
Najcenniejszym zabytkiem miasta jest drewniany kościół św. Jakuba Apostoła pochodzący z 1765 roku. Wokół niego zlokalizowane są dwie kaplice. Jedna pochodząca z 1696 roku jest kaplicą murowaną. Natomiast drewniana kapliczka pochodzi z XIX wieku. W mieście zlokalizowanych jest kilka budynków pochodzących z końca XIX i początku XX wieku. Oprócz tego w granicach miasta rozłożony jest park krajobrazowy z drugiej połowy XIX w., na którego skraju znajduje się klasycystyczny dworek szlachecki z pierwszej połowy XIX wieku. W parku znajdują się liczne drzewa-pomniki. Z innych atrakcji wyróżnić możemy kościół pw. Matki Bożej Szkaplerznej.
Sport.
W miejscowości działa klub sportowy "LZS Polonia Golina", którego sekcja piłkarska występuje w lidze okręgowej grupy konińskiej. Największymi sukcesami klubu są występy na boiskach IV ligi.
Wyniki klubu w ostatnich latach:

</doc>
<doc id="109963" url="https://pl.wikipedia.org/wiki?curid=109963" title="Joseph de Veuster">
Joseph de Veuster



</doc>
<doc id="109964" url="https://pl.wikipedia.org/wiki?curid=109964" title="AS Roma">
AS Roma

Associazione Sportiva Roma – włoski klub piłkarski założony 22 lipca 1927 roku w Rzymie jako Associazione Sportiva Roma.
Od sezonu 1952/53 nieprzerwanie występujący w rozgrywkach Serie A. Roma trzykrotnie zdobyła mistrzostwo Włoch w sezonach: 1941/42, 1982/83 i 2000/01, dziewięciokrotnie Puchar Włoch i dwa Superpuchary Włoch. W rozgrywkach międzynarodowych klub zespół zwyciężył w Puchar Miast Targowych 1960/1961 pokonując w finałowym dwumeczu angielskim Birmingham City F.C. oraz jednokrotnie dotarł do finału Pucharu Mistrzów w sezonie 1983/84, gdzie przegrał z angielskim Liverpoolem F.C. AS Roma to również zwycięzca pierwszej edycji Ligi Konferencji Europy UEFA (wygrana 1:0 z holenderskim Feyenoordem). W tabeli wszech czasów Serie A Roma plasuje się na czwartym miejscu. Magazyn „Forbes” szacuje wartość klubu na 548 milionów dolarów.
Domowe mecze rozgrywane są na Stadio Olimpico mogącym pomieścić 70 634 widzów. Najczęściej występuje w bordowych koszulkach ze złoto-żółtym dodatkiem, białych spodenkach i czarnych getrach. Klub posiada dwa przydomki – „Giallorossi” (Żółto-Czerwoni), „I Lupi” (Wilki) oraz „La Magica” (Magiczna). Od 2021 trenerem zespołu jest Jose Mourinho, a kapitanem Lorenzo Pellegrini.
Największymi rywalami klubu są S.S. Lazio i SSC Napoli. Ponadto klub rywalizuje z Juventusem Turyn, Interem Mediolan i AC Milan. Kibice klubu mają dobre relacje z fanami Udinese Calcio, US Palermo oraz S.S. Sambenedettese Calcio.
Historia.
Początki futbolu w Rzymie.
Na początku XX wieku, gdy piłka nożna dotarła na Półwysep Apeniński, sytuacja piłkarska w Rzymie przypominała tę z Londynu. Już w 1922 w pierwszej dywizji regionu Lazio występowało osiem klubów ze stolicy kraju: Roman, Juventus, Fortitudo, Alba, Audace, Pro Roma, U.C. Romana i Lazio. Fortitudo weszło do finału mistrzostw krajowych, jednak uległo w nim 0:3 i 2:5 drużynie Pro Vercelli. Niedługo potem doszło do fuzji U.C. Romana i Pro Roma, a z czasem do tychże dwóch dołączyło Fortitudo i nowy twór został nazwany Fortitudo Pro Roma. Rozpadła się drużyna Audace – jej gracze trafili do Alby oraz rozwiązany został także Juventus. W związku z tym w Rzymie działały już tylko cztery kluby: Fortitudo Pro Roma, Alba, Roman i Lazio:
W sezonie 1925/1926 Alba dotarła do finału mistrzostw Włoch, jednak uległa w nim 1:7 i 0:5 Juventusowi.
Narodziny Associazione Sportiva Roma.
Z powodu dominacji klubów Północy nad klubami Południa postanowiono założyć nowy klub w Rzymie. 22 lipca 1927 roku powstała Associazione Sportiva Roma w wyniku fuzji Alby, Roman i Fortitudo. Do fuzji nie przystąpił za to zespół Lazio. Pomysłodawcami tego pomysłu byli Ulisse Igliori, Vittorio Scialoja i Italo Foschi, sekretarz Narodowej Partii Faszystowskiej. Formalnie nowy klub został zarejestrowany 7 czerwca tego samego roku, a wydarzenie to zostało odnotowane w największych rzymskich dziennikach: "Il Tevere", "La Tribuna" i "Il Messaggero". Prezesem klubu został sam Foschi, a barwami klubowymi wybrano kolory czerwony i żółty, czyli te, które używał zespół Roman. Oficjalnym herbem żółto-czerwonych stał się herb miasta Rzym, czyli wilczyca karmiąca Remusa i Romulusa. Natomiast nazwa „Associazione Sportiva”, w języku polskim znacząca dosłownie „towarzystwo sportowe”, powstała na wzór nowo utworzonych klubów w innych miastach Włoch, takich jak Bari, Florencja czy Neapol. Pierwszym stadionem klubu był "Motovelodromo Appio".
Jeszcze w tym samym roku nowo powstały zespół pod wodzą angielskiego trenera Williama Garbutta przystąpił do rozgrywek ligowych, w grupie Girone B. W debiutanckim sezonie 1927/1928 zajął 8. pozycję w lidze, wyprzedzając m.in. o 12 lat starsze od siebie AS Livorno Calcio czy o 24 lata Hellas Werona. Jeszcze w tym samym sezonie Roma zdobyła swój pierwszy tytuł: Puchar CONI (obecny Puchar Włoch). W dwóch pierwszych finałowych meczach z Modeną padały remisy 0:0 i 2:2, ale trzecim decydującym spotkaniu „giallorossi” pokonali przeciwników 2:1. Liderem zespołu stał się Attilio Ferraris, były gracz zespołu Fortitudo.
Przed sezonem 1928/1929 do Romy z Interu Mediolan przybył Fulvio Bernardini, który z czasem stał się legendą klubu. Doszło też do zmiany prezesa klubu. Foschi zrezygnował z pełnienia tej funkcji, a jego miejsce zajął Renato Sacerdoti. W nowym sezonie piłkarze Garbutta zajęli 3. miejsce w lidze, a rzymski zespół został wyprzedzony jedynie przez A.C. Milan i Torino Calcio. W 1929 roku, już w sezonie 1929/1930 Roma swoje mecze zaczęła rozgrywać na nowo wybudowanym stadionie Campo Testaccio zaprojektowanym przez Silvio Sensiego, a już 8 grudnia rozegrane zostały pierwsze piłkarskie derby Rzymu, w których Roma zwyciężyła Lazio 1:0. Jedyną bramkę meczu strzelił Rodolfo Volk, w początkowych sezonach czołowy strzelec zespołu. Wcześniej, 13 października rzymianie pokonali US Cremonese aż 9:0 (hat-trick Volka) i do tej pory jest to najwyższe zwycięstwo w historii klubu. Przed sezonem nowym tymczasowym trenerem został Guido Baccani, jednak z czasem został zastąpiony przez innego Anglika Herberta Burgessa.
Lata 30..
W sezonie 1930/1931 Roma pod wodzą Burgressa osiągnęła kolejny sukces zdobywając wicemistrzostwo Włoch, tracąc 4 punkty do Juventusu, który zdobywał „scudetto” po raz piąty z rzędu. Historycznym wyczynem był ten z dnia 15 marca, gdy „giallorossi” pokonali „Starą Damę” aż 5:0 – dwie bramki zdobył Fulvio Bernardini, a po jednej Rodolfo Volk, Nicola Italo Lombardo i Cesare Augusto Fasanelli. Sam Volk z 30 golami na koncie został pierwszym królem strzelców ligi w barwach „żółto-czerwonych”. Po raz pierwszy Roma wystąpiła w Pucharze Europy Centralnej, czyli pierwszych międzynarodowych rozgrywkach w Europie. W ćwierćfinale okazała się lepsza od Slavii Praga (1:1, 2:1), ale już w półfinale nie sprostała austriackiemu zespołowi First Vienna FC (2:3, 1:3), późniejszemu triumfatorowi rozgrywek.
W sezonie 1931/1932 zespół przejął Austriak Janos Baar i doprowadził go do 3. miejsca w Serie A za Juventusem i Bolonią, ale już w połowie sezonu 1932/1933 został zwolniony z powodu porażki 1:2 w derbach z S.S. Lazio. Były to zresztą pierwsze wygrane derby przez „biancocelestich” w historii. Nowym szkoleniowcem został wówczas Węgier Lajos Kovacs. Latem 1933 pomimo sprzeciwu „tifosich” z klubu odszedł Rodolfo Volk, który zasilił szeregi Pisy Calcio. W zamian do zespołu sprowadzono trzech Argentyńczyków zwanych "tre moschettieri" („trzej muszkieterowie”): pomocnicy Alejandro Scopelli i Andrés Stagnaro oraz napastnik Enrique Guaita, który z czasem po przyjęciu włoskiego obywatelstwa zasilił włoską kadrę. Na koniec sezonu 1933/1934 Roma zajęła 5. miejsce w lidze, a do historii przeszły kolejne derby Rzymu, tym razem wygrane przez „giallorossich” aż 5:0 (trzy gole Ernesta Tommasiego i dwa Fulvia Bernardiniego).
Przed sezonem sezonie 1934/1935 prezes Renato Sacerdoti sprzedał kapitana zespołu, Ferrarisa do odwiecznego rywala Lazio, co spotkało się z krytyką fanów, a w ostateczności rezygnacją ze stanowiska prezesa klubu. W kontrakcie Attilio z drużyną „biancocelestich” istniała klauzula, że piłkarz nie może wystąpić w derbach Rzymu, jednak 18 listopada wystąpił w spotkaniu przeciwko swojej byłej drużynie (1:1), przez co Lazio zapłaciło Romie karę. Pod wodzą nowego prezesa, Vittoria Scialoji, Roma zajęła 4. miejsce w rozgrywkach Serie A, a z rozgrywkami o Puchar Europy Centralnej pożegnała się już po 1/8 finału wygrywając 3:0, a następnie doznając klęski 0:8 z Ferencvárosi TC.
Latem 1935 roku doszło do zmian w Romie. Przybyli dwaj mistrzowie świata 1934 Eraldo Monzeglio z Bolonii i Luigi Allemandi z Ambrosiany. W Afryce wybuchła wojna włosko-abisyńska i wtedy to trzej Argentyńczycy Scopelli, Stagnaro i Guaita uciekli do ojczyzny z obawy przed włączeniem do armii włoskiej i potrzebne były kolejne transfery, w wyniku czego zakupiono m.in. Dantego Di Benedettiego, który w sezonie 1935/1936 został najlepszym strzelcem nowego wicemistrza Włoch. Roma wystąpiła w Pucharze Europy Centralnej, ale udział zakończyła na ćwierćfinale (1:1 i 0:3 ze Spartą Praga).
Sezon 1936/1937 stał pod znakiem kłopotów finansowych i obniżki formy piłkarzy rzymskiego zespołu. Doszło do zmiany prezesa – nowym wybrano Igina Bettiego. W lidze „żółto-czerwoni” zajęli 10. pozycję, a w finale krajowego pucharu ulegli 0:1 zespołowi Genoi. O mistrzostwo kraju walczyło Lazio, jednak to rywal zza miedzy odebrał „biancocelestim” tytuł dwukrotnie wygrywając derby (3:1 na Campo Testaccio i 1:0 na Stadio Nazionale), w efekcie czego Lazio zakończyło rozgrywki 3 punkty za Bolonią. W tamtym sezonie w Romie zadebiutował 17-letni wówczas Amedeo Amadei, który z czasem stał się czołowym piłkarzem zespołu.
W sezonie 1937/1938 Roma rozgrywała mecze na Stadio Flaminio z powodu remontu Campo Testaccio. Nowy szkoleniowiec Guido Ara odprowadził zespół do 6. miejsca w lidze. Latem 1938 Amadei został wypożyczony do Atalanty BC, a do drużyny wrócił Ferraris, który po roku zakończył sportową karierę, podobnie jak inny czołowy zawodnik zespołu Bernardini. Sezon 1939/1940 był ostatnim Romy na swoim stadionie. Doszło do sporych zmian w kadrze zespołu – sprowadzono czterech kolejnych Argentyńczyków: Antonio Campilongo, Miguela Angela Pantó, Francesco Eugenio Provvidente i Cataldo Spitale, a także Amadeiego. W trakcie sezonu doszło też do zmiany na stanowisku pierwszego trenera – Arę zastąpił Austriak Alfréd Schaffer. Po przyłączeniu się Włoch do II wojny światowej część piłkarzy „giallorossich” łączyła grę w piłkę ze służbą wojskową.
Pierwszym piłkarzem Romy, który reprezentował barwy włoskiej reprezentacji był Attilio Ferraris, który zaliczył debiut jeszcze w 1927 roku, a po nim w kadrze zadebiutował Bernardini. W 1934 roku do kadry na Mistrzostwa Świata 1934 powołani zostali Ferraris, Guaita oraz Guido Masetti i Eraldo Monzeglio i tym samym stali się pierwszymi w historii piłkarzami Romy, którzy wywalczyli tytuł mistrza świata. 4 lata później na Mistrzostwach Świata we Francji po tytuł znów sięgnęli Massetti i Monzeglio, ale także Aldo Donati i Pietro Serantoni.
Lata 40..
W 1940 roku duży wpływ na rozwój sportu, nie tylko we Włoszech, ale i całej Europie miała wojna światowa. Światowy kryzys dotknął także Romę i z tego też powodu bramkarz klubu, Guido Masetti, opuścił połowę sezonu 1940/1941. W nim z kolei Roma dotarła do finału Pucharu Włoch, w którym nie sprostała drużynie Venezii najpierw remisując 3:3, a w rewanżu przegrywając 0:1. Jednak już rok później, w sezonie 1941/1942 Roma odniosła pierwszy sukces w latach 40., a największy w dotychczasowej 15-letniej historii klubu. 14 czerwca 1942 na Stadio Flaminio pokonała Modenę i po raz pierwszy w historii sięgnęła po tytuł mistrza Włoch. Sukces ten przerósł oczekiwania nie tylko nowego prezesa klubu Edgarda Bazziniego, ale także kibiców klubu. Roma w poprzednim sezonie zajęła dopiero 9. miejsce w Serie A, a latem nie dokonała znaczących transferów – do drużyny przybyli tylko Renato Cappellini z SSC Napoli i Edmondo Mornese z Novary Calcio, a większość graczy sposobiła się do zakończenia kariery (Masetti, Miguel Angel Pantó, Aldo Donati i Giuseppe Bonomi). Czołowymi postaciami zespołu prowadzonego przez urodzonego w Austro-Węgrzech Alfréda Schaffera byli napastnik Amadei (18 goli, wicekról strzelców ligi) oraz skrzydłowi Pantó (12 goli) i Naim Krieziu (6 goli).
W 1943 roku nasiliły się działania wojenne w Europie, toteż sezon 1942/1943 był, jak się później okazało, ostatnim przed przerwą w rozgrywkach. Roma nie odniosła w nim większych sukcesów i jeszcze w trakcie zwolniono autora mistrzostwa kraju, Schaffera, a w jego miejsce zatrudniono Gézę Kértesza. Po sezonie zespół objął Masetti, który pełnił funkcję grającego trenera i poprowadził on zespół w regionalnych mistrzostwach okręgu rzymskiego. W tym czasie kilku zawodników przerwało swoje kariery, a inni, jak np. Pantó powrócili do ojczyzny. „Giallorossi” w osłabionym i składającym się w większości z młodych zawodników pochodzących z Rzymu składzie zajęli w rozgrywkach drugie miejsce za Lazio, a 8 goli w 7 meczach strzelił młody Mario Forlivesi. W 1945 roku Rzym przeżył dramat, gdy zawodnik ten zmarł na zapalenie opon mózgowo-rdzeniowych.
Pierwszym sezonem po zakończeniu wojny był sezon 1945/1946. Ligę włoską podzielono wówczas na dwie grupy: Północną i Centralno-Południową, a o mistrzostwo kraju w finałowej grupie miało walczyć 8 drużyn (6 z Serie A i 2 z Serie B). Romę prowadził wówczas były piłkarz drużyny Giovanni Degni. Pod jego wodzą klub zajął 3. miejsce w swojej grupie, a w finałowych rozgrywkach zajął miejsce 6. W kolejnych latach Roma spisywała się jednak słabiej. W sezonie 1946/1947 zajęła w Serie A zaledwie 15. miejsce wyprzedzając w tabeli jedynie Fiorentinę, Brescię, Venezię i Triestinę. W sezonie 1947/1948 drużynę szkolił kolejny Węgier, Imre Senkey, który ściągnął do zespołu swojego rodaka, Gyulę Zsengelléra. W trakcie sezonu karierę zakończył obrońca Luigi Brunella i po 26. kolejce ligowej (domowa porażka 0:2 z Bolonią) zastąpił Senkeya. W ostatecznym rozrachunku rzymianie zajęli 17. pozycję w ligowej tabeli. Latem 1948 z zespołu odszedł Amadei, który zasilił szeregi Interu Mediolan. Roma bez swojego czołowego zawodnika poprzednich lat zakończyła sezon na 15. miejscu, a jej kryzys trwał także w roku 1950, kiedy to na koniec sezonu 1949/1950 zakończyła rozgrywki zaledwie z dwupunktową przewagą nad strefą spadkową.
Lata 50..
W sezonie 1950/1951 pogłębił się kryzys Romy. Do drużyny przybyli trzej szwedzcy piłkarze: pomocnik Sune Andersson, napastnik Stig Sundqvist oraz obrońca Knut Nordahl, brat bardziej znanego Gunnara Nordahla. Zespół najpierw prowadził Adolfo Baloncieri, następnie Pietro Serantoni, a na końcu Guido Masetti. W 38. ligowych kolejkach „giallorossi” zwyciężyli zaledwie w 10 spotkaniach, zremisowali 8 i przegrali aż 20. Zdobywając zaledwie 28 punktów zajęli 19. pozycję (wyprzedzili jedynie Genoę) i po raz pierwszy w historii spadli do Serie B. W drugiej lidze nowym trenerem Romy został Giuseppe Viani. Pod jego wodzą rzymianie wygrali 22 z 38 spotkań i z przewagą jednego punktu nad Brescią Calcio wygrali ligę po roku powracając w szeregi ekstraklasy. W sezonie 1952/1953 Vianiego zastąpił Mario Varglien, a najważniejszymi transferami w letnim oknie transferowym były zakupy reprezentanta Danii, Helge Christiana Bronée, który w całym sezonie strzelił 6 bramek oraz Egista Pandolfiniego. Najlepszym strzelcem zespołu po raz drugi z rzędu został Carlo Galli. Roma zajęła 6. miejsce w lidze.
17 maja 1953 roku Roma przeniosła się ze Stadio Flaminio na nowoczesny i większy Stadio Olimpico. Dokonano też hitowego transferu – z Peñarolu Montevideo przybył prawoskrzydłowy Alcides Ghiggia, czołowy gracz reprezentacji Urugwaju, mistrz świata z 1950 i strzelec zwycięskiego gola w finałowym meczu z Brazylią (2:1). Do zespołu trafił też reprezentacyjny bramkarz Giuseppe „Bepi” Moro. Początek sezonu nie był udany dla Romy i po ośmiu kolejkach Vargliena zastąpił angielski szkoleniowiec Jesse Carver, autor mistrzostwa Włoch z Juventusem w 1950 roku. Doprowadził on Romę do 6. miejsca w lidze, a najlepszym strzelcem zespołu okazał się Pandolfini (13 goli).
W sezonie 1954/1955 Carver zajął z Romą 3. pozycję w Serie A. W tabeli rzymian wyprzedził tylko A.C. Milan i Udinese Calcio. Jednym z nowych zawodników stał się Węgier István Nyers, który od razu wywalczył sobie miejsce w wyjściowej jedenastce i strzelił 11 goli będąc drugim strzelcem zespołu po Gallim (12 bramek). W 1955 roku Roma odpadła z rozgrywek o Puchar Europy Centralnej przegrywając w rundzie wstępnej z Vojvodiną Nowy Sad (1:4, 4:5). Po tych spotkaniach zwolniony został Carver, a jego miejsce zajął Węgier György Sárosi. W Serie A najlepszym strzelcem zespołu (13 trafień) został nowy nabytek Brazylijczyk z włoskim paszportem Dino Da Costa. Roma zajęła w lidze 6. miejsce, a sezon 1956/1957 zakończyła na miejscu 14. Da Costa, który 22-krotnie trafiał do siatki rywali został trzecim królem strzelców w historii rzymskiego klubu. Jego partnerem w ataku był Szwed Gunnar Nordahl, który przybył do „Wilków” z Milanu.
W 1957 roku trenerem Romy został kolejny Anglik, Alec Stock. Jednak z powodu nieznajomości języka włoskiego nie potrafił porozumieć się z zawodnikami, w związku z czym w drużynie dochodziło do konfliktów. W trakcie sezonu Stock został zwolniony i został zastąpiony przez kończącego wówczas karierę Nordahla. W ostatecznym rozrachunku „żółto-czerwoni” zajęli 5. miejsce w lidze. W letnim oknie transferowym 1958 do zespołu przeszedł kolejny reprezentant Szwecji Arne Selmosson. Wywalczył sobie miejsce na lewym skrzydle i z 16 golami na koncie był najlepszym strzelcem klubu w sezonu 1958/1959. W trakcie sezonu po raz drugi trenerem Romy został Węgier Sarosi.
Lata 60..
Przed sezonem 1959/1960 doszło do kolejnych zmian w Romie. Prezes Anacleto Gianni na stanowisku pierwszego trenera zatrudnił Alfreda Foniego, który z Interem Mediolan zdobywał mistrzostwa Włoch w latach 1953 i 1954. Jednym z nowych nabytków został argentyński snajper Pedro Manfredini. Roma zajęła 9. lokatę w Serie, a Pedro był najlepszym strzelcem zespołu (15 bramek). Po raz pierwszy w historii rzymianie wystąpili w istniejącym od roku Pucharze Miast Targowych. W pierwszej rundzie okazali się lepsi od niemieckiego Hannoveru, wygrywając 3:1 i remisując 1:1. W ćwierćfinale trafili na Union Saint-Gilloise, z którym w Belgii przegrali 0:2, a na Stadio Olimpico zremisowali 1:1 i tym samym zespół zakończył swój premierowy udział w europejskich pucharach.
W 1960 roku przed sezonem 1960/1961 Gianni dokonał kolejnego hitu transferowego wykupując z A.C. Milan Urugwajczyka Juana Alberto Schiaffino, drugiego po Ghiggii mistrza świata z 1950. Nowym piłkarzem został także kolejny już Argentyńczyk Francisco Lojacono, który do Romy trafił z Fiorentiny. Z drużyny odszedł natomiast Da Costa, który przeszedł do Atalanty BC. W lidze Roma zajęła 5. miejsce, a w Pucharze Włoch dotarła do ćwierćfinału. Większy sukces osiągnęła jednak w europejskich pucharach. W Pucharze Miast Targowych w pierwszej rundzie zespół trafił na swoich pogromców z poprzedniego sezonu, Union Saint-Gilloise. W wyjazdowym meczu Włosi zremisowali 0:0, a w Rzymie rozgromili rywali 4:1. W ćwierćfinale trafili na 1. FC Köln. W pierwszym meczu Roma wygrała 2:0, w drugim zaś to Niemcy odnieśli zwycięstwo w takim samym stosunku i do awansu którejś z drużyn potrzebny był dodatkowy, trzeci mecz. W nim „giallorossi” zwyciężyli 4:1 i awansowali do półfinału. Potyczka z Hamburger SV także zakończyła się w trzech spotkaniach: najpierw dwa remisy 2:2 i 3:3, a w dodatkowym meczu rzymianie pokonali Niemców aż 6:0 i wywalczyli promocję do finału. W pierwszym spotkaniu z Birmingham City po godzinie prowadzili 2:0 po dwóch golach Manfrediniego, jednak w ostatnich dwunastu minutach Anglicy wyrównali dzięki bramkom Mike’a Hellawella i Bryana Orritta. W rewanżu na Stadio Olimpico Roma nie dała rywalom szans i od 56. minuty prowadziła po samobójczym strzale Briana Farmera, a w 90. minucie rywali dobił Paolo Pestrin i dzięki temu rzymski zespół po raz pierwszy w historii sięgnął po europejski puchar. I dla tego klub został przeniesiony z dalszej części miasta w okolice centrum
Finał Pucharu Miast Targowych 1961
Rewanż finału Pucharu Miast Targowych 1961
Sezon 1961/1962 przeszedł w Rzymie bez większych sukcesów. Roma pod wodzą Argentyńczyka Luisa Carniglii zajęła 5. miejsce w lidze i dotarła do półfinału Pucharu Włoch. Natomiast w Pucharze Miast Targowych w pierwszej rundzie wylosowała wolny los, a w 1/8 finału nie sprostała angielskiemu Sheffield Wednesday w pierwszym meczu ulegając aż 0:4, a w rewanżu wygrywając skromnie 1:0. Największą gwiazdą stołecznego klubu sezonu 1962/1963 po raz kolejny stał się Manfredini, który zaliczając 19 trafień w Serie A został czwartym w historii królem strzelców w czerwono-żółtej koszulce. Zespół powtórzył osiągnięcie sprzed roku zajmując 5. miejsce. Pod wodzą Carniglii, a następnie Alfredo Foniego lepiej spisał się w PMT. Kolejno eliminował takie zespoły jak Altay Izmir (3:2, 10:1), Real Saragossa (4:2, 1:2) i FK Crvena zvezda (3:0, 0:2). W półfinale los skojarzył rzymian z drużyną Valencii, jednak już w pierwszym meczu Hiszpanie wygrali 3:0, a w rewanżu Roma zwyciężyła tylko 1:0 i odpadła z pucharu, a Valencia w finale pokonała Dinamo Zagrzeb 4:1 po dwumeczu.
Na przełomie lat 1963 i 1964 „giallorossi” spisywali się coraz słabiej w lidze – dopiero 12. pozycja na koniec sezonu. Dużo lepiej piłkarze spisywali się w rozgrywkach pucharowych. Wywalczyli swój pierwszy w historii Puchar Włoch dzięki zwycięstwu 1:0 w dwumeczowym finale z Torino Calcio, a jedynego gola zdobył Bruno Nicolè. W Pucharze Miast Targowych odpadli jednak już w 1/8 finału (3:1 i 0:4 z 1. FC Köln). Z czasem nastał jednak kryzys finansowy w klubie, a piłkarzom obcięto pensje. Z zespołu odszedł Angelo Sormani, który zasilił Sampdorię, a nowym szkoleniowcem został kolejny już Argentyńczyk Juan Carlos Lorenzo, który przybył z rywala zza miedzy, Lazio. Nie polepszył jednak gry drużyny, która zakończyła rozgrywki Serie A na 9. pozycji i po raz kolejny dość szybko odpadła z Pucharu Miast Targowych – w 1/8 finału 1:2, 0:1 z Ferencvárosem. Po sezonie nowy prezes Franco Evangelisti rozpoczął naprawę sytuacji finansowej klubu.
Evangelisti dokonał też zmian personalnych w klubie. Zatrudnił Oronza Pugliesego na miejsce zwolnionego Lorenzo, ale dopuścił do odejścia do Fiorentiny jednego z czołowych zawodników, Giancarla De Sistiego. W sezonie 1965/1966 klub w dalszym ciągu nie osiągnął większych sukcesów. Zajął 8. lokatę w lidze, ale dużym osiągnięciem było pokonanie 1:0 zdobywców Pucharu Mistrzów, Interu Mediolan, prowadzonego przez legendarnego Helenio Herrerę. W sezonie 1966/1967 piłkarze „czerwono-żółtych” również spisali się przeciętnie zajmując 10. miejsce w tabeli ligowej. Latem 1967 Evangelisti dokonał transferów w postaci mistrza świata z Chile Jaira da Costy i młodego Giuliana Taccoli z zespołu Genoi. Pod wodzą Pugliesego Roma nie przezwyciężyła kryzysu po raz drugi z rzędu kończąc sezon na 10. pozycji.
Przełomowym momentem miał być rok 1968. Nowy prezes klubu, Alvaro Marchini, zatrudnił Helenio Herrerę na stanowisku pierwszego trenera, znanego w środowisku piłkarskim jako „Maga”. Helenio zdecydowanie postawił na Fabia Capella, który z czasem stał się jednym z czołowych włoskich piłkarzy. Pierwszym sukcesem nowego szkoleniowca było zdobycie Pucharu Włoch, dzięki wygraniu finałowej grupy z Torino, Cagliari Calcio i Foggią. W trakcie sezonu doszło jednak do tragedii. W grudniu 1968 zauważono zły stan zdrowia Taccoli, jednak badania lekarskie nie wykryły jego przyczyny. Lekarz klubowy Visalli postawił diagnozę o nawrocie kardiologicznej choroby zawodnika, jednak 16 marca 1969 Herrera postanowił wystawić zawodnika w meczu z Cagliari Calcio. Po zakończeniu meczu i udzieleniu wywiadu Giuliano przewrócił się na ziemię i mimo szybkiej reanimacji zmarł. Pogrzeb zawodnika odbył się kilka dni później w bazylice św. Pawła za Murami. Zdobyty kilka miesięcy później puchar zawodnicy zadedykowali zmarłemu Giuliano.
Lata 70..
Latem 1969 karierę piłkarską zakończył Giacomo Losi, który obecnie dzierży rekord klubowy pod względem występów w Serie A (386 spotkań). Herrera w lidze nie odniósł sukcesu i doprowadził Romę do 10. pozycji. Po raz pierwszy w swojej historii rzymianie wystąpili w rozgrywkach Pucharu Zdobywców Pucharów. W pierwszej rundzie pokonali północnoirlandzki amatorski Ards Newtownards (0:0, 3:1), a w drugiej dzięki rzutowi monetą awansowali dalej kosztem PSV Eindhoven (1:0, 0:1). W ćwierćfinale na Włochów czekali Turcy z Göztepe AŞ. W Rzymie Roma wygrała 2:0, a w Izmirze padł bezbramkowy remis. W półfinale „giallorossi” trafili na Górnik Zabrze. 1 kwietnia na Stadio Olimpico prowadzenie objęli zabrzanie po strzale Jana Banasia w 28. minucie, jednak w 53. minucie wyrównał z rzutu wolnego Elvio Salvori. Rewanż został rozegrany na Stadionie Śląskim w Chorzowie w obecności około 100 tysięcy widzów. Już w 9. minucie gola zdobył Fabio Capello dobijając swój strzał z rzutu karnego. Do 90. minuty podopieczni Herrery grali pokaz włoskiego catenaccio, jednak w ostatniej minucie sfaulowany w polu karnym został Jerzy Gorgoń, a jedenastkę skutecznie wykorzystał Włodzimierz Lubański. W dogrywce po raz drugi trafił Lubański, a w 120. minucie wyrównał Francesco Scaratti i do rozstrzygnięcia potrzebny był trzeci mecz. Na Stade de la Meinau w Strasburgu w 40. minucie gola zdobył Lubański, a w 57. z rzutu karnego wyrównał Capello. Dogrywka także nie przyniosła awansu żadnej z drużyn i o tym zadecydował rzut monetą i to Górnik znalazł się w finale PZP. Mecze z Górnikiem były zarazem jedynym pojedynkiem Romy z polskim zespołem.
Latem 1970 doszło do wymiany składu w Romie. Zespół opuścili Capello, Fausto Landini i Luciano Spinosi, którzy trafili do Juventusu. Transfery te spowodowały złość i manifestację „tifosich” klubu i w zamian prezes Marchini ściągnął do zespołu takich piłkarzy jak Luis del Sol, Gianfranco Zigoni, Roberto Vieri oraz drugi mistrz świata z 1962 po Jairze, Amarildo. W Serie A rzymianie zajęli 6. pozycję, ale jeszcze w trakcie sezonu Herrera zrezygnował ze stanowiska pierwszego trenera i jego miejsce zajął Luciano Tessari. Latem 1972 Marchiniego zastąpił Gaetano Anzalone, który ponownie namówił Herrerę do prowadzenia klubu. Argentyńczyk wywalczył kolejny sukces – Anglo-Italian Cup (wygrana 3:1 w finale z Blackpool F.C.). W sezonie 1972/1973 „Mag” także poprowadził zespół, jednak 17 grudnia na Stadio Olimpico w spotkaniu z Interem (0:2) doszło do zamieszek, w wyniku których 25 osób zostało rannych. Kibice byli niezadowoleni z wyników zespołu i niedługo potem Herrerę zastąpił Antonio Trebiciani.
W 1973 roku zespół objął Manilo Scopigno, który 3 lata wcześniej zdobył scudetto z Cagliari. W Romie jednak zupełnie nie sprawdził się, a po sześciu ligowych kolejkach zespół zdobył zaledwie 4 punkty. Wówczas Anzalone zatrudnił Nilsa Liedholma, który ostatecznie zajął z klubem 8. miejsce. W sezonie 1974/1975 Szwed jeszcze lepiej ustawił zawodników, że ci do przedostatniej kolejki walczyli o mistrzostwo kraju, ostatecznie tracąc 2 punkty do SSC Napoli i 4 do Juventusu. W sezonie 1975/1976 „wilki” wystąpiły w Pucharze UEFA (następcy Pucharu Miast Targowych), a swój udział zakończyły w nim po 1/8 finału dwukrotnie ulegając 0:1 Club Brugge. W sezonie 1976/1977 Nils przebudował zespół. Do Lazio odszedł Franco Cordova, a w pierwszym składzie coraz więcej zaczęli grywać młodzi wychowankowie klubu Agostino Di Bartolomei i Bruno Conti. Zarówno w 1977, jak i 1978 rzymianie zajmowali 8. pozycję w lidze, a w tym drugim przypadku już pod wodzą trenera Gustava Giagnoniego. W 1979 roku było to miejsce 10., pomimo że do zespołu trafił Roberto Pruzzo z Genoi, a szkoleniowcem został Ferruccio Valcareggi, były selekcjoner „Squadra Azzurra”.
Lata 80..
W sezonie 1979/1980 nowym prezesem Romy został Dino Viola. Jego pierwszymi posunięciami było zatrudnienie Nilsa Liedholma na stanowisku pierwszego szkoleniowca zespołu i ściągnięcie do zespołu 20-letniego wówczas Carla Ancelottiego z Parmy. Liedholm doprowadził zespół do kolejnego sukcesu, jakim było zdobycie Pucharu Włoch. Roma pokonała Torino po rzutach karnych, a największy udział w tym miał bramkarz Franco Tancredi, który tym występem wywalczył sobie pewne miejsce w wyjściowej jedenastce. W lidze rzymianie zajęli 7. pozycję, głównie z powodu afery korupcyjnej i ukaraniu Milanu i Lazio. Latem 1980 do zespołu ściągnięto reprezentanta Brazylii Falcão. Liedholm prowadził zespół coraz lepiej i na koniec sezonu 1980/1981 wywalczył wicemistrzostwo Włoch tracąc dwa punkty do Juventusu. O mistrzostwie zadecydował jednak mecz z turyńczykami, w którym sędzia Paolo Bergamo nie uznał prawidłowo zdobytego gola przez obrońcę Maurizia Turonego. Ten sam arbiter rok wcześniej był uwikłany w aferę „calciopoli”. Indywidualnym sukcesem Roberta Pruzza był tytuł króla strzelców (18 goli). W czerwcu do wicemistrzostwa „giallorossi” dołożyli drugi z rzędu krajowy puchar i po raz drugi z rzędu pokonali po serii rzutów karnych Torino. Natomiast w Pucharze Zdobywców Pucharów rzymianie niespodziewanie odpadli już w pierwszej rundzie przegrywając z NRD-owskim FC Carl Zeiss Jena (3:0, 0:4).
W sezonie 1981/1982 Roma znów należała do czołówki ligowej. Kolejny raz wysoką skutecznością popisał się Pruzzo, który uzyskując 15 trafień znów był najlepszym strzelcem Serie A. Wraz z kolegami z drużyny znów zajął miejsce na podium, ale tym razem „żółto-czerwoni” stracili 7 punktów do drugiej Fiorentiny i 8 do mistrzowskiego Juventusu. Przygoda z Pucharem Zdobywców Pucharów dla rzymian zakończyła się w ćwierćfinale. Najpierw wyeliminowali oni północnoirlandzką Ballymenę United (2:0, 4:0), jednak właśnie w 1/4 finału odpadli po meczach z FC Porto (0:2, 0:0). Bardziej obfity w sukcesy sezon dopiero jednak nadszedł. W 1983 roku po raz pierwszy od 41 lat stołeczni piłkarze pod wodzą Liedholma sięgnęli po tytuł mistrzowski. W 30 kolejkach zdobyli wygrali 16 spotkań, a łącznie zdobyli 43 punkty, o 4 więcej od Juve i o 5 od trzeciego Interu. W lidze ponieśli tylko 3 porażki – 0:1 z Sampdorią, oraz dwie po 1:2 z Juventusem. W Pucharze UEFA podopieczni szwedzkiego szkoleniowca dotarli do ćwierćfinału, gdzie musieli uznać wyższość kolejnej portugalskiej drużyny, SL Benfica (1:2, 1:1).
W sezonie 1982/1983 Roma uzyskała tylko 2 punkty mniej w Serie A od Juventusu i zawodnicy musieli się zadowolić wicemistrzostwem Włoch. Po raz trzeci w ciągu pięciu lat „żółto-czerwoni” sięgneli po krajowy puchar, tym razem w finale wygrywając z zespołem Hellas Werona (1:0, 1:1). Jako mistrz Włoch wystąpili po raz pierwszy w historii w Pucharze Europy. W pierwszej rundzie natrafili na szwedzki IFK Göteborg, jednak awans praktycznie zapewnili sobie po pierwszym meczu wygrywając 3:0. Rewanż był formalnością i mistrz Szwecji wygrał w Göteborgu tylko 2:1. W 1/8 finału rywalem Romy zostali Bułgarzy z CSKA Sofia. Rzymianie zarówno na własnym stadionie, jak i na wyjeździe, wygrali po 1:0 awansując tym samym do 1/4 finału. Tam rywalem Włochów było Dynamo Berlin, mistrz NRD, który w Rzymie poległ przegrywając 0:3, a u siebie wygrał zaledwie 2:1. Dużo bardziej dramatyczny przebieg miał dwumecz półfinałowy, w którym Roma zmierzyła się z ze szkockim Dundee United. W Szkocji rzymianie ponieśli porażkę 0:2, jednak na Stadio Olimpico po pierwszej połowie prowadzili 2:0 po dwóch trafieniach Pruzzo, a w 58. minucie trzeciego gola zdobył Agostino Di Bartolomei i dzięki zwycięstwu 3:0 awansowali do finału Pucharu Europy. Finał z zespołem Liverpoolu odbył się na Stadio Olimpico, który miał być atutem Romy. W 13. minucie spotkania Franco Tancredi odbił się od napastnika „The Reds” Ronnie Whelana i wypuścił piłkę z rąk. Obrońca Michele Nappi niefortunnie jednak wybił futbolówkę wprost w golkipera Romy, a ta trafiła do Phila Neala, który zdobył gola strzałem do pustej bramki. Roma atakowała by doprowadzić do remisu i w 42. minucie Pruzzo, lobując Bruce’a Grobbelaara, wyrównał. Kolejne minuty, jak i dogrywka nie przyniosły rozstrzygnięcia i o wyniku meczu miały zdecydować rzuty karne. Po pierwszej serii było 1:0 dla Romy – Steve Nicol trafił nad bramką, a Di Bartolomei pokonał Grobbelaara. W drugiej serii Phil Neal wyrównał, a Bruno Conti posłał swój strzał, podobnie jak Nicol, nad bramką. Kolejne strzały Graeme Sounessa, Ubalda Righettiego i Iana Rusha lądowały w bramce i wtedy do piłki podszedł Francesco Graziani. Grobbelaar rozpoczął tańce na linii bramkowej i wytrącił napastnika Romy z równowagi – piłka trafiła w poprzeczkę i wyszła w trybuny. Liverpoolowi wystarczyło pewne wykonanie karnego przez Alana Kennedy’ego i Anglicy po raz czwarty w historii sięgnęli po Puchar Europy.
Finał Pucharu Europy Mistrzów Krajowych 1983/84
Po przegranym finale Pucharu Europy z pracy zrezygnował Nils Liedholm. Jego miejsce w Romie zajął rodak Sven-Göran Eriksson, który zdobył dwa tytuły mistrza Portugalii z Benficą. Zarówno w lidze (7. miejsce), jak i Pucharze Włoch (1/8 finału) nie odniósł on sukcesu. W Pucharze Zdobywców Pucharów natomiast Roma wyeliminowała najpierw Steauę Bukareszt (1:0, 0:0), a następnie walijski Wrexham A.F.C. (1:0, 2:0). Odpadła jednak w ćwierćfinale w pierwszym meczu przegrywając aż 1:4 z Bayernem Monachium (w rewanżu padł remis 0:0). Latem 1985 do Romy ściągnięto z Juventusu Zbigniewa Bońka, który miał stać się liderem drugiej linii zespołu. Piłkarze pod wodzą Erikssona początkowo zajmowali 9. miejsce w Serie A, jednak z czasem zaczęli wygrywać kolejne mecze, w tym 3:0 z Juventusem. W ostatnich dwóch kolejkach „giallorossi” podejmowali zdegradowane już US Lecce i Calcio Como. Z tymi pierwszymi niespodziewanie ulegli u siebie 2:3, a z Como ponieśli porażkę 0:1 i ostatecznie przypadło im wicemistrzostwo Włoch. Na pocieszenie Bońkowi i jego kolegom pozostał wygrany Puchar Włoch (1:2, 2:0 w finale z Sampdorią) oraz trzeci tytuł króla strzelców dla Pruzzo. Eriksson w Romie pracował jeszcze przez jeden sezon – 1986/1987, ale już na dwie kolejki przed końcem zastąpił go były gracz klubu, Angelo Sormani. W Serie A Roma zajęła 7. lokatę, a z Pucharu Zdobywców Pucharów odpadła już w 1/6 finału (2:0, 0:2 i porażka w serii rzutów karnych z Realem Saragossa).
Przed sezonem 1987/1988 doszło do zmian personalnych. Nowym szkoleniowcem po raz kolejny został Liedholm, a do klubu sprowadzono piłkarza Lazio, Lionella Manfredonię. Jego transfer wywołał początkowo protesty u „tifosich” Romy z powodu udziału w aferze korupcyjnej „calciopoli”. Liedholm doprowadził Romę do 3. pozycji w tabeli za Milanem i SSC Napoli. Po sezonie z klubu odeszli Boniek i Pruzzo, a w ich miejsce zakupiono Ruggiera Rizzitellego z AC Cesena, Brazylijczyków Andradego i Renato Gaúcho oraz wypożyczono Daniele Massaro z Milanu. Grając nowym składem „giallorossi” zajęli 7. miejsce, a w Pucharze UEFA zostali wyeliminowani w 1/8 finału przez Dynamo Drezno (0:2, 2:2). W trakcie sezonu obwiązki trenerskie Liedholma przejął Luciano Spinosi. Najlepszym strzelcem zespołu po raz drugi z rzędu został pomocnik Giuseppe Giannini.
Lata 90..
W nową dekadę lat 90. Romę wprowadził nowy trener Luigi Radice. W sezonie 1989/1990 nie osiągnął jednak większych sukcesów. Zajął 6. miejsce w lidze, a z Pucharu Włoch rzymianie zostali wyeliminowani w półfinale przez Juventus przegrywając 0:2 i wygrywając 3:2. Po roku pracy Radice został zwolniony, a Dino Viola zatrudnił 47-letniego wówczas Ottavia Bianchiego. Doszło też do zmian w składzie. Legenda klubu Bruno Conti zakończył sportową karierę, a drużynę wzmocniono Amedeo Carbonim z Parmy i Brazylijczykiem Aldairem z Benfiki. W trakcie sezonu u bramkarza Angela Peruzziego i napastnika Andrei Carnevale wykryto niedozwolone substancje i ukarano ich roczną dyskwalifikacją (tzw. afera Lipopill). W maju Bianchi doszedł z Romą do finału Coppa Italia, w którym jego podopieczni okazali się lepsi od zawodników Sampdorii. Wygrywając 3:1 i remisując 1:1 zdobyli to trofeum. W 1. rundzie Pucharu UEFA rzymianie poradzili sobie z Benficą, dwukrotnie zwyciężając 1:0. W 1/16 finału natrafili na Valencię i po remisie 1:1 wygrali na własnym stadionie 2:1 awansując do dalszej rundy. W 1/8 finału najpierw rozgromili 5:0, następnie wygrali 2:0 z Girondins Bordeaux by w ćwierćfinale wykazać wyższość nad belgijskim Anderlechtem (3:0, 3:2). Zarówno w pierwszym meczu z Bordeaux, jak i Andrlechtem Niemiec Rudi Völler zdobywał hat-trick. Roma przebrnęła także fazę półfinałową uzyskując remis 0:0 i zwycięstwo 2:1 z Brøndby IF (w 88. minucie decydujący gol Völlera, który z 10 golami był królem strzelców Pucharu UEFA). W finale na rzymian czekał rywal z północy kraju, Inter. W 55. minucie meczu na San Siro Lothar Matthäus wykorzystał rzut karny po faulu Antonia Comiego na Nicoli Bertim, a 10 minut później po rajdzie Jürgena Klinsmanna wynik na 2:0 ustalił Berti. W rewanżu na Stadio Olimpico już w 6. minucie Ruggiero Rizzitelli trafił w słupek, ale Giovanni Trapattoni ustawił zespół defensywnie i Roma nie potrafiła znaleźć sposobu na zdobycie gola. Dopiero w 81. minucie Rizzitelli pokonał Waltera Zengę, ale „giallorossi” nie zdołali wyrównać stanu dwumeczu i Puchar UEFA pojechał do Mediolanu.
Pierwszy mecz finał Pucharu UEFA 1990/91 
Rewanż finał Pucharu UEFA 1990/91 
W 1991 roku nowym prezesem został Giuseppe Ciarrapico. Do klubu ściągnięto Thomasa Häßlera, trzeciego po Völlerze i Thomasie Bertholdzie mistrza świata z 1990. W lidze włoskiej Roma zajęła 5. miejsce, a sukcesu nie osiągnęła ani w Pucharze Włoch, ani w Pucharze Zdobywców Pucharów. W tym ostatnim wyeliminowała CSKA Moskwa (2:1, 0:1) i fiński FC Ilves Tampere (1:1, 2:5), ale odpadła w ćwierćfinale z AS Monaco (0:0, 0:1). Po sezonie odszedł trener Bianchi, a prezes Ciarrapico zatrudnił utytułowanego Serba Vujadina Boškova. Z Romy odszedł także Völler, który zasilił skład Olympique Marsylia, a w jego miejsce zakupiono Claudia Caniggię z Atalanty BC. „Giallorossich” zasilił też rodak Boškova, Siniša Mihajlović ze Crvenej Zvezdy Belgrad. 28 marca 1993 w Serie A zadebiutował 16-letni Francesco Totti, późniejsza gwiazda zespołu. W lidze piłkarze zajęli dopiero 10. miejsce. Lepiej poszło w Pucharze Włoch, gdyż dotarli do finału, ale musieli uznać wyższość Torino (0:3, 5:2). Wystąpili także w rozgrywkach Pucharu UEFA. W pierwszej rundzie pokonali FC Wacker Innsbruck (4:1, 1:0), w drugiej Grasshoppers Zurych (3:0, 3:4), w 1/8 finału Galatasaray SK (3:1, 2:3), a w ćwierćfinale ulegli Borussii Dortmund (1:0, 0:2).
Latem 1993 na doszło do zmiany na stanowisku prezesa – Ciarrapico zastąpił Franco Sensi. Jednym z pierwszych posunięć było zatrudnienie na stanowisku pierwszego trenera byłego piłkarza Romy, Carla Mazzonego. Nowym piłkarzem został Argentyńczyk Abel Balbo, który już w swoim pierwszym sezonie został najlepszym strzelcem klubu z 12 golami. Mazzone nie osiągnął jednak sukcesu z Romą i zajął 7. pozycję w Serie A. W sezonie 1994/1995 było to miejsce piąte. Przed jego rozpoczęciem do zespołu trafili Urugwajczyk Daniel Fonseca, który stał się partnerem Balbo w ataku oraz szwedzki pomocnik Jonas Thern. Doszło też do pierwszej od 12 lat zmiany sponsora – producenta makaronu Barillę zastąpiło przedsiębiorstwo ubezpieczeniowe Nuova Tirrena. W sezonie 1995/1996 Romę znów prowadził Mazzone i po raz drugi z rzędu doprowadził klub do 5. miejsca w lidze oraz do ćwierćfinału Pucharu UEFA, z którego Roma dość niespodziewanie odpadła po meczach ze Slavią Praga (0:2, 3:1). W trakcie sezonu Francesco Totti dostał pierwsze powołanie do reprezentacji Włoch.
Latem 1996 do Sturmu Graz odszedł długoletni lider drugiej linii Romy, Giuseppe Giannini. Nowym szkoleniowcem zespołu został Argentyńczyk Carlos Bianchi. Do zespołu sprowadził m.in. swojego rodaka Roberto Trottę, Rosjanina Omari Tetradze i Szweda Martina Dahlina. Żaden z zawodników nie sprawdził się, a Bianchi jeszcze w trakcie sezonu został zwolniony, gdy jeszcze rzymianie byli w strefie spadkowej. Zespół uratował Liedholm, który zajął z nim 12. miejsce w lidze. „Giallorossi” występowali także w Pucharze UEFA – odpadli w 1/16 finału z Karlsruher SC (0:3, 2:1). W sezonie 1997/1998 trenerem „żółto-czerwonych” został Czech Zdeněk Zeman, poprzednio prowadzący rywala Lazio. Zeman doprowadził zespół do 4. pozycji w Serie A. W drużynie grało już pięciu Brazylijczyków – Aldair, Cafu, Vágner, Antônio Carlos Zago i Paulo Sérgio. W sezonie 1998/1999 Zeman zajął z Romą 5. lokatę, ale po sezonie został zwolniony (m.in. z powodu oskarżeń o stosowaniu dopingu przez piłkarzy i lekarzy Juventusu). W ćwierćfinale Pucharu UEFA Roma dwukrotnie uległa 1:2 Atlético Madryt.
XXI wiek.
W 1999 roku Fabio Capello został zatrudniony na stanowisku trenera Romy. Wzmocnieniem ataku było przyjście Vincenza Montelli z Sampdorii. Został on partnerem Marca Delvecchia w ataku i zdobywając 16 goli był najlepszym strzelcem klubu. Nowym kapitanem został 23-letni wówczas Francesco Totti. Na koniec sezonu rzymianie zajęli 6. pozycję, a w Pucharze UEFA eliminowali kolejno Vitórię SC (7:0, 0:1), IFK Göteborg (2:0, 1:0), Newcastle United (1:0, 0:0), by odpaść w 1/8 z Leeds United (0:0, 0:1).
Latem 2000 do zespołu trafili Gabriel Batistuta z Fiorentiny, a także Walter Samuel, obrońca z Club Atlético Boca Juniors i brazylijski pomocnik z Bayeru 04 Leverkusen Emerson. W tym wzmocnionym składzie zespół wywalczył mistrzostwo kraju, swoje trzecie w historii i pierwsze od 1983 roku. Z 20 golami Batistuta był czwartym strzelcem ligi i najlepszym Romy, która na koniec sezonu uzyskała dwa punkty przewagi nad Juventusem. O mistrzostwie zadecydował mecz ostatniej kolejki z Parmą, który rzymianie wygrali 3:1 po golach Tottiego, Montelli i Batistuty. Byli także bliscy osiągnięcia sukcesu w rozgrywkach Pucharu UEFA. Po pokonaniu ND Gorica (4:1, 7:0), Boavista FC (1:0, 1:1), Hamburger SV (1:0, 0:0) natrafili w 1/8 finału na Liverpool, jednak po porażce 0:2 w pierwszym meczu nie zdołali odrobić strat w rewanżu wygrywając tylko 1:0.
Latem 2001 Capello wywalczył z Romą kolejne trofeum – Superpuchar Włoch (3:0 z Fiorentiną). Zespół z Rzymu zadebiutował też w fazie grupowej Ligi Mistrzów. W pierwszej fazie zajął drugie miejsce w grupie za Realem Madryt, a przed Lokomotiwem Moskwa i RSC Anderlecht. W drugiej trafił jednak na Barcelonę, Liverpool i Galatasaray SK i ostatecznie zajął 3. miejsce w swojej grupie. Roma była bliska wywalczenia drugiego z rzędu mistrzostwa Włoch, jednak do ostatniej kolejki nie zdołała dogonić Juventusu i w tabeli traciła do niego tylko jeden punkt. W sezonie 2002/2003 jedynym osiągnięciem klubu było dotarcie do finału Pucharu Włoch, w którym jednak uległ Milanowi (1:4, 2:2). W lidze zajął 8. miejsce, a w Lidze Mistrzów odpadł w drugiej fazie grupowej, kończąc na 4. miejscu za Valencią, Ajaksem Amsterdam i Arsenalem. W trakcie sezonu odszedł Batistuta, który zasilił skład Interu Mediolan.
Po zadyszce w poprzednim sezonie, w 2003/2004 Roma znów walczyła o mistrzostwo kraju, jednak już na kilka kolejek przed końcem Milan zapewnił sobie tytuł mistrzowski wyprzedzając „giallorossich” o 11 punktów. Przed sezonem nowym nabytkiem Romy został były piłkarz Venezii Mancini, który stał się odkryciem sezonu. Roma dotarła zarówno do ćwierćfinału Coppa Italia, jak i Pucharu UEFA (0:2 i 2:1 z Villarrealem). Latem 2004 z Romy do Juventusu odszedł trener Capello, który zabrał ze sobą Emersona. Odszedł także Samuel, który został piłkarzem Realu Madryt. Transfery te spowodowane były kłopotami finansowymi klubu. Nastąpiły także problemy z zatrudnieniem pierwszego trenera. Nowym szkoleniowcem „giallorossich” został Cesare Prandelli, jednak jeszcze przed rozpoczęciem sezonu zrezygnował z powodów osobistych (choroba żony), a na jego miejsce zatrudniono Rudiego Völlera, który pracował tylko miesiąc. Od września do marca 2005 zespół prowadził Luigi Delneri, a do końca sezonu były zawodnik klubu, Bruno Conti. W Serie A piłkarze zajęli 8. pozycję, a w finale krajowego pucharu przegrali 0:2 i 0:1 z Interem. W grupie B Ligi Mistrzów zdobyli tylko 1 punkt zajmując ostatnie miejsce za Bayerem 04 Leverkusen, Realem Madryt i Dynamem Kijów.
Latem 2005 Sensi zatrudnił nowego szkoleniowca, którym okazał się Luciano Spalletti, wcześniej odnoszący sukcesy z Udinese Calcio. W Serie A początkowo rzymianie zajęli 5. miejsce, jednak po sezonie Włoska Federacja Piłkarska przesunęła ich na 2. pozycję z powodu afery korupcyjnej, w którą zamieszane były Juventus, Lazio, AC Fiorentina i A.C. Milan. 26 lutego 2006 „żółto-czerwoni” ustanowili rekord 11 kolejnych zwycięstw w Serie A wygrywając 2:0 z lokalnym rywalem Lazio. Passa trwała od 21 grudnia 2005 od zwycięskiego 4:0 spotkania z Chievo Werona – w sezonie 2006/2007 osiągnięcie to pobił Inter Mediolan. W Pucharze UEFA Roma odpadła w 1/8 finału z późniejszym finalistą Middlesbrough F.C. (0:1, 2:1). W trakcie sezonu, w styczniu, z klubu do Realu Madryt odszedł Antonio Cassano, który pokłócił się z trenerem Spallettim i prezesem Sensim odnośnie do przedłużenia kontraktu. Latem 2006 „wilki” zagrały o Superpuchar Włoch, ale po dogrywce przegrały z Interem 4:3 (chociaż pod koniec pierwszej połowy Rzymianie prowadzili aż 0:3), a następnie wygrały Puchar, tym razem gromiąc mediolańczyków 6:2 i przegrywając 1:2. W lidze nie zdołały dogonić „nerazzurrich”, ale zostały wicemistrzem kraju. Francesco Totti z 26 bramkami na koncie został królem strzelców ligi. Dotarł wraz z klubowymi kolegami do ćwierćfinału Ligi Mistrzów. Roma wygrała pierwszy mecz 2:1 z Manchesterem United, jednak w rewanżu uległa aż 1:7. 24 maja 2008 Roma wygrała w jedynym meczu finału Pucharu Włoch z Interem Mediolan 2:1 zapewniając sobie 9. w historii klubu takie trofeum.
Sezon 2009/2010.
W sezonie 2009/2010 Roma została wicemistrzem kraju tracąc w końcowej tabeli 2 punkty do Interu Mediolan. Została również finalistą Pucharu Włoch przegrywając finał z Interem 0:1.
Sezon 2010/2011.
W kolejnym sezonie Roma zajęła szóste miejsce w ligowej tabeli. Najlepszymi strzelcami Romy zostali: Mirko Vučinić i Francesco Totti.
Sezon 2011/2012.
Kolejne rozgrywki klub rozpoczął bardzo źle, po remisie z Ceseną i po wysokiej przegranej 5-1 z Cagliari klub znalazł się na dole tabeli. Dwa kolejne mecze były także nieudane, znów padł remis i mecz zakończony porażką. Dopiero w piątej kolejce klub zanotował ważne zwycięstwo nad Interem Mediolan 1-0. Potem klub nie przegrał siedmiu meczów z rzędu. 28 listopada doszło do
przegranej z Palermo. Do końca sezonu klub odnotował kilka zwycięstw, remisów i porażek, ostatecznie zajmując 6. miejsce.
Sezon 2012/2013.
W letnim okienku transferowym klub pozyskał Maartena Stekelenburga, Gabriela Heinze, Jose Angela, Pjanicia, Eirka Lamelę, Bojana Krkicia, Pablo Osvaldo i Marco Borriello. Jednak mimo tych transferów klub nie mógł ustabilizować formy, i po 13 kolejkach przegrał aż 6 meczów. W eliminacjach do Ligi Europy, Roma przegrała ze Slowanem Bratyslawa. Klub uplasował się na siódmej pozycji w Serie A.
W tym sezonie klub awansował do finału Pucharu Włoch, ale przegrał w nim z Lazio.
Sezon 2013/2014.
Do kolejnych rozgrywek Roma zaczęła przygotowanie od sparingu z włoskim Sel. Val Pusteria. Klub odnotował wysokie zwycięstwo 9-0. Kolejne dziewięć sparingów, także wygrał. W jednym z meczów klub zmierzył się z polskim Zagłębiem, wygrywając 4-0.
W letnim okienku transferowym w roku 2013, do klubu dołączyli tacy piłkarze jak: Morgan De Sanctis, Kevin Strootman, Gervinho, Łukasz Skorupski, Maicon i Adem Ljajić. Z klubu odeszła jedna z największych gwiazd Pablo Osvaldo. Barwy klubowe zmienił także bramkarz – Maarten Stekelenburg. Obecnym trenerem zespołu jest Rudi Garcia. W pierwszych dziesięciu meczach klub odnotował dziesięć zwycięstw, tracąc tylko jedną bramkę. 5 grudnia podczas meczu ligowego z Juventusem, "Giallorossi" ulegli 3-0. Była to wówczas pierwsza porażka od początku tych rozgrywek. 9 grudnia klub odniósł zwycięstwo 1-0 nad Genoą i awansował do dalszej fazy rozgrywek Pucharu Włoch.
Obecny skład.
"Stan na 2 września 2022"
Trenerzy klubu.
Chronologiczny spis trenerów AS Roma od 1927 roku
Klubowe statystyki i rekordy.
Francesco Totti dzierży oficjalny rekord Romy w historii występów w tej drużynie. Występuje w Romie od 25 sezonów i ma na koncie 601 (248 goli) występów w Serie A (stan na 19 lipca 2016).
Licząc wszystkie rozgrywki Totti jest także liderem strzelców w historii Romy. Jest także na czele listy, jeśli chodzi o bramki strzelone w Serie A. Drugim najlepszym strzelcem jest Roberto Pruzzo, napastnik, który najwięcej bramek zdobywał w latach 80. W sezonie 1930/1931 pierwszym królem strzelców w barwach Romy został Rodolfo Volk i zdobywając w nim 29 goli ustanowił niepobity dotąd rekord klubowy.
Swój pierwszy mecz w lidze włoskiej Roma rozegrała w sezonie 1928/1929 i pokonała wówczas 2:0 drużynę AS Livorno Calcio. Największe zwycięstwo Roma odniosła w sezonie 1929/1930, kiedy to pokonała US Cremonese 9:0. Największa porażka rzymskiego klubu to 1:7, a zdarzyło się to pięciokrotnie: w sezonie 1931/1932 z Juventusem, w sezonie 1947/1948 z Torino FC, w sezonie 2006/2007 z Manchesterem United w Lidze Mistrzów, w sezonie 2014/2015 z Bayernem Monachium w Lidze Mistrzów oraz w sezonie 2018/2019 z ACF Fiorentiną.
Rekordy.
"do 19 lipca 2016"
Najwięcej goli w Serie A w barwach Romy.
"Stan na 19 lipca 2016"
Kolory, herb i przydomki.
Barwy Romy to bordo ze złoto-żółtym dodatkiem, reprezentującym tradycyjne barwy miasta Rzym. Kolor złoty symbolizuje Boga w kościele rzymskokatolickim, podczas gdy kolor bordowy reprezentuje Cesarstwo rzymskie. Białe spodenki i czarne getry zazwyczaj są noszone w parze z bordowo-czerwonymi koszulkami, jednak podczas najważniejszych spotkań z największymi rywalami piłkarze grają w takich samych spodenkach i getrach jak koszulkach.
W takich strojach początkowo występowali piłkarze klubu Roman F.C., jednego z trzech zespołów, które wzięły udział w fuzji w 1927 roku. Z tego powodu Roma najczęściej nazywana jest "i giallorossi", czyli "żółto-czerwoni". Stroje wyjazdowe są całe białe, natomiast trzecie stroje zmieniają swoje barwy od czasu do czasu. Przydomek " i giallorossi" nosi także zespół US Lecce mający takie same barwy jak rzymski klub.
Innym popularnym przydomkiem klubu jest "i lupi", czyli „wilki”. Wilk zawsze znajdował się w herbie klubowym pod różnymi formami. Obecne logo klubu jest takie, jak na początku jego istnienia – przedstawia wilczycę wraz z braćmi Romulusem i Remusem, symbolizując powstanie miasta Rzymu. Tłem logo jest podzielona na pół tarcza. Jej dwie części są w kolorach żółto-złotym i bordowo-czerwonym.
Mit, z którego wzięły się przydomek i herb, opowiada o bliźniakach, synach boga Marsa i Rei Sylwii. Zostali oni wrzuceni do rzeki Tyber przez ich wujka Amuliusa, a następnie uratowani przez wilczycę, która karmiła i opiekowała się obojgiem braci. Ostatecznie bracia wzięli odwet na Amuliusie, a w końcu pokłócili się między sobą. Romulus zabił Remusa i mianował się królem nowo powstałego miasta Rzym.
Trzecim przydomkiem Romy jest "La Magica" (Magiczna). Przylgnął on do klubu w latach 80., kiedy to prezesem klubu był Dino Viola, a symbolizował on ówczesny styl gry rzymian i wymawiany był z charakterystycznym rzymskim akcentem.
Kibice i rywale.
AS Roma jest czwartym co do liczby kibiców klubem we Włoszech. Za stołecznym klubem kibicuje około 6% fanów w tamtejszym futbolu (według badań Doxa Institute-L’Expresso z kwietnia 2006 roku). Od lat największa ich liczba zamieszkuje centrum miasta oraz południowe dzielnice, zamieszkane przez robotników, jak choćby dzielnica Testaccio.
Najbardziej znaną grupą ultras była ta o poglądach lewicowych zwana "Commando Ultrà Curva Sud", często używająca skrótu "CUCS". Grupa ta została założona dzięki połączeniu wielu mniejszych grup kibiców i uznawana była za najstarszą w historii Europejskiej piłki. Jednak w połowie lat 90. grupa rozpadła się, a jej członkowie zasilili inne grupy kibiców. Od tego czasu "Curva Sud" na Stadio Olimpico jest kontrolowana przez prawicowych kibiców: "AS Roma Ultras", "Boys", "Giovinezza" i inne. Najstarsza z obecnych grup to "Fedayn", która jest apolityczna.
Mottem klubowym jest "La Roma non si discute, si ama". W języku polskim znaczy to „O Romie się nię dyskutuje, Romę się kocha”. Hymn śpiewany jest przed każdym meczem przez lokalnego piosenkarza Antonello Vendittiego. Powstał on w 1997 roku podczas 70. urodzin klubu. Zastąpił dawną pieśń „Grazie Roma” skomponowaną z okazji zdobycia przez piłkarzy mistrzostwa Włoch w 1983 roku. W ostatnim czasie zaprezentowano też inną piosenkę "Seven Nation Army" z repertuaru zespołu The White Stripes, która stała się popularna podczas ligowych spotkań.
We włoskim futbolu Roma posiada wielu rywali. Pierwszym i najstarszym z nich jest S.S. Lazio, rywal zza miedzy, który dzieli Stadio Olimpico z Romą. Lokalne derby nazywane są "Derby della Capitale". W sezonie 1979/1980 podczas jednego z meczów derbowych zginął fan Lazio, Vincenzo Paparelli, trafiony racą w oko. Drugim incydentem był ten z sezonu 2003/2004, gdy derby zostały przerwane po tym, jak ultrasi Romy przekazali nieprawdziwą informację o śmierci dziecka zabitego przez policję podczas meczu. Mecz został odwołany, jednak poza stadionem doszło do zamieszek kibiców z policjantami, w wyniku czego 150 funkcjonariuszy i kibiców zostało rannych.
Rywalem Romy jest także zespół SSC Napoli, a mecze między tymi drużynami zwane są "Derby del Sole" (Derby Słońca). Fani Romy mają także rywali w osobach "tifosich" Juventusu, A.C. Milan i Inter Mediolan.
Fani Romy nie mają jednak tylko rywali, ale posiadają także przyjazne stosunki z innymi klubami. Dobre relacje posiadają z fanami Udinese Calcio, a konkretnie z grupą "Nord Kaos" (Północny Chaos) – powodem tego jest nienawiść do Lazio. Inne przyjaźnie łączą fanów Romy z grupą "Warriors" z US Palermo oraz grupą "Onda D’Urto" (Fala Uderzeniowa) z S.S. Sambenedettese Calcio.
Sympatykami Romy jest wielu reprezentujących różne opcje włoskich polityków, m.in. były premier Włoch, a obecnie minister spraw zagranicznych, Massimo D’Alema czy również były premier kraju i wielokrotny minister Giulio Andreotti. Wśród kibiców klubu są także ludzie teatru i kina (Renato Rascel, Alberto Sordi, Sabrina Ferilli, Monica Vitti, Ennio Morricone) oraz sportowcy (Giancarlo Fisichella, kierowca Formuły 1, motocyklista Max Biaggi oraz pływak Domenico Fioravanti).
W Polsce jest liczna grupa kibiców Giallorossich działająca prężnie i aktywnie od ponad dekady przez portale www.asroma.pl oraz www.lupipolacchi.fora.pl. Mimo iż polski fanclub jest nieoficjalny ma na swoim koncie wiele zorganizowanych wyjazdów na mecze Romy, zarówno na te rozgrywane w Rzymie, jak i te wyjazdowe, a także kilka zlotów zorganizowanych w różnych częściach Polski oraz wspólne oglądanie najważniejszych meczów. Nadmienić należy, że polscy Lupi „wypuścili” wiele własnych gadżetów (bluzy, czapki, smycze, kubki, vlepki itd.) i flag, które niejednokrotnie są prezentowane podczas telewizyjnych transmisji z meczów Romy.
Stadiony.
Campo Testaccio.
Przez pierwsze dwa lata istnienia Roma rozgrywała mecze na starym stadionie Motovelodromo Appio. W 1929 roku przeniosła się na Campo Testaccio i grała tam mecze do 1940. Skonstruował go Silvio Sensi, ojciec zmarłego już prezesa klubu Franco. Stadion przez wielu kibiców uznawany był za prawdziwy dom Romy. Na tym obiekcie odbyły się pierwsze derby Rzymu z Lazio. Fakt ten miał miejsce 8 grudnia 1929 roku, zaledwie w miesiąc po oddaniu stadionu Testaccio do użytku. Roma wygrała ten mecz 1:0, a jedynego gola strzeliła późniejsza legenda klubu, Rodolfo Volk. Na tym stadionie Roma odniosła najwyższe zwycięstwo – 9:0 z US Cremonese.
Stadio Flaminio.
Po zburzeniu Campo Testaccio w 1940 roku Roma przeniosła się na Stadio Flaminio, zwany w tamtych czasach "Stadio Partito Nazionale Fascista" (czyli Stadion Narodowej Partii Faszystowskiej). Mógł on pomieścić około 24 tysięcy widzów, a piłkarze „giallorossich” rozgrywali na nim mecze do 1957 roku. Obecnie gra na nim lokalny klub A.S. Cisco Roma, a także włoska reprezentacja rugby.
Stadio Olimpico.
Obecnie domowe mecze AS Roma rozgrywa na stadionie Stadio Olimpico, który dzieli z odwiecznym rywalem Lazio. Obiekt ten został wybudowany w 1937 roku i obecnie może pomieścić 82 456 widzów. Roma gości na nim od 1957 roku. UEFA zakwalifikowała go do pięciogwiazdkowych obiektów piłkarskich w Europie. Najbardziej znana trybuną stadionu to "La Curva Sud", największa na tym obiekcie. Przeważnie jej miejsca zajmują najwierniejsi kibice AS Roma. Po przeciwnej stronie "La Curva Sud" leży "La Curva Nord" – trybuna kibiców Lazio.
Centrum treningowe Trigoria.
Centrum treningowe Romy „Trigoria” nosi imię byłego piłkarza Fulvia Bernadiniego. Liczy 20 hektarów powierzchni i posiada pięć boisk piłkarskich. Centrum zostało zakupione w 1979 roku przez prezesa Gaetano Anzalone, który postanowił przenieść się ze starej siedziby Circo Massimo.
W Trigorii istnieją: plac Dino Viola, na cześć jednego z prezesów, a przy nim centralny trzypiętrowy pałac, liczący 26 pokoi. Mieszczą się w nim biura sektora szkoleniowego, kasa biletowa, pomieszczenia zarządu wraz z pokojem prezesa klubu i sekretariatem, a także część dla zawodników, w której można wyodrębnić centrum medyczne, fizjoterapeutyczne, rehabilitacyjne, ćwiczeniowe, saunę, szatnie, basen i magazyn oraz znajdujące się na pierwszym piętrze pokoje dla zawodników.
Jedna część rejonu treningowego nazywa się Campo Testaccio (na cześć jednego z dawnych stadionów klubu) i zawiera ona dwa boiska oraz miejsce treningu bramkarzy z drużyny młodzieżowej. W obozie leży też boisko główne, na którym trenuje młodzieżowa drużyna Primavera.
AS Roma jako spółka akcyjna.
W 1999 roku, gdy funkcję prezesa klubu sprawował Franco Sensi Romę przekształcono w spółkę akcyjną. Obecnie 64,3% należy do Compagnia Italpetroli SpA (holding rodziny Sensich), 2,7% do ABN AMRO Holding NV, 2,5% do Danilo Coppoli i 30,4% do innych współakcjonariuszy. Obok Lazio i Juventusu Roma jest jedynym klubem notowanym na Borsa Italiana (włoskiej giełdzie papierów wartościowych).
Prezesi klubu.
Zespołem Romy kierowało wielu prezesów. Niektórzy byli właścicielami klubu, a niektórzy tylko prezesami honorowymi. Obecnie funkcję prezesa pełni Rosella Sensi, która przejęła władzę po śmierci Franco Sensiego, swojego ojca.

</doc>
<doc id="109965" url="https://pl.wikipedia.org/wiki?curid=109965" title="Cieniowanie płaskie">
Cieniowanie płaskie

Cieniowanie płaskie (ang. "flat shading") – technika tworzenia oświetlenia w trójwymiarowej grafice komputerowej polegająca na określaniu jasności każdej ściany modelowanej siatki wielokątów, opierając się na kącie pomiędzy powierzchnią ściany a kierunkiem padania światła, uwzględniając kolor ściany i oświetlenia oraz intensywność światła. 
Podstawową zaletą cieniowania płaskiego jest wysoka szybkość renderowania. Przede wszystkim wynika to z potrzeby wykonania tylko jednego obliczenia na każdą ścianę, podczas gdy w cieniowaniu Gourauda trzeba wyznaczyć oświetlenie dla każdego wierzchołka wielokąta (co najmniej 3) tworzącego ścianę, natomiast w cieniowaniu Phonga obliczenia są wymagane dla każdego piksela obrazu. Ponadto wypełnianie wielokątów jednym kolorem jest bardzo szybkie, nawet w przypadku komputerów nie posiadających akceleratorów graficznych.
Wadą cieniowania płaskiego jest to, że każda ściana modelu ma jednolitą barwę, co sprawia wrażenie występowania kantów i płaskich powierzchni; jest to tym bardziej zauważalne, im mniej złożony jest model.
Cieniowanie płaskie często wykorzystuje się wtedy, gdy szybkość i płynność wykonania jest ważniejsza niż jakość obrazu (np. podczas wstępnego etapu tworzenia grafiki), przy renderowaniu brył kostkowych (np. graniastosłupów, ostrosłupów) lub gdy bardziej zaawansowane metody są zbyt kosztowne. W przypadku, gdy pożądana jest większa dokładność i estetyka modelowania oświetlenia, stosuje się cieniowanie Gourauda lub cieniowanie Phonga – cieniowanie płaskie to z nich najmniej realistyczna metoda.

</doc>
<doc id="109970" url="https://pl.wikipedia.org/wiki?curid=109970" title="Koenzym A">
Koenzym A

Koenzym A ("CoA", "CoA∼SH") – organiczny związek chemiczny zbudowany z reszt 3′-fosforyloadenozynodifosforanu, pantotenianu i cysteaminy. W organizmach żywych służy jako przenośnik grup acylowych, które wiążą się do niego poprzez grupę tiolową (−SH). Cząsteczkę koenzymu A związaną z resztą acylową nazywa się acylokoenzymem A (acylo-CoA). Najważniejszym z takich połączeń jest acetylokoenzym A (acetylo-CoA).
Biosynteza.
Biosynteza CoA przebiega w taki sam sposób u prokariontów i eukariontów i obejmuje pięć etapów, w których wykorzystywane są 4 cząsteczki ATP:
Acylo-CoA i acetylo-CoA.
Acylo-CoA, czyli acylokoenzym A to połączenie koenzymu A z resztą acylową umożliwiające jej transport w organizmie. Przenosi on grupy acylowe o długości wahającej się między 2 a 24 węglami lub nawet dłuższe elementy. Acylo-CoA powstaje w wyniku acylowania grupy tiolowej CoA:
Najważniejszym przykładem takiego połączenia jest acetylokoenzym A (acetyl-CoA), tzw. aktywny octan – produkt acetylowania koenzymu A, uczestniczący w wielu przemianach zachodzących w organizmie, np. w cyklu kwasu cytrynowego.
Acetylo-CoA odgrywa kluczową rolę w metabolizmie. Składa się z grupy acetylowej () związanej kowalencyjnie z koenzymem A. Jest on na przykład bezpośrednio wykorzystywany przez połączenie z kwasem szczawiooctowym do syntezy kwasu cytrynowego, który rozpoczyna cykl kwasu cytrynowego (kwasów trójkarboksylowych). W postaci aktywnego octanu kwas octowy łączy się także z choliną, tworząc acetylocholinę, lub z sulfonamidami, które przed wydaleniem ulegają acetylacji. Acetylokoenzym A odgrywa również ważną rolę w metabolizmie lipidów – jest prekursorem cholesterolu, a tym samym hormonów steroidowych.
Tworzenie acetylo-CoA w mitochondriach.
Pirogronian po wejściu do mitochondriów może ulec utlenieniu do CO2 i H2O (w cyklu kwasów trójkarboksylowych), bądź być wykorzystany do syntezy kwasów lub innych związków. Uprzednio jednak musi ulec utleniającej dekarboksylacji, tworząc „aktywny octan” – acetylo-CoA.
Faktyczny mechanizm reakcji jest znacznie bardziej złożony. W katalizującym kompleksie uczestniczą trzy enzymy główne (dehydrogenaza pirogronianowa, transacylaza liponianowa, dehydrogenaza liponianowa), pięć koenzymów (pirofosforan tiaminy, kwas liponowy, NAD+, FAD, CoA) oraz dwa enzymy regulujące (kinaza i fosfataza dehydrogenazy pirogronianowej).
Przebieg procesu zależy od stanu energetycznego komórki. Przy wysokim stężeniu ATP dehydrogenaza pirogronianowa przy udziale odpowiedniej kinazy przechodzi w nieaktywną formę ufosforylowaną, dzięki czemu cały proces ulega zahamowaniu. Przy niskim stężeniu ATP, o wysokim ADP oraz Ca2+ następuje pod wpływem swoistej fosfatazy defosforylacja dehydrogenazy pirogronianowej, z utworzeniem formy aktywnej enzymu.
Proces utleniającej dekarboksylacji α-ketokwasów jest źródłem czterech wiązań wysokoenergetycznych. Trzy tworzone są podczas utleniania poprzez łańcuch oddechowy powstałego NADH. Czwarte, powstałe na poziomie substratu, zmagazynowane jest w postaci ~S-CoA. Przy dekarboksylacji pirogronianu wiązanie to nie jest źródłem ATP, jest jednak wykorzystywane w procesach syntezy. Proces utleniającej dekarboksylacji pirogronianu jest nieodwracalny.

</doc>
<doc id="109972" url="https://pl.wikipedia.org/wiki?curid=109972" title="Przesilenie">
Przesilenie

Przesilenie, solstycjum ( – „przesilenie (letnie)”) w astronomii oznacza skrajny punkt odchylenia Słońca od równika. W ciągu roku na Ziemi pojawiają się dwa przesilenia:

</doc>
<doc id="109978" url="https://pl.wikipedia.org/wiki?curid=109978" title="Minogokształtne">
Minogokształtne

Minogokształtne (Petromyzontiformes) – rząd prymitywnych zwierząt wodnych zaliczanych do bezżuchwowców z monotypowej gromady minogów (Petromyzontida). Razem ze śluzicami określane są nazwą kręgouste.
Ekologia.
Występują zarówno w wodach słonych, jak i słodkich. W obrębie rzędu występują gatunki pasożytnicze i niepasożytnicze, przy czym obydwie formy występują u przedstawicieli blisko spokrewnionych gatunków. Minogi pasożytnicze żerują głównie na rybach, rzadziej na innych zwierzętach, przysysając się do ich ciała i odżywiając krwią. Gatunki niepasożytnicze są związane wyłącznie z wodami słodkimi.
Budowa.
Ciało minoga ma długość do 40 cm. Składa się z głowy, tułowia i ogona, przechodzących w siebie bez wyraźnych granic widocznych na zewnątrz ciała. Na końcu głowy znajduje się lejek przyssawkowy uzbrojony w zęby rogowe i otoczony płatkowato postrzępioną skórą. Wewnątrz lejka mieści się język również zaopatrzony w zęby. Na górnej części głowy znajduje się nieparzysty otwór węchowy, a z tyłu, za otworem nosowym - narząd ciemieniowy. Po obu stronach głowy leżą małe, słabo widoczne oczy, pokryte półprzezroczystą skórą. Po bokach głowy za oczami ciągnie się szeregiem po każdej stronie 7 otworów skrzelowych. Minóg ma 2 płetwy grzbietowe oraz ogonową; tylna płetwa grzbietowa łączy się z przednią, a ku tyłowi przechodzi w symetryczną płetwę ogonową. 
Po brzusznej stronie ciała znajduje się otwór odbytowy i otwór moczowo-płciowy leżący na brodawce płciowej. Samce obok otworu płciowego mają pokładełko, a samice bezszkieletową płetwę odbytową (płciową). W okresie tarła wyraźnie zaznacza się dymorfizm płciowy. 
Ciało minoga pokryte jest skórą, w której znajdują się gruczoły śluzowe i zakończenia nerwowe. Pod skórą znajdują się mięśnie, wykazujące wyraźną segmentację w odcinku tułowiowym i ogonowym. Szkielet i czaszka zbudowane z chrząstki. W skład szkieletu osiowego wchodzi struna grzbietowa otoczona osłoną łącznotkankową, na której znajdują się parzyste chrząstki - zawiązki łuków górnych kręgów. Czaszka składa się z:
Układ pokarmowy.
Przedni odcinek przewodu pokarmowego spełnia funkcję tłoka ssącego, umożliwiającego przyssanie się do ciała ryby i pobieranie krwi lub tkanki mięśniowej. Minogi nie posiadają żuchwy ani kości szczęk. Poniżej otworu gębowego, znajdującego się w lejku przyssawkowym leży otwór skrzelowy prowadzący do gardzieli. Otwór gębowy prowadzi do przełyku, który przechodzi w proste jelito. Przednie rozszerzenie jelita uważa się za żołądek. Przed nim znajduje się gruczoł wątrobowy. Wzdłuż jelita ciągnie się tzw. zastawka spiralna, powiększająca powierzchnię jelita i opóźniająca przesuwanie się pokarmu. Na pograniczu jelita przedniego i środkowego mieści się zaczątkowa, pęcherzykowata trzustka. Przewód pokarmowy kończy się otworem odbytowym.
Układ oddechowy.
Układ oddechowy minoga występuje w postaci 7 par workowatych skrzeli pochodzenia endodermalnego (u innych kręgowców skrzelodysznych skrzela są pochodzenia ektodermalnego). Worki skrzelowe z jednej strony łączą się z gardzielą, a z drugiej przez otwory skrzelowe ze środowiskiem zewnętrznym. W workach skrzelowych znajdują się listewki, w których przebiegają naczynia krwionośne. W czasie oddychania woda dostaje się do gardzieli przez lejek przyssawkowy, a następnie do worków skrzelowych, a stamtąd wydostaje się otworami skrzelowymi na zewnątrz. Jeżeli minóg jest przyczepiony do ciała ryby, woda wpływa przez otwory skrzelowe do worków skrzelowych, gdzie zachodzi wymiana gazowa, a następnie wypływa również otworami skrzelowymi. 
Układ krążenia.
Układ krwionośny zamknięty. Serce leży z tyłu za przewodem skrzelowym. Zbudowane jest z zatoki żylnej, jednego przedsionka, jednej komory i stożka tętniczego. Przez serce przepływa wyłącznie krew żylna, niezawierająca tlenu. Krew zawiera hemoglobinę. Krew z zatoki żylnej przechodzi do przedsionka, potem do komory i następnie do stożka tętniczego, od którego odchodzi aorta brzuszna. Rozdziela się ona na 2 tętnice, od których odchodzi po 8 tętnic skrzelowych doprowadzających. Tętnicami tymi krew płynie do worków skrzelowych. Utlenowana krew w workach skrzelowych zbierana jest przez tętnice skrzelowe odprowadzające, które uchodzą do parzystych korzeni aorty. Korzenie aorty dają do przodu 2 tętnice głowowe, a z tyłu łączą się, tworząc aortę grzbietową. Zaopatruje ona w krew odcinek tułowiowy i ogonowy. Żyły jarzmowe uchodzące do zatoki żylnej zbierają krew żylną z odcinka głowowego. Krew żylna z tułowia zbierana jest przez żyły główne tylne, również uchodzące do zatoki żylnej. Do zatoki żylnej uchodzi także żyła wątrobowa. Żyła podjelitowa zbiera krew z przewodu pokarmowego, następnie wchodzi do wątroby i wychodzi z niej jako żyła wątrobowa.
Układ wydalniczy.
Narządami wydalniczymi minoga są pranercza, ciągnące się po grzbietowej stronie aż do odbytu. Wzdłuż nerek biegnie przewód moczowy – przewód Wolffa. Moczowody uchodzą do zatoki moczowo-płciowej, która otwiera się na brodawce moczowo-płciowej.
Układ nerwowy i narządy zmysłów.
Mózgowie minoga złożone jest z 5 odcinków ułożonych jeden za drugim. Móżdżek i śródmózgowie są słabo rozwinięte. Móżdżek jest wyraźnie wyodrębniony z rdzenia przedłużonego. Od kresomózgowia odchodzą duże płaty węchowe. Z międzymózgowiem łączy się szyszynka i narząd ciemieniowy. Z przedniej części dna międzymózgowia odchodzą nerwy wzrokowe. IX i X para nerwów mózgowych wychodzi poza obrębem mózgoczaszki. Rdzeń kręgowy jest taśmowaty i silnie spłaszczony grzbietobrzusznie.
Narządy zmysłu minoga to:
Układ rozrodczy i rozmnażanie.
Minogi są rozdzielnopłciowe, zapłodnienie jest zewnętrzne. Mają pojedynczy gruczoł rozrodczy męski lub żeński. Po dojrzeniu jaja lub plemniki wydostają się do jamy ciała, z której dostają się do zatoki moczowo-płciowej, a następnie na zewnątrz. Minogi nie odżywiają się podczas wędrówki godowej, co powoduje uwstecznienie przewodu pokarmowego. Po odbyciu godów giną. Stadium larwalne (ślepica, zwana też robaczycą) znacznie różni się od osobników dorosłych. Żyje zagrzebana w mule rzecznym; przeobraża się po 2–4 latach. 
Klasyfikacja.
Rząd Petromyzontiformes jest taksonem monofiletycznym. Dyskusyjna pozostaje jego pozycja filogenetyczna względem śluzic i pozostałych kręgowców, dlatego przez różnych autorów klasyfikowany jest w gromadzie Cephalaspidomorphi, Petromyzonti, Cyclostomata lub Hyperoartia. 
Do minogokształtnych zaliczane są współcześnie żyjące gatunki klasyfikowane w rodzinach:
oraz wymarła rodzina:
Geotriidae i Mordaciidae występują na półkuli południowej, a Petromyzontidae na północnej.
W Polsce występują cztery gatunki objęte ścisłą ochroną gatunkową:
oraz minóg Władykowa ("Eudontomyzon vladykovi").

</doc>
<doc id="109979" url="https://pl.wikipedia.org/wiki?curid=109979" title="Jakub Boehme">
Jakub Boehme



</doc>
<doc id="109980" url="https://pl.wikipedia.org/wiki?curid=109980" title="2,3,7,8-Tetrachlorodibenzodioksyna">
2,3,7,8-Tetrachlorodibenzodioksyna

2,3,7,8-Tetrachlorodibenzodioksyna, TCDD – organiczny związek chemiczny z grupy dioksyn o bardzo dużej toksyczności. Związek ten został prawdopodobnie wykorzystany do usiłowania otrucia Wiktora Juszczenki jesienią 2004 roku w czasie kampanii prezydenckiej na Ukrainie.
Pierwszym objawem zatrucia jest trąd chlorowy, czyli zapaleniowe zmiany skóry, głównie twarzy i rąk. Utrzymuje się przez wiele lat pozostawiając głębokie blizny. W wyniku zatrucia TCDD mogą wystąpić zaburzenia w tworzeniu się hemoglobiny, zapalenie trzustki, uszkodzenie wątroby, podatność na infekcje, zaburzenia neurologiczne, zaburzenia ze strony układu hormonalnego. Śmiertelna dawka TCDD dla człowieka nie jest dokładnie znana.

</doc>
<doc id="109981" url="https://pl.wikipedia.org/wiki?curid=109981" title="2,3,7,8-Tetrachlorodibenzofuran">
2,3,7,8-Tetrachlorodibenzofuran

2,3,7,8-Tetrachlorodibenzofuran ("2,3,7,8-TCDF") – organiczny związek chemiczny z grupy polichlorowanych dibenzofuranów (PCDF), zbliżonych budową do polichlorowanych dibenzodioksyn. Ma szereg izomerów różniących się położeniem atomów chloru. Silnie toksyczny dla ssaków, np. LD50 dla świnki morskiej wynosi 5 μg/kg (doustnie). Nie jest natomiast klasyfikowany jako rakotwórczy dla człowieka (grupa 3 według Międzynarodowej Agencji Badań nad Rakiem).

</doc>
<doc id="109982" url="https://pl.wikipedia.org/wiki?curid=109982" title="Lennart Bernadotte">
Lennart Bernadotte

Lennart Bernadotte, Gustaf Lennart Nicolaus Paul (ur. 8 maja 1909, zm. 21 grudnia 2004) – do 1932 książę krwi w Szwecji ("Sveriges arvfurste"), książę Smalandii, hrabia Wisborga. 
Był jedynym synem księcia Wilhelma i Marii Pawłownej Romanowej, wielkiej księżnej Rosji, wnukiem Gustawa V, króla Szwecji. 11 marca 1932 bez zgody panującego poślubił Karin Emmę Louise Nissvandt (1911-1991). Zgodnie z Aktem Sukcesyjnym monarchii szwedzkiej utracił prawa do tronu oraz prawo używania tytułu książęcego i noszenia Orderu Serafinów i przyjął nazwisko Lennart Bernadotte. W tym samym roku osiadł na wyspie Mainau na Jeziorze Bodeńskim w pobliżu niemieckiego miasta Konstancji, gdzie od swojego ojca zakupił majątek ziemski z barokowym pałacem. Uczynił z niego atrakcję turystyczną słynną ze znajdujących się tam ogrodów. Lata II wojny światowej spędził w Szwecji, gdzie zrobił karierę jako fotograf i producent filmowy. Od roku 1947 kontynuował rozbudowę ogrodów na wyspie Mainau, a w roku 1952 osiadł tam na stałe. 2 lipca 1951 jego ciotka - wielka księżna Luksemburga Charlotte, nadała mu tytuł hrabiego Wisborg. W tym samym roku Bernadotte zainicjował regularne spotkania laureatów nagrody Nobla odbywające się po dziś dzień w mieście Lindau (Bodensee). W ostatnich latach życia ponownie przybrał tytuł książęcy - bez oficjalnej zgody króla Karola XVI Gustawa.
Jego urodzenie i działalność przyniosły mu liczne wyróżnienia:
Potomstwo.
Z pierwszą żoną miał czworo dzieci:
Małżeństwo zakończyło się rozwodem w 1972 (Karin Nissvandt zmarła w 1991). Lennart ożenił się ponownie 29 kwietnia 1972 z dużo młodszą Sonją Anitą Marią Haunz (7 maja 1944 - 21 października 2008). Z tego związku doczekał się pięciorga dzieci:
Dzieci Lennarta Bernadotte w konsekwencji jego małżeństwa również nie mają praw do tronu szwedzkiego.

</doc>
<doc id="109984" url="https://pl.wikipedia.org/wiki?curid=109984" title="PL/I">
PL/I

PL/I (ang. Programming Language One – język programowania jeden) to język programowania komputerowego stworzony w początku lat 60. XX wieku dla celów naukowych, inżynieryjnych i biznesowych przez konsorcjum skupione wokół firmy IBM. Jego cechą charakterystyczną jest bogaty zbiór funkcji wbudowanych. Prawdopodobnie nie istnieje kompilator PL/I, który uwzględniałby wszystkie słowa kluczowe tego języka. W związku z bogactwem PL/I kompilatory z reguły specjalizują się w określonych dziedzinach zastosowań.
Podstawowym zastosowaniem PL/I jest przetwarzanie informacji.
Język PL/I pozwala wykorzystywać rekursję i programowanie strukturalne.

</doc>
<doc id="109986" url="https://pl.wikipedia.org/wiki?curid=109986" title="Bogusław Nizieński">
Bogusław Nizieński

Bogusław Kazimierz Nizieński (ur. 2 marca 1928 w Wilnie) – polski prawnik, sędzia, w latach 1999–2004 Rzecznik Interesu Publicznego. Kawaler Orderu Orła Białego.
Życiorys.
Urodził się w Wilnie. Jego rodzicami byli ppłk Kazimierz Nizieński (1892–1952, legionista, oficer Wojska Polskiego II RP) i Wanda Nizieńska (zm. 1984); po 1945 oboje byli prześladowani i więzieni przez władze komunistyczne PRL (ojciec zmarł w 1952 krótko po wyjściu z zakładu karnego we Wronkach, matka była dwukrotnie więziona). W czasie II wojny światowej w ramach tajnego nauczania ukończył szkołę podstawową i gimnazjum, jako 16-latek walczył w szeregach Armii Krajowej pod pseudonimem „Sokół”, był łącznikiem komendanta obwodu AK. W szeregach plutonu Władysława Koby uczestniczył w bitwach pod Szówskiem oraz pełnił funkcję łącznika w pięciodniowej bitwie o Jarosław. W trakcie wojny należał do Narodowej Organizacji Wojskowej (NOW).
Po wojnie zdał maturę. Za radą ojca podjął i ukończył studia prawa i politologii na Wydziale Prawa i Administracji Uniwersytetu Jagiellońskiego z najwyższymi ocenami. Podczas studiów działał w Zrzeszeniu „Wolność i Niezawisłość” (WiN). Przez siedem lat pracował jako urzędnik w Akademickim Związku Sportowym (AZS) w Krakowie. Czynnie uprawiał sport (piłkę nożną i hokej na lodzie na pozycji bramkarza). Po odwilży gomułkowskiej w latach 1957–1959 odbył aplikację sędziowską ukończoną z wynikiem bardzo dobrym, odmówił wstąpienia do PZPR, po czym przez 2,5 roku był asesorem. Następnie został sędzią powiatowym, następnie wojewódzkim (1964); orzekał w wydziałach karnych w sprawach kryminalnych, m.in. w procesie Karola Kota.
W latach 1971–1981 pracował w Ministerstwie Sprawiedliwości w departamencie nadzoru sądowego. Wraz z Adamem Strzemboszem organizował w ministerstwie struktury „Solidarności”, działając na stanowisku wiceprzewodniczącego Komisji Zakładowej. Uczestnik prac Centrum Obywatelskich Inicjatyw Ustawodawczych Solidarności. Jest autorem publikacji pt. "Orzekanie i wykonywanie kary ograniczenia wolności" (wraz z Czesławem Łukaszewiczem i Wiesławem Wychowskim) wydanej w Wydawnictwie Prawniczym w 1980.
Po 1981 zmuszony do odejścia z ministerstwa, przeniesiony do Wydziału Karno-Rewizyjnego Sądu Wojewódzkiego w Warszawie. W 1985 zrzekł się stanowiska sędziego i przeszedł do pracy w prywatnej firmie "Unikum" na stanowisko radcy prawnego. Po 1989 krótkotrwale pełnił urząd Pełnomocnika Ministra Sprawiedliwości ds. Reformy Wymiaru Sprawiedliwości. Od lipca 1990 był sędzią Sądu Najwyższego, zasiadał w Izbie Karnej (przewodniczący Wydziału II). Przeszedł w stan spoczynku w 1998.
16 października 1998 został powołany na nowo utworzone stanowisko ds. lustracji Rzecznika Interesu Publicznego. Nominacji dokonał Pierwszy Prezes Sądu Najwyższego Adam Strzembosz w ostatnim dniu swojego urzędowania. Funkcję Rzecznika Interesu Publicznego objął 1 stycznia 1999 i pełnił ją przez 6-letnią kadencję do 31 grudnia 2004 (został zastąpiony przez Włodzimierza Olszewskiego). Następnie przeszedł na emeryturę.
W okresie od 21 lipca 2006 do 30 czerwca 2008 był członkiem Komisji Weryfikacyjnej WSI powołany Postanowieniem Prezydenta RP Nr 113-34-06.
Publikował artykuły o tematyce historyczno-wspomnieniowej w czasopismach „Jarosławski Kwartalnik Armii Krajowej”, „Rocznik Stowarzyszenia Miłośników Jarosławia”. Podjął działalność w Towarzystwie Miłośników Wilna i Ziemi Wileńskiej, wiele lat był prezesem oddziału TMWiZM w Warszawie. Od 16 stycznia 2010 członek Zarządu Głównego Związku Piłsudczyków. Został członkiem Stowarzyszenia Miłośników Jarosławia oddziału warszawskiego.
Został członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
30 marca 2016 został powołany przez marszałka Sejmu Marka Kuchcińskiego w skład Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii powodujących zaistniały w 2015 kryzys wokół TK (zespół złożył raport 1 sierpnia 2016). 29 września 2016 został wybrany przewodniczącym Rady do Spraw Kombatantów i Osób Represjonowanych, działającej przy Urzędzie do Spraw Kombatantów i Osób Represjonowanych. Członek Kapituły Nagrody „Semper Fidelis” przyznawanej przez Instytut Pamięci Narodowej.
Żonaty, ma syna.
Lista Nizieńskiego.
Odchodząc z urzędu, pozostawił zestawienie osób, które zarejestrowane były przez SB jako tajni współpracownicy, lecz co do których nie zachowały się w archiwum IPN-u materiały operacyjne, będące dowodem w procesie lustracji przed sądem lustracyjnym w świetle obowiązującej poprzednio ustawy lustracyjnej (tzw. „lista Nizieńskiego”). Na liście znajduje się ponad 550 osób: 335 adwokatów, 81 sędziów, 47 posłów, 43 ludzi mediów, 16 ministrów i wiceministrów, 13 prokuratorów, 12 wojewodów i wicewojewodów, 8 dyrektorów generalnych urzędów państwowych, 6 senatorów oraz 2 przedstawicieli Kancelarii Prezydenta (8 innych).
Odznaczenia, wyróżnienia i upamiętnienie.
W 1991 został odznaczony Krzyżem Kawalerskim Orderu Odrodzenia Polski.
W 1998, "za wybitne zasługi na rzecz wymiaru sprawiedliwości", prezydent Aleksander Kwaśniewski odznaczył go Krzyżem Komandorskim Orderu Odrodzenia Polski, ale odznaczony odmówił przyjęcia orderu z jego rąk.
11 listopada 2008, "w uznaniu znamienitych zasług dla Rzeczypospolitej Polskiej, a w szczególności dla przemian demokratycznych i wolnej Polski, za działalność państwową i publiczną" został odznaczony przez prezydenta Lecha Kaczyńskiego Orderem Orła Białego, a następnie został powołany do Kapituły tego orderu. Zrezygnował z członkostwa w niej w 2010, protestując przeciwko odznaczeniu przez prezydenta Bronisława Komorowskiego Orderem Orła Białego m.in. Adama Michnika. Powołany przez prezydenta Andrzeja Dudę ponownie w skład Kapituły 4 sierpnia 2016, w dwa dni potem został wybrany Kanclerzem Orderu.
Został honorowym obywatelem Jarosławia w 2009. Otrzymał tytuł „Człowiek Roku” przyznawany przez „Gazetę Polską” oraz Nagrodę Grzegorza I Wielkiego za rok 2015, przyznaną przez czasopismo „Niezależna Gazeta Polska – Nowe Państwo”.
W 2013 Alina Czerniakowska stworzyła film dokumentalny poświęcony osobie Bogusława Nizieńskiego.
W dniu swoich 90 urodzin, 2 marca 2018 został udekorowany przez sekretarza stanu w MSZ, Jana Dziedziczaka, Odznaką Honorową „Bene Merito”. Tego samego dnia, podczas Spotkania Weteranów walk o Niepodległość RP i żołnierzy Drugiej Konspiracji Niepodległościowej w Belwederze, odczytano list od prezydenta RP Andrzeja Dudy skierowany do majora Bogusława Nizieńskiego.
9 maja 2018 otrzymał nagrodę Kustosz Pamięci Narodowej, przyznaną przez Instytut Pamięci Narodowej. 2 września 2018 został odznaczony przez szefa UDSKiOR Jana Józefa Kasprzyka Medalem „Pro Bono Poloniae”. 28 maja 2019 został udekorowany Medalem Stulecia Odzyskanej Niepodległości.

</doc>
<doc id="109993" url="https://pl.wikipedia.org/wiki?curid=109993" title="Porto Novo">
Porto Novo



</doc>
<doc id="109996" url="https://pl.wikipedia.org/wiki?curid=109996" title="Licheń">
Licheń



</doc>
<doc id="109997" url="https://pl.wikipedia.org/wiki?curid=109997" title="Kazimierz Gurda">
Kazimierz Gurda

Kazimierz Gurda (ur. 20 sierpnia 1953 w Książnicach Wielkich) – polski duchowny rzymskokatolicki, doktor nauk teologicznych i patrystycznych, rektor Wyższego Seminarium Duchownego w Kielcach w latach 1998–2005, biskup pomocniczy kielecki w latach 2005–2014, biskup diecezjalny siedlecki od 2014, delegat apostolski ds. obrządku bizantyńsko-słowiańskiego od 2014.
Życiorys.
Urodził się 20 sierpnia 1953 w Książnicach Wielkich. Pochodzi z tej samej rodziny co inny biskup pomocniczy kielecki Jan Gurda. W 1972 ukończył Liceum Ogólnokształcące w Proszowicach i złożył egzamin dojrzałości. W latach 1972–1978 studiował w Wyższym Seminarium Duchownym w Kielcach. Święceń prezbiteratu udzielił mu 11 czerwca 1978 w kościele w Kazimierzy Małej biskup diecezjalny kielecki Jan Jaroszewicz. Inkardynowany został do diecezji kieleckiej. Studia specjalistyczne odbył w Instytucie Patrystycznym Augustinianum przy Uniwersytecie Laterańskim w Rzymie. W 1985 uzyskał licencjat, a w 1988 doktorat z teologii i patrystyki.
W latach 1978–1979 pracował jako wikariusz w parafii św. Jana Apostoła i Ewangelisty w Pińczowie, a w latach 1979–1981 w parafii św. Józefa Oblubieńca Najświętszej Maryi Panny w Bielinach. W latach 1996–1998 był proboszczem parafii św. Józefa w Zagnańsku. W 1989 został zatrudniony w Wyższym Seminarium Duchownym w Kielcach jako wykładowca patrologii i języka łacińskiego oraz ojciec duchowny alumnów I i II roku. W latach 1998–2005 sprawował urząd rektora kieleckiego seminarium. W 1994 został obrońcą węzła w trybunale diecezjalnym. W 1998 wszedł w skład rady kapłańskiej. Otrzymał godność kapelana Jego Świątobliwości.
18 grudnia 2004 papież Jan Paweł II mianował go biskupem pomocniczym diecezji kieleckiej ze stolicą tytularną Cusira. Święcenia biskupie otrzymał 5 lutego 2005 w katedrze w Kielcach. Udzielił mu ich biskup diecezjalny kielecki Kazimierz Ryczan z towarzyszeniem emerytowanego biskupa diecezjalnego radomskiego Edwarda Materskiego i biskupa pomocniczego kieleckiego Mariana Florczyka. Jako zawołanie biskupie przyjął słowa „"Iesu, in Te confido"” ("Jezu, ufam Tobie"). W kurii diecezjalnej objął urząd wikariusza generalnego, został dyrektorem Wydziału Duszpasterstwa Ogólnego, przewodniczącym diecezjalnej Rady Ekumenicznej oraz cenzorem pism, publikacji i programów radiowych. Należał także do kolegium konsultorów, rady kapłańskiej i rady duszpasterskiej.
Decyzją papieża Franciszka 16 kwietnia 2014 został przeniesiony na urząd biskupa diecezjalnego diecezji siedleckiej. Diecezję objął kanonicznie 23 maja 2014, a 24 maja 2014 odbył ingres do katedry Niepokalanego Poczęcia Najświętszej Maryi Panny w Siedlcach. W 2014 został delegatem apostolskim ds. obrządku bizantyńsko-słowiańskiego.
W ramach Konferencji Episkopatu Polski objął funkcję przewodniczącego Komisji ds. Instytutów Życia Konsekrowanego i Stowarzyszeń Życia Apostolskiego. Został również członkiem Komisji Mieszanej Biskupi – Wyżsi Przełożeni Zakonni.
W 2020 konsekrował biskupa pomocniczego siedleckiego Grzegorza Suchodolskiego.
Wyróżnienia.
W 2006 nadano mu honorowe obywatelstwo gminy Koszyce.

</doc>
<doc id="109998" url="https://pl.wikipedia.org/wiki?curid=109998" title="Neurobiologia">
Neurobiologia

Neurobiologia – termin oznaczający różne dziedziny nauki, których przedmiotem badania jest układ nerwowy.
W języku polskim termin ten przyjmuje dwa znaczenia. W węższym, tradycyjnym rozumieniu, neurobiologia stanowi zbiór dyscyplin wyłącznie biologicznych. Odpowiednikiem w języku angielskim jest wówczas słowo "neurobiology". W drugim znaczeniu, szerszym i współczesnym, hasłem tym określa się wszystkie, a nie tylko wyłącznie biologiczne, dziedziny nauki, które w jakikolwiek sposób zajmują się badaniem układu nerwowego. Odpowiednikiem takiego znaczenia w języku angielskim jest wyrażenie "neuroscience" (l.poj.) lub "neurosciences" (l.mn.). W piśmiennictwie polskim funkcjonują także bardziej wierne odpowiedniki tego terminu: neuronauki, neuronauka.
Interdyscyplinarność.
Układ nerwowy jest jednym z najbardziej skomplikowanych i interesujących części organizmu zwierząt. Jego budowa i sposób funkcjonowania są niezwykle złożone, zaś pełnione przezeń funkcje (polegające na kontrolowaniu pracy innych narządów, przetwarzaniu informacji odebranych poprzez zmysły oraz sterowaniu zachowaniem) sprawiają, że stanowi dość specyficzny przedmiot badań naukowych. Jak każda inna część żywego organizmu, stanowi naturalny przedmiot zainteresowania biologów i lekarzy (w naukach medycznych dziedzina zajmująca się układem nerwowym nazywa się neurologią). Ponieważ układ nerwowy steruje zachowaniem organizmu, stanowi również przedmiot zainteresowania przedstawicieli tych wszystkich dziedzin, które zajmują się zachowaniem, łącznie z filozofią i psychologią.
Nie istnieje jedna metoda badania układu nerwowego – zamiast tego, istnieje wiele różnych metod, z których każda skupia się na innych zagadnieniach i wymaga odmiennej wiedzy specjalistycznej. Różne dziedziny nauki specjalizują się w odmiennych zagadnieniach i właściwych dla siebie metodach badawczych. Przedstawiciele jednych dziedzin używają do badania mózgu mikroskopu elektronowego, przedstawiciele innych dziedzin – „zwykłego” mikroskopu optycznego, z kolei inni uczeni stosują obrazowanie MRI, zaś jeszcze inni badają zachowanie ludzi, u których choroba neurologiczna doprowadziła do uszkodzenia układu nerwowego, badając układ nerwowy jedynie pośrednio. Niektórzy uczeni skupiają się na badaniu układu nerwowego u ludzi, inni zaś interesują się układem nerwowym innych zwierząt.
Tak więc, badania nad układem nerwowym można prowadzić w różnych obszarach nauki. Wyniki uzyskane w tych różnych obszarach muszą być integrowane w szerszym kontekście, jako całość wiedzy o układzie nerwowym, w przeciwnym wypadku niewiele wniosą. Carla J. Shatz, profesor neurobiologii, zwięźle przedstawia tę potrzebę: „w dzisiejszych czasach wyzwaniem jest umieszczenie molekuł ponownie w komórkach a komórek w strukturach i ponowna analiza tworzonych przez nie systemów, w celu lepszego rozumienia zachowania się i percepcji”. Integracja taka wymaga zaś, aby odbiorca takiej wiedzy posiadał rozeznanie w większości, jeśli nie we wszystkich, dziedzinach składających się na neurobiologię. Trudno oczekiwać, aby ktokolwiek mógł zrozumieć wyniki badań z różnych dziedzin, jeżeli nie rozumie metod badawczych stosowanych w celu uzyskania takich wyników.
Tym samym neurobiologia jest bardzo skomplikowanym obszarem wiedzy. Mimo to istnieje wiele podręczników starających się zintegrować w jednym tomie streszczenie aktualnej wiedzy o układzie nerwowym, jak również istnieją jednolite kierunki studiów "neuroscience", na których można studiować zintegrowaną neurobiologię.
Poziomy badań.
Układ nerwowy jest przedmiotem zainteresowania różnych dziedzin nauki, co czyni neurobiologię dziedziną interdyscyplinarną. Dzięki temu, wiedza o układzie nerwowym obejmuje bardzo wiele zagadnień, począwszy od molekuł (czyli cząsteczek chemicznych), na zachowaniu się człowieka i związanych z tym zjawiskach psychicznych skończywszy. Można wyróżnić przynajmniej następujące poziomy badań:
Przykładowe zagadnienia.
Komórki nerwowe i synapsy.
Do końca XIX wieku dominował pogląd, jakoby tkanka nerwowa była utworzona z jednolitej masy, w której jedna komórka nerwowa płynnie przechodzi w drugą i nie ma między nimi fizycznej separacji. W tym czasie anatomowie mogli pobrać niewielki fragment tkanki nerwowej i poddać taki preparat obserwacji pod mikroskopem świetlnym. To, co wówczas zobaczyli, rysowali odręcznie na papierze.
Obserwacja pod mikroskopem tkanki nerwowej nie pozwala wiele zobaczyć. Camillo Golgi opracował metodę pozwalającą takie obserwacje ulepszyć. Preparat tkanki nerwowej wybarwiał azotanem srebra, przez co 1% komórek nerwowych zawartych w preparacie nabierał koloru kontrastującego z pozostałą częścią preparatu. Do dziś nie wiadomo dlaczego wybarwieniu ulega tylko tak niewielka liczba komórek. Jednak to, co po takiej procedurze ukazuje się pod mikroskopem, uwidacznia się jako całość komórek nerwowych – wybarwieniu ulega zarówno ciało komórkowe jak i odchodzące od niego cieńsze wypustki, łącznie z aksonem, jaki w niektórych neuronach może być bardzo długi. Taka technika barwienia została nazwana metodą Golgiego.
Inny uczony, Santiago Ramon y Cajal, korzystając właśnie z metody Golgiego, opracował teorię, zgodnie z którą tkanka nerwowa jest tworzona przez ogromną rzeszę neuronów, które nie stanowią jednolitej masy – pomiędzy poszczególnymi komórkami istnieją fizyczne przerwy. Teoria ta określana jest mianem doktryny neuronalnej i wraz z upływem czasu została przyjęta przez grono uczonych, chociaż w tym czasie nie można było jej jednoznacznie udowodnić. Jest to możliwe dopiero współcześnie, dzięki mikroskopom elektronowym.
W roku 1906 zarówno Golgi, jak i Cajal otrzymali wspólnie Nagrodę Nobla. Niedługo później, Charles Sherrington przedstawił wyniki eksperymentów, które można było wytłumaczyć chyba tylko tym, że między kontaktującymi się wzajemnie komórkami nerwowymi, w miejscu fizycznej przerwy pomiędzy aksonem jednej komórki a powierzchnią drugiej komórki, musi istnieć jakieś funkcjonalne połączenie, jakie Sherrington nazwał synapsą. Ta teoria również mogła zostać jednoznacznie udowodniona dopiero współcześnie, kiedy za pomocą mikroskopu elektronowego można obejrzeć, jak wygląda taka synapsa.
Współcześnie, dzięki rozwojowi biologii molekularnej, prowadzi się intensywne badania nad zjawiskami zachodzącymi wewnątrz neuronów i w obrębie synaps.
Przykładowo, prowadzi się badania nad szczegółowym poznaniem budowy i funkcjonowania pompy sodowo-potasowej i kanałów jonowych, które to mechanizmy występują co prawda we wszystkich komórkach, jednak w neuronach proces wymiany jonów między komórką a jej otoczeniem ma charakter szczególny. Tzw. impuls nerwowy, który biegnie wzdłuż aksonu po sam jego koniec, gdzie prowadzi do przekazania informacji między jednym neuronem a drugim w synapsie, ma charakter elektryczny – właśnie poprzez wymianę jonów między komórką a jej otoczeniem. Z zakończenia aksonalnego uwalniany jest neuroprzekaźnik (nazywany też neurotransmitterem), związek chemiczny, który inicjuje w komórce docelowej odpowiednie zmiany – np. otwarcie kanałów jonowych, co prowadzi do wygenerowania impulsu nerwowego. Okazuje się, że niedobór pewnych neuroprzekaźników stwierdza się w niektórych chorobach psychicznych, takich jak psychozy. Badania prowadzone w tym kierunku mogą przyczynić się do lepszego zrozumienia przyczyn takich chorób, jak również do opracowania nowych, bezpieczniejszych i skuteczniejszych leków.
Innym przykładem badań stosowanych w tym obszarze neurobiologii może być zagadnienie neuroprotekcji. Na skutek niedokrwiennego udaru mózgu dochodzi do śmierci ogromnej liczby komórek nerwowych, przy czym proces ten, z punktu widzenia biologii komórki, jest dość skomplikowany i wieloetapowy. Pewna część komórek nerwowych, znajdująca się na granicy obszaru objętego martwicą i zdrowej tkanki, umiera dopiero po jakimś czasie. Uczeni mają nadzieję znaleźć leki, które podane szybko po wystąpieniu pierwszych objawów udaru pozwolą te właśnie komórki uratować, a tym samym ograniczyć rozmiar ogniska zawałowego i nasilenie objawów.

</doc>
<doc id="110000" url="https://pl.wikipedia.org/wiki?curid=110000" title="Paul Bremer">
Paul Bremer

Lewis Paul Bremer III (ur. 30 września 1941) – amerykański dyplomata, doradca Kongresu Stanów Zjednoczonych ds. walki z terroryzmem, administrator cywilny Iraku.
Jest absolwentem Uniwersytetu Yale, Uniwersytetu Harvarda i prestiżowego Instytutu Nauk Politycznych w Paryżu. W Departamencie Stanu przepracował 23 lata. Dosłużył się tam wysokich stanowisk i był najbliższym współpracownikiem sześciu sekretarzy stanu. Pracował też za granicą w różnych częściach świata (m.in. był ambasadorem w Holandii). Za prezydentury Ronalda Reagana został specjalnym wysłannikiem ds. zwalczania terroryzmu.
W 1989 na dziesięć lat odszedł ze służby publicznej, najpierw pomagając Henry’emu Kissingerowi w prowadzeniu interesów, a potem rozwijając inną firmę. Wrócił do wielkiej polityki w 1999, kiedy zasiadł jako przewodniczący w Narodowej Komisji ds. Terroryzmu. W 2000 roku był jednym z autorów dużego raportu o tym, jak Stany Zjednoczone zwalczają terroryzm.
6 maja 2003 został wysłannikiem prezydenta George'a W. Busha do Iraku. Swą misję zakończył 28 czerwca 2004, gdy Irak oficjalnie odzyskał suwerenność i tymczasowe władze koalicyjne przestały istnieć. Odleciał z Bagdadu dwie godziny po przekazaniu władzy tymczasowemu rządowi irackiemu.
Jako szef tymczasowej koalicyjnej administracji cywilnej był odpowiedzialny za wszystkie polityczne i gospodarcze aspekty odbudowy Iraku. Zastąpił na tym stanowisku generała w stanie spoczynku Jaya Garnera. Choć był pracownikiem Departamentu Stanu, podlegał bezpośrednio szefowi Pentagonu, Donaldowi Rumsfeldowi.
W Bagdadzie w maju 2003 przyłożył rękę do jednej z najbardziej kontrowersyjnych decyzji, jakie podjęto po zakończeniu inwazji – o rozwiązaniu armii irackiej. Doprowadziło do powstania wielotysięcznej rzeszy mężczyzn bez pracy i przyczyniło się do rozpalenia ruchu partyzanckiego. Ponadto skupił on całość władzy w Iraku, opóźniając przejmowanie odpowiedzialności przez Irakijczyków i przyczyniając się do stopniowego uznawania Amerykanów za okupantów, a nie wyzwolicieli.
W czerwcu 2004 Bremer pomyślnie przeprowadził operację przekazania suwerenności irackiemu rządowi tymczasowemu i powrócił do kraju. W październiku 2004, już jako osoba prywatna, powiedział w jednym z przemówień – według mediów amerykańskich – że Stany Zjednoczone rozmieściły w Iraku za mało wojska i "zapłaciły wysoką cenę za to, iż nie ukróciły plagi grabieży w okresie tuż po zakończeniu inwazji".
Prezydent George W. Bush wręczył Bremerowi 14 grudnia 2004 Prezydencki Medal Wolności, najwyższe rządowe odznaczenie cywilne. Razem z Bremerem otrzymali je były dyrektor CIA, George Tenet, i emerytowany generał Tommy Franks, który dowodził wojskami amerykańskimi w wojnie afgańskiej i irackiej.

</doc>
<doc id="110002" url="https://pl.wikipedia.org/wiki?curid=110002" title="Apokryfy">
Apokryfy



</doc>
<doc id="110005" url="https://pl.wikipedia.org/wiki?curid=110005" title="26 Dywizja Piechoty (II RP)">
26 Dywizja Piechoty (II RP)

26 Dywizja Piechoty (26 DP) – wielka jednostka piechoty Wojska Polskiego II RP.
Geneza (4 Dywizja Piechoty).
16 kwietnia 1919 na froncie w Galicji została sformowana 4 Dywizja Piechoty. Dowództwo dywizji utworzono ze sztabu grupy operacyjnej gen. Franciszka Aleksandrowicza.
Jej pułki formowały się w następujących garnizonach:
Po wojnie polsko-bolszewickiej, w listopadzie 1921 została zakończona reorganizację armii polskiej. 10, 18 i 37 pułki piechoty wyłączono ze składu 4 DP i przeniesiono do nowej 26 Dywizji Piechoty. 14 pułk piechoty przeniesiony został do Włocławka w DOK nr VIII. 
Dawny sztab 4 Dywizji przemianowano na sztab 26 DP
Poszczególne pułki przedyslokowano następująco: 
Dowództwo dywizji rozlokowano w Skierniewicach.
Dywizja w kampanii wrześniowej 1939.
Walki dywizji.
26 DP zgodnie z planem mobilizacyjnym „W” wchodziła w skład grupy jednostek oznaczonych kolorem czarnym. Jednostki tej grupy w czasie pokoju były przeznaczone do zadań specjalnej interwencji wewnątrz lub na zewnątrz państwa. W czasie mobilizacji jednostki grupy czarnej stanowiły wzmocnienie sił na zagrożonym odcinku granicy. Dywizja została zmobilizowana w alarmie, w dniach 23 – 25 marca 1939. Po zakończeniu mobilizacji 37 pułk piechoty z 1 baterią 26 pułku artylerii lekkiej został przetransportowany do Wągrowca (I i II batalion) i Żnina (III batalion). Pozostałe oddziały dywizji zostały przetransportowane z Kutna do Wągrowca w dniach 4 – 11 lipca 1939. Kwatera Główna dywizji została umieszczona w szkole w m. Wapno Nowe koło Kcyni. Zgodnie z planem operacyjnym „Z” dywizja została podporządkowana dowódcy Armii „Poznań”, gen. Tadeuszowi Kutrzebie. W lipcu dowódcy dywizji podporządkowano pod względem taktycznym dwa bataliony Obrony Narodowej.
5 września wieczorem gen. Kutrzeba przekazał dywizję w podporządkowanie dowódcy Armii „Pomorze”, gen. Władysława Bortnowskiemu, który z kolei włączył ją razem z 15 DP w skład Grupy Operacyjnej gen. Przyjałkowskiego. Od 6 września wycofywała się znad dolnej Noteci do Inowrocławia (osiągniętego następnego dnia) i Kruszwicy, 7 IX na Radzyń i jezioro Głuszyńskie, 8 IX osiągnęła Lubraniec. Tego dnia gen. Kutrzeba i Bortnowski ustalili, że dywizja przejdzie około 100 km w rejon Sochaczewa, stanowiąc straż przednią przyszłego marszu na Warszawę. Z 9 na 10 IX 26 DP przesunęła się do rejonu Przedcza, oddając z rozkazu dowódcy Armii posiadane trzy bataliony ON („Kcynia”, „Wągrowiec” i „Żnin”), 6 batalion strzelców i 67 dal Poznańskiej Brygadzie Obrony Narodowej. 11 IX wyciągnięta z frontu Dywizja (podlegająca już gen. Kutrzebie) odpoczywała w rejonie wsi Łanięta, a o zmierzchu ruszyła na Żychlin – wszystko po to, aby jak najszybciej osiągnąć rejon Sochaczewa. 18 pp dotarł tam przy użyciu transportu samochodowego częściowo (III batalion) już 12 IX, a w całości w ciągu kolejnej nocy. Reszta sił wyruszyła z Żychlina marszem pieszym. 
12 września wieczorem dywizja pomaszerowała na wschód i do rana osiągnęła rejon Karsznic Dużych. Jeszcze w nocy załadowano na samochody III batalion 10 pp, który około 7.00 znalazł się w Gągolinie Północnym. Batalion wyparł patrole niemieckie za rzekę, a potem zabezpieczył najważniejsze przeprawy od Kozłowa Szlacheckiego do Kompiny.
Podczas bitwy nad Bzurą dywizja stała w odwodzie, osłaniając skrzydło Armii „Pomorze” od wschodu. 14 września w ramach ogólnego natarcia Armii dywizja zdobyła Bednary Stare i Bednary Nowe oraz część Karolewa. Na tej linii jej natarcie zostało zatrzymane. Następnie pod wpływem silnego naporu Niemców nie była w stanie utrzymać dotychczasowych pozycji i musiała się wycofać za Bzurę, odsłaniając Niemcom drogę na tyły 16 DP. 18 pułk piechoty mimo ciężkich ataków wroga utrzymał Sochaczew.
Planowana organizacja wojenna 26 DP.
Dowództwo 26 Dywizji Piechoty
Kwatera Główna 26 Dywizji Piechoty
Piechota dywizyjna
Artyleria dywizyjna
Jednostki broni
Jednostki i zakłady służb
Jednostki przydzielone:
Obsada personalna dowództwa dywizji.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odtworzenie dywizji w ramach Armii Krajowej.
W wyniku przeprowadzania akcji odtwarzania przedwojennych jednostek wojskowych w 1944 roku utworzono 26 Dywizję Piechoty AK w składzie: 10 pp, 18 pp i 37 pp (Okręg Łódź).

</doc>
<doc id="110011" url="https://pl.wikipedia.org/wiki?curid=110011" title="Ewangelia Marka">
Ewangelia Marka

Ewangelia Marka [Mk lub Mar] – lub Ewangelia według świętego Marka – druga z kolei, a zarazem najkrótsza i najstarsza Ewangelia nowotestamentowa. Jej autorem według tradycji chrześcijańskiej jest Jan Marek, który miał spisać w Rzymie relację Piotra Apostoła. Jest jedną z ewangelii synoptycznych. Święty Marek napisał Ewangelię dla ludzi nieznających języka aramejskiego oraz zwyczajów żydowskich. W przeciwieństwie do Mateusza terminy aramejskie zawsze są objaśniane, podobnie jak zwyczaje żydowskie. Pod względem stylu i języka ustępuje pozostałym Ewangeliom. Niewiele jest mów Jezusa i są one krótkie (poza dwiema, tj. Mk 4,1–34 oraz Mk 13,1–37). Marek koncentruje się na opisie cudów i czynów Jezusa.
Przez większą część swojej historii Ewangelia Marka była marginalizowana. Stosunek do niej zmienił się w końcu XVIII wieku, kiedy uznano ją za najbardziej pierwotną i dlatego ważną w badaniach historycznych i teologicznych dotyczących Jezusa Chrystusa, jak i badaniach nad rozwojem doktryny wczesnochrześcijańskiej. Współcześnie przeważa opinia, że „Utrata Ewangelii Marka byłaby jednak stratą niepowetowaną, widzimy w niej bowiem Jezusa w działaniu...".
Autorstwo Ewangelii.
Ewangelia Marka nie podaje imienia swojego autora. Papiasz (prawd. 50–135) przypisuje ją Markowi Ewangeliście, kuzynowi Barnaby. Źródłem informacji Papiasza był Jan Prezbiter. Oryginał Papiasza nie zachował się do naszych czasów, jest jednak cytowany przez Euzebiusza z Cezarei ("Historia Kościelna", księga III, rozdział 39):
Według starożytnych prologów łacińskich do Ewangelii Marek był tłumaczem. Z tradycją tą zgadzają się Ireneusz z Lyonu, Klemens Aleksandryjski, Orygenes, Tertulian, Euzebiusz, Hieronim i inni. Klemens Aleksandryjski pod koniec drugiego wieku wspomina starożytną tradycję, według której słuchacze nauk Piotra w Rzymie usilnie nalegali na Marka, aby spisał słowa apostoła. Tertulian stwierdził, że sporządzona przez Marka Ewangelia może być nazwana Ewangelią Piotra, ponieważ Marek był jego tłumaczem. Tradycję tę potwierdza Fragment Muratoriego. Justyn Męczennik mówi o Pamiętniku Piotra ("Dial.", 106,3).
Tradycja przypisuje autorstwo Markowi i brak głosów w tradycji, które przypisywałyby autorstwo komuś innemu niż Markowi. Niektórzy uczeni nie uznają cytatu Papiasza za wiarygodny, dodatkowo wskazując na brak w Ewangelii Marka śladów tradycji Piotrowej.
Miejsce powstania.
Jak i w przypadku pozostałych ewangelii, miejsce powstania Ewangelii Marka pozostaje jedynie przedmiotem domysłów. Ta sama tradycja, która przypisywała autorstwo Ewangelii Markowi, wskazywała na Rzym jako miejsce jej powstania (Papiasz, Klemens Aleksandryjski). W Rzymie już w czasach działalności św. Pawła istniała gmina chrześcijańska, do której apostoł Paweł napisał list. Znaczna część współczesnych biblistów uznaje Rzym jako prawdopodobny. Do tej opinii przychyla się większość współczesnych egzegetów. Wskazówką na rzymskie pochodzenie księgi jest jej język literacki, stosujący latynizmy i kalki językowe z łaciny. Przykładem jest kalka łacińskiego zwrotu "iter facere" (pokonywać drogę, iść) przez greckie οδον ποιειν ("hodon poiein") w Mk 2,23.
Jednak sam argument latynizmów nie wystarcza, aby udowodnić rzymskie pochodzenie, potoczna greka z czasów okupacji rzymskiej również zawierała latynizmy. Również głosy tradycji nie są tutaj całkowicie zgodne. Jan Chryzostom wskazywał na Aleksandrię jako miejsce powstania. Dlatego w XX wieku pojawiły się wskazania na wschodnie regiony Cesarstwa Rzymskiego. Marxen wskazywał na Galileę, Schulz na Transjordanię, Fuller na Syrię.
Martin Hengel w swoim "Studies in the Gospel of Mark" zgodził się, że latynizmy nie wykluczają palestyńskiego pochodzenia, zwrócił jednak uwagę, że Marek tłumaczy aramejskie wyrażenia (3,17; 5,41; 7,11.34), wyjaśnia żydowskie obyczaje, rzadziej niż Mateusz cytuje Stary Testament, unika sformułowań, które mogą obrażać pogan. Wszystko to wskazuje na nieżydowskich adresatów jego Ewangelii. Hengel przeanalizował świadectwa patrystyczne oraz tytuły Ewangelii w rękopisach i argumentował, że nie można ich całkowicie lekceważyć. Dokładne ustalenie miejsca nie jest możliwe, ale za pewnik uznał fakt, że druga Ewangelia powstała poza Palestyną i poza środowiskiem znającym język aramejski.
Datowanie Ewangelii.
Zgodnie z teorią dwóch źródeł Ewangelia Marka powstała najwcześniej ze wszystkich czterech Ewangelii Nowego Testamentu. Współcześnie wielu uczonych twierdzi, że powstała w latach 64-70 pomiędzy pożarem Rzymu w 64 roku a zburzeniem Jerozolimy w 70. Zwykle datuje się ją na około 65 rok.
Ireneusz z Lyonu utrzymywał, że Marek sporządził swoją Ewangelię po śmierci apostołów Piotra i Pawła. Według starożytnych prologów łacińskich do Ewangelii Marek napisał po śmierci Piotra w Italii.
R. Pesch utrzymywał, że Ewangelia Marka powstała po 70 roku, ponieważ w rozdziale 13 zawarte są wzmianki o wojnie żydowskiej z roku 70 i zniszczeniu Jerozolimy. Kudasiewicz polemizując z tym stanowiskiem użył argumentu, że mowa eschatologiczna Jezusa z rozdziału 13 zawiera ogólnikowe sformułowania, „ohyda spustoszenia" przedstawiona jest bez jakichkolwiek aluzji do wydarzeń historycznych i nie opisuje faktu, który się wydarzył. Jezus poleca uczniom, by „uciekali w góry", tymczasem wierni udali się do Pelli w Transjordanii (Euzebiusz, HE, III, 5.3). Fałszywi prorocy nie posiadają cech konkretnych postaci historycznych, świątynia i „chleby pokładne" traktowane są jako ówczesne obiekty. Ponadto zniszczenie świątyni było zapowiadane w literaturze esseńczyków oraz w apokalipsach żydowskich (Test. Lewiego 10,3; 14,1–15,3; 16,1–5; Test. Judy 23,1–5). Ewangelia Marka nie jest tu wyjątkiem.
Według tradycji Ewangelia Marka została napisana jako druga, po Mateuszu. Według kolofonów wielu średniowiecznych rękopisów, została napisana 10 lat po wniebowstąpieniu Jezusa (np. Kodeks Cypryjski, rękopisy rodziny Lake’a, minuskuł 124). Rękopisy rodziny Ferrara podają, że została napisana dwanaście lat po wniebowstąpieniu.
Po odkryciu fragmentu 7Q5 J.O'Callaghan oraz C.P. Thiede sugerowali, że stanowił on pierwotnie tekst Ewangelii Marka 6,52. Tym samym druga Ewangelia zostałaby napisana jeszcze około roku 50. Fragment jest jednak bardzo niewielki (około 10 liter, pozostałe rekonstruowane), a jego tekst można również dopasować do Septuaginty, do tekstów Homera, Tukidydesa i innych tekstów antycznych.
Źródła dla Ewangelii.
Wedle tradycji głównym bądź jedynym źródłem Marka była katecheza Piotra. Pogląd ten potwierdziła analiza dzieła wskazująca na tzw. perykopy Piotrowe. Analiza struktury i stylu wskazuje, że Piotr nie był jedynym źródłem. Marek korzystał z różnorodnych źródeł, jak ustne przekazy, a może i źródła pisane, jednak ich odtworzenie nie jest możliwe. Badacze są dzisiaj zgodni, że u podstaw Marka nie leży jakieś większe źródło literackie. Na początku XX wieku popularna była teoria przyjmująca Proto-Marka (Ur-Markus). Zakładano, że jest ona krótsza, prostsza i uboższa teologicznie. Życie Jezusa nie było jeszcze zabarwione Pawłową dogmatyką. Teorie te nie mają już zwolenników, ponieważ brakowało im obiektywnych kryteriów i miały wyłącznie spekulatywny charakter. Najbardziej pierwotne jednostki literackie Marka zawierają już teologię i rozwiniętą chrystologię.
Niektórzy uczeni sugerują, że Ewangelia Marka może być późniejszą, okrojoną wersją Tajemnej Ewangelii Marka. Jednak większość biblistów uważa, że Tajemna Ewangelia Marka powstała po ewangelii kanonicznej i jest zależna treściowo od kanonicznej Ewangelii Marka. Niektórzy badacze są zdania, że sprawy tej wciąż jeszcze nie rozstrzygnięto.
Treść i struktura Ewangelii.
Ewangelia Marka zaczyna się od słów: „Początek Ewangelii [dobrej nowiny] o Jezusie Chrystusie Synu Bożym". Marek pomija całe dzieciństwo Mesjasza, rozpoczynając swoją relację od chrztu w Jordanie i krótkiego opisu działalności Jana Chrzciciela. Ogólnie możemy wyodrębnić następujące części Ewangelii:
Dawniejsi krytycy twierdzili, że nie ma żadnego porządku w drugiej Ewangelii i powoływano się przy tym na opinię Papiasza. A. Loisy na początku XX wieku twierdził, że jest tylko „zlepkiem cudów i pouczeń”. Współczesne badania wykazały jednak bezpodstawność takich twierdzeń. Przedstawiono co najmniej trzy propozycje struktury (geograficzna, dramatyczna, relacje między postaciami). W.G. Kümmel twierdził, że struktura literacka oparta jest na kryteriach geograficznych:
William Wrede w 1901 roku doszukiwał się struktury w stopniowym odsłanianiu sekretu mesjańskiego Jezusa. Jego wzorów dopatrywano się w dramacie greckim:
R.T. France dzieli 8,27–16,8 na dwie dalsze jednostki, przed i po triumfalnym wjeździe Jezusa do Jerozolimy, i twierdzi, że Ewangelia Marka jest dramatem w trzech aktach.
Struktura oparta na relacjach:
Każda z tych części ma również swoje etapy. Jeszcze inne podziały proponowali Algisi − Ballarmini (gatunki literackie) oraz Pesch (logicznie rozwijający się ciąg tekstowy). Nie ma jak dotąd jednoznacznej zgody wśród badaczy w tej sprawie. Marek w swoich opisach lubi stosować potrójny schemat: trzy zaparcia się Piotra, trzy odejścia Chrystusa podczas modlitwy w Ogrójcu, trzy okresy przed, w trakcie i po wielkim ucisku, wezwanie do ubóstwa, niebezpieczeństwo bogactwa, nagroda za ubóstwo, w zakończeniu Ewangelii (16,9–20) Jezus ukazuje się Marii Magdalenie, następnie dwom z nich, a w końcu dla Jedenastu.
Język Ewangelii.
Słownictwo.
Ewangelia Marka została spisana w języku greckim. Język Ewangelii Marka jest prosty i niewyszukany, występuje sporo wyrażeń potocznych, a także gwarowych. Wyraźnie odbiega od kanonu języka literackiego. Znajdujemy wyrazy stosowane tylko w potocznej mowie, jak κωμοπολις (wioska), κραβατος (nosze), πτωμα (zwłoki). Częściej niż pozostali Ewangeliści używa słów w zdrobniałych formach (θυγατριον, κυρασιον, παιδιον, ιχθυδιον), w czym jest zgodny z tendencją ówczesnej greki potocznej.
Do ulubionych terminów drugiej Ewangelii należy ευαγγελιον ("ewangelia"), który to termin występuje 8 razy, za każdym razem w ważnych kontekstach (Mk 1,1.14.15; 8,35; 10,29; 13,10; 14,9; 16,15). Zestawienie z pozostałymi Ewangeliami jest wymowne, Mateusz używa tego terminu 4 razy (Mt 4,23; 9,35; 24,14; 26,13), Łukasz i Jan nie stosują go wcale.
Słownictwo jest ubogie, często występują powtórzenia i niezręczności. Słownictwo Ewangelii Marka obejmuje 1345 słów, z czego 102 (7,58%) nie występuje w innych księgach Nowego Testamentu. Do "hapax legomena", tj. terminów użytych w Nowym Testamencie tylko jeden raz, należą: σπεκουλατωρ (6, 27), προσορμιζεσθαι (6, 53), μογιλαλος (7, 32), εξουδενεω (9, 12), στιβαδες (11, 8), νουνεχως (12, 34). Tekst roi się od zapożyczeń z języków semickich i łaciny.
W Marku liczne są latynizmy:
Kilkakrotnie bardzo dosłownie tłumaczy pewne łacińskie wyrażenia (łacińskie kalki) zrozumiałe tylko na gruncie języka łacińskiego:
Niektóre z tych latynizmów są charakterystyczne dla popularnej greki owego okresu. Owe latynizmy były dawniej powodem podejrzeń, że Ewangelia Marka została napisana po łacinie. Jednym z pierwszych zwolenników tej hipotezy był już św. Efrem. Krytyczne badania przeprowadzone przez Lagrange i Burkitta przekreśliły jednak tę hipotezę. Inni natomiast traktują je jako dowód, że Ewangelia napisana została dla chrześcijan w Rzymie.
W Ewangelii Marka nie brak też arameizmów, które niemal za każdym razem są tłumaczone:
Marek stosuje jedynie kilka charakterystycznych dla "Listów Pawła" terminów:
Ale nie używa wielu innych słów, które często występują u Pawła.
Styl.
Ewangelia Marka zawiera mało mów Jezusa, natomiast szczegółowo relacjonuje jego czyny używając emocjonalnego języka (zwłaszcza w porównaniu do pozostałych ewangelii synoptycznych). Styl Marka jest prosty. Zdania współrzędne zazwyczaj łączy przy pomocy spójnika και (i), rzadko natomiast δε (zaś). Spośród 88 perykop, na jakie można podzielić Ewangelię, aż 80 zaczyna się od spójnika και. Niejednokrotnie w opisach cudów, mów i wydarzeń stosuje te same zwroty. Wydarzenia czasu przeszłego opisywane są tak, jakby działy się przed oczami czytelników. Opowiadania charakteryzują się schematycznością i uproszczeniami. Współcześni bibliści oceniają, że w takiej właśnie formie i kształcie przejął ewangeliczny materiał z tradycji ustnej. Inną cechą stylu Markowego jest używanie konstrukcji zdaniowej pozbawionej spójników, co często ma miejsce w perykopach narracyjnych, zwłaszcza w wypowiedziach Jezusa (5,39; 10,14; 12,27; 13,7; 14,6). W paralelnych tekstach Mateusza i Łukasza zachodzą wówczas zwykle konstrukcje spójnikowe.
Styl Markowy charakteryzuje się żywością i malowniczością z jednej strony oraz pewną nieporadnością i schematyzmem z drugiej. Marek nie jest doświadczonym ani utalentowanym pisarzem. Często przerywa płynny tok opisu w miejscu niezbyt odpowiednim z literackiego punktu widzenia i dodaje jakieś wtrącenie, które nie zawsze łączy się z opisywanym faktem bezpośrednio, jak np. wtręt o zarzutach uczonych w piśmie (3,22). Jego uściślenia bywają przesadnie doprecyzowane, np. w zdaniu „A gdy nadszedł wieczór i zaszło słońce" (1,32). Gdzie indziej uściślenia te dotyczą: miejsca, czasu, myśli, opisów szat. Owe wtrącenia i uściślenia nie dodają piękna dla opisu, nie zawierają pouczenia moralnego, ani nie czynią cudu bardziej godnym podziwu. Badacze stylu Markowego są zgodni, że są to szczegóły, które utkwiły w pamięci ewangelisty i są jego rzeczywistymi wspomnieniami (np. 14,51–52). Niektóre pochodzić mogą z katechezy Piotra, jak np. opis wskrzeszenia córki Jaira kończący się zdaniem: „Dziewczynka natychmiast wstała i chodziła, miała bowiem dwanaście lat”.
Pomimo stosowania schematyzmu i pewnej nieporadności stylistycznej Marka uwagę zwraca swoisty kunszt pisarski. O ile Mateusz przedstawia Jezusa i jego ewangelię poprzez słowa, mowy u Marka mają znaczenie drugorzędne. Najdłuższe mowy to przypowieści (4,2–34) i mowa eschatologiczna (13,5–37). Marek koncentruje się na opisie faktów, sytuacji oraz czynów Jezusa. Przedstawia je w taki sposób, by mówiły same za siebie. Dlatego Ernst von Dobschütz nazwał Marka „narratorem o błyskotliwym kunszcie". Czytelnik jest wprowadzany w bezpośredni kontakt z osobami i sytuacjami. Marek nie upiększa czynów i słów Jezusa. Stąd jego opisy są szorstkie, twarde, czasem szokujące. Różni się pod tym względem bardzo od Łukasza.
Biorąc pod uwagę długość perykop drugiej Ewangelii, Teodor Cressy Skeat sugerował, że oryginalna Ewangelia Marka zapisana została w postaci kodeksu.
Teologia Ewangelii.
Głównym tematem księgi jest nadprzyrodzona mądrość i moc Jezusa i jego władza nad Szatanem. Mateusz ukazuje Jezusa przemawiającego, Marek natomiast – działającego. Bóg objawia się w słowach i czynach. Marek w swojej krótkiej Ewangelii opisuje 18 cudów Jezusa oraz zamieszcza 4 wzmianki o nich. Około 31% tekstu drugiej Ewangelii to opisy cudów Jezusa. Marek większą wagę przywiązuje do cudów, jak i znaczenia wiary, traktowanej jako warunek cudu. W opisie cudów można zaobserwować następujący schemat:
Schemat ten można zaobserwować w opisie uzdrowienia opętanego z Kafarnaum (1, 25–27), sparaliżowanego (2, 1–12), głuchoniemego (7, 32–36), ślepego w Betsaidzie (8, 22–26), ponadto w opisie uciszenia burzy (4, 39–41), triumfalnego wjazdu Jezusa do Jerozolimy (11, 1–10) oraz wypędzenia handlarzy ze świątyni (11, 15–19).
Marek w większym stopniu podkreśla znaczenie wiary jako warunku cudu, niż pozostali ewangeliści. Tylko u Marka Jezus mówi do ojca epileptyka: „Wszystko jest możliwe wierzącemu" (Mk 9, 23) i tylko u Marka ojciec epileptyka prosi: „Wierzę, pomóż memu niedowiarstwu" (Mk 9, 24). Po przeklęciu drzewa figowego, Jezus wyjaśnia znaczenie wiary, wyjaśnienie to zamieszczają wszyscy Synoptycy, ale najobszerniejsze jest ono u Marka. Tylko u Marka wypowiedź Jezusa zaczyna się od słów: „Miejcie wiarę w Boga!" (Mk 9, 22). Mateusz ma w tym miejscu: „miejcie wiarę i nie wątpcie" (21, 21). Końcowe zdanie pouczenia wzbogacone jest – względem Mateusza – o słowo „wierzcie”. „Wszystko, o cokolwiek modlicie się i prosicie, wierzcie że otrzymacie, a stanie się wam" (Mk 11, 24).
W Ewangelii Marka centralne miejsce zajmuje wyznanie Piotra: „Ty jesteś Chrystus" (8,29).
U Marka wyeksponowany został tytuł Syn Boży. Nie jest on wprawdzie często stosowany (Mateusz używa częściej), ale Marek stosuje go w szczytowych punktach swojej Ewangelii. Już na samym początku wyjaśnia, że jego dzieło jest ewangelią o Jezusie Chrystusie, Synu Bożym (1, 1). Głos samego Boga nazywa Go swoim Synem podczas jego chrztu (1, 11); ten sam głos wskazuje na Niego jako na Syna podczas chwalebnego przemienienia na górze (9, 7); setnik rzymski mówi: Doprawdy, ten człowiek był Synem Bożym (15, 39). Drugim ważnym tytułem jest Syn Człowieczy, który występuje tylko w mowach Jezusa, nigdy w wypowiedziach zwracających się do Niego ludzi, co wskazuje, iż Jezus nie żądał, by Go w ten sposób tytułowano. Tytuł ten być może dlatego stosował Jezus, ponieważ nie mówi o jego posłannictwie. Tytuły Syn Boży i Syn Człowieczy wzajemnie się uzupełniają, pierwszy wskazuje na boską naturę Chrystusa, drugi – na ludzką; pierwszy mówi o nim jako o Bogu, drugi – jako o człowieku; pierwszy podkreśla jego nadzwyczajność i nadprzyrodzoność, drugi – zwykłość i uczestniczenie w słabościach, jak i cierpieniach człowieka. Z rezerwą traktowany jest tytuł Mesjasz, Jezus zabrania rozgłaszać, że jest Mesjaszem.
Znaczenie Ewangelii.
Aż do końca XVIII wieku Ewangelia Marka zajmowała niepozorne miejsce wśród czterech Ewangelii i była najniżej wśród nich ceniona. Ocena ta wynikała z krótkości Ewangelii oraz z faktu, że zawiera niewiele materiału, który nie ma swoich odpowiedników w pozostałych Ewangeliach (ok. 10%). Uważano też, że druga Ewangelia jest niekompletna. Marek rzadko był cytowany przez wczesnochrześcijańskich autorów i Ojców Kościoła. W pismach koptyjskich Marka zaczęto cytować dopiero w V wieku. Z tego też względu Marek rzadziej był kopiowany niż pozostałe Ewangelie i zachowało się niewiele rękopisów z tą Ewangelią. Wśród papirusów Nowego Testamentu zaledwie trzy zawierają tę Ewangelię, przy czym tylko jeden z nich jest wczesnym rękopisem. Bizantyjskie lekcjonarze rzadko zawierają teksty z Ewangelii Marka, zazwyczaj zawierają one wybrane teksty z Ewangelii Jana, Mateusza i Łukasza.
Już w starożytności przyjął się pogląd, że Marek streścił Mateusza. Pogląd ten wsparty autorytetem Augustyna i obowiązywał aż do końca XVIII wieku. W końcu XVIII wieku pojawił się pogląd, iż Marek spisał swoją Ewangelię jako pierwszy i korzystali zeń inni ewangeliści. Wpłynęło to na zmianę stosunku do Ewangelii Marka. Uznano, że styl drugiej Ewangelii jest najbardziej pierwotny. Zwrócono też uwagę, że opisy Markowe są niejednokrotnie znacznie dłuższe od opisów pierwszego i trzeciego ewangelisty (opis spotkania z opętanymi w krainie Gedareńczyków, wskrzeszenie córki Jaira). Ewangelia Marka jako najstarsza ma wielkie znaczenie w badaniach nad historycznym Jezusem, w badaniach nad rozwojem pierwotnej chrystologii. Ewangelia Marka służy jako ważny punkt odniesienia w rekonstrukcji hipotetycznego źródła Q. Obecnie Marek bywa nazywany najbardziej oryginalną Ewangelią.
Zakończenie Ewangelii.
Wersetów Mk 16,9–20 nie ma w niektórych rękopisach, nie znał ich święty Hieronim oraz Euzebiusz, stąd niektórzy bibliści uważają je za nieautentyczne i w nowych przekładach zaznacza się ich odrębność. Przeważająca liczba rękopisów, włączając w to te najważniejsze, zawiera ten fragment. Problem autentyczności tych wersetów jest dyskutowany od końca XIX wieku przez biblistów i nic nie wskazuje na to, aby w najbliższej przyszłości dyskusja ta została zakończona. Zwraca się uwagę zarówno na różnice jak i podobieństwa stylu. Leonhard Hug był zdania, że zakończenie dodano na początku II wieku. F. G. Kenyon, powołał się na fakt, że w kodeksach najczęściej ulegają uszkodzeniu pierwsze i ostatnie karty kodeksu, więc tekst ten mógł bardzo wcześnie zaginąć. Wedle innego wyjaśnienia, znajdującego pewne oparcie w późnej tradycji, autorem zakończenia jest jeden z siedemdziesięciu uczniów Chrystusa (Arystion) i pochodzi ono z czasów apostolskich. W komentarzu do Biblii Tysiąclecia podano, że niespójność stylistyczna względem wcześniejszego materiału tej Ewangelii może wynikać z tego, że ewangelista Marek postanowił dołączyć relację o ukazywaniu się Chrystusa po jego zmartwychwstaniu tak jak było to w pozostałych dwóch Ewangeliach synoptycznych. Howard Marshall, profesor teologii protestanckiej specjalizujący się w egzegezie Nowego Testamentu, z kolei domniemuje że z powodu uszkodzenia najstarszych kopii Ewangelii Marka wersety 9–20 zostały odtworzone później.
Problem autentyczności tego fragmentu wpisuje się w szerszą dyskusję na temat tradycji manuskryptów – zbioru manuskryptów określanych jako Textus receptus (oparte są o nie m.in. polska Biblia gdańska, angielska King James Version, New King James Version i in.) lub tzw. Nestle Aland (m.in. polska protestancka Biblia warszawska, katolicka Biblia Tysiąclecia, angielskojęzyczna New International Version i in.).

</doc>
<doc id="110012" url="https://pl.wikipedia.org/wiki?curid=110012" title="Miód sztuczny">
Miód sztuczny

Miód sztuczny – produkt spożywczy syntetyczny (stworzony przez człowieka), naśladujący miód naturalny, który w smaku i wyglądzie jest podobny do jego naturalnego odpowiednika. Produkt może być stały lub ciekły.
Otrzymywanie.
Miód uzyskuje się poprzez rozkład cukrów złożonych (najczęściej z syropu ziemniaczanego) sacharozy lub izoglukozy na cukry proste w procesie podgrzewania w roztworze z dodatkiem słabych kwasów jako katalizatorów. Następnie dodawane są barwniki, aromaty oraz esencje smakowe. Metoda jest stosowana przemysłowo od czasów I wojny światowej.
Właściwości.
Sztuczny miód nie zawiera unikatowych składników obecnych w miodzie naturalnym. Dlatego nie posiada właściwości leczniczych, smakowych i zapachowych charakterystycznych dla naturalnego miodu. Powinien się charakteryzować bursztynową barwą i smakiem zbliżonym do oryginału. Struktura odmiany stałej powinna być drobnokrystaliczna. Obecność zanieczyszczeń mechanicznych lub śladów szkodników jest niedopuszczalna.
Inne produkty miodopodobne.
Produkty uzyskane w wyniku przetworzenia przez pszczoły surowców innych niż nektar lub spadź nazywane są produktami miodopodobnymi.
Miód ekspresowy.
Po podaniu pszczołom inwertu pszczelarskiego fałszowany jest miód naturalny co pozwala jednocześnie zwiększyć produkcję pasiek.
Ziołomiody.
W przypadku dodania do syropu wywarów z ziół można uzyskać tzw. "ziołomiody".
Miody sokowe.
W przypadku dodania do syropu soków z owoców powstają tzw. "miody sokowe".

</doc>
<doc id="110013" url="https://pl.wikipedia.org/wiki?curid=110013" title="Pico della Mirandola">
Pico della Mirandola



</doc>
<doc id="110015" url="https://pl.wikipedia.org/wiki?curid=110015" title="Warta (miasto)">
Warta (miasto)

 – miasto w woj. łódzkim, w powiecie sieradzkim, położone nad rzeką o tej samej nazwie. Siedziba gminy miejsko-wiejskiej Warta. W latach 1975–1998 miasto administracyjnie należało do woj. sieradzkiego.
Warta leży w historycznej ziemi sieradzkiej. Uzyskała lokację miejską w 1255 roku. Była miastem królewskim Korony Królestwa Polskiego w tenucie warckiej w powiecie sieradzkim województwa sieradzkiego w końcu XVI wieku. 
Według danych GUS z 31 grudnia 2019 r. miasto miało 3242 mieszkańców. Lokalny ośrodek usługowy dla rolnictwa; drobny przemysł.
Historia.
Początkowo Warta istniała jako osada rolnicza, jednak korzystna lokalizacja w pobliżu szlaków handlowych oraz korzystne warunki klimatyczno-glebowe przyczyniły się do szybkiego rozwoju miasta. W 1255 r. zostały nadane osadzie prawa miejskie. W 1331 r. Warta została doszczętnie spalona przez wyprawę krzyżacką. 28 października 1423 r. Władysław II Jagiełło wydał tu tzw. statut warcki. W 1465 r. miasto ponownie padło ofiarą pożaru, a od 1482 r. w mieście zapanowała zaraza trwająca kilkanaście lat. Z 1507 roku pochodzi pierwsze świadectwo istnienia osiedla żydowskiego w Warcie. W 1507 r. miasto płonie po raz kolejny. Pomimo tych klęsk miasto rozwijało się. W 1467 r. założono klasztor Bernardynów istniejący do dziś i mający znaczny wpływ na życie kulturalne i duchowe Warty. W mieście dobrze rozwinęło się rzemiosło i usługi min. tkactwo, krawiectwo, kuśnierstwo, garbarstwo, kowalstwo, złotnictwo, młynarstwo i ceramika. Pozycję swą miasto zaczęło powoli tracić w XVIII wieku na skutek ogólnie pogarszającej się sytuacji kraju i dodatkowych lokalnych problemów. Z gospodarczego upadku miasto podniosło się dopiero po odzyskaniu przez Polskę niepodległości.
W 1939 r. miasto wcielone zostało w granice Rzeszy Niemieckiej. Rok później władze niemieckie utworzyły getto dla ludności żydowskiej (w 1921 r. 2025 osób, czyli 49% mieszkańców). Nakazały również rozebranie synagogi, spalonej we wrześniu 1939 r. Getto zlikwidowane zostało w sierpniu 1942 r., a ogromną większość warckich Żydów wymordowano.
W sobotę 20 stycznia 1945 r. do miasta weszły jednostki Armii Czerwonej. 9 korpusu Pancernego pod dowództwem gen. Iwana Kiriczenki z 1 Frontu Białoruskiego kończąc tym samym okupację niemiecką podczas II wojny światowej. 
Do 1954 r. siedziba gminy Bartochów.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Turystyka.
W mieście funkcjonuje Muzeum Miasta i Rzeki Warty. Do najciekawszych miejsc można zaliczyć m.in. odrestaurowany Nowy cmentarz żydowski, ratusz i jatki (w których mieści się obecnie biblioteka publiczna). Stara część miasta zachowała swój historyczny układ urbanistyczny.
Na miejscu dawnego basenu odkrytego powstał Nowy Amfiteatr.
Transport.
W mieście krzyżują się drogi krajowe i wojewódzkie:

</doc>
<doc id="110016" url="https://pl.wikipedia.org/wiki?curid=110016" title="Sheryl Crow">
Sheryl Crow

 
Sheryl Suzanne Crow (ur. 11 lutego 1962 w Kennett, stan Missouri, USA) – amerykańska piosenkarka, autorka tekstów i aktorka śpiewająca muzykę z pogranicza rocka, country i pop.
Życiorys.
Jej rodzice byli amatorskimi muzykami jazzowymi. Sheryl od dzieciństwa uczyła się grać na pianinie. W wieku 13 lat wstąpiła do szkolnego chóru. Później rozpoczęła studia na wydziale muzykologii stanowego Uniwersytetu Missouri.
Tuż po skończeniu studiów wyjechała do Los Angeles, gdzie początkowo śpiewała w niewielkich kameralnych klubach i pubach. Potem była członkiem chórku Michaela Jacksona na jego trasach koncertowych. Współpracowała też jako chórzystka z takimi gwiazdami jak Wynnona Judd, Céline Dion, Sinéad O’Connor, Stevie Wonder, Eric Clapton i Don Henley. Ten ostatni nakłonił ją do rozpoczęcia solowej kariery.
Pierwszy solowy album który nagrała, nigdy nie ukazał się na rynku gdyż uznano go "za mało komercyjnym". Po tej porażce Sheryl zaczęła grywać w klubie, w Los Angeles, we wtorkowy wieczór i w taki sposób narodziła się jej pierwsza oficjalna płyta "Tuesday Night Music Club". Album ten okazał się komercyjnym sukcesem, potwierdzonym przez przyznanie Sheryl trzech prestiżowych nagród Grammy, w tym jednej dla "Najlepszego debiutanta roku".
Drugi album piosenkarki był zatytułowany "Sheryl Crow". Album został nagrany w ciągu trzech miesięcy i nie był najlepszej jakości w dużym stopniu za sprawą popadnięcia Sheryl w alkoholizm. Mimo to kilka piosenek z tego albumu „Everyday Is a Winding Road”, „If It Makes You Happy” i „A Change” stało się bardzo popularnych.
Trzecia płyta Sheryl nosiła tytuł "The Globe Sessions". Z albumu tego największą popularność uzyskały dwie piosenki: „My Favourite Mistake” i „There Goes the Neighborhood”, dzięki którym artystce przyznano kolejną nagrodę Grammy.
Po tym sukcesie, Sheryl zaczęła intensywnie koncertować. Jeden z koncertów z tego okresu, który miał miejsce w nowojorskim Central Parku, został uwieczniony na płycie zatytułowanej "Sheryl Crow and Friends: Live from Central Park". Oprócz samej Crow, na płycie znaleźli się też: zespół Dixie Chicks, Stevie Nicks, Eric Clapton, Sarah McLachlan, Chrissie Hynde oraz Keith Richards.
W kolejnym albumie Sheryl Crow zatytułowanym "C'mon, C'mon", artystka zmieniła nieco swój styl. Jak sama napisała: "Na tej płycie jest więcej dźwięków pianina. Wcześniej nigdy nie pisałam piosenek z pianinem, gdyż chciałam aby miały bardziej ostre rockowe brzmienie, w tym albumie jest jednak więcej łagodniejszych piosenek połączonych z dźwiękami pianina". W przygotowaniu tej płyty, oprócz samej Sheryl Crow, uczestniczyli Stevie Nicks, Lenny Kravitz, Don Henley, Natalie Maines z zespołu Dixie Chicks, a także Gwyneth Paltrow. Ten, bardzo ważny w karierze artystki, album dotarł do drugiego miejsca „Billboard Album Chart”, a w ciągu pierwszego weekendu od premiery rozszedł się w nakładzie 155 tysięcy egzemplarzy. Album ten został ponownie nagrodzony statuetką Grammy, za najlepsze żeńskie wykonanie piosenki rockowej pod tytułem „Steve McQueen”. Sheryl Crow była też nominowana w tym samym roku w kategorii „Najlepsze kobiece wykonanie pop”, „Najlepsze wykonanie country” i „Najlepszy album rockowy”.
Pod koniec 2003 r. artystka wydała składankę z nowymi wersjami swoich największych przebojów zatytułowaną "The Very Best of". Na płycie tej usłyszeć można piosenki: „All I Wanna Do”, „Soak Up the Sun”, „C’mon, C’mon” (gościnnie z zespołem The Corrs) oraz „Picture” zaśpiewana w duecie z Kid Rockiem.
Oprócz tego Sheryl stworzyła kilka piosenek do filmów: "If You Ever Did Believe", "Totalna magia" z Nicole Kidman i Sandrą Bullock, "Jutro nie umiera nigdy" do kolejnej części przygód Jamesa Bonda. Jej dziełem jest też „Sweet Child O’Mine”, adaptacja utworu wylansowanego wcześniej przez zespół Guns N’ Roses, za którą Sheryl odebrała kolejną ze swych dziewięciu nagród Grammy.
W 2010 roku wystąpiła gościnnie w serialu komediowym "Hannah Montana" (odc.91 „It’s The End of the Jake as We Know It”), gdzie wraz z Miley Cyrus grającą tam główną rolę Miley Stewart zaśpiewały piosenkę „Need A Little Love”.
Choroba nowotworowa.
W lutym 2006 roku artystka poinformowała, że poddała się operacji usunięcia raka piersi. W związku z tym zawiesiła swoje tournée.
W 2012 roku ujawniła, że zmaga się z nowotworem mózgu – oponiakiem.
Życie prywatne.
W 2003 roku w czasie gali charytatywnej, z której dochód przeznaczono na walkę z chorobami nowotworowymi, poznała amerykańskiego kolarza Lance'a Armstronga. Zaręczyli się w 2005 roku, a na wiosnę 2006 roku planowali ślub, który ostatecznie został odwołany.
Ma dwóch adoptowanych synów.

</doc>
<doc id="110018" url="https://pl.wikipedia.org/wiki?curid=110018" title="Kryteria konwergencji">
Kryteria konwergencji

Kryteria konwergencji (również "kryteria konwergencji nominalnej", "kryteria zbieżności", "kryteria z Maastricht") – wprowadzone przez Traktat o Unii Europejskiej wskaźniki ekonomiczne i zasady, jakie powinno spełniać państwo aspirujące do pełnego uczestnictwa w Unii Gospodarczej i Walutowej. Są to zatem warunki konieczne do wypełnienia dla państw członkowskich Unii Europejskiej, które dążą do wprowadzenia euro i zobowiązały się nie przeprowadzać jednostronnej euroizacji. Początkowo kryteria te zapisane były w traktacie o Unii Europejskiej, jednak w wyniku wejścia w życie traktatu lizbońskiego znalazły się one głównie w artykule 140 Traktatu o funkcjonowaniu Unii Europejskiej (dawny "Traktat ustanawiający Europejską Wspólnotę Gospodarczą") oraz w "Protokole nr 13 w sprawie kryteriów konwergencji". W zakresie warunków koniecznych do przyjęcia euro, oprócz niezależności banku centralnego, kraje zobowiązane są wypełnić cztery kryteria: stabilności cen, fiskalne, kursowe i odnoszące się do stóp procentowych.
Kryteria.
Stabilność cen.
W odniesieniu do osiągnięcia wysokiego poziomu trwałej zbieżności traktat głosi, że jednym z warunków jest:
Jest to jedno z trzech kryteriów o charakterze monetarnym. Konkretne wskaźniki brane pod uwagę zawarte są w art. 1 "Protokołu w sprawie kryteriów konwergencji". Zgodnie z jego treścią poziom inflacji danego państwa w ciągu roku poprzedzającego badanie nie może przekraczać o więcej niż 1,5 punkta procentowego inflacji trzech państw Unii Europejskiej o najbardziej stabilnym poziomie cen. Inflację tę mierzy się wskaźnikiem HICP, nie zaś CPI.
Sytuacja fiskalna.
Zgodnie z treścią traktatu kolejne kryterium dotyczy sytuacji finansów publicznych danego państwa członkowskiego. W myśl art. 2 "Protokołu" państwo członkowskie nie może być:
Państwo członkowskie nie może być zatem objęte procedurą nadmiernego deficytu (EDP), która związana jest z przekroczeniem wskaźników odnoszących się do sektora instytucji rządowych i samorządowych (ang. "general government"). Wskaźniki te wynoszą 3% PKB w odniesieniu do deficytu oraz 60% PKB w odniesieniu do zadłużenia, jednak w praktyce przy ocenie uwzględnia się raczej tendencję, nie zaś poziom wartości referencyjnych w jednym określonym momencie. Ponadto uwzględnia się m.in. wyzwania stojące aktualnie przed budżetem danego państwa, jak np. podejmowanie określonych reform.
Kurs walutowy.
Drugim kryterium o charakterze monetarnym jest kryterium kursu walutowego. Zgodnie z art. 3 "Protokołu" państwa członkowskie zobowiązane są do uczestnictwa w europejskim mechanizmie kursowym przez minimum dwa lata, bez poważnych napięć. Ocena pomyślności pozostawania w mechanizmie wydawana jest przez Europejski Bank Centralny. W okresie przebywania w ERM II zakazana jest samowolna dewaluacja waluty krajowej względem euro. Obecnie maksymalne dopuszczalne pasmo wahań kursowych wynosi ±15% odchylenia względem wyznaczonego kursu centralnego.
Stopy procentowe.
Ostatnim kryterium związanym z polityką monetarną jest kryterium stóp procentowych, ściśle określone w art. 4 "Protokołu". Przy ocenie jego wypełnienia brane są te same trzy państwa, co przy kryterium inflacyjnym. Kryterium głosi, że w ciągu roku przed badaniem średnia nominalna długoterminowa stopa procentowa nie może przekraczać stopy procentowej wspomnianych państw o więcej niż 2 pkt. procentowe. Przy ocenie brane są pod uwagę obligacje skarbowe.
Kryteria konwergencji a Polska.
Od 1 maja 2004 Polska uczestniczy w UGiW, jednak objęta jest derogacją (czasowe wyłączenie spod pewnych zasad prawnych). Ma zatem podobny status jak większość państw, które przystąpiły do UE wraz z nią, odmienny natomiast od Wielkiej Brytanii i Danii, które uzyskały klauzulę opt-out. Uchylenie derogacji uzależnione jest od wypełnienia kryteriów konwergencji. Bieżące informacje na temat aktualnego stanu ich wypełnienia publikowane są w wydawanym od sierpnia 2009 roku przez Biuro Pełnomocnika Rządu ds. Wprowadzenia Euro "Monitorze konwergencji nominalnej" oraz publikowanym co dwa lata przez Europejski Bank Centralny "Raporcie o konwergencji".
We wrześniu 2015 roku sytuacja przedstawiała się w sposób następujący:

</doc>
<doc id="110021" url="https://pl.wikipedia.org/wiki?curid=110021" title="Art rock">
Art rock

Art rock − gatunek muzyki rockowej charakteryzujący się różnorodnością i wielowątkowością muzycznych form. Zapoczątkowany przez zespoły: Procol Harum, Pink Floyd, King Crimson, Genesis, Queen, Van der Graaf Generator, Yes, Camel oraz przez Davida Bowiego, a później kontynuowany przez: Marillion, Galahad, IQ, Arena, Pendragon, Palaye Royale, Porcupine Tree, Anathema.
Art rock jest określeniem nieprecyzyjnym. Często używany jest jako synonim rocka progresywnego (także i neoprogresywnego) lub też jako styl lub podgatunek tej muzyki. W tym rozumieniu określa tę część rocka progresywnego, która w brzmieniu i technikach instrumentalnych najbliższa jest klasycznemu hard rockowi.
W art rocku często pojawiają się instrumenty smyczkowe, młoteczkowe itp. oraz fragmenty muzyki poważnej. Od hard rocka odróżniają ten styl typowe progresywne elementy (skomplikowane i zmienne schematy rytmiczne i harmoniczne).

</doc>
<doc id="110022" url="https://pl.wikipedia.org/wiki?curid=110022" title="Święty Paweł (ujednoznacznienie)">
Święty Paweł (ujednoznacznienie)

Zobacz też: 

</doc>
<doc id="110027" url="https://pl.wikipedia.org/wiki?curid=110027" title="Errico Malatesta">
Errico Malatesta

Errico Malatesta (ur. 14 grudnia 1853 w Santa Maria Capua Vetere koło Neapolu, zm. 22 lipca 1932 w Rzymie) – włoski anarchista i pisarz, teoretyk ruchu anarchistycznego we Włoszech.
Życiorys.
Malatesta studiował medycynę na Uniwersytecie Neapolitańskim. Przerwał studia, by poświęcić się anarchizmowi. W 1871 r. wstąpił do neapolitańskiej sekcji Międzynarodówki, gdzie poznał m.in. Michała Bakunina. Dwukrotnie osadzany w więzieniu za rozpowszechnianie idei Międzynarodówki we Włoszech. W 1877 r. dowodził oddziałem powstańczym w prowincji Benevento. Uzbrojony oddział zajął bez walki wioskę Letino, wywłaszczono dobra, zniszczono oficjalne dokumenty, a broń i pieniądze rozdano ludziom. Działalność oddziału trwała rok; potem wszyscy członkowie oddziału zostali aresztowani i wtrąceni do więzienia.
Po wyjściu z więzienia Malatesta udał się do Genewy, gdzie współpracował z Kropotkinem. Wydalony ze Szwajcarii przybył do Londynu, gdzie w 1881 r. powołano Międzynarodówkę Anarchistyczną. W 1889 r. udało
mu się uciec przez Maltę.
Walczył przeciwko brytyjskim kolonistom w Egipcie. Systematycznie wydalany z różnych krajów, mieszkał w Buenos Aires i Londynie. W Argentynie współtworzył ruch robotniczy.
Od 1924 do 1926 r. Malatesta wydawał anarchistyczny miesięcznik "Pensiere e Volontà" ("Myśl i wola"), w którym ukazały się najważniejsze teksty jego autorstwa. Od 1926 r. mieszkał w Rzymie, gdzie zarabiał na życie jako elektryk. Do jego śmierci w 1932 r. kontrolowała go i śledziła faszystowska policja. Pod koniec 1926 r. faszystowski rząd Mussoliniego nałożył na niego areszt domowy.

</doc>
<doc id="110028" url="https://pl.wikipedia.org/wiki?curid=110028" title="Franciszek Niewiadomski">
Franciszek Niewiadomski

Franciszek Niewiadomski (ur. 27 września 1860 w Samborze, zm. 29 grudnia 1928 w Warszawie) – działacz państwowy, prawnik.
Studiował prawo na Uniwersytecie we Lwowie, w 1884 obronił doktorat z prawa na Uniwersytecie Jagiellońskim. Pracował jako adwokat oraz urzędnik Galicyjskiej Prokuratorii Skarbu (od 1890). W grudniu 1911 został obdarzony tytułem rzeczywistego radcy stanu "extra statum". Przed 1914 był wiceprezesem prokuratorii skarbu w Galicji.
Od listopada 1918 był polskim urzędnikiem we Lwowie, pełnił funkcję wiceprokuratora Skarbu we Lwowie. Od kwietnia 1919 związany z Najwyższą Izbą Kontroli (do 1921 pod nazwą Najwyższa Izba Kontroli Państwa), był szefem sekcji II oraz członkiem Kolegium izby, a od listopada 1921 dyrektorem Departamentu I. Od 1925 był (do końca życia) wiceprezesem NIK.
Zmarł 29 grudnia 1928 w Warszawie. Został pochowany na cmentarzu Powązkowskim w Warszawie (kwatera 59-3-1).

</doc>
<doc id="110032" url="https://pl.wikipedia.org/wiki?curid=110032" title="Likwidator (komiks)">
Likwidator (komiks)

Likwidator – polski komiks. Scenarzystą, rysownikiem i twórcą postaci jest Ryszard Dąbrowski. Likwidator narodził się w 1995 roku w środowisku punkowym, wtedy został wydany pierwszy fanzinowy album w nakładzie 1000 egzemplarzy. Pięć lat później został wznowiony, a ostatecznie wszedł w skład albumu "Trylogia".
Głównym bohaterem jest ubrany całkowicie na czarno ekoterrorysta, w masce z charakterystycznym szerokim uśmiechem. Jego główną działalnością jest brutalne wymierzanie sprawiedliwości w imię ekologii i powszechnej anarchii. Jego ofiarami często padają osoby do złudzenia przypominające konkretne postacie polskiego życia publicznego. Komiks cechuje wysoki stopień drastyczności i wulgarności ("tylko dla dorosłych o mocnych nerwach" – jak głosi ostrzeżenie na okładce pierwszego albumu) a ponadto czarny humor. W komiksie wykpiwane są m.in. sytuacja polityczna w Polsce, kultura telewizyjna ("teleserializm"), wszechobecna pogoń za pieniądzem ("mamonizm"), intelektualna zaściankowość.

</doc>
<doc id="110038" url="https://pl.wikipedia.org/wiki?curid=110038" title="Turniej Nordycki">
Turniej Nordycki

Turniej Nordycki zwany też błędnie Turniejem Skandynawskim i Skandynawskim Turniejem Czterech Skoczni (oficjalna nazwa: Nordic Tournament) – zawody w skokach narciarskich rozgrywane w latach 1997–2010 na wzór Turnieju Czterech Skoczni.
Cykl ten rozgrywany był w pierwszej połowie marca każdego roku. Zwycięzcą – podobnie jak w Turnieju Czterech Skoczni – zostawał zawodnik, który zdobył największą liczbę punktów za skoki we wszystkich konkursach.
Konkursy zaliczane do Turnieju Nordyckiego odbywały się w Norwegii, Szwecji i Finlandii.
Najbardziej utytułowanym skoczkiem w historii turnieju jest Adam Małysz – wygrał najwięcej edycji turnieju (3), najwięcej razy stawał na podium klasyfikacji generalnej (5), wygrał najwięcej konkursów w historii imprezy (10) oraz najwięcej razy stawał na podium poszczególnych konkursów (20).
Zasady.
Konkursy Turnieju Nordyckiego zaliczano do klasyfikacji Pucharu Świata w skokach narciarskich. W związku z tym zasady rozgrywania poszczególnych zawodów były identyczne, jak podczas innych konkursów tej rangi. W trakcie kwalifikacji przed każdym z konkursów wyłaniano 50 zawodników. Zawodnicy oddawali skok w pierwszej serii. Najlepszych trzydziestu z nich startowało w serii drugiej i zdobywało punkty Pucharu Świata.
Do klasyfikacji Turnieju Nordyckiego, w przeciwieństwie do klasyfikacji Pucharu Świata (tu zaliczane są, wg specjalnej punktacji, wyłącznie punkty za zajęte lokaty – od pierwszej do trzydziestej, wynikające z not za oddane skoki) zaliczane są punkty zdobyte w zawodach za oddane skoki, tj. za odległość i styl skoku (zatem nie za zajęte lokaty). Identyczna sytuacja ma miejsce podczas Turnieju Czterech Skoczni. Jedynie w 2000 roku odstąpiono od tej reguły. Do klasyfikacji liczono wtedy punkty Pucharu Świata zdobyte podczas konkursów w krajach skandynawskich.
Od 2004 roku lider klasyfikacji Turnieju Nordyckiego zakładał niebieską koszulkę przygotowaną przez organizatorów. W pierwszym z konkursów Turnieju Nordyckiego żaden z zawodników nie zakładał koszulki lidera. W następnych konkursach w niebieskim plastronie występował zawodnik, który zajmował pierwsze miejsce w klasyfikacji.
Za zwycięstwo w Turnieju Nordyckim zawodnik, poza nagrodami ufundowanymi przez Międzynarodową Federację Narciarską, otrzymywał dodatkowe premie pieniężne i nagrody rzeczowe ufundowane przez organizatorów. Pula nagród przewidziana dla zwycięzców Turnieju Nordyckiego w 2004 roku wyniosła 50 000 euro.
Historia.
Pierwsza edycja Turnieju odbyła się w 1997 roku. Rozegrane zostały cztery konkursy, które jednocześnie były zaliczane do klasyfikacji Pucharu Świata. Pierwszy z konkursów odbył się 9 marca 1997 roku w Lahti, a zwyciężył Andreas Widhölzl. Najlepszym zawodnikiem drugich zawodów, 12 marca na normalnej wówczas skoczni w Kuopio, był Kazuyoshi Funaki. Trzeci z konkursów odbył się 13 marca w Falun, a zwycięzcą został Primož Peterka. Ostatni z konkursów rozegrany został w stolicy Norwegii, Oslo. Zwyciężył Funaki, który z przewagą 28 punktów nad drugim skoczkiem, Kristianem Brendenem, triumfował także w całym Turnieju Nordyckim.
W 1998 roku odbyło się pięć konkursów Turnieju Nordyckiego. W pierwszym z nich, 7 marca na skoczni w Lahti, zwyciężył Janne Ahonen, który wyprzedził Andreasa Widhölzla i Kristiana Brendena. Dzień później na tej samej skoczni triumfował Primož Peterka przed Jani Soininenem i Brendenem. 11 marca w Falun ponownie zwyciężył Peterka. Dwa dni później na skoczni w norweskim Trondheim na najwyższym stopniu podium stanął Masahiko Harada przed swoim rodakiem – Noriaki Kasai i Włochem Roberto Ceconem. W konkursie kończącym drugą edycję Turnieju Nordyckiego, na Holmenkollen w stolicy Norwegii, po raz trzeci wygrał Primož Peterka. Drugie miejsce zajął Bruno Reuteler, a trzecie Masahiko Harada. W końcowej klasyfikacji Turnieju 1998 najlepszy okazał się Andreas Widhölzl. Na drugim miejscu sklasyfikowany został Sven Hannawald, a na trzecim Hiroya Saitō.
W 1999 roku rozegrano cztery konkursy Turnieju. Pierwszy z nich odbył się 6 marca na normalnej skoczni w Lahti. Zwyciężył Kazuyoshi Funaki przed Reinhardem Schwarzenbergerem i Svenem Hannawaldem. 9 marca w Trondheim najlepszy okazał się Kasai, który wyprzedził Stefana Horngachera i Masahiko Haradę. 11 marca w Falun triumfował Martin Schmitt, drugi był Hideharu Miyahira, a trzeci Harada. W ostatnim konkursie Turnieju Nordyckiego, 14 marca w Oslo, zwycięstwo odniósł Noriaki Kasai, który zwyciężył także w całym Turnieju Skandynawskim.
O zwycięstwie w końcowej klasyfikacji Turnieju Nordyckiego w 2000 roku decydowała ilość zdobytych punktów Pucharu Świata podczas czterech konkursów, a nie – jak dotychczas – liczba punktów zdobytych za same skoki. Pierwsze zawody odbyły się 4 marca na normalnej skoczni w Lahti. Wygrał je Janne Ahonen przed Svenem Hannawaldem i Lasse Ottesenem. Nazajutrz na skoczni dużej triumfował Martin Schmitt, drugi był Janne Ahonen, a trzeci Andreas Goldberger. 10 marca na skoczni w norweskim Trondheim zwycięstwo odniósł Hannawald przed Ville Kantee i Ahonenem. Identyczna sytuacja miała miejsce w ostatnim z konkursów, 12 marca w Oslo. Dzięki temu zwycięstwo w Turnieju Skandynawskim odniósł Sven Hannawald, który o 30 punktów wyprzedził drugiego zawodnika – Janne Ahonena.
Zwycięstwo w piątym Turnieju jako pierwszy w historii reprezentant Polski odniósł Adam Małysz. Ponadto jako pierwszy skoczek w historii wygrał wszystkie konkursy Turnieju Nordyckiego. Wygrał zarówno 7 marca w Falun, jak i 9 marca w Trondheim oraz 11 marca w Oslo. W Turnieju 2001 Małysz zdobył 648,5 punktów, o 72,7 więcej od drugiego w klasyfikacji – Andreasa Goldbergera, a o 161,6 punktu więcej od trzeciego – Martina Schmitta. W 2001 roku wyjątkowo nie odbyły się zawody Turnieju Nordyckiego w Lahti, ponieważ organizowane były tam mistrzostwa świata w narciarstwie klasycznym.
W ramach Turnieju w 2002 roku rozegrane zostały cztery konkursy. W pierwszym z nich, 1 marca w Lahti, triumfował Martin Schmitt. Następne dwa konkursy – 13 marca w Falun oraz 15 marca w Trondheim wygrał Matti Hautamäki. W kończącym konkursie, 17 marca w Oslo, najlepszy okazał się Simon Ammann. W turnieju zwycięstwo odniósł Hautamäki przed Małyszem i Schmittem.
W 2003 roku rozegrano trzy konkursy Turnieju Skandynawskiego. Wszystkie z nich (9 marca w Oslo oraz 14–15 marca w Lahti) wygrał Adam Małysz, więc zwyciężył także w całym Turnieju Nordyckim. Na drugiej pozycji sklasyfikowany został Matti Hautamäki, a na trzeciej Tami Kiuru.
W kolejnej edycji Turnieju Nordyckiego zwycięstwo odniósł Roar Ljøkelsøy przed Bjørnem Einarem Romørenem i Simonem Ammannem. We wszystkich spośród czterech konkursów zwyciężyli reprezentanci Norwegii. Pierwsze dwa z nich, tj. 7 marca w Lahti i 10 marca w Kuopio, wygrał Romøren. 12 marca w Lillehammer i 14 marca w Oslo triumfował Ljøkelsøy.
W skład Turnieju w 2005 roku weszły cztery konkursy. Wszystkie cztery wygrał Matti Hautamäki, czyniąc to jako pierwszy zawodnik w historii skoków. Zwyciężył 6 marca w Lahti, 9 marca w Kuopio, 11 marca w Lillehammer oraz 13 marca w Oslo. W końcowej klasyfikacji Turnieju Nordyckiego zwyciężył z przewagą 47,6 punktu nad drugim skoczkiem – Roarem Ljøkelsøyem i z przewagą 70,3 punktu nad trzecim – Michaelem Uhrmannem.
Turniej Nordycki 2006 wygrał Thomas Morgenstern przed Andreasem Küttelem i Janne Happonenem. Pierwszy z konkursów odbył się 5 marca w Lahti, a zwyciężył Janne Happonen. Dwa dni później na skoczni w Kuopio triumfował Andreas Küttel. 10 marca w Lillehammer zwycięstwo odniósł Morgenstern, a ostatni konkurs, 12 marca w Oslo, wygrał Adam Małysz.
W 2007 roku Adam Małysz jako pierwszy skoczek w historii wygrał trzeci Turniej Nordycki w karierze. Wygrał pierwsze trzy konkursy (11 marca w Lahti, 13 marca w Kuopio i 17 marca w Oslo), a w czwartym (18 marca w Oslo), z powodu złych warunków atmosferycznych, nie zakwalifikował się do finałowej serii, w której zwyciężył Simon Ammann. W końcowej klasyfikacji Małysz wyprzedził drugiego Andreasa Koflera o 2,1 punktu oraz trzeciego Ammanna o 25,3 punktu.
Ze względu na to, że jedynym skoczkiem, który wygrał pięciokrotnie konkursy na skoczni w Oslo (czterokrotnie w ramach Turnieju Nordyckiego) jest Adam Małysz, w 2007 roku organizatorzy konkursu na Holmenkollen ogłosili go "Królem Holmenkollen" i obiecali postawić pomnik na jego cześć.
W Turnieju Nordyckim 2008 triumfował Gregor Schlierenzauer, drugie miejsce zajął Tom Hilde, a trzeci był Janne Happonen. Pierwszy z konkursów Turnieju Skandynawskiego miał odbyć się w Lahti, jednak z powodu niekorzystnych warunków atmosferycznych konkurs został przeniesiony do Kuopio. W pierwszym konkursie w Kuopio, 3 marca zwyciężył Janne Happonen, a dzień później jego rodak – Janne Ahonen. W konkursach w Lillehammer (7 marca) i Oslo (9 marca) wygrał Gregor Schlierenzauer.
W 2009 roku rozegrano cztery konkursy zaliczane do Turnieju Nordyckiego. Z powodu przebudowy skoczni Holmenkollen nie odbyły się zawody w Oslo. W pierwszym konkursie, na skoczni K-90 w Lahti zwyciężył Gregor Schlierenzauer. Drugi konkurs, który odbył się w Kuopio, wygrał Takanobu Okabe. W trzecich zawodach, w Lillehammer triumfował Harri Olli. Czwarty z konkursów przeprowadzono na mamuciej skoczni w Vikersund i jego zwycięzcą został Schlierenzauer, który okazał się także najlepszy w całym cyklu. Na drugim miejscu w klasyfikacji generalnej uplasował się Olli, a trzeci był Simon Ammann.
Podobnie jak w 2009, tak i w 2010 roku rozegrano cztery konkursy Turnieju Nordyckiego. Konkursy przeprowadzono w Lahti, Kuopio, Lillehammer i Oslo. We wszystkich najlepszy był Simon Ammann, dzięki czemu został zwycięzcą edycji. Drugie miejsce zajął Adam Małysz, a trzeci był Thomas Morgenstern.
W sezonie 2010/2011 po raz pierwszy Turniej Nordycki nie został przeprowadzony. Wynikało to z faktu, że na przełomie lutego i marca 2011 roku Oslo organizowało mistrzostwa świata w narciarstwie klasycznym. W kolejnym sezonie, ponownie Turniej Nordycki nie znalazł się w kalendarzu Pucharu Świata w skokach narciarskich. Od tego czasu organizowanie imprezy zarzucono.
Logo.
Logo Turnieju Nordyckiego zostało zaprojektowane przez Janne Ahonena. Przedstawiało skocznię narciarską oraz napis "NORDIC TOURNAMENT". Na środku logo znajdowało się koło w barwach czerwonej i niebieskiej, charakterystycznych dla Skandynawii.
Turniej Nordycki jako przedsięwzięcie biznesowe i medialne.
Zawody Turnieju Nordyckiego, które odbywały się w Oslo, były częścią "Holmenkollen Ski Festival", corocznego festiwalu organizowanego w stolicy Norwegii. Konkursy Turnieju Nordyckiego na skoczni w Lillehammer wchodziły w skład "Lillehammer Skifestival". Konkursy na skoczni w Lahti w 2007 roku odbyły się w ramach "Lahti Ski Games". Podczas tych imprez rozgrywano konkursy w konkurencjach klasycznych. W związku z tym Turniej Nordycki był przedsięwzięciem biznesowym i medialnym. Dużą rolę odgrywali sponsorzy, którzy fundowali dodatkowe nagrody dla zwycięzców poszczególnych konkursów i całego Turnieju Nordyckiego, a także pokrywali część kosztów organizacji zawodów. Podczas konkursów na skoczniach fińskich głównym sponsorem było "Doskonałe Mleko". Firma ta podpisała umowę ze skoczkami fińskiej reprezentacji w skokach narciarskich, którzy występowali w spotach reklamowych, a także z organizatorami wszystkich konkursów na terenie Finlandii. W latach 2003–2005 firma wykupiła wyłączność na reklamy "Doskonałego Mleka" we wszystkich fińskich konkursach. Wiązało się to z tym, że na plastronach wszystkich skoczków, a także na banerach wokół zeskoku, znajdowało się logo firmy. W 2007 roku firma sponsorowała organizację zawodów na skoczni w Lahti. Poza "Doskonałym Mlekiem" zawody Turnieju Nordyckiego sponsorowały firmy: "Ricoh", "Viessmann", "Ruhrgas" i "Manner".
W 2006 roku podczas konkursu Turnieju Skandynawskiego na skoczni w Kuopio wystąpiła fińska grupa muzyczna Kroisos, w skład której wchodzą skoczkowie i zawodnicy kombinacji norweskiej z Finlandii (Ville Kantee, Jussi Hautamäki, Olli Happonen, Jarkko Saapunki).
Bilety na Puchar Świata w skokach narciarskich w Kuopio kosztowały zwykle 12 euro. Taka cena obowiązywała w latach 2006–2008. Ceny biletów na konkursy w Lahti dla dorosłych wynosiły 20 euro za miejsca siedzące i 14 euro za miejsca stojące. Bilety dla dzieci w wieku do 12 lat były o połowę tańsze.
W trakcie rozgrywania Turnieju Nordyckiego do miejscowości, w których odbywają się poszczególne zawody, przyjeżdżały tysiące kibiców. Dzięki temu właściciele hoteli, hosteli, pensjonatów i domów wczasowych mieli wielu klientów, podobnie jak sklepy, pobliskie muzea, kina oraz inne atrakcje turystyczne.

</doc>
<doc id="110041" url="https://pl.wikipedia.org/wiki?curid=110041" title="Roar Ljøkelsøy">
Roar Ljøkelsøy

Roar Ljøkelsøy (ur. 31 maja 1976 w Orkdal) – norweski skoczek narciarski, dwukrotny medalista olimpijski, czterokrotny medalista mistrzostw świata, czterokrotny mistrz świata w lotach narciarskich (dwukrotnie indywidualnie i dwukrotnie drużynowo), zwycięzca Turnieju Nordyckiego oraz dwukrotny zdobywca Pucharu KOP. W sezonach od 2016/2017 do 2018/2019 włącznie był asystentem trenera Wernera Schustera w reprezentacji Niemiec w skokach narciarskich. W sezonie 2019/2020 objął funkcję fachowca odpowiedzialnego za szkolenie norweskich juniorów w perspektywie Mistrzostw Świata w Narciarstwie Klasycznym 2025.
Przebieg kariery.
W Pucharze Świata zadebiutował w wieku 16 lat, 11 marca 1993 w Lillehammer, zajmując 34. miejsce. Pierwsze punkty zdobył dzięki 12. lokacie w ostatnim konkursie sezonu 1992/1993 w Planicy. Sezon ten ukończył jako 53. skoczek klasyfikacji generalnej.
W sezonie 1993/1994 został włączony do pierwszej reprezentacji Norwegii. Najlepsze wyniki to dwa 6. miejsca (w Murau oraz Libercu) oraz 7. lokata w Engelbergu. Sezon ukończył na 17. miejscu w klasyfikacji generalnej Pucharu Świata. Ponadto w tym sezonie po raz pierwszy znalazł się w kadrze na najważniejszą imprezę sezonu. Na igrzyskach olimpijskich w Lillehammer startował jedynie w konkursie drużynowym, gdzie Norwegowie znaleźli się tuż za podium.
Po słabszym sezonie 1994/1995 (tylko trzykrotnie w czołowej „15” zawodów; 33. miejsce w klasyfikacji końcowej), w kolejnych dwóch znów notował dobre rezultaty. W sezonie 1995/1996 po raz pierwszy w karierze stanął na podium, zajmując 2. lokatę na skoczni w Planicy (10 grudnia 1995). W sumie dziesięciokrotnie plasował się w czołowej „10” zawodów. Sezon ukończył na 15. pozycji. W sezonie 1996/1997 zaliczył drugie podium w karierze (2. lokata 19 stycznia 1997 w Sapporo). Następnie był 3. w Willingen. Na mistrzostwach świata w Trondheim zajął 6. miejsce w konkursie indywidualnym na skoczni K-120. W klasyfikacji generalnej Pucharu Świata uplasował się na 13. pozycji.
Pięć kolejnych sezonów (od 1997/1998 do 2001/2002) kończył pomiędzy 28. a 35. miejscem w klasyfikacji końcowej Pucharu Świata. Bez większego powodzenia startował podczas igrzysk olimpijskich w Nagano (9. miejsce w konkursie na dużej skoczni, 4. miejsce drużynowo), a także mistrzostwach świata 1999 w Ramsau – 19. i 25. miejsca indywidualnie, oraz 6. w drużynie. Podczas mistrzostw świata 2001 w Lahti wystąpił w konkursie indywidualnym na skoczni normalnej, zajmując 20. miejsce. Pojawił się za to w obydwu konkursach drużynowych, w trakcie których Norwegowie zajęli miejsca 7. (K-116) i 8. (K-90). Na igrzyskach olimpijskich w Salt Lake City był 18. na normalnej i 32. na dużej skoczni, oraz 9. w konkursie drużynowym.
W tym okresie Ljøkelsøy rozważał zakończenie kariery sportowej. Sytuacja zmieniła się, gdy wiosną 2002 reprezentację Norwegii objął Mika Kojonkoski. Fin zupełnie odmienił pogrążoną w kryzysie drużynę, mianując Ljøkelsøya jej liderem. Sezon 2002/2003 był dla Ljøkelsøya przełomowy. Norweg był jedynym zawodnikiem, który w sezonie punktował we wszystkich konkursach. 25 stycznia 2003 na skoczni w Sapporo odniósł swoje pierwsze zwycięstwo w karierze – po 11 latach startów w Pucharze Świata. Wprawdzie mistrzostwa świata w Predazzo ukończył na 22. i 18. miejscu, ale sezon ukończył jednak na wówczas najwyższym w karierze 9. miejscu w Pucharze Świata.
W sezonie 2003/2004 odniósł 7 zwycięstw, zdobył także dwa złote medale na mistrzostwach świata w lotach narciarskich w Planicy – indywidualny oraz z drużyną. Do końca sezonu gonił w klasyfikacji Pucharu Świata Janne Ahonena, ostatecznie przegrywając walkę o Kryształową Kulę o 10 punktów. W sezonie 2004/2005 triumfował w Pucharze Świata dwukrotnie (w Sapporo i Zakopanem), zdobył również swoje pierwsze medale na mistrzostwach świata. W Oberstdorfie na skoczni K-120 był 2. w konkursie indywidualnym oraz 3. w konkursie drużynowym. Puchar Świata ponownie ukończył na 2. pozycji w klasyfikacji generalnej, tym razem przegrywając z Ahonenem o 275 punktów.
W sezonie 2005/2006 w Pucharze Świata triumfował raz (ponownie w Sapporo, było to już jego 5. zwycięstwo na tej skoczni) i zdobył 4 medale na imprezach mistrzowskich. Obronił złote medale na mistrzostwach świata w lotach narciarskich w Tauplitz. 12 lutego 2006 zdobył brązowy medal zimowych igrzysk olimpijskich, przegrywając kolejno z Larsem Bystølem (2 pkt.) i Mattim Hautamäki. 20 lutego 2006 zdobył kolejny brązowy medal olimpijski, tym razem w konkursie drużynowym. W Pucharze Świata zajął 4. miejsce w końcowej klasyfikacji.
W sezonie 2006/2007 zanotował swoje ostatnie sukcesy – brązowy medal mistrzostw świata w Sapporo na skoczni K-120 oraz srebro z drużyną. W Pucharze Świata dwukrotnie zajmował miejsca na podium, a w klasyfikacji generalnej był 14.
Startował jeszcze w trzech sezonach, jednak bez specjalnego powodzenia. Mistrzostwa Świata w Lotach Narciarskich 2008 w Oberstdorfie ukończył na 32. miejscu. Nie zakwalifikował się do norweskiej kadry na mistrzostwa świata 2009 w Libercu, igrzyska olimpijskie w Vancouver oraz na mistrzostwa świata w lotach 2010 w Planicy, co zaważyło na decyzji o zakończeniu sportowej kariery wraz z końcem sezonu 2009/2010. Po raz ostatni w oficjalnych zawodach wystąpił 14 marca 2010 podczas ostatniego konkursu Pucharu Świata w Oslo. Zajął tam 44. miejsce.
19 marca 2010 w Planicy podczas przerwy w konkursie mistrzostw świata w lotach oddał ostatni skok w swojej karierze, w którym uzyskał 197 metrów.
Jego rekord życiowy w długości skoku wynosi 230,5 metra (uzyskane w Planicy w roku 2005).
Puchar Świata.
Miejsca w poszczególnych konkursach indywidualnych Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Miejsca w poszczególnych konkursach drużynowych Pucharu Świata.
W sezonach 1991/1992–1992/1993 oraz 1993/1994–2000/2001 obowiązywały inne punktacje za konkurs Pucharu Świata.
Letnie Grand Prix.
Miejsca w poszczególnych konkursach indywidualnych LGP.
W 1994 i 1995 roku sumowano punkty za wszystkie skoki (tak jak np. w TCS)
Miejsca w poszczególnych konkursach drużynowych LGP.
Do sezonu 2000 obowiązywały inne punktacje za konkurs.

</doc>
<doc id="110042" url="https://pl.wikipedia.org/wiki?curid=110042" title="Roar Ljoekelsoey">
Roar Ljoekelsoey



</doc>
<doc id="110045" url="https://pl.wikipedia.org/wiki?curid=110045" title="EPO">
EPO



</doc>
<doc id="110046" url="https://pl.wikipedia.org/wiki?curid=110046" title="Redemptoryści">
Redemptoryści

Zgromadzenie Najświętszego Odkupiciela (łac. "Congregatio Sanctissimi Redemptoris", siglum: CSsR, pot. redemptoryści) – katolickie zgromadzenie zakonne założone przez świętego Alfonsa Marię Liguoriego 9 listopada 1732 roku. Głównym charyzmatem redemptorystów jest podążanie za przykładem Jezusa Chrystusa w ramach życia apostolskiego, które łączy równocześnie głębokie oddanie się Bogu oraz głoszenie Ewangelii, szczególnie ubogim oraz najbardziej opuszczonym. Ewangelizacja odbywa się szczególnie poprzez prowadzenie rekolekcji, misji ludowych oraz zaangażowanie w misyjną działalność Kościoła na całym świecie. Według danych z 2021 roku redemptoryści posługują w 82 krajach na sześciu kontynentach (Europa, Afryka, Azja, Ameryka Północna, Ameryka Południowa, Australia i Oceania).
Redemptoryści są szczególnie oddani Matce Bożej Nieustającej Pomocy i zostali mianowani przez papieża Piusa IX w 1865 r. kustoszami i misjonarzami ikony o tym tytule, która jest przechowywana w kościele redemptorystów pw. św. Alfonsa Marii Liguori w Rzymie.
Zgromadzenie Najświętszego Odkupiciela dało Kościołowi 4 świętych, 21 błogosławionych, 5 kardynałów, 27 arcybiskupów i 119 biskupów.
Historia Zgromadzenia Najświętszego Odkupiciela.
W 1725 r. św. Alfons Maria Liguori jako kleryk zapisuje się do Stowarzyszenia Misji Apostolskich. Wraz z innymi kapłanami podejmuje okresowo misje w różnych wioskach Królestwa Neapolitańskiego, gdzie spotyka ludzi biednych i opuszczonych. Zmęczony nadmierną pracą apostolską, w maju 1730 roku, wraz z kilkoma przyjaciółmi kapłanami postanawia spędzić pewien czas w pustelni S. Maria dei Monti w pobliżu Scala nad zatoką amalfitańską, aby móc trochę odpocząć. Tam spotyka pasterzy i ubogi lud, pozostawiony bez opieki duszpasterskiej, pozbawiony Słowa Bożego i sakramentów. To doświadczenie spotkania z ubogimi oraz wcześniejsze doświadczenie nędzy duchowej ludzi w szpitalu dla nieuleczalnie chorych, którym posługiwał jeszcze jako prawnik, a także organizowane wcześniej kaplice wieczorne pomagają mu zrozumieć, iż zupełne opuszczenie, w jakim pozostawał ów prosty lud, nie pozwala na poświęcenie mu tylko sporadycznej misji, ale wymaga stałej obecności Kościoła, która pozwoliłaby temu ludowi poznać miłość Boga i Jego Słowo.
9 listopada 1732 roku św. Alfons Maria Liguori zakłada w Scala koło Neapolu Zgromadzenie Najświętszego Odkupiciela, zwane popularnie redemptorystami, którego celem jest iść za przykładem Jezusa Chrystusa i głosić Dobrą Nowinę ubogim oraz najbardziej opuszczonym. Od tego momentu całkowicie poświęca się swojej nowej misji i angażuje w tym celu wszystkie swoje zdolności. Mottem Zgromadzenia czyni słowa: „Copiosa apud Eum redemptio” (Obfite u Niego odkupienie). Św. Alfons opracował w tym samym roku specjalny schemat misji ludowych. Zgromadzenie otrzymało w 1749 zatwierdzenie papieskie od Benedykta XIV. Nowa wspólnota w samym Neapolu, szybko się rozwijała. Kolejne klasztory powstawały w Królestwie Neapolitańskim i Państwie Kościelnym.
W 1787 redemptoryści pojawili się w Rzeczypospolitej Obojga Narodów. Pierwsze placówki zakładał Klemens Maria Hofbauer. Od swojego głównego klasztoru w Warszawie przy kościele św. Benona redemptoryści na ziemiach polskich zwani byli wówczas benonitami.
Gdy po raz pierwszy redemptoryści otworzyli kościół, mówili do pustych ławek. Kilka lat zajęło zdobycie zaufania warszawiaków.
Gdy jezuici ulegli kasacie, benonici nazywani byli przez władzę krypto-jezuitami. W 1808 pod zarzutem szerzenia fanatyzmu i działalności wywrotowej, a dokładnie sprzyjanie Austrii, na mocy dekretu księcia warszawskiego Fryderyka Augusta zostali wydaleni z Księstwa Warszawskiego do twierdzy w Kostrzynie na terenie Prus, ówcześnie okupowanych przez wojska napoleońskie.
Na ziemie polskie powrócili na początku XX wieku. 7 września 1903 roku dziewięciu kleryków rozpoczęło rok akademicki, inaugurując tym samym polskie studia filozoficzno-teologiczne Zgromadzenia Najświętszego Odkupiciela. Domem studiów i nowicjatu stał się klasztor w Mościskach. Tam też 13 września 1903 roku odczytano dekrety nominacyjne dla prefekta kleryków i profesorów. Była to pierwsza placówka redemptorystów po ich ponownym sprowadzeniu do Polski przez Sługę Bożego o. Bernarda Łubieńskiego, którą utracili w kwietniu 2012 wraz ze śmiercią ostatniego posługującego tam zakonnika, o. Władysława Ziobera.
W tak zwanej Wiceprowincji Polskiej Redemptorystów istniały wówczas dwa studentaty: w Tuchowie i Mościskach, które w 1906 zostały przeniesione do Maksymówki. Od 1975 roku Domem nowicjackim jest klasztor w Lubaszowej k. Tuchowa.
W 1909 roku powstała Prowincja Warszawska zakonu. Składały się na nią 4 klasztory: w Mościskach, Tuchowie, Krakowie i Maksymówce oraz hospicjum w Warszawie. Obecnie Prowincja Warszawska skupia 21 klasztorów. Należą do niej także współbracia pracujący na terenach byłego ZSRR: w Grodnie, Porzeczu, Repli, Wołpie, Ejsmontach i Brzostowicy na Białorusi, w Truskawcu i Mościskach na Ukrainie, w Orenburgu i Kemerowie w Rosji oraz w Pietropawłowsku i Uralsku w Kazachstanie. Polscy redemptoryści prowadzą seminarium w Tuchowie, które od roku akademickiego 2022/2023 funkcjonuje, jako filia Instytutu Teologicznego Księży Misjonarzy, mieszczącego się w Krakowie przy ul. Stradomskiej i afiliowanego do Uniwersytetu Papieskiego Jana Pawła II. Od tego momentu tuchowskie seminarium posiada pełnię praw uniwersyteckich.
Zgromadzenie działa poza obrządkiem rzymskokatolickim także w obrządku greckokatolickim i rytach syromalabarskim, bizantyjskim i koptyjskim. Przed Soborem Watykańskim II należeli do grona najsurowszych zakonów i zgromadzeń czynnych. Przebywając w domu zakonnym, prowadzili niemalże tak surowe życie, jak kartuzi. Dzisiaj stanowią jedno z największych zgromadzeń zakonnych w Polsce. Obecnym prowincjałem jest o. dr Janusz Sok. Do najbardziej znanych dzieł zakonu w Polsce należy Radio Maryja, założone przez o. Tadeusza Rydzyka. Redemptoryści współtworzą także TV Trwam i Wyższą Szkołę Kultury Społecznej i Medialnej. Mają także własne wydawnictwo „Homo Dei”. Istnieje ono od 31 marca 1993. Specjalizuje się w szeroko rozumianej literaturze religijnej, kierując ją do szerokiego grona odbiorców ze szczególnym uwzględnieniem duchowieństwa.
W 1988 roku w ramach sprzeciwu wobec posoborowych reform, należący do zgromadzenia o. Michael Maria Sim założył Redemptorystów Zaalpejskich. W 2012 r. zgromadzenie uregulowało swoją sytuację kanoniczną, a uprzednio na żądanie redemptorystów zmieniło swoją oficjalną nazwę na "„Synowie Najświętszego Odkupiciela” (FSsR)." Członkowie nowego zakonu niezmiennie odnoszą się do tradycyjnej reguły św. Alfonsa, który pozostaje ich patronem, jak również do tradycyjnego ducha zgromadzenia redemptorystów, celebrując przy tym Mszę w klasycznym rycie rzymskim.
W Polsce redemptoryści prowadzą wiele domów, parafii i kościołów filialnych: w Bielsku-Białej, Gliwicach, Paczkowie, Bardzie, we Wrocławiu, w Głogowie, Szczecinie, Gdyni, Szczecinku, Elblągu, Braniewie, Toruniu (dwa domy zakonne), Warszawie, Osuchowej, Lublinie, Zamościu, Skarżysku-Kamiennej, Krakowie, Tuchowie, Lubaszowej, Łomnicy-Zdroju i Łodzi. Zgromadzenie posiada także kilka domów rekolekcyjnych i kaplic: w Lubaszowej, Wojakowej, Łomnicy-Zdroju, Brzegach, Rowach i Kościelisku.
Zakon prowadzi m.in. rekolekcje parafialne, rodzinne, powołaniowe, dla osób duchownych, dla osób zakonnych, rekolekcje zamknięte w domach rekolekcyjnych. Zgromadzenie prowadzi misje w wielu krajach świata, m.in. w Rosji, Kazachstanie, na Białorusi, Litwie, Ukrainie, w Niemczech, Czechach, Austrii, Brazylii, Kolumbii, Wietnamie, Singapurze, na Wyspach Kanaryjskich, Wyspach Karaibskich, Filipinach, w Kamerunie, a także w niewielkich rejonach USA i Kanady.
Habit.
Habit redemptorystów to sutanna oparta na wzorze używanym w XVII i XVIII w. przez księży diecezjalnych i niektóre zakony. Jest to czarny strój z koloratką lnianą lub wykonaną z tworzywa sztucznego, nakładaną na kołnierz, pas, przypominający o chrześcijańskiej ascezie i różaniec, który odzwierciedla miłość do Matki Boga. W krajach afrykańskich używany jest biały habit.
Charyzmat i reguła życia.
Redemptoryści starają się wprowadzić w czyn polecenie Jezusa Chrystusa „Miłujcie się wzajemnie, jak Ja was umiłowałem” (J 15,12). Głównym celem zgromadzenia jest głoszenie Obfitego Odkupienia wszystkim ludziom, szczególnie biednym i ubogim, nie tyle materialnie, co duchowo. Ich posługa wyraża się poprzez prowadzenie misji parafialnych i zagranicznych, rekolekcji, parafii oraz pracę w charakterze kapelanów szpitali i ośrodków opieki zdrowotnej. Redemptoryści uczą katechezy: w krajach, w których jest to możliwe – w szkołach, a w innych przy domach zakonnych.
Struktura Zgromadzenia.
Generał Zgromadzenia sprawujący zwierzchnictwo nad całą wspólnotą redemptorystów wybierany jest przez delegatów uczestniczących w kapitule generalnej w głosowaniu na sześcioletnią kadencję, którą po ponownym wyborze może sprawować przez kolejne sześć lat. Prowincjałowie wybierani są w głosowaniu podczas kapituły prowincjalnej na czteroletnią kadencję, którą można sprawować po ponownym wyborze przez kolejne cztery lata. Na taki sam okres mianowani są przez prowincjała inni przełożeni, poza proboszczami.
Kapłani redemptoryści, jak to jest w większości zgromadzeń i zakonów, nie przyjmują godności, takich, jak: kanonik, dziekan, prałat, czy infułat. Hierarchami kościelnymi (biskupami i kardynałami) mogą być mianowani przez papieża wyłącznie na terytorium misyjnym poza granicami kraju, z którego pochodzą. Niezmiernie rzadko zdarzają się wyjątki od tej reguły.
W zgromadzeniu władzę zwalniania ze ślubów czasowych ma Rada Prowincjalna na czele z Prowincjałem. Po nowicjacie, składa się pierwsze śluby zakonne, które co roku się ponawia, aż do ślubów wieczystych. Z obowiązku przestrzegania złożonych ślubów wieczystych zwolnić może tylko papież pod niezwykle restrykcyjnymi warunkami zawartymi w Kodeksie Prawa Kanonicznego (np. przysięga pod przymusem, zatajenie małżeństwa, wystąpienie choroby umysłowej). Istnieje możliwość inkardynacji księdza ("ojca") redemptorysty do diecezji przez Ojca Świętego, co jednak nie zwalnia go z obowiązku przestrzegania ślubów, lecz wtedy w sprawach jurysdykcyjnych podlega pod biskupa miejsca, a nie jak dotąd pod prowincjała zgromadzenia. Może się to stać tylko i wyłącznie wtedy, gdy u duchownego występują mocne symptomy niezdolności do życia we wspólnocie zakonnej lub długotrwałe przebywanie poza nią.
Matka Boża Nieustającej Pomocy.
Oryginalny wizerunek Matki Bożej Nieustającej Pomocy został namalowany na desce o wymiarach 54 × 41,5 cm. Powstał on, jak twierdzą niektórzy historycy sztuki, w Bizancjum, inni uważają natomiast, że obraz powstał na świętej górze Athos. Dawne zapisy mówią, że dzieło przewiózł na statku do Europy bogaty kupiec i w czasie burzy, kiedy statek tonął, wyciągnął go ze skrzyni i ukazał podróżującym z nim, z zaleceniem szczególnej modlitwy o uratowanie. Dzięki modlitwie za wstawiennictwem Matki Bożej Nieustającej Pomocy wyszli cało z opresji i niebezpieczeństwa.
Po latach redemptorysta Michał Marchi odnalazł ikonę i zaczął zabiegać, aby trafiła do kościoła redemptorystów w Rzymie. Stało się tak dzięki dekretowi Ojca Świętego Piusa IX, który został wydany 26 kwietnia 1866. Natomiast 23 czerwca 1867 dziekan Kapituły Watykańskiej uroczyście koronował Ikonę Matki Bożej Nieustającej Pomocy, potwierdzając tym samym kult Matki Bożej w tym wizerunku i otrzymywane za jej pośrednictwem łaski. Od tego momentu kult Matki Nieustającej Pomocy zaczął prężnie się rozwijać i rozprzestrzenił się po całym świecie.
Kopie ikony znajdują się w niemal każdym kościele prowadzonym przez ojców redemptorystów oraz wielu świątyniach, gdzie prowadzili oni misje ludowe. To właśnie oni stworzyli znaną na całym świecie Nowennę do Matki Bożej Nieustającej Pomocy.
Formacja w Polsce.
Etapy formacji redemptorystów:
1. Postulat – dwa lata studiów filozoficznych dla kleryków przygotowujących się do kapłaństwa. Kandydaci na braci zakonnych uczestniczą w wybranych wykładach i nie muszą uzyskiwać zaliczeń, zdawać egzaminów, czy przystępować do egzaminu kończącego filozofię. Postulanci nie noszą habitu i nie składają ślubów zakonnych. Postulat przeżywany jest w Tuchowie.
2. Nowicjat – trwa jeden rok w Lubaszowej i jest szczególnym czasem przebytym głównie na modlitwie, w znacznym ograniczeniu kontaktów z ludźmi. Rok ten kończy się złożeniem ślubów czystości, ubóstwa i posłuszeństwa, podczas których otrzymuje się habit zakonny wraz z różańcem.
Obydwa etapy obowiązkowe są zarówno dla kandydatów na braci, jak i ojców. Ci, którzy chcą zostać ojcami redemptorystami, muszą odbyć jeszcze 4 lata studiów teologicznych w Tuchowie i rok praktyki zagranicznej. Natomiast kandydaci na braci zakonnych muszą przeżyć jeszcze pięć lat junioratu, gdzie poprzez modlitwę, naukę i spełnianie różnych posług domowych przygotowują się do ślubów wieczystych. Chcący zostać braćmi zakonnymi, mogą pewien etap formacji odbywać w innej placówce poza Tuchowem.

</doc>
<doc id="110047" url="https://pl.wikipedia.org/wiki?curid=110047" title="THG">
THG



</doc>
<doc id="110051" url="https://pl.wikipedia.org/wiki?curid=110051" title="Zamek w Gołuchowie">
Zamek w Gołuchowie

Zamek w Gołuchowie – pierwotnie wczesnorenesansowa murowana budowla o charakterze obronnym, kilkukondygnacyjna, na planie prostokąta, z basztami w każdym z narożników, która została wzniesiona w latach 1550–1560 dla Rafała Leszczyńskiego (starosty radziejowskiego i wojewody brzeskokujawskiego) w Gołuchowie, gruntownie przebudowana w II połowie XIX w. przez Izabellę z Czartoryskich Działyńską.
Historia.
Modernizacji zamku, polegającej na dobudowaniu budynku mieszkalnego w pobliżu oryginalnego dworu i połączeniu ich skrzydłami oraz wykonaniu arkadowej loggii w elewacji wejściowej, dokonano na zlecenie Wacława Leszczyńskiego, wojewody kaliskiego i kanclerza wielkiego koronnego (syna Rafała Leszczyńskiego, który odziedziczył zamek w 1592) w latach 1600-1619. Zamek nabrał wówczas charakteru renesansowo-manierystycznej rezydencji magnackiej.
Leszczyńscy w 1695 sprzedali Gołuchów Suszkom. Następnie zamek wielokrotnie zmieniał właścicieli (Górowscy, Chlebowscy, Swinarscy, Suchorzewscy), popadając stopniowo w ruinę. W 1856 (niektóre źródła podają 1853) Tytus Działyński, w związku z nadchodzącym ślubem swojego syna Jana Kantego z Izabellą z Czartoryskich Działyńską (córką księcia Adama Jerzego Czartoryskiego) zakupił to, co pozostało z Gołuchowa, z przeznaczeniem na przyszłą siedzibę nowożeńców. Małżeństwo było aranżowane i było „białe”.
Ponieważ Jan Działyński finansował i organizował powstanie styczniowe na terenie Wielkopolski, upadek powstania i zaoczny wyrok skazujący wydany na niego przez władze pruskie (uchylony dopiero w 1871) zmusił go do emigracji. Dla zabezpieczenia Gołuchowa przed konfiskatą, Izabella formalnie odkupiła zamek z rąk Działyńskich ("de facto" zamek stanowił zastaw pożyczek udzielonych Działyńskiemu przez Czartoryskich) i w latach 1875-1885 przeprowadziła gruntowną odbudowę połączoną z remontem. Przebudowa dokonana została częściowo według szkiców Eugène Viollet-le-Duca oraz polskiego architekta Zygmunta Gorgolewskiego. Autorem ostatecznego projektu był Francuz, Maurycy August Ouradou.
Przy przebudowie zrezygnowano z odbudowy najstarszej części zamku, otwierając widok na arkadowy dziedziniec. Wmontowano sprowadzone z Włoch, Francji i Hiszpanii oraz reprodukowane na miejscu marmurowe kominki, obramowania okien i mozaiki. Zamek, nie tracąc nic ze swych oryginalnych, renesansowych cech, nabrał charakteru romantycznego.
W wyposażeniu i urządzeniu wnętrz zamkowych Izabella akcentowała związki Gołuchowa z rodem Leszczyńskich poprzez umieszczanie Wieniawy (herbu Leszczyńskich), często z koroną, w wielu widocznych miejscach, m.in. nad kominkami. Paradoksalnie, król Stanisław Leszczyński nigdy w Gołuchowie nie przebywał.
Zamek jest otoczony 158-hektarowym parkiem-arboretum zaprojektowanym przez Adama Kubaszewskiego, zawierającym wiele okazów rzadkich i egzotycznych drzew (świadectwo dendrologicznych pasji Działyńskich, które w pełni zamanifestowały się w Kórniku). Jednakże najokazalszym drzewem jest rodzimy dla polskiej flory dąb szypułkowy, zwany „Janem”, to drzewo mające wyjątkowy, osobliwy pokrój oraz obwód 540 cm i wysokość 25 m (w 2014). Również w parku znajduje się mauzoleum-kaplica grobowa (dawna kaplica pw. św. Jana Chrzciciela), w którym spoczywa fundatorka, Elżbieta Izabella z Czartoryskich Działyńska.
W grudniu 2016 zamek został odkupiony od Fundacji Książąt Czartoryskich przez Skarb państwa za kwotę 20 mln zł.
Muzeum zamkowe.
W przebudowanym zamku Izabella umieściła swoją kolekcję dzieł sztuki, przeznaczając go na ogólnodostępne muzeum, sama zaś zamieszkała w pobliskiej oficynie (dawnej gorzelni), tzw. pałacu Czartoryskich.
Po śmierci Izabelli w 1899 majątek, przekształcony w ordynację (wraz z obowiązkiem opieki nad muzeum), odziedziczył jej bratanek, książę Witold Czartoryski (ordynat). Gołuchów pozostawał w rękach rodziny Czartoryskich aż do wybuchu II wojny światowej. W czasie wojny zbiory dzieł sztuki rozproszone, a zamek częściowo zdewastowany.
Od 1951 w zamku mieści się oddział Muzeum Narodowego w Poznaniu z ekspozycją zabytkowych wnętrz i dzieł sztuki. Galeria ma w swoich zbiorach prace takich artystów jak: Frans Floris ("Ostatnia wieczerza") oraz część zbioru starożytnych waz greckich pozyskanych przez Jana Działyńskiego z wykopalisk w Noli, Capui i Neapolu (tzw. wazy gołuchowskie), zaś w oficynie Muzeum Leśnictwa i restauracja.
Na zamku odbywają się koncerty, wnętrza służą niekiedy jako plan zdjęciowy do realizacji filmów (m.in. serialu "Królowa Bona").
Na dziedzińcu w 1983 nakręcono kilka scen z filmu "Akademia Pana Kleksa".

</doc>
<doc id="110052" url="https://pl.wikipedia.org/wiki?curid=110052" title="USS Maine (ACR-1)">
USS Maine (ACR-1)

USS Maine (ACR-1) – amerykański krążownik pancerny, klasyfikowany także jako pancernik, pierwszy okręt US Navy o tej nazwie, jego zatonięcie po eksplozji w Hawanie było jedną z przyczyn wybuchu wojny amerykańsko-hiszpańskiej.
Kongres amerykański autoryzował budowę „Maine” 3 sierpnia 1886, stępkę położono 17 października 1888 w stoczni Marynarki Wojennej w Nowym Jorku (New York Navy Yard). Wodowany został 18 listopada 1889, wszedł do służby 17 września 1895.
„Maine” był pierwszym dużym okrętem pancernym zbudowanym w amerykańskich stoczniach – klasyfikowany był początkowo jako krążownik pancerny z oznaczeniem ACR-1 ("Armored Cruiser no. 1"), później jako pancernik II klasy. Ustępował jednakże krążownikom pancernym w prędkości, a typowym pancernikom tego okresu w opancerzeniu i uzbrojeniu, zbliżając się do klasy pancerników przybrzeżnych. Był jedynym okrętem swojego typu; projekt nie był oceniany jako udany.
Pancerz składał się z 613 ton najbardziej wytrzymałej stali Harveya, 498 ton stali niklowej i 34 ton zwykłej stali.
Służba.
USS „Maine” służył na wodach wschodniego wybrzeża USA i basenu Morza Karaibskiego. W styczniu 1898 „Maine” został wysłany do Hawany na Kubie, z zadaniem ochrony amerykańskich interesów podczas lokalnych rozruchów i powstania. 15 lutego 1898, o godzinie 21:40, „Maine” eksplodował w porcie w Hawanie i natychmiast zatonął, pociągając ze sobą 260 członków załogi. Dalszych 6 zmarło wkrótce w szpitalu. Jak się okazało następnie, wybuchło ponad 5 ton ładunków prochowych do dział w komorze amunicyjnej, rozrywając całą cześć dziobową. Kapitan Charles Sigsbee i większość oficerów przeżyli, gdyż ich kajuty znajdowały się na rufie.
Rząd amerykański wszczął dochodzenie w celu wyjaśnienia przyczyn wybuchu. 28 marca 1898 orzeczono, że wybuch komory amunicyjnej został spowodowany przez minę. Rząd i amerykańska opinia publiczna, podsycana przez agresywne dziennikarstwo, oskarżyły o zatopienie okrętu Hiszpanów, których kolonią była wówczas Kuba. W sytuacji dotychczasowego napięcia w stosunkach Stanów Zjednoczonych z Hiszpanią, wybuch na „Maine” stał się bezpośrednim pretekstem przyspieszającym wybuch wojny amerykańsko-hiszpańskiej, która przyniosła hiszpańskiej flocie klęskę pod Santiago de Cuba. "Remember the Maine" ("Pamiętajcie „Maine”") było amerykańskim zawołaniem bojowym podczas wojny z Hiszpanią.
2 lutego 1912 wrak „Maine” został podniesiony i wyholowany na pełne morze, gdzie został 16 marca 1912 zatopiony z ceremoniałem wojskowym w Zatoce Meksykańskiej na głębokiej wodzie. Maszt „Maine” jest obecnie pomnikiem na cmentarzu w Arlington, gdzie pochowane są ofiary zatonięcia.
Przyczyna zatonięcia „Maine” nie została jednak jednoznacznie wyjaśniona. W 1976 admirał Hyman Rickover z US Navy opublikował wyniki dochodzenia, w którym ustalił, że przyczyna wybuchu na „Maine” była wewnętrzna, najprawdopodobniej był nią samozapłon węgla w zasobniach okrętu. Jest to uznawane za najbardziej prawdopodobną teorię, mimo to jest ona kwestionowana przez niektórych historyków, twierdzących, że samozapłon węgla był mało prawdopodobny. Istnieje również teoria, że zatopienie „Maine” było celowym sabotażem ze strony amerykańskiej w celu podburzenia opinii publicznej do wojny z Hiszpanią.
Dane techniczne.
Uzbrojenie:
Opancerzenie (stal Harveya):

</doc>
<doc id="110053" url="https://pl.wikipedia.org/wiki?curid=110053" title="Tetrahydrogestrinon">
Tetrahydrogestrinon

Tetrahydrogestrinon, THG – organiczny związek chemiczny, steryd anaboliczny o działaniu zbliżonym do testosteronu.
Tetrahydrogestrinon został po raz pierwszy otrzymany przez Patricka Arnolda. THG nie występuje naturalnie w organizmie człowieka i początkowo nie był wykrywany przez standardowe testy antydopingowe.
Informacje o tym środku pojawiły się publicznie po tym, jak trener lekkoatletyczny, Trevor Graham, w czerwcu 2003 r. przekazał anonimowo substancję do biura Amerykańskiej Agencji Antydopingowej, co zapoczątkowało śledztwo w tym kierunku. Wykazało ono, iż źródłem THG jest amerykańskie laboratorium BALCo.
Używanie THG udowodniono wielu słynnym sportowcom (m.in. Marion Jones, Dwain Chambers, Tim Montgomery).

</doc>
<doc id="110055" url="https://pl.wikipedia.org/wiki?curid=110055" title="Diecezja sejneńska">
Diecezja sejneńska

Diecezja sejneńska, także diecezja augustowska, diecezja suwalska – diecezja Kościoła rzymskokatolickiego z siedzibą biskupów w Sejnach, która istniała w latach 1818–1925. W 1925 roku została zniesiona i podzielona na diecezję łomżyńską oraz wyłkowyską.
W 2009 roku ustanowiono Sejny jako biskupstwo tytularne. Tytuł pierwszego biskupa sejneńskiego otrzymał arcybiskup Jan Pawłowski, nuncjusz apostolski w Kongo i Gabonie.
Historia.
Diecezja powstała w związku z reorganizacją terytorialną Kościoła katolickiego po utworzeniu Królestwa Polskiego. Papież Pius VII bullą z 30 kwietnia 1818 roku zniósł diecezję wigierską, tworząc na jej miejsce nową diecezję. Stolicą biskupią zostało ustanowione miasteczko Sejny, a katedrą – kościół Nawiedzenia Najświętszej Maryi Panny.
W 1821 roku kolejna bulla przeniosła stolicę biskupią do Suwałk, podnosząc jednocześnie kościół św. Aleksandra w tym mieście do godności katedry. Diecezja otrzymała nazwę „augustowska, czyli suwalska”. Decyzja ta poprzedzona była staraniami rządu Królestwa Polskiego w Stolicy Apostolskiej, ale nie odpowiadała woli biskupa ordynariusza. Z pomocą metropolity arcybiskupa warszawskiego bulla papieska nie została ogłoszona, wobec czego stolica diecezji pozostała w Sejnach.
Diecezję włączono do metropolii warszawskiej. Terytorialnie objęła ona obszar ówczesnego województwa augustowskiego. W 1818 do diecezji należało 119 parafii i 1 filia, podzielonych na 11 dekanatów. 8 dekanatów należało wcześniej do zlikwidowanej diecezji wigierskiej, a 3 (Łomża, Wąsosz i Wizna) przyłączono z diecezji płockiej. Do 1875 do diecezji należało też 8 parafii greckokatolickich. W jej północnej części mieszkała ludność litewska. Po powstaniu styczniowym rząd rosyjski zmierzał do likwidacji diecezji. Ówczesny biskup Konstanty Ireneusz Łubieński został deportowany w 1869 do Rosji, gdzie zmarł. Plany te nie zostały zrealizowane, tym niemniej utrudnienia ze strony władz zaborczych powodowały, że sieć parafii wzrastała bardzo powoli, a sprzeciwy wobec nominacji biskupich sprawiły, że przez długie okresy diecezją zarządzali wikariusze kapitulni. Rzadko, tylko cztery razy, obsadzane było stanowisko sufragana.
W momencie utworzenia diecezja liczyła 361 tysięcy wiernych, których obsługiwało 230 kapłanów diecezjalnych. Do 1860 utworzono tylko 13 nowych filii i parafii. Wiernych było wówczas 465 tysięcy. Do 1914 utworzono 14 następnych parafii. Liczba wiernych wzrosła do 694 tysięcy. Księży diecezjalnych było wówczas 368. Kapituła katedralna miała cztery godności: dziekan, archidiakon, kustosz, scholastyk oraz osiem kanonii gremialnych i osiem honorowych. Uposażenie kapituły wynosiło 20 000 złp. Po 1866 liczbę kanonii gremialnych zmniejszono do sześciu, w 1918 roku przywrócono osiem. Seminarium duchowne znajdowało się początkowo w Tykocinie u księży misjonarzy. W 1826 utworzono drugie seminarium w Sejnach, z którym w 1853 połączono seminarium tykocińskie.
Na terenie diecezji swoje klasztory posiadali: kapucyni w Łomży, bernardyni w Tykocinie, misjonarze w Tykocinie, franciszkanie konwentualni w Stawiskach, marianie w Mirosławiu i Mariampolu, karmelici w Wąsoszy, reformaci w Smolanach i benedyktynki w Łomży. Po kasatach dokonywanych po 1864 utrzymali się łomżyńscy kapucyni, jeden klasztor marianów (Mariampol) i benedyktynki w Łomży. Powstały 3 domy szarytek.
W 1918 teren diecezji znalazł się w Polsce i na Litwie. Po podpisaniu układu polsko-litewskiego w Suwałkach (1921) biskup Antoni Karaś zarządzał litewską częścią diecezji, rezydując w Wyłkowyszkach. Polską częścią zarządzał biskup sufragan Romuald Jałbrzykowski. Swą siedzibę umiejscowił w Łomży. W latach 1918–1925 utworzono w obu częściach diecezji 30 nowych parafii. W 1925 diecezja została zlikwidowana (28 października), a jej polska część – włączona do nowo powstałej diecezji łomżyńskiej, której pierwszym ordynariuszem został dotychczasowy sufragan sejneński. W 1926 roku papież Pius XI utworzył w Wyłkowyszkach diecezję, do której weszły również tereny litewskie byłej diecezji sejneńskiej. W momencie likwidacji polska część diecezji obejmowała 104 parafie w 12 dekanatach, liczyła 369 tysięcy wiernych, którym służyło 169 kapłanów diecezjalnych. Była katedra sejneńska otrzymała status kolegiaty.
W roku 2009 papież Benedykt XVI zaliczył dawną stolicę biskupią w Sejnach do stolic tytularnych. Oznacza to, że przydzielana jest biskupom, niebędącym ordynariuszami.

</doc>
<doc id="110363" url="https://pl.wikipedia.org/wiki?curid=110363" title="Metoda (imię)">
Metoda (imię)

Metoda – imię żeńskie pochodzenia greckiego, żeński odpowiednik imienia Metody. Wywodzi się od słowa "methodos" - "kroczący właściwą drogą".
Metoda imieniny obchodzi 7 lipca.

</doc>
<doc id="110364" url="https://pl.wikipedia.org/wiki?curid=110364" title="Leszek Kuriata">
Leszek Kuriata

Leszek Kuriata – twórca i autor tekstów Kabaretu Rżysko, z którym zdobył m.in. "Złotą Szpilkę" na Biesiadach Humoru i Satyry w Lidzbarku Warmińskim i wyróżnienie na Krakowskim Przeglądzie Kabaretów PaKA. Indywidualnie zdobył w kwietniu 1998 roku tytuł „Wicekróla Łgarzy” na ogólnopolskim przeglądzie satyryków w Bogatyni, organizowanym pod patronatem radiowej „Trójki”. Kilkakrotnie występował w programie satyrycznym „HBO – Na Stojaka”, a także w emitowanej przez TV "Polsat" - "Lidze Mistrzów Śmiechu". Wraz z kabaretem występował dla Polonii w Chicago i we Lwowie. Współpracuje z Polskim Radiem Opole. Organizator "O!Polskich Wieczorów Kabaretowych", które odbywają się w ostatni weekend października w Nyskim Domu Kultury.

</doc>
<doc id="110366" url="https://pl.wikipedia.org/wiki?curid=110366" title="Metoda (programowanie obiektowe)">
Metoda (programowanie obiektowe)

Metoda – podprogram składowy klasy, którego zadaniem jest działanie na rzecz określonych elementów danej klasy lub klas z nią spokrewnionych (zob. też dziedziczenie).
Metody wiąże się z klasami głównie po to, aby uniknąć użycia podprogramów globalnych, które i tak nie zostaną użyte w celu innym niż na rzecz konkretnej klasy. Metody mają też szerokie zastosowanie w programowaniu obiektowo orientowanym, w postaci tzw. metod wirtualnych.
Przykład metody w C++.
 class Samochod
 public:
 void jedz(int ile)
 przebieg += ile;
 private:
 int przebieg;
Metodą jest tu codice_1. Wywołuje się ją jak każdy element składowy klasy, np. codice_2 spowoduje zmianę składowej codice_3 obiektu o nazwie codice_4 z klasy codice_5 o 50.
Warto zauważyć, że w tym modelu to jedyna możliwość zmiany pola codice_3. Jest ono w części prywatnej klasy, więc przypisanie codice_7 poza tą klasą spowoduje błąd kompilacji.
Do metody konkretnej zdefiniowanej klasy lub obiektu można odwołać się za pomocą selekcji.

</doc>
<doc id="110368" url="https://pl.wikipedia.org/wiki?curid=110368" title="Abraham Perlmutter">
Abraham Perlmutter

Abraham Cwi Perlmutter, także Abram Hirsz Perlmutter (hebr. אברהם צבי פערלמוטטער; ur. 29 lub 30 maja 1843 w Łęczycy, zm. 5 czerwca 1930 w Warszawie) – rabin, wirylista Rady Stanu Królestwa Polskiego, poseł do polskiego Sejmu Ustawodawczego (1919-1922).
Życiorys.
Urodził się w Łęczycy w ortodoksyjnej rodzinie żydowskiej, jako syn chazana i kompozytora Lejzera Perlmuttera (1807–1887) i Chaji z domu Lubcza. Miał czworo rodzeństwa: Mojżesza (1838–1920), Arje Symchę (1848–1924), Icchaka (1856–1896) i Gitlę.
Zdobył wykształcenie religijne i w 1861 został rabinem Łęczycy. Według niektórych źródeł uczestniczył w powstaniu styczniowym. Od 1861 pełnił kolejno funkcję rabina w Oświęcimiu, Będzinie, Raciążu i Pabianicach. W 1886 został rabinem Radomia, gdzie z racji wielkiego autorytetu w gminie żydowskiej nadano mu miano "Radomskiego Rabina" ("Radomer Raw"). Sprawował tę funkcję do 1902. W 1901 lub 1902 został przewodniczącym rabinatu warszawskiego i tamtejszego sądu rabinackiego. Przez wiele lat wchodził w skład zarządu warszawskiej gminy żydowskiej.
Jako wirylista reprezentował ludność żydowską w Radzie Stanu Królestwa Polskiego (miejsce w Radzie przysługiwało mu jako najstarszemu wiekiem członkowi warszawskiego rabinatu). Współzałożyciel ortodoksyjnej partii Agudat Israel, z jej listy wyborczej został wybrany do Sejmu Ustawodawczego z okręgu lubelskiego. Był członkiem (1919–1922) Wolnego Związku Posłów Narodowości Żydowskiej. Jako poseł domagał się zrównania Żydów zarówno w prawach, jak i obowiązkach obywatelskich oraz przyznania autonomii gminom żydowskim. Odwiedzał Palestynę i kraje europejskie, zarówno jako reprezentant narodowości żydowskiej, jak i odrodzonej niepodległej Polski, organizował zbiórki środków na działalność charytatywną oraz żydowskie szkoły religijne (jesziwy). Jako jeden z 10 posłów na Sejm Ustawodawczy z województwa lubelskiego, był członkiem Wojewódzkiego Komitetu Obrony Narodowej w Lublinie w 1920.
Był autorem rozpraw talmudycznych, m.in. "Demeszek Eliezer" i "Erec Cwi".
Cieszył się szacunkiem wielu środowisk, był wielokrotnie zapraszany na spotkania dyplomatyczne, kontaktował się z arcybiskupem warszawskim Aleksandrem Kakowskim.
Zmarł w wieku 87 lat. Został pochowany na cmentarzu żydowskim przy ulicy Okopowej w Warszawie (kwatera 1, rząd 5). W uroczystym pogrzebie z udziałem kilkunastu tysięcy osób uczestniczyli obok delegacji gmin żydowskich także przedstawiciele władz państwowych. Rabin Perlmutter został odznaczony pośmiertnie krzyżem Orderu Odrodzenia Polski.

</doc>
<doc id="110369" url="https://pl.wikipedia.org/wiki?curid=110369" title="Włodzimierz Odojewski">
Włodzimierz Odojewski

Włodzimierz Odojewski (ur. 14 czerwca 1930 w Poznaniu, zm. 20 lipca 2016 w Piasecznie) – polski pisarz, od 1971 r. na emigracji w Niemczech, mieszkający w Warszawie i Monachium.
Życiorys.
Był synem muzyka. Skończył II Liceum Ogólnokształcące im. Mieszka I w Szczecinie, studiował ekonomię i socjologię w Poznaniu (ukończył w 1953). Okupację częściowo spędził w Kłecku, które pojawiło się później w twórczości pisarza. Należy do tzw. pokolenia „Współczesności” – w 1951 debiutował powieścią "Wyspa ocalenia", zaprezentowaną na falach Polskiego Radia. Publikował utwory w tygodniku „Ziemia i Morze” w latach 1956–1957. Od 1959 w Warszawie, był m.in. kierownikiem Studia Współczesnego Teatru Polskiego Radia (od 1961). Stracił pracę w radiu po wydarzeniach marca 1968, w 1971 wyjechał z Polski i osiadł w Niemczech Zachodnich, gdzie został szefem działu kulturalno-literackiego Radia Wolna Europa.
Otrzymał wiele wyróżnień literackich, m.in. nagrodę młodych im. Tadeusza Borowskiego (1951), Nagrodę Kościelskich (1966), nagrodę Związku Pisarzy Polskich na Obczyźnie i londyńskich „Wiadomości” (1973), Nagrodę Jurzykowskiego (1974), nagrodę Szwedzkiego Komitetu Katyńskiego (1976). Za powieść "Oksana" był nominowany do Nagrody Literackiej Nike (2000), a w 2001 otrzymał za tę powieść i zbiór opowiadań „Jedźmy, wracajmy...” nagrodę im. Andrzeja Kijowskiego. Był członkiem Stowarzyszenia Pisarzy Polskich.
Według zasobów archiwalnych Instytutu Pamięci Narodowej od lutego 1964 roku do grudnia 1965 roku był zarejestrowanym tajnym współpracownikiem Służby Bezpieczeństwa, kryptonim "WO", "WOd", "W".
Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Twórczość.
Najbardziej znany utwór Odojewskiego, "Zasypie wszystko, zawieje..." (Paryż 1973), ukazuje losy kuzynów – polskiego dziedzica, który powodowany koniecznością i poczuciem obowiązku zaciąga się do partyzantki polskiej i młodego dowódcy ukraińskiego oddziału partyzanckiego, który zostaje partyzantem, przechodząc głęboką przemianę ku lokalnemu patriotyzmowi. Historia ta zaprezentowana jest na tle dramatycznych wydarzeń z wojennej historii stosunków polsko-ukraińskich, zwłaszcza ludobójstwa wołyńskiego. W powieści tej pojawia się także wątek katyński. Doświadczenia głównego bohatera – zwłaszcza uczucia – opisane są z użyciem tzw. strumienia świadomości. Obszarowi Kresów, położonemu obecnie na terenie Ukrainy, Odojewski poświęcił także wcześniejsze powieści – "Wyspa ocalenia" (Warszawa 1966) i "Zmierzch świata" (Warszawa 1962), z warstwą sentymentalną i polityczno-historyczną wołyńskich „czerwonych łun". W innych utworach – m.in. "Miejsca nawiedzone" (Łódź 1959), "Kwarantanna" (Warszawa 1960), "Czas odwrócony" (Warszawa 1965) – dominuje wątek wspomnień i przemijania.
Publikacje.
Powieści i opowiadania:
Krytyka literacka i publicystyka:
Także utwory dramatyczne, sztuki teatralne i słuchowiska radiowe
Wywiady (wybór):
Adaptacje filmowe.
Na motywach opowiadania "Sezon w Wenecji "Jan Jakub Kolski nakręcił film Wenecja (2010).

</doc>
<doc id="110370" url="https://pl.wikipedia.org/wiki?curid=110370" title="Piotr Guzy">
Piotr Guzy

Piotr Guzy (ur. 15 maja 1922 w Zawadzkiem, zm. 24 lutego 2018 w Hiszpanii) – polski pisarz.
Życiorys.
Syn powstańca śląskiego Juliusza, kształcił się (gimnazjum i liceum) w Tarnowskich Górach. Uczestniczył w kampanii wrześniowej 1939 i został internowany w Rumunii. Zbiegł do Francji, dostał się do wojska polskiego przy generale Sikorskim. W szeregach dywizji pancernej generała Maczka walczył we Francji, Belgii i Holandii, był ciężko ranny.
Po wojnie pozostał początkowo na Zachodzie, studiował ekonomię polityczną i filozofię na Uniwersytecie w Londynie. Założył w Anglii rodzinę, ale w 1949 przyjechał do Polski (z żoną i synem), na Uniwersytecie Poznańskim uzyskując stopień magistra ekonomii. W latach 1956–1957 pracował w redakcji „Tygodnika Zachodniego”.
Prześladowany przez służbę bezpieczeństwa wyjechał w 1957 do Anglii (przez Berlin Zachodni), pracował w BBC; po przeniesieniu do Monachium współpracował z Radiem Wolna Europa. W 1979 zamieszkał w Hiszpanii.
Jest autorem kilku powieści, których akcję umieścił na emigracji lub w Polsce w okresie powojennym. "Krótki żywot bohatera pozytywnego" to monolog wewnętrzny kierownika powiatowego Urzędu Bezpieczeństwa, przestraszonego wizją zmian w atmosferze odwilży październikowej. Inna znana powieść, "Stan wyjątkowy", przedstawia los rodziny inteligenckiej w skomplikowanych czasach po wojnie, z licznymi niebezpieczeństwami wynikającymi z pozornie błahych zdarzeń i znajomości z przeszłości.
Był członkiem Związku Literatów Polskich.
Zmarł 24 lutego 2018 roku w Hiszpanii.
Twórczość literacka.
Opowiadania.
Opowiadania drukowane w Zeszytach Literackich:

</doc>
<doc id="110371" url="https://pl.wikipedia.org/wiki?curid=110371" title="Zenobiusz Rugiewicz">
Zenobiusz Rugiewicz

Zenobiusz Adam Rugiewicz (ur. 30 września 1864 w Mińsku Mazowieckim, zm. 14 grudnia 1950 w Warszawie) – działacz państwowy, wieloletni wiceprezes Najwyższej Izby Kontroli.
Życiorys.
Urodził się 30 września 1864 w Mińsku Mazowieckim, w rodzinie Franciszka i Matyldy z Dzwonkowskich. W 1888 ukończył (z odznaczeniem) Instytut Mierniczy w Pskowie. Odbył jednoroczną służbę w wojsku rosyjskim. Od 1 października 1889 pracował w rosyjskiej Kontroli Państwowej (na kolei), od września 1902 przy organizacji kontroli kolei wschodniochińskiej. Od 1905 jako dyrektorem zarządu głównego Kolei Wschodniochińskiej w Petersburgu był wielokrotnie delegowany do Japonii, Chin i Korei (1914–1915), w 1916 przewodniczył delegacji na konferencje w Tokio i Seulu. Od lipca 1918 pracował w Przedstawicielstwie Polskim w Piotrogrodzie, od stycznia 1919 pełnomocnik tego przedstawicielstwa przy poselstwie duńskim, od kwietnia 1919 delegat Przedstawicielstwa Polskiego na Rosję przy Duńskim Czerwonym Krzyżu. W latach 1919–1920 był dwukrotnie więziony przez władze sowieckie, 16 marca 1921 powrócił do kraju jako zakładnik. 31 sierpnia 1921 otrzymał nominację na dyrektora Departamentu I i członka kolegium NIK. 19 lipca 1925 powołany na stanowisko wiceprezesa NIK. Od lipca do września 1926 (po śmierci Jana Żarnowskiego) pełnił obowiązki prezesa; pozostawał wiceprezesem do wybuchu wojny. W odróżnieniu od większości członków kierownictwa NIK w okresie okupacji pozostał w Polsce, po 1945 mimo podeszłego wieku podjął współpracę z Biurem Kontroli przy Prezydium KRN (jako rzeczoznawca).
Wyróżniał się pracowitością i dużą wiedzą fachową. Ryszard Szawłowski w swoim opracowaniu poświęconym międzywojennej NIK nazwał Rugiewicza "filarem najwyższego organu kontroli II Rzeczypospolitej".
Był dwukrotnie żonaty: po raz pierwszy z Eugenią Rodziewicz, po jej śmierci Marią Zofią Staszkowską.
Zmarł w Warszawie. Pochowany na cmentarzu Powązkowskim (kwatera R-4-27).

</doc>
<doc id="110375" url="https://pl.wikipedia.org/wiki?curid=110375" title="Władysław II węgierski">
Władysław II węgierski

Władysław II (węg. "II. László"), (ur. 1131, zm. 14 stycznia 1163), król Węgier i Chorwacji 1162–1163 z dynastii Arpadów.
Drugi syn króla Beli II Ślepego i Heleny, córki żupana Serbii Urosza I Nemanjicia. W 1162 zbuntował się przeciwko swojemu bratankowi, królowi Stefanowi III. W lipcu tego roku został koronowany na króla przez arcybiskupa Kalocsy. Łukasz Banffi, arcybiskup Ostrzyhomia, który z racji piastowanej godności miał koronować władcę, odmówił, pozostając wierny Stefanowi III. Ten ostatni przegrał bitwę pod Kapuvár i schronił się w Austrii. Szybko potem wrócił i Władysław II utracił na jego rzecz zamek w Pozsony.
Władysław II zmarł po krótkich rządach, został pochowany w katedrze w Székesfehérvár. Królestwo węgierskie po śmierci Władysława II objął (na niespełna rok) jego młodszy brat Stefan IV.

</doc>
<doc id="110376" url="https://pl.wikipedia.org/wiki?curid=110376" title="Ludwik II (król Węgier)">
Ludwik II (król Węgier)



</doc>
<doc id="110377" url="https://pl.wikipedia.org/wiki?curid=110377" title="Jerzy Hohenzollern-Ansbach">
Jerzy Hohenzollern-Ansbach

Jerzy Hohenzollern (ur. 4 marca 1484 w Ansbach, zm. 27 grudnia 1543 tamże) – margrabia Ansbachu, książę karniowski, pan Bytomia, współzałożyciel Tarnowskich Gór, od 1532 roku również książę raciborski.
Rodzice.
Urodził się 4 marca 1484 w Ansbachu jako czwarte dziecko, a drugi syn Fryderyka Hohenzollerna, margrabiego brandenburskiego na Ansbach, i jego żony Zofii Jagiellonki – córki Kazimierza Jagiellończyka. Był siostrzeńcem Zygmunta Starego.
Życie i działalność.
Na czeskim dworze.
W wieku ok. 20 lat został wysłany przez rodziców na dwór wuja Władysława II Jagiellończyka, króla Czech i Węgier. Przy jego poparciu ożenił się z Beatrycze Frangepani, wdową po Janie Korwinie. Wkrótce po jej śmierci odziedziczył na Węgrzech ogromną fortunę. W obawie przed tureckimi najazdami sprzedał dobra. W 1512 r. przybył wraz z królem na Śląsk. Przy jego poparciu został włączony do układów sukcesyjnych księcia opolskiego Jana II Dobrego i księcia raciborskiego Walentyna. Po ich bezpotomnej śmierci miał zostać ich spadkobiercą. Innych pretendentów do spadku zadowolił żeniąc ich ze swymi siostrami lub obiecując wypłatę pieniędzy.
Negocjacje z polskim królem.
Przyczynił się do wyboru brata Albrechta w dniu 13 lutego 1511 r. na wielkiego mistrza Zakonu Krzyżackiego. Później miał duży udział w doprowadzeniu do zakończenia wojny Zakonu z Polską. Razem z księciem legnickim Fryderykiem Wielkim uczestniczył w przygotowaniu traktatu krakowskiego z 1525 r.: ""W imię Trójcy Świętej i niepodzielnej. My, Jerzy, z łaski Bożej margrabia brandenburski, książę na Śląsku raciborski i karniowski, w Prusiech szczeciński, pomorski, kaszubski, wendejski itd., burgrabia norymberski i książę Rugii, oraz Fryderyk z tejże łaski książę legnicki i brzeski oraz starosta Śląska"...".
Na podstawie zapisów traktatowych został włączony do sukcesji tronu książęcego w Prusach. On oraz jego potomkowie mieli przejąć lenno pruskie po wygaśnięciu linii Albrechta (mówił o tym punkt 9 i 11 traktatu).
Opiekun Jagiellona.
Po śmierci w 1516 r. króla Władysława II, zwolennicy orientacji habsburskiej nie dopuścili stryja Zygmunta I Starego - najbliższego krewnego, do współopieki nad nim i nad tronem węgierskim. Opiekunem (w myśl układu wiedeńskiego z 20-22 lipca 1515, zawartego między cesarzem Maksymilianem I Habsburgiem, a królami: Władysławem II i Zygmuntem I) króla Ludwika II, zostaje Jerzy. W 1523 r., wykorzystując naiwność i ciągłe potrzeby finansowe młodego króla Ludwika, kupił księstwo karniowskie, na pograniczu Górnego Śląska i Moraw za prawie 60 tys. guldenów. Na początku 1526 r. monarcha zgodził się na przejęcie przez niego w lenne władanie ziemi bytomskiej i bogumińskiej na podobnych prawach, jak książę opolski Jan II Dobry. Gwarantowało mu to dziedziczenie tych ziem przez dwóch męskich potomków. Uzyskane w ten sposób przez margrabiego dobra na Śląsku, pozostaną w jego rodzie do czasu wojny trzydziestoletniej (1618 - 1648), kiedy to zostaną skonfiskowane przez katolickich Habsburgów, by później stać się zasadniczym pretekstem ponownego zagarnięcia, już całego Śląska w roku 1740, przez Fryderyka II Hohenzollerna. 
W dniu 30 kwietnia 1526 r. wydał wraz z księciem Janem II akt wolności górniczej dla gwarków, którzy przybywali w okolice wsi Tarnowice, na północ od Bytomia. Najbardziej znaczącym było wydanie 16 i 18 listopada 1528 r. w języku czeskim, niemieckim i polskim, liczącego 72 artykuły „Ordunku Gornego” (niem. "Bergordnung", czes. "Horní řád"). Porządkował on wszystkie prawa i obowiązki dotyczące prowadzonych prac górniczych. W dokumencie tym wspomniano też po raz pierwszy nazwę nowej osady – Tarnowskie Góry (czes. "Tarnovské Hory", niem. "Tarnowitz"). Na jej okolice przypadało 9 razy więcej nadań górniczych niż na starszy i bardziej uprzywilejowany Bytom. Dla przyspieszenia rozwoju tych ziem sprowadzał doświadczonych górników z rodzinnej Frankonii, a także z Turyngii.
Spory z Habsburgami.
Po bezpotomnej śmierci króla Ludwika II pod Mohaczem w 1526 r. nowy król Czech Ferdynand I Habsburg niechętny Hohenzollernom postanowił unieważnić układy zawarte między Jerzym a księciem Janem II. Kłopoty finansowe skłoniły Ferdynanda w 1531 r. do zawarcia, przy pośrednictwie polskiego króla Zygmunta I Starego, kompromisu. Jerzy miał otrzymać księstwo opolsko-raciborskie tylko tytułem zastawu, do czasu wypłaceniu mu przez króla Czech pożyczonych wcześniej prawie 200 tys. guldenów. Ziemię bytomską miało prawo dziedziczyć dwóch męskich potomków, a bogumińską trzech. Niekwestionowane pozostały prawa Jerzego do księstwa karniowskiego. Dopiero dwa lata po śmierci księcia Jana II (1532 r.) i po wywiezieniu z zamku opolskiego wszystkich skarbów Ferdynand I oddał księstwo opolsko-raciborskie w ręce Jerzego.
Rządy na Śląsku.
W dniu 8 sierpnia 1534 r. wybuchł w Tarnowskich Górach bunt gwarków przeciwko rządom urzędników margrabiego, którzy lepsze prace dawali przybyszom z Frankonii, a gorsze miejscowym. Uwolniono wcześniej uwięzionych, zdemolowano urządzenia w kilku kopalniach i hutach, rabowano domy niektórych mieszczan i urzędników. Zamieszki stłumiono przy pomocy wojska. Dla uspokojenia sytuacji władze górnicze zobowiązywały się do przekazywania pieniędzy z kasy brackiej (forma kasy pomocy społecznej) na szpital. Przywódców buntu wygnano i zakazano im powrotu. Podobna sytuacja miała także miejsce w Bytomiu.
Na prośbę mieszczan bytomskich Urząd Zwierzchni z Wrocławia oraz sam Ferdynand I aktem wydanym w Pradze 18 maja 1534 potwierdzili dawne przywileje Bytomia. Zakup przez mieszczan bez zgody margrabiego podmiejskiej osady Dąbrówki, uznał Jerzy za złamanie swych praw i nałożył na miasto karę. W zawartej ugodzie pośredniczył król Zygmunt I Stary. Karę obniżono o połowę. Margrabia nie traktował Bytomia i Tarnowskich Gór jednakowo. Niektórzy historycy twierdzą, że założenie tej drugiej osady odbyło się z inicjatywy Jerzego i miało na celu szkodzenie interesom Bytomia. W listach posługiwał się tytułem księcia Tarnowskich Gór (niem. Herzog von Tarnowitz) pomijając tytuł pana Bytomia, którego podobno w ogóle nie używał. W 1541 r. interweniował w spór Bytomia i Tarnowskich Gór o dochody z wag. Nakazał dzielić sumy przynależne do tej pory bytomianom po połowie z tarnogórzanami.
Książę "Pobożny".
Jako gorliwy protestant popierał na swych ziemiach luteran, i szykanował katolików. Na sejmie w Augsburgu w 1530 r. miał stwierdzić, że „"złożyłby raczej swoją głowę pod topór katowski, niżby odstąpił od słowa Bożego"”. Stąd być może, już u współczesnych zyskał przydomek „Pobożnego”.
W 1543 r. tuż przed śmiercią nadał burmistrzowi i rajcom bytomskim prawo pierwokupu dóbr po mieszczanach zmarłych bez spadkobierców. W tym samym roku połączył parafie NMP i Św. Małgorzaty. Zmarł 27 grudnia 1543 r. w Ansbachu i został pochowany w Heilsbronnie.
Rodzina.
Z trzech ożenków pozostawił kilka córek i tylko jednego syna, Jerzego Fryderyka (1539–1603), późniejszego pana Bytomia i księcia raciborskiego.
Linki zewnętrzne.
Zoltán Csepregi, „Es laufft auch der Lutter in alle sachen uberall mitt…” Brandenburgi György őrgróf (1484-1543) szerepe Boroszló város reformációjában

</doc>
<doc id="110379" url="https://pl.wikipedia.org/wiki?curid=110379" title="Jerzy Fryderyk Hohenzollern (1539–1603)">
Jerzy Fryderyk Hohenzollern (1539–1603)

Jerzy Fryderyk Hohenzollern () (ur. 1539, zm. 1603) – margrabia Ansbach i Bayreuth, książę karniowski, książę opolsko-raciborski potem żagański, wolny pan Bytomia, Tarnowskich Gór i Bogumina, od 1578 opiekun księcia Prus.
Rodzice.
Urodził się 5 kwietnia 1539 r. w Ansbach, jako jedyny syn margrabiego Jerzego i jego trzeciej żony księżniczki saskiej Emilii.
Życie i działalność.
Gdy miał niecałe pięć lat, zmarł mu ojciec. Opiekunem został stryj, książę pruski Albrecht, który dziesięć lat później – prawdopodobnie z powodu luterańskiego wyznania – został odsunięty i zastąpił go król Czech Ferdynand I. Rządy sprawował za pośrednictwem urzędników książęcych z Karniowa. W imieniu Jerzego Fryderyka wydano rozporządzenie, aby starostowie bytomscy znali oprócz języka niemieckiego także polski. W 1548 r. obiecano drukować ordynację górniczą w dwóch językach. W 1552 r. Ferdynand I odebrał Jerzemu Fryderykowi księstwo opolsko-raciborskie i w zamian dał księstwo żagańskie. Sześć lat później margrabia sprzedał je Habsburgowi. Za pełnoletniego uznano go w 1556 r. Wkrótce odziedziczył Bayreuth. W 1556 r. Ferdynand I (od 1555 r. także cesarz) wytoczył proces o dochody z kopalń. Śmierć monarchy przerwała postępowanie.
26 grudnia 1558 r. w Kostrzynie nad Odrą poślubił Elżbietę (1540-1578), starszą córkę Jana Kostrzyńskiego. 
Za czasów Jerzego Fryderyka zwiększył się jego osobisty majątek na ziemi bytomskiej. Ojciec miał dwa miasta i osiem wsi. On posiadał trzy miasta i siedemnaście wsi. W dniu 23 kwietnia 1561 r. w Karniowie nadał Żyglińskim Górom prawa miejskie, nową nazwę Georgenberg (od patrona swego imienia) oraz szereg przywilejów gospodarczych. Rok później wydał dla nowego miasta także ordynację górniczą. Bytomianie otrzymali 30 kwietnia 1561 r. prawo do organizacji dodatkowych dwóch jarmarków. Nadał przywileje dla cechu kuśnierzy i krawców. Tarnogórzanom zezwolił na organizację dodatkowych jarmarków 1 września i 29 stycznia. W dniu 25 lipca 1562 r. w Karniowie nadał Tarnowskim Górom herb. Osada górnicza ostatecznie przekształciła się w miasto. Zezwolił ponadto na budowę składu soli, osobnego ratusza z browarem, wyszynkiem piwnym. Oddzielono władze górnicze od miejskich (do tej pory funkcje administracyjne sprawował Urząd Górniczy). W 1583 r. zalecił, aby urzędnicy i starosta ziemski znali język niemiecki i polski.
W 1573 r. powołując się na postanowienia traktatu krakowskiego z 1525 roku zażądał przekazania mu władzy nad chorym umysłowo księciem pruskim Albrechtem Fryderykiem. Król polski Stefan Batory uznał jego roszczenia i w 1578 r. Jerzy Fryderyk złożył w Warszawie polskiemu monarsze hołd lenny. W dniu 19 września 1580 r. cesarz i król Czech Rudolf II Habsburg nadał bytomianom prawo do pobierania ceł i myt. Dwa lata później Jerzy Fryderyk rozpoczął bezskuteczne starania o nadanie mu ziemi bytomskiej i bogumińskiej w dziedziczne władanie (posiadał je tytułem zastawu). W 1588 r. w Bytomiu toczyły się polsko-austriackie rokowania w sprawie zakończenia walk o polską koronę między Wazami i Habsburgami. W dniu 20 października 1599 r. wydał przywilej generalny dla Tarnowskich Gór, w którym zawarł wszystkie dawne i nadał nowe przywileje „Wolnego Miasta Górniczego”.
W 1596 r. wobec braku potomstwa wyznaczył na spadkobiercę Joachima Fryderyka, późniejszego elektora Brandenburgii. Jako dziedziczne miał przejąć on dobra we Frankonii oraz księstwo karniowskie. O ziemię bytomską i bogumińską miał starać się sam. Układ o dziedziczeniu zawarli oni 29 kwietnia 1599 r. w Magdeburgu. Potwierdzono go w tzw. układzie rodzinnym z Gery (niem. Geraischer Hausvertrag) z 11 czerwca 1603 r.
Zmarł 25 kwietnia 1603 r. w Ansbach i pochowano go w Heilsbronn.

</doc>
<doc id="110383" url="https://pl.wikipedia.org/wiki?curid=110383" title="Jerzy Hohenzollern">
Jerzy Hohenzollern



</doc>
<doc id="110384" url="https://pl.wikipedia.org/wiki?curid=110384" title="Joachim Fryderyk Hohenzollern">
Joachim Fryderyk Hohenzollern

Joachim Fryderyk Hohenzollern (ur. 27 stycznia 1546 Cölln – zm. 18 lipca 1608 Köpenick) – margrabia-elektor Brandenburgii w latach 1598–1608 z dynastii Hohenzollernów.
Życiorys.
Urodził się 27 stycznia 1546 r. w Berlinie jako jedyny syn elektora brandenburskiego Jana Jerzego i jego pierwszej żony, piastowskiej księżniczki, (zmarła dziesięć dni później). Jego dziadkami byli: elektor Brandenburgii Joachim II Hektor Hohenzollern i księżniczka saksońska Magdalena Wettyn oraz książę legnicki Fryderyk II i księżniczka Brandenburgii-Ansbach Zofia Hohenzollern.
W wieku 17 lat został administratorem arcybiskupstwa magdeburskiego i był nim do czasu objęcia w 1598 r. władzy elektora w Brandenburgii. Rok później podpisał z Jerzym Fryderykiem z Ansbachu układ o dziedziczeniu. W 1603 r. Hohenzollernowie podpisali w Gerze układ rodowy, regulujący zasady dziedziczenia ziem będących pod ich władzą. Brandenburgia, niepodzielna zgodnie z postanowieniami Złotej Bulli cesarza Karola IV Luksemburga (1346), miała być dziedziczona na zasadzie primogenitury. Pozostałe ziemie, m.in. frankońskie księstwa Ansbach i Bayreuth, miały przypaść młodszym liniom rodu.
W 1603 r. Joachim Fryderyk przejął po Jerzym Fryderyku von Ansbach regencję nad chorym umysłowo księciem pruskim Albrechtem Fryderykiem, dziedziczne księstwo karniowskie i jako ziemie zastawne ziemię bytomską i bogumińską. Osobiście na Śląsk nie przybył, wysyłając w zastępstwie posłów. Nowi poddani nie chcieli słuchać elektorskich wysłanników. Katoliccy Habsburgowie, jako panowie zwierzchni Śląska, woleli się pozbyć protestanckich Hohenzollernów. Starania elektora o nadanie ziemi bytomskiej i bogumińskiej w dziedziczne władanie nie powiodły się. Prawdopodobnie dlatego w 1606 r. przekazał Bytom, Bogumin i Karniów młodszemu synowi Janowi Jerzemu.
11 maja 1605 Zygmunt III Waza przekazał mu kuratelę nad chorym umysłowo księciem Prus Albrechtem Fryderykiem Hohenzollernem, który był jego teściem.
Życie prywatne.
Joachim Fryderyk był dwukrotnie żonaty, ze swymi kuzynkami z bocznych linii Hohenzollernów. Pierwszą żona została Katarzyna (1549–1602), córka księcia Brandenburgii-Kostrzyna Jana Hohenzollerna i księżniczki z Brunszwiku-Lüneburga Katarzyny. Ślub odbył się 8 stycznia 1570 roku. Para miała 9 dzieci:
2 listopada 1603 roku ożenił się z Eleonorą Hohenzollern, córką księcia Prus Albrechta Fryderyka Hohenzollerna i Marii Eleonory Kliwijskiej. Para miała jedną córkę:
Zmarł 18 lipca 1608 r. w Köpenick (dziś dzielnica Berlina). Pochowany został w berlińskiej katedrze.

</doc>
<doc id="110386" url="https://pl.wikipedia.org/wiki?curid=110386" title="Teobaldo Boccapecora">
Teobaldo Boccapecora

Teobaldo Boccapecora (zm. ok. 1125/26) – włoski kardynał, wybrany na papieża 16 grudnia 1124 pod imieniem Celestyn II, ostatecznie jednak nie objął urzędu. Od czasów badań Mercatiego zaliczany do antypapieży, jednak we współczesnej historiografii klasyfikacja ta jest kwestionowana i proponuje się określać go jako „papież-elekt”.
Życiorys.
Teobald pochodził z rzymskiej rodziny Boccapeccorini. Papież Paschalis II mianował go kardynałem diakonem S. Maria Nuova prawdopodobnie pod koniec pierwszej dekady swych rządów. Po raz pierwszy jest poświadczony jako kardynał w prywatnym dokumencie z 30 stycznia 1110. Uczestniczył w synodzie laterańskim w marcu 1112 oraz w papieskiej elekcji 1118. Sygnował bullę Kaliksta II z 17 kwietnia 1121. Ten sam papież zapewne w marcu 1123 mianował go kardynałem prezbiterem S. Anastasiae. W tej godności dwukrotnie występuje jako świadek na bullach Kaliksta II (6 kwietnia 1123 i 1 kwietnia 1124).
Wybór na papieża.
Po śmierci papieża Kaliksta II (13 grudnia) 1124 początkowo wybór kardynałów padł na sędziwego już kardynała Teobalda, który przyjął imię Celestyna II. Jego kandydaturę wysunął kardynał Gionata z SS. Cosma e Damiano, przyjaciel rzymskiego rodu Pierleoni. Kilka godzin później jednak baron Roberto Frangipani, rywal Pierleonich, w porozumieniu z kardynałem-kanclerzem Ajmerykiem, wtargnął z wojskiem na obrady elekcyjne i doprowadził do wyboru przez kardynałów swojego kandydata, kardynała-biskupa Ostii Lamberta (Honoriusza II). Teobald, który w czasie zajść został ranny, zrezygnował z godności papieskiej. W ciągu następnych kilku dni trwały intensywne negocjacje między zwolennikami Pierleonich i Frangipanich co do dalszych kroków. W wyniku tych rozmów 21 grudnia elekcja została powtórzona i potwierdzono wybór Honoriusza II. Jak twierdzili przeciwnicy Frangipanich, rezultat ten osiągnięto dzięki symonii.
O późniejszych losach Teobalda nic bliżej nie wiadomo. Jego imię nie występuje w żadnych zachowanych dokumentach Honoriusza II. Pewne poszlaki wskazują, że żył jeszcze pod koniec 1126. Jego następca na stanowisku kardynała-prezbitera S. Anastasia został mianowany przed 7 maja 1128, co wskazuje, że do tego czasu musiał umrzeć.
Ponieważ Teobald nie został konsekrowany i nie sprawował "de facto" władzy papieskiej jako Celestyn II, nie znajduje się w oficjalnym spisie papieży. To samo imię przyjął jeden z kolejnych papieży. Giovanni Mercati, twórca półoficjalnej listy papieży, zaliczył go do antypapieży. Klasyfikacja ta, jakkolwiek bardzo rozpowszechniona, jest obecnie kwestionowana, gdyż wybór Teobalda był legalny, a jedynie nie doszło do objęcia przez niego władzy. Dlatego niektórzy badacze (np. Niccolo del Re) proponują określanie go mianem „papież-elekt”.

</doc>
<doc id="110387" url="https://pl.wikipedia.org/wiki?curid=110387" title="Trajan Băsescu">
Trajan Băsescu



</doc>
<doc id="110390" url="https://pl.wikipedia.org/wiki?curid=110390" title="Jan Jerzy (książę Karniowa)">
Jan Jerzy (książę Karniowa)

Jan Jerzy Hohenzollern (ur. 16 grudnia 1577, zm. 2 marca 1624) – książę Karniowa, pan Bytomia, Tarnowskich Gór i Bogumina.
Rodzice.
Urodził się 16 grudnia 1577 r. w Wolmirstedt, jako drugi syn elektora brandenburskiego Joachima Fryderyka i jego pierwszej żony Katarzyny Hohenzollern. 
Życie i działalność.
W 1588 r. ze starszym bratem Janem Zygmuntem przebywał na uniwersytecie w Strasburgu. Cztery lata później większość tamtejszych kanoników, przychylna protestantom, wybrała go na administratora diecezji strasburskiej. 
W 1606 r. przejął rządy nad księstwem karniowskim, ziemią bytomską i bogumińską. W 1608 r. był obecny w Tarnowskich Górach, wówczas największym mieście i siedzibie władz ziemi bytomskiej, na uroczystościach przeniesienia władz miasta do nowej siedziby. Bytomianom w 1609 r. potwierdził statuty cechu rzeźników, w 1611 r. przywileje dla szewców, a w 1617 r. dla krawców. W dniu 3 stycznia 1613 r. potwierdził dawne przywileje miasta, dodatkowo przyznał radzie prawo patronatu nad kościołem parafialnym i zmienił terminy ustanowionych w 1561 r. jarmarków. W dniu 6 stycznia 1620 r. wydzierżawił Janowi Siekwiecińskiemu zamek w Świerklańcu, folwark Brzozowice oraz dwie kopalnie rud żelaza w Kochłowicach i Brynicy na trzy lata.
W 1611 r. zmienił wyznanie z luterańskiego na kalwińskie. W 1616 r. został wielkim mistrzem protestanckiej (luterańskiej) gałęzi joannitów, znanej później pod nazwą Baliwatu Brandenburskiego,
Cesarz i król Czech Rudolf II Habsburg wniósł sprawę do sądu domagając się zwrotu ziemi bytomskiej i bogumińskiej, nadanych Hohenzollernom tylko tytułem zastawu. Wydany werdykt nakazywał zwrot ziemi Habsburgom, ale za wypłatą tzw. grosza zastawnego.
Po wybuchu wojny trzydziestoletniej został wybrany dowódcą wojsk protestantów śląskich, walczących z katolickim cesarzem Ferdynandem II Habsburgiem. Po klęsce powstańców czeskich na Białej Górze został w 1621 r. skazany na banicję i konfiskatę dóbr. Księstrz|two karniowskie otrzymał rok później książę Karol von Liechtenstein. Ziemię bytomską i bogumińską otrzymał Łazarz I Henckel von Donnersmarck.
Zmarł 2 marca 1624 r. w Lewoczy (skąd pochodziła rodzina Henckel von Donnersmarcków). Został pochowany w Koszycach.
Rodzina.
Jan Jerzy ożenił się 3 czerwca 1610 r. w Karniowie z Ewą Krystyną Wirtemberską (ur. 6 maja 1590; zm. 18 marca 1657), córką księcia wirtemberskiego Fryderyka i Sybylli z Anhaltu (1564–1614). Owocem małżeństwa było 5 dzieci: 

</doc>
<doc id="110392" url="https://pl.wikipedia.org/wiki?curid=110392" title="Moleskin (ubranie)">
Moleskin (ubranie)

Moleskin - potoczna nazwa kurtki (wz. 607/MON) i spodni ortalionowych noszonych w Marynarce Wojennej jako sztormiak w składzie munduru ćwiczebnego. Czarna kurtka z kapturem i podpinką używana jest także jako okrycie zimowe. Kurtka posiada z tyłu odblaskowy napis "MARYNARKA WOJENNA RP".

</doc>
<doc id="110394" url="https://pl.wikipedia.org/wiki?curid=110394" title="Moleskin (tkanina)">
Moleskin (tkanina)

Moleskin – tkanina bawełniana (100%) imitująca skórę, gęsta, gruba ale miękka, mocna, ze splotem atłasowym, z wierzchu drapana i strzyżona, przez co podobna do aksamitu, trudno przemakalna.

</doc>
<doc id="110395" url="https://pl.wikipedia.org/wiki?curid=110395" title="Ubranie">
Ubranie



</doc>
<doc id="110396" url="https://pl.wikipedia.org/wiki?curid=110396" title="Józef Nentwig">
Józef Nentwig

Józef Nentwig (ur. 1858, zm. 27 listopada 1925 w Krakowie), polski działacz państwowy, wiceprezes Najwyższej Izby Kontroli.
Od 1893 pracował jako urzędnik państwowy w administracji austriackiej, początkowo w Krajowej Dyrekcji Skarbowej we Lwowie, następnie (1896–1903) w Ministerstwie Skarbu w Wiedniu i w Najwyższej Izbie Obrachunkowej w Wiedniu (jako radca dworu, w okresie I wojny światowej awansowany na szefa sekcji, stanowisko równorzędne z dyrektorem departamentu).
W niepodległej Polsce w kwietniu 1919 został pierwszym w historii wiceprezesem Najwyższej Izby Kontroli Państwa (od 1921 pod nazwą Najwyższa Izba Kontroli). Współpracował z prezesem Józefem Higersbergerem przy tworzeniu izby, a także brał udział w pracach nad nową ustawą o NIK. Po śmierci Higersbergera od maja do lipca 1921 pełnił obowiązki prezesa. Kontynuował pracę jako wiceprezes w okresie kierownictwa Jana Żarnowskiego, przeszedł na emeryturę na własną prośbę 30 kwietnia 1925 i przeniósł się do Krakowa. Pół roku później zmarł. Pochowany na cmentarzu Rakowickim w Krakowie (kwatera JA, część wschodnia).

</doc>
<doc id="110397" url="https://pl.wikipedia.org/wiki?curid=110397" title="Lemmy Kilmister">
Lemmy Kilmister

Lemmy Kilmister, właśc. Ian Fraser Kilmister (ur. 24 grudnia 1945 w Burslem, zm. 28 grudnia 2015 w Los Angeles) – brytyjski piosenkarz, autor tekstów i muzyki. Założyciel, wokalista, basista, główny autor tekstów i jedyny stały członek brytyjskiego zespołu heavy metalowego Motörhead. Grał również w formacjach Hawkwind i The Head Cat.
W 2006 został sklasyfikowany na 48. miejscu listy 100 najlepszych wokalistów wszech czasów według „Hit Parader”. Z kolei w 2009 roku został sklasyfikowany na 22. miejscu listy 50 najlepszych heavymetalowych frontmanów wszech czasów według Roadrunner Records.
Był znany ze swojego wyglądu, który obejmował jego charakterystyczne, inspirowane wojskiem poczucie mody i chrapliwy zgrzyt głosu, który kiedyś został okrzyknięty „jednym z najbardziej rozpoznawalnych głosów w rocku”. Był również znany ze swojego wyjątkowego sposobu śpiewania, który kiedyś opisywano jako „patrzenie w górę w kierunku wysokiego mikrofonu nachylonego w kierunku jego zniszczonej twarzy”. Był również znany ze swojego stylu gry na basie i używania swojej gitary basowej Rickenbacker do tworzenia „obezwładniającego, przesterowanego rytmicznego dudnienia”, podczas gdy innym godnym uwagi aspektem jego brzmienia basowego było to, że często grał power chords, używając mocno przesterowanych lampowych wzmacniaczy Marshalla.
Lemmy urodził się w Stoke-on-Trent i dorastał w pobliskich miastach Newcastle-under-Lyme i Madeley, a później w walijskiej wiosce Benllech. Słuchał rock and rolla i wczesnych dzieł Beatlesów, co doprowadziło go do gry w kilku zespołach rockowych w latach 60., takich jak Rockin 'Vickers. Pracował jako roadie dla Jimiego Hendrixa i The Nice, zanim dołączył do space rockowego zespołu Hawkwind w 1971 roku, śpiewając główne wokale w ich hicie „Silver Machine”. W 1975 roku został zwolniony z Hawkwind po aresztowaniu za posiadanie narkotyków; w tym samym roku został założycielem, wokalistą, basistą i autorem tekstów Motörhead. Sukces zespołu osiągnął szczyt w latach 1980 i 1981, w tym przebój „Ace of Spades” i znajdujący się na szczycie list przebojów album koncertowy No Sleep 'til Hammersmith.
Lemmy regularnie nagrywał i koncertował z Motörhead aż do swojej śmierci 28 grudnia 2015 roku w Los Angeles, gdzie mieszkał od 1990 roku. Na dwa dni przed śmiercią zdiagnozowano u niego raka prostaty. Oprócz swojej kariery muzycznej miał pomniejsze role i występy w filmie i telewizji. Był znany ze swojego ciężkiego stylu życia, który obejmował nałogowe palenie i codzienne zażywanie dużych ilości alkoholu i amfetaminy.
Życiorys.
Wczesne lata.
Lemmy urodził się 24 grudnia 1945 r. W rejonie Burslem w Stoke-on-Trent, Staffordshire. Gdy miał trzy miesiące, jego ojciec, były kapelan brytyjskich sił powietrznych i pianista koncertowy, odszedł od matki. Ian przeprowadził się z matką i babcią do pobliskiego Newcastle-under-Lyme, a następnie do Madeley. Kiedy Lemmy miał 10 lat, jego matka wyszła za mąż za byłego gracza rugby, George’a L. Willisa, który miał już dwoje starszych dzieci z poprzedniego małżeństwa, Patricię i Tony’ego, za którymi Lemmy nie przepadał. Później przenieśli się na farmę w walijskiej wiosce Benllech, Anglesey. Lemmy skomentował, że „co zabawne, bycie jedynym angielskim dzieckiem spośród 700 Walijczyków nie zapewniło im najszczęśliwszego czasu, ale było to interesujące z antropologicznego punktu widzenia”. Uczęszczał do szkoły Sir Thomasa Jonesa w Amlwch, gdzie nazywano go „Lemmy”. Później niektórzy sugerowali, że nazwa pochodzi od wyrażenia „lemmy [lend me – pożycz mi] funta do piątku” z powodu jego rzekomego zwyczaju pożyczania pieniędzy od ludzi, aby grać na automatach, chociaż sam Lemmy powiedział, że nie znał pochodzenia nazwy. Wkrótce zaczął interesować się rock and rollem, dziewczętami i końmi.
W szkole Lemmy zauważył ucznia, który przyniósł do szkoły gitarę i był „otoczony przez laski”. Jego matka miała gitarę, którą następnie zabrał do szkoły, przez co sam był otoczony dziewczynami, mimo że nie umiał grać. Zanim opuścił szkołę, przeniósł się z rodziną do Conwy. Pracował dorywczo w kilku miejscach, w tym w lokalnej fabryce urządzeń elektrycznych Hotpoint, jednocześnie grał na gitarze dla lokalnych zespołów, takich jak Sundowners i spędzał pozostały czas w szkole jeździeckiej. Widział występy Beatlesów w Cavern Club w Liverpoolu, gdy miał 16 lat, a potem nauczył się grać na gitarze piosenki z ich pierwszego albumu Please Please Me.
Kariera.
We wczesnych latach sześćdziesiątych zaczął żywo interesować się muzyką rockową. Po pierwszych doświadczeniach muzycznych (m.in. gra w zespołach amatorskich, posada technika sceny przy zespole Jimiego Hendriksa) udało mu się w 1971 roku znaleźć etat basisty w zespole Hawkwind, gdzie od czasu do czasu udzielał się również wokalnie. Podczas kanadyjskiej trasy koncertowej zespołu w 1975 roku pogłębiła się przepaść dzieląca członków grupy i uzależnionego wtedy od amfetaminy muzyka. W maju 1975 roku podczas trasy koncertowej po Ameryce Północnej, w trakcie przekraczania granicy Stanów Zjednoczonych i Kanady, Lemmy został zatrzymany, ponieważ straż graniczna znalazła przy nim biały proszek, jak przypuszczano kokainę. W rzeczywistości był to siarczan amfetaminy, legalny wówczas w Kanadzie. Zatrzymanie do wyjaśnień spowodowało konieczność odwołania kilku koncertów, co rozwścieczyło pozostałych członków Hawkwind. Ostatecznie został wyrzucony z zespołu i zastąpiony przez gitarzystę Paula Rudolpha. Tym samym w 1975 roku zakończyła się działalność Lemmy’ego w Hawkwind.
Po powrocie do kraju rozpoczął poszukiwania muzyków, którzy byliby chętni tworzyć nowy zespół. Tuż przed zgubną w skutkach kanadyjską trasą Lemmy napisał utwór zatytułowany „Motorhead” (jest to obiegowa nazwa osoby zażywającej amfetaminę) i ostatecznie tak została nazwana nowo uformowana grupa (w nazwie użyto, w przeciwieństwie do tytułu piosenki, umlautu). Oprócz gry na gitarze basowej objął w niej także stanowisko wokalisty. Muzyka nowego zespołu znacznie różniła się od tego, co prezentował Hawkwind – była bardzo zadziorna, oparta na prostych riffach, zakorzeniona trochę w estetyce punk rocka, przez co stała się kamieniem milowym w rozwoju thrash metalu. Taka mieszanka doskonale zaspokajała oczekiwania słuchaczy, co spowodowało niebywały sukces komercyjny w Wielkiej Brytanii. Lemmy pozostaje dziś dla wielkich rzesz fanów heavy metalu swoistym „guru”.
Lemmy określał siebie jako ateistę i anarchistę oraz przeciwnika komunizmu i faszyzmu.
Śmierć.
Lemmy Kilmister zmarł 28 grudnia 2015 roku w Los Angeles w wyniku zaburzeń rytmu i niewydolności serca oraz nowotworu prostaty. Miał 70 lat. Został pochowany 9 stycznia 2016 roku na cmentarzu Forest Lawn Memorial Park w Hollywood. W ceremonii pogrzebowej transmitowanej w serwisie YouTube wzięli udział m.in. Robert Trujillo, Dave Grohl i Rob Halford.
Śmierć Kilmistera spotkała się ze znacznym odzewem środowiska muzycznego. Kondolencje i wyrazy szacunku złożyli m.in. basista Nikki Sixx – członek Mötley Crüe, Dave Mustaine – lider Megadeth, perkusista Mike Portnoy – były perkusista grupy Dream Theater, Billy Idol, Ozzy Osbourne, King Diamond, Tom Morello – gitarzysta Rage Against the Machine oraz David Coverdale – wokalista Whitesnake.
24 sierpnia 2016 roku w West Hollywood w Kalifornii przed klubem Rainbow Bar &amp; Grill został odsłonięty pomnik muzyka.

</doc>
<doc id="110398" url="https://pl.wikipedia.org/wiki?curid=110398" title="Łazarz I Starszy Henckel von Donnersmarck">
Łazarz I Starszy Henckel von Donnersmarck

Łazarz I Starszy Henckel von Donnersmarck (ur. 29 października 1551 w Lewoczy, zm. 13 lipca 1624 w Wiedniu) – pan Bytomia, Tarnowskich Gór i Bogumina.
Życiorys.
Łazarz Henckel był najstarszym synem spiskiego kupca Jana III Henckla i jego pierwszej żony Anny Wildner. Jego przodkowie od kilku pokoleń zajmowali się kupiectwem, sprawowali godności rajców i rychtarzy (burmistrzów) lewockich. Wstępowali w służbę królów węgierskich (Spisz był wówczas podzielony między Królestwo Węgier i Polski).
Łazarz także był związany z dworem Habsburgów, gdzie jako bankier udzielał pożyczek na prowadzenie wojen z Turkami. W zamian jako zastaw otrzymywał różne ziemie m.in. ziemię bytomską i bogumińską na Górnym Śląsku. Formalnie był panem tych ziem już od 1603 r., ale znajdowały się one wówczas pod władzą Hohenzollernów. Faktycznie przejął władzę nad Bytomiem, Tarnowskimi Górami i Boguminem w 1623 r. W zamian za udzielane pożyczki Łazarz I otrzymywał także przywileje dla siebie i swej rodziny. Był m.in. radcą cesarskim i otrzymał inkolat (uprawnienia do sprawowania czeskich urzędów krajowych).
Był dwukrotnie żonaty. Potomstwo miał tylko z pierwszą żoną Anną Ettinger. Zmarł 13 lipca 1624 r. w Wiedniu i tam został pochowany. Syn Łazarz II odziedziczył górnośląskie dobra.

</doc>
<doc id="110399" url="https://pl.wikipedia.org/wiki?curid=110399" title="Rooibos">
Rooibos

Rooibos (wym. []) z języka afrikaans: „rooi”, "czerwony" i „bos”, "krzew" - czerwonokrzew (aspalat prosty), uprawiany w Południowej Afryce (góry Cederberg).
Z rośliny otrzymuje się napar ziołowy, zwany najczęściej "rooibos tea". Inne nazwy: "bush tea", "redbush tea" (Wielka Brytania), "South African red tea" (USA) lub w języku afrikaans "rooi tee". Bywa też nazywana czerwoną herbatą, jednak czerwonokrzew nie jest spokrewniony z krzewem herbacianym. Jest to napój nietypowy, niespokrewniony z tradycyjnymi herbatami. Napar ma specyficzny, miodowy smak. Wyróżnia się łagodnością i brakiem typowego w herbatach zielonych lub czarnych posmaku goryczy – w porównaniu ze zwykłą herbatą ma w sobie niewielkie ilości garbników, będących jego przyczyną. Nie zawiera także kofeiny i posiada małe stężenie taniny, dlatego może być pity bez ograniczeń przez dzieci oraz przed snem.
Rooibos bogaty jest w przeciwutleniacze, dzięki czemu ma pozytywny wpływ na układ odpornościowy, obniża ciśnienie krwi, spowalnia proces starzenia i hamuje produkcję komórek nowotworowych. Rooibos goi również swędzące rany i może być używany w formie okładu, a dzięki zawartości kwasów fenolowych korzystnie wpływa na przewód pokarmowy. Wykazuje się właściwościami przeciwutleniającymi, przeciwzapalnymi, przeciwcukrzycowymi, immunomodulującymi, chemoprewencyjnymi oraz kardioprotekcyjnymi. Jest źródłem witaminy C, fluoru, fosforu, magnezu, manganu, miedzi, potasu, sodu, wapnia, żelaza i cynku, ponadto zawiera aspalatynę, dihydrochalkony, izoorientynę, katechiny, kumaryny, kwercetynę, lignany, luteolinę, notofaginę, orientynę i rutynę.
Napój ten znany jest w Europie od około 100 lat. Jego początki przypadają na początek XX wieku, gdy Rosjanin Benjamin Ginsberg zainteresował się krzewem uprawianym w górach Cedar w Afryce Południowej, niedaleko Kapsztadu. Z czasem rozpoznano wartość rooibosu i opracowano metody polowej uprawy czerwonokrzewu. Sprzedawany jest od 1904 roku, a szeroką popularność zdobył w 1930 roku, kiedy to dr P. Le Fras Nortier odkrył niektóre z jego właściwości zdrowotnych. Po kryzysie wywołanym II wojną światową wielu plantatorów zbankrutowało. Doprowadziło to do powstania w 1954 roku Redbos-Tea-Control-Board, która nadzorowała produkcję rooibosu w Afryce Południowej.
Czerwonokrzew osiąga wysokość do 2 metrów, liście przypominają igły sosnowe. Kwitnie na żółto w październiku. Gałązki zbierane są od lata do wczesnej jesieni.
Liście i łodygi, które po dojrzeniu i ususzeniu tnie się na drobne, poddawane są fermentacji i suszeniu lub tylko suszeniu. Niefermentowany susz zachowuje zielony kolor i jest sprzedawany jako "zielony rooibos", natomiast fermentowany nabiera czerwonej barwy na skutek utleniania polifenoli.
Całkowita produkcja rooibos w 2007 r. wynosiła ponad 14 kt.

</doc>
<doc id="110400" url="https://pl.wikipedia.org/wiki?curid=110400" title="Bitwa pod Kliszowem">
Bitwa pod Kliszowem

Bitwa pod Kliszowem – starcie zbrojne, które miało miejsce 19 lipca 1702 roku, w czasie III wojny północnej i zostało stoczone przez armię szwedzką króla Karola XII i wojska saskie Augusta II oraz wojska polskie pod dowództwem hetmana wielkiego koronnego Hieronima Augustyna Lubomirskiego.
Podczas bitwy miały miejsce dwie nieudane szarże husarii. Przyjmuje się, że było to ostatnie wykorzystanie tej formacji w konflikcie zbrojnym. 
Bezpośrednia przyczyna starcia.
23 maja 1702 roku do Warszawy, opuszczonej przez króla polskiego Augusta II wkroczyły wojska szwedzkie pod dowództwem Karola XII. Król szwedzki zażądał detronizacji Augusta II. Wobec przeciągających się negocjacji, nie dających widoków na rozstrzygnięcie na drodze dyplomatycznej, król szwedzki zdecydował się na rozstrzygnięcie militarne. W tym celu wydał rozkazy wymarszu w kierunku Krakowa, gdzie przebywał August II wraz ze swoim wojskiem, składającym się głównie z kontyngentów saskich.
Wśród sił szwedzkich znalazły się m.in. pułki piechoty tj.: Kalmar regemente, Kronobergs regemente i Västmanlands regemente.
Bitwa.
Augustowi II udało się zebrać pod Kliszowem około 16 tys. Sasów i 6500 żołnierzy koronnych pod dowództwem hetmana wielkiego koronnego Hieronima Lubomirskiego. 19 lipca około godziny 11.00 rozpoczęła się bitwa. Szwedzi uderzyli na prawe skrzydło Sasów, na styku z chorągwiami polskimi. O godzinie 13.00 do ataku ruszyła kawaleria saska pod dowództwem gen. Jakuba Henryka Flemminga. Po przełamaniu obrony kawalerii szwedzkiej atak jazdy saskiej załamał się w starciu z piechotą wroga. 
Po odparciu tego ataku Karol XII rzucił do ataku 2000 kawalerii. Szarża nie powiodła się, gdyż prowadzący ją książę Fryderyk IV Holstein-Gottorp został ciężko ranny w wyniku salwy nielicznej artylerii polskiej, dowodzonej przez Marcina Kątskiego. Około 13.30 hetman Lubomirski przystąpił do formowania kolumny uderzeniowej wojsk polskich. Do uderzenia wyznaczono cztery chorągwie husarskie i 6 pancernych, łącznie około 570–580 żołnierzy, a więc około 12% sił polskich. Chorągwie uszykowano w dwie linie: w pierwszej husarskie, w drugiej pancerne. Szerokość frontu wynosiła około 300 metrów.
Polska husaria nie zdołała przełamać szwedzkich kirasjerów. Ponowna szarża skierowana na piechotę również nie zdołała rozbić wroga (być może powodem było zastosowanie przeszkód terenowych, tzw. czosników. Aby to osiągnąć, hetman powinien wesprzeć atakujących resztą polskich chorągwi; zamiast tego nakazał wycofania polskich chorągwi z walki, co było jego osobistą zemstą na królu Auguście II. Ośmieleni wycofaniem się z walki Polaków Szwedzi uderzyli na kawalerię Flemminga. Pierwszy atak został odparty. Drugi wsparty piechotą był już bardziej udany. Szala zwycięstwa przechyliła się na stronę Szwedów. Sasi podjęli jeszcze jedną rozpaczliwą próbę kontrnatarcia, które jednak nie powiodło się. 
Około 16.30, przy dźwiękach muzyki wojskowej, zwycięski Karol XII wjechał do obozu saskiego. Bitwa była zakończona. Straty armii saskiej wynosiły około 2000 zabitych, 700 rannych i blisko 1000 wziętych do niewoli. Chorągwie polskie straciły około 80 poległych. Straty Szwedów wynosiły około 1000 zabitych i 900 rannych.

</doc>
<doc id="110401" url="https://pl.wikipedia.org/wiki?curid=110401" title="Ludwik Ząbkowski">
Ludwik Ząbkowski

Ludwik Ząbkowski (ur. 1 lutego 1891 w Lackiej Woli, zm. 1 grudnia 1973 w Londynie) – generał brygady Polskich Sił Zbrojnych, doktor prawa, polityk emigracyjny.
Życiorys.
Urodził się 1 lutego 1891 w Lackiej Woli jako syn Jana. Ukończył studia prawnicze we Lwowie. W czasie I wojny światowej walczył w szeregach cesarsko-królewskiej Obrony Krajowej. Na stopień podporucznika rezerwy został mianowany ze starszeństwem z 1 stycznia 1916. Jego oddziałem macierzystym był pułk haubic polowych nr 45, w 1918 przemianowany na pułk artylerii polowej nr 145.
W listopadzie 1918 przyjęty został do Wojska Polskiego. W latach 1922–1927 był pełniącym obowiązki zastępcy i zastępcą dowódcy 2 pułku artylerii ciężkiej w Chełmie, a w latach 1927–1929 zastępcą dowódcy 5 pułku artylerii ciężkiej w Krakowie. W kwietniu 1929 został przeniesiony macierzyście do kadry oficerów artylerii z równoczesnym przeniesieniem służbowym do Szkoły Podchorążych Rezerwy Artylerii we Włodzimierzu Wołyńskim na stanowisko komendanta. W kwietniu 1934 został przeniesiony do 5 pułku artylerii ciężkiej na stanowisko dowódcy pułku. W latach 1937–1939 dowodził 10 Grupą Artylerii w Przemyślu. W sierpniu 1939 mianowany dowódcą artylerii Korpusu Interwencyjnego dowodzonego przez gen. bryg. Stanisława Skwarczyńskiego. Po rozwiązaniu korpusu miał objąć stanowisko dowódcy artylerii Grupy Odwodów „Wyszków”. Ostatecznie został dowódcą artylerii Południowego Zgrupowania Armii „Prusy”.
Po kampanii wrześniowej 1939 przedostał się do Francji, a potem do Wielkiej Brytanii. W I Korpusie Polskim dowodził artylerią 8 Brygady Kadrowej Strzelców. W 1941 przeniesiony do ZSRR, a następnie na Bliski Wschód. Był m.in. komendantem Centrum Wyszkolenia Artylerii. Wziął udział w kampanii włoskiej jako dowódca 2 Grupy Artylerii.
Po wojnie pozostał na emigracji w Londynie. Wykorzystując własne oszczędności kupił dom na wynajem, pełniąc w nim rolę administratora i stróża, co pozwalało mu na uzyskanie środków utrzymania.
Od grudnia 1954 do czerwca 1955 był ministrem obrony narodowej w rządzie Stanisława Mackiewicza. 1 lutego 1971 został powołany na stanowisko prezesa Najwyższej Izby Kontroli na Uchodźstwie i pełnił tę funkcję do połowy 1973, kiedy został członkiem Rady Narodowej RP. Zmarł 1 grudnia 1973 w Londynie. Został pochowany na cmentarzu Gunnersbury.
Był mężem Mary Milroy z domu Ferguson (1913–1993).

</doc>
<doc id="110404" url="https://pl.wikipedia.org/wiki?curid=110404" title="Mamut">
Mamut

Mamut ("Mammuthus") – rodzaj trąbowców wymarłych pod koniec ostatniej epoki lodowej, u schyłku plejstocenu, zamieszkujących rozległe obszary Europy, Ameryki Północnej i północnej Azji.
Najczęściej pod pojęciem "mamuta" rozumie się wymarłego pod koniec ostatniej epoki lodowcowej mamuta włochatego (zw. też mamutem właściwym), choć większość gatunków mamutów nie posiadała owłosienia.
Systematyka.
Wyodrębnia się kilka gatunków mamutów:
Mamuty należą wraz ze słoniem indyjskim do kladu Elephantini, natomiast słoń afrykański należy do siostrzanego kladu Loxodontini.
Łacińska nazwa "Mammutidae" opisuje nie mamuty właściwe, ale dalej z nimi spokrewnione mastodonty, które w tym samym czasie (u schyłku plejstocenu) zamieszkiwały Amerykę Północną i które również wykształciły formy pokryte owłosieniem.
Historia.
Mamut włochaty należał do ulubionej zwierzyny łownej człowieka w późnym plejstocenie, co znalazło swe odzwierciedlenie w zachowanych do dzisiaj licznych wyobrażeniach i malowidłach, pozostawionych głównie na ścianach jaskiń (np. w Rouffignac we Francji). Mamuty były źródłem pożywienia, ale dostarczały także materiałów do wyrobu okryć (skóry), sprzętów domowych, narzędzi i ozdób (kości, ciosy). Kości wykorzystywane były sporadycznie również do budowy paleolitycznych domostw, czego ślady odnaleziono w miejscowości Meżyricz na Ukrainie. Jedno z największych na świecie znalezisk kości i zębów mamutów włochatych związane z kultura grawecką odkryto w 1967 roku w Krakowie.
W powszechnym mniemaniu mamuty były zwierzętami niezwykłych rozmiarów, co zaowocowało przenośnym znaczeniem samego określenia "mamut" jako czegoś wielkiego. Największy znany gatunek mamuta, mamut stepowy, którego szczątki odnaleziono na obszarze Europy i Azji, osiągał 4,5–5 m wysokości w kłębie. Większość gatunków mamutów była mniejsza, porównywalna z dzisiejszym słoniem indyjskim, choć istniały także jeszcze mniejsze formy, jak mamut karłowaty, którego pozostałości odnaleziono na Channel Islands u wybrzeży Kalifornii, a który był niemal dwukrotnie mniejszy od mamuta cesarskiego.
Wymarcie.
Nie do końca jest jasna przyczyna wymarcia mamutów. Najogólniej rzecz biorąc podaje się trzy ewentualne przyczyny lub ich kombinację:
Jak się uważa, ostatnie mamuty na stałym lądzie wyginęły ok. 10–8 tys. lat p.n.e., natomiast niewielka populacja mamutów istniała na Wyspie Wrangla do ok. 2000 r. p.n.e. Ta ostatnia izolowana populacja uległa skarłowaceniu wskutek systematycznie malejącej przestrzeni ich biotopów i zasobów pożywienia. Karłowate osobniki dorastały do wzrostu 1,8 m w kłębie. W 2009 roku naukowcy odkryli, że ostatnie mamuty, jakie żyły na terenie dzisiejszej Wielkiej Brytanii wyginęły około 12 000 lat p.n.e. Przedtem uważano, że zwierzęta te zniknęły z północno-zachodniej Europy 19 000–17 000 lat p.n.e. Odkrycia dokonano za pomocą nowej metody oczyszczania próbek, wykorzystywanych do datowania węglem, nazwanej ultrafiltracją i opracowanej na Uniwersytecie Oksfordzkim.
Na Syberii odnajdywane są liczne pozostałości mamutów, przede wszystkim kości i ciosy, ale czasem odkrywa się w wiecznej zmarzlinie bardzo dobrze zachowane, niemal kompletne ciała zwierząt, jak to miało miejsce w 1901 r. nad brzegami rzeki Bieriozowki, gdzie zachowały się także części miękkie, takie jak futro, skóra, mięśnie. Inny w pełni zachowany mamut został znaleziony w 2007 nad rzeką Juribej na Półwyspie Jamalskim. Na podstawie tych znalezisk możliwe jest dokładne i precyzyjne odtworzenie wyglądu tych zwierząt. Można było np. ustalić, iż w odróżnieniu od współcześnie istniejących gatunków słoni, mamuty miały małe uszy. Duże uszy u słoni służą do chłodzenia. Zamarznięte ciała mamutów były w tak dobrym stanie, iż możliwe było ustalenie, na podstawie treści żołądkowej, czym żywiły się te zwierzęta. Pożywieniem były pędy i gałązki wierzby, olchy, brzozy, młode igliwie i drobne rośliny zielne.
W oparciu o najnowsze zdobycze inżynierii genetycznej istnieje możliwość, do tej pory nie zrealizowana, sklonowania mamuta. Materiał genetyczny można by uzyskać z osobników wydobytych z wiecznej zmarzliny. Sklonowany mamut mógłby urodzić się ze słonicy.
Etymologia.
Słowo "mamut" – w zapisie "mammoth" – zostało po raz pierwszy użyte w Europie w początkach XVII wieku w nawiązaniu do ciosów "maimanto" znajdowanych na Syberii. Brytyjski podróżnik John Bell odwiedzając w 1722 okolice rzeki Ob zanotował, że ciosy były dobrze znane w tamtejszej okolicy. Zwano je "rogami mammona" i znajdowano w podmywanych brzegach rzek. Niektórzy mieszkańcy twierdzili, że widzieli żywe mamuty, które według nich miały jednak prowadzić nocny tryb życia i znikać w wodzie, gdy tylko zostały dostrzeżone. Bell zakupił jeden cios i pokazał do Hansowi Sloanowi, który orzekł, że należał do słonia.
Ludy syberyjskie, które znajdowały kości mamutów — a czasami całe zamrożone ciała — w zerodowanych brzegach rzek, wyjaśniały zjawisko na różne sposoby. Chantowie żyjący na brzegach Irtyszu wierzyli, że mamut to wodny duch. Inni uważali mamuta za stworzenie żyjące pod ziemią i kopiące tunele, które ginie, gdy przypadkowo wydostanie się na powierzchnię.
Za sprawą handlu znajdowanymi ciosami wyobrażenie mamuta jako podziemnego stworzenia dotarło do Chin i zachowało się w jego chińskiej nazwie: "yǐn shǔ" 隐鼠, „ukryty gryzoń”.
Mamut w muzeach polskich.
Kompletny szkielet mamuta z Pyskowic na Śląsku jest eksponowany na stałej wystawie w Muzeum Państwowego Instytutu Geologicznego w Warszawie. Rekonstrukcję niekompletnego szkieletu, znalezionego również w Pyskowicach, wystawiono natomiast na Zamku Piastowskim w Gliwicach. Szczątki znalezione m.in. w okolicach Garwolina pokazano w warszawskim Muzeum Geologicznym na czasowej wystawie „Czas Mamuta” w roku 2007 i eksponowano ponownie, wraz ze znaleziskami ze Śląska, w latach 2009–2010. Muzeum Ziemi PAN w Warszawie dysponuje także włosami mamuta podarowanymi przez badaczy francuskich. Również Muzeum w Kwidzynie posiada szczątki mamutów znalezione w okolicach Kwidzyna. W zbiorach Muzeum w Jarosławiu Kamienica Orsettich przechowywane są kości mamutów i innych plejstoceńskich zwierząt znalezione w dolinie Sanu.

</doc>
<doc id="110405" url="https://pl.wikipedia.org/wiki?curid=110405" title="Łazarz II Młodszy Henckel von Donnersmarck">
Łazarz II Młodszy Henckel von Donnersmarck

Łazarz II Młodszy Henckel von Donnersmarck (ur. 1573, zm. 1 października 1664 w Tarnowskich Górach) – baron i hrabia cesarstwa, pan Bytomia, Tarnowskich Gór i Bogumina.
Życiorys.
Urodził się w 1573 r. Był najstarszym synem Łazarza I i jego pierwszej żony Anny Ettinger.
Tuż po śmierci ojca uzyskał od cesarza, króla Czech i Węgier Ferdynanda II Habsburga, dokument nakazujący mieszkańcom ziemi bytomskiej i bogumińskiej przyjęcie nowego pana. Habsburg za sumę 367 tys. guldenów odsprzedał 26 maja 1629 r. prawa dziedziczne i własności do bytomskiego i bogumińskiego państwa stanowego. Uroczyste wprowadzenie Hencklów we władanie tymi ziemiami nastąpiło 28 stycznia 1632 r. Tego samego dnia potwierdził wszystkie wcześniejsze przywileje i prawa swych poddanych. Pozostając w Wiedniu, bezpośrednie rządy w śląskich włościach przekazał synom. Władzę nad Bytomiem i Tarnowskimi Górami sprawowali Gabriel i Jerzy Fryderyk.
27 stycznia 1637 r. w Wiedniu wydał dokument potwierdzający dawne i nadający nowe przywileje dla Miasteczka Śląskiego (uprzednie dokumenty uległy zniszczeniu w czasie działań wojny trzydziestoletniej). Gdy w 1639 r. tarnogórzanie poskarżyli się na stacjonujące w mieście wojska cesarskie ukarał burmistrza więzieniem, a radzie miejskiej zakazał posiedzeń pod groźbą kary 500 dukatów. Ziemie jemu podległe były w tym czasie wielokrotnie niszczone przez walczące wojsk.
Cesarz Ferdynand II Habsburg nadał mu 18 grudnia 1636 r. w Ratyzbonie dziedziczną godność barona cesarstwa (niem. Reichsfreiherr) „von Donnersmarck na Gföhl i Wesendorf”. W zmienionym wówczas herbie obok herbu rodowego znalazły się godła ziem podległych Hencklom: srebrny jednorożec na błękicie symbolizował ziemię bytomską, czarny orzeł na srebrze ziemię tarnogórską, a czerwony krzyż św. Antoniego na trzech zielonych wzgórzach na złocie ziemię bogumińską. Arcyksiążę Ferdynand Karol Habsburg z Tyrolu nadał 29 lipca 1651 r. w Innsbrucku dziedziczną godność hrabiego cesarstwa (niem. Reichsgraf) z tytułem „wysoko- i dobrze urodzony” (niem. Hoch- und Wohlgeboren). Cesarz Leopold I Habsburg nadał 5 marca 1661 r. w Wiedniu dziedziczną godność czeskiego hrabiego.
Zmarł 1 października 1664 r. w Tarnowskich Górach.
Rodzina.
Był dwukrotnie żonaty. Z pierwszego małżeństwa z Marią Jakubą von Bayr (Payr) miał m.in. trzech synów: Eliasza I pana Bogumina, Gabriela I pana na Bytomiu oraz Jerzego VII Fryderyka pana na Tarnowskich Górach, Świerklańcu i potem także na Bytomiu.

</doc>
<doc id="110406" url="https://pl.wikipedia.org/wiki?curid=110406" title="UNO (gra karciana)">
UNO (gra karciana)

UNO (hiszp. „jeden”) – amerykańska gra karciana, zbliżona koncepcyjnie do Pan. Do gry w UNO używa się specjalnej talii kart.
Historia.
Gra została stworzona pod koniec lat 60. XX wieku dokładnie w 1971 roku przez Merle'a Robbinsa. W 1972 roku sprzedał on prawa autorskie Bobowi Tezakowi i Edowi Ackemanowi, którzy utworzyli firmę International Games. W 1997 roku prawa do gry nabyła firma Mattel. Jest również sprzedawana na smartfony z systemem Android, iOS, konsolę Xbox 360, Xbox One, PSP, PlayStation 4, PlayStation 3 i Nintendo Switch.
Talia.
Zwykle talia liczy w sumie 108 kart i składa się z:
kart zwykłych:
"(znane są talie, w których nie występują karty o numerze 9, mamy więc po 17 kart od 0 do 8)"
oraz kart funkcyjnych:
Zasady gry.
Oprócz oryginalnej wersji istnieje wiele wariacji i specyficznych zasad tej gry z wykorzystaniem ww. talii. Graczy może być od 2 do 10.
Na początku gry rozdaje się po 7 kart każdemu graczowi i jedną z talii kładzie się na środek.
Grę rozpoczyna osoba po lewej stronie rozdającego. Gracz musi dopasować swoją kartę numerem, kolorem lub symbolem do odkrytej karty. Jeżeli gracz nie posiada żadnej karty pasującej do tej odkrytej, musi pociągnąć kartę z talii. Jeśli wyciągnięta karta pasuje do odkrytej, jeszcze w tej samej kolejce gracz może ją dołożyć. Jeżeli nie – ruch ma kolejny gracz. Nie ma przymusu w dokładaniu kart.
W talii są także karty specjalne takie jak Postój, Zmiana kierunku, Weź dwie, Wybierz kolor + Weź cztery, Wybierz kolor.
gracz może dać dwie karty z takim samym numerkiem.
Jeżeli gracz zostaje z jedną kartą na ręku, musi krzyknąć UNO! (co oznacza jeden). Jeżeli tego nie zrobi, musi dociągnąć 2 karty, ale tylko wtedy, gdy chociaż jeden z graczy zauważy jego przeoczenie przed poprawieniem się gracza z jedną kartą. Wygrywa ten, kto pierwszy pozbędzie się wszystkich kart. Celem gry jest pozbycie się wszystkich kart ze swojej talii.Karty Postój, Zmiana kierunku, Weź dwie można kłaść do danego karcie koloru – natomiast karty Wybierz kolor + Weź cztery można kłaść na dowolną kartę.

</doc>
<doc id="110409" url="https://pl.wikipedia.org/wiki?curid=110409" title="Gzip">
Gzip

gzip (GNU zip) – program komputerowy służący do bezstratnej kompresji danych, tworzony w ramach projektu GNU.
Historia.
Pierwotnie został napisany jako zamiennik dla programu compress, który cieszy się popularnością zwłaszcza w systemach typu Unix, gdzie jest często używany do kompresji archiwów tar. Pliki wyjściowe programu gzip zwykle mają domyślnie rozszerzenie .
Gzip oparty jest o algorytm deflate, który jest kombinacją algorytmu LZ77 i kodowania Huffmana. Algorytm "deflate" powstał w odpowiedzi na opatentowanie LZW i innych algorytmów kompresji. Jak poinformował Jean-loup Gailly, jeden z autorów programu, poświęcił on więcej czasu na studiowanie patentów niż na opracowanie i oprogramowanie tego algorytmu.
Zastosowania.
Format kompresji danych zlib, algorytm deflate oraz format plików gzip zostały ustandaryzowane w następujących dokumentach RFC 1950, RFC 1951 i RFC 1952. Standardy te wykorzystuje m.in. format graficzny PNG.
W celu przyspieszenia rozwoju oprogramowania wykorzystującego kompresję została stworzona (przez autorów gzip) biblioteka zlib. Obsługuje ona format plików gzipa oraz algorytm kompresji deflate. Biblioteka ta jest bardzo szeroko stosowana ze względu na niewielki rozmiar oraz efektywność działania.
Oprogramowanie dla systemów Unix jest często rozpowszechniane w plikach o nazwie zakończonej lub , zwanych tarbalami (ang. tarball). Są to pakiety utworzone programem tar, które potem zostały skompresowane gzipem. Mogą zostać zdekompresowane poleceniem "gzip -d plik.tar.gz" lub rozpakowane przez "tar xzf file.tar.gz". W postaci są rozpowszechniane m.in. pakiety instalacyjne dystrybucji Slackware oraz polskiego KateOS.
Gzip a inne programy kompresujące.
Gzip nie powinien być mylony z Zipem, z którym nie jest zgodny. Gzip nie archiwizuje plików, a jedynie je kompresuje. W celu archiwizacji plików musi zostać użyty inny program (np. "tar") i dopiero powstałe archiwum jest kompresowane gzipem.
Pod koniec lat 90. XX wieku można było zauważyć przechodzenie z gzip na bzip2, który pozwala mocniej kompresować dane w wielu przypadkach, ale jest też znacząco wolniejszy.
AdvanceCOMP implementuje algorytm deflate w sposób, który pozwala przepakować pliki do rozmiaru mniejszego, niż jest to w stanie zrobić gzip. Podobnie algorytm ulepsza implementacja programu PNGOUT.

</doc>
<doc id="110411" url="https://pl.wikipedia.org/wiki?curid=110411" title="Odłącznik">
Odłącznik

Odłącznik – odcinacz spełniający wymagania stawiane łącznikowi izolacyjnemu. Jest łącznikiem elektrycznym, który ma stworzyć w obwodzie elektrycznym bezpieczną przerwę izolacyjną. Czynności manewrowe (zamykanie/otwieranie) wykonywane są raczej sporadycznie najczęściej w stanie bezprądowym lub przy prądach o niewielkiej wartości.
Odłączniki w odróżnieniu od wyłączników nie są przeznaczone do otwierania i zamykania obwodów przy przepływie dużych prądów, lecz do łączenia obwodów w stanie bezprądowym lub przy przepływie nieznacznych prądów. Stanowią one uzupełnienie wyłączników i budowane są na takie same napięcia i prądy znamionowe jak wyłączniki. Odłącznik jest to więc łącznik przeznaczony do zamykania i otwierania obwodów elektrycznych, w których nie płynie prąd lub w których istnieją warunki do samoczynnego zgaszenia łuku. Warunki te powstają wówczas, gdy prąd jest dostatecznie mały (np. stan jałowy linii elektroenergetycznej, stan jałowy niewielkich transformatorów) lub gdy przerwa między stykami odłącznika jest zbocznikowana (zwarta) innym łącznikiem.
Najczęściej jednak odłącznikiem otwieramy i zamykamy obwód w stanie bezprądowym w celu stworzenia widocznej przerwy izolacyjnej, a więc spełnia on przede wszystkim rolę łącznika izolacyjnego.
Budowa odłącznika jest znacznie prostsza niż budowa wyłącznika. Składa się on z podstawy przystosowanej do umocowania na ścianie lub konstrukcji, z izolatorów wsporczych, ze styków nieruchomych i ruchomych oraz z wału, cięgieł napędowych i dźwigni napędowej.
Odmianą odłącznika, a jednocześnie wyłącznika tj. przyrządem o budowie pośredniej między budową wyłącznika a odłącznika, jest "odłącznik mocy". Spełnia on rolę łącznika izolacyjnego, gdyż zapewnia widoczną przerwę obwodu między swymi stykami, oraz rolę łącznika roboczego, gdyż wykazuje zdolność wyłączania prądów roboczych w granicach znamionowego prądu roboczego urządzenia, a niekiedy nawet (przy wyposażeniu go w bezpieczniki wielkiej mocy) rolę łącznika zwarciowego, gdyż współpraca z bezpiecznikiem umożliwia otwarcie obwodu przy zwarciu.
Konstrukcje odłączników.
Odłączniki można niezależnie od ich prądu znamionowego i napięcia znamionowego podzielić z punktu widzenia ich konstrukcji na kilka rodzajów.
Oprócz odmian głównych jest jeszcze pewna liczba odmian rzadziej spotykanych, zwłaszcza wśród odmian różniących się sposobem zamykania i otwierania styków. Wśród nich występują:
Ponadto przy wyposażeniu odłączników w bezpieczniki nabudowane otrzymuje się "odłącznik bezpiecznikowy", a do przełączania obwodów buduje się "odłączniki przełącznikowe". Istnieją jeszcze inne odmiany odłączników stosowanych w specjalnych przypadkach.
Odłączniki wnętrzowe stosowane są na napięcia do 30 kV, w rozdzielniach budowanych w pomieszczeniach zamkniętych zabezpieczonych od wszelkich wpływów atmosferycznych. Odłączniki napowietrzne wchodzą w skład rozdzielni napowietrznych na wszystkie poziomy napięcia. Pod gołym niebem narażone są na bezpośrednie wpływy atmosferyczne, pył i wyziewy chemiczne, lecz zapewniają większe bezpieczeństwo pożarowe i nie wymagają budowy kosztownych budynków.

</doc>
<doc id="110412" url="https://pl.wikipedia.org/wiki?curid=110412" title="Guido Henckel von Donnersmarck">
Guido Henckel von Donnersmarck

Guido Henckel von Donnersmarck (ur. 10 sierpnia 1830 we Wrocławiu, zm. 19 grudnia 1916 w Berlinie) – baron i hrabia cesarstwa, potem pruski książę, tytularny pan Tarnowskich Gór, magnat przemysłowy, 13. wolny pan stanowy Bytomia.
Życiorys.
Pochodził ze śląskiego rodu magnatów ziemskich i przemysłowych Henckel von Donnersmarcków. Urodził się 10 sierpnia 1830 r. we Wrocławiu. Był młodszym synem Karola Łazarza i Julii von Bohlen.
W 1848 r. przejął majątek ojca. Podstawą fortuny był przemysł. Jego własnością była m.in. huta „Donnersmarck” i kopalnia „Guido” w Zabrzu, huta „Bethlen-Falva” i kopalnia „Deutschland” (potem „Niemcy”, a następnie „Polska”) w Świętochłowicach, kopalnia „Śląsk” w Chropaczowie, huta cynku „Guidotto” i kopalnia „Donnersmarck” w Chwałowicach, kopalnia „Karsten-Centrum” w Bytomiu i kopalni „Andaluzja” w Piekarach. Był założycielem pierwszej na Dolnym i Górnym Śląsku spółki akcyjnej „Śląskie Kopalnie i Cynkownie” z siedzibą w Lipinach. W okolicach Kalet wybudował celulozownię, potem papiernię, które połączył z podobnym przedsiębiorstwem w Dąbiu koło Szczecina. Tam posiadał także hutę żelaza „Kraft”. 
Inwestował w zagłębiu Ruhry, we Francji, na Sardynii, w Karyntii, na Morawach i w Królestwie Polskim. W jego zakładach w Chwałowicach na przełomie 1910 i 1911 r. wybuchł największy w ówczesnej historii Dolnego i Górnego Śląska strajk, który trwał dwa miesiące.
Przeznaczył 2,5 mln marek na fundację – istniejącą do dziś jako – dla wsparcia edukacji swych urzędników i pracowników oraz ich dzieci. Dołożył do budowy świątyń w Reptach, Mikulczycach, Wieszowie, Kamieniu, Starych Tarnowicach, Świerklańcu, Zaborzu i Tarnowskich Górach.
Miał swoje rezydencje w Paryżu, Berlinie, Rottach-Egern, Reptach oraz Świerklańcu, gdzie był piastowski zamek i nowy pałac zwany „Małym Wersalem”. Był wpływowym politykiem. Jego spektakularnym sukcesem było podwyższenie francuskiej kontrybucji w 1871 do sumy pięciu miliardów franków w złocie. Po wojnie francusko-pruskiej został gubernatorem Metzu. Zasiadał w Śląskim Sejmie Prowincjonalnym, Radzie Państwa oraz pruskiej Izbie Panów. Odznaczono go najwyższym pruskim Orderem Orła Czarnego. 14 marca 1896 r. został 13. wolnym panem stanowym Bytomia, a 18 stycznia 1901 r. otrzymał tytuł dziedzicznego pruskiego księcia (niem. "Fürst") von Donnersmarck. Tuż przed I wojną światową jego fortunę szacowano na 300 milionów marek.
Guido zmarł 19 grudnia 1916 r. w Berlinie. Został pochowany w nowym mauzoleum w Świerklańcu.
Rodzina.
Ze związku z Rosalie Coleman (z d. Pareut, 1835–1915) miał nieślubnego potomka. Jego pierwszym synem był Odo Deodatus I (1885–1926).
Był dwukrotnie żonaty. Pierwszą żoną (1871) była dwukrotnie wcześniej rozwiedziona Teresa (Estera) Lachmann (1819–1884), córka pochodzącego z Polski moskiewskiego tkacza, znana jako markiza "Blanka de Païva" (po drugim małżeństwie z portugalskim arystokratą). Według "Dzienników" braci Edmonda i Jules’a Goncourtów "La Païva" była najsłynniejszą kurtyzaną swoich czasów.
Drugą żoną (1887) była (1862–1929), również pochodząca z Rosji szlachcianka, z którą miał dwóch synów. Guidotto (1888–1959) był 2. księciem von Donnersmarck, a hrabia Kraft (1890–1977) 16. wolnym panem stanowym Bytomia.
Synowie.
Guido Jerzy Fryderyk Erdmann Henryk Adelbert (1830–1916); 1. książę (Fürst) von Donnersmarck, 13. wolny pan stanowy Bytomia; x. 1. 1871 Paulina Teresa Lachmann (1819–1884 x. 1. 1836 Franciszek Hiacynt Villoing; x. 2. 1851, rozw. 1871, Albino Francisco de Païva); x. 2. 1887 Katarzyna Slepcowa (1862–1929), (x. 1..., rozw., Mikołaj Walerianowicz Murawiew).

</doc>
<doc id="110417" url="https://pl.wikipedia.org/wiki?curid=110417" title="Karol Łazarz Henckel von Donnersmarck">
Karol Łazarz Henckel von Donnersmarck

Karol Łazarz Henckel von Donnersmarck (ur. 5 marca 1772 w Świerklańcu, zm. 12 lipca 1864 we Wrocławiu) – baron i hrabia cesarstwa, 9. wolny pan stanowy Bytomia, magnat przemysłowy.
Życiorys.
Pochodził z rodziny Henckel von Donnersmarcków. Urodził się 5 marca 1772 r. w Świerklańcu. Był młodszym synem Erdmanna Gustawa i baronówny Rudolfiny von Dyherrn und Schönau. Był żonaty z hrabianką Julią von Bohlen. Spośród jego dzieci najbardziej znany był Guido (1830–1916), późniejszy książę.
W czasie wojen napoleońskich walczył na czele ufundowanego przez siebie regimentu śląskiej husarii. W 1813 r. po śmierci brata Gustawa Adolfa odziedziczył dobra wokół Świerklańca. Do odziedziczonych ziem dokupił dobra wokół: Starych Tarnowic, Rept, Chropaczowa, Kamienia, Makoszów, Zabrza, Zaborza, Sośnicy, Świętochłowic, Mikulczyc, Wieszowy, Stolarzowic i Ożarowic.
Podstawą jego fortuny był przemysł. W 1834 r. uzyskał prawo pierwszeństwa wydobywania wszelkich złóż galmanu i węgla na terenach do niego należących. W wyniku zawartej ugody z kuzynem Hugonem I z Siemianowic zagwarantował sobie wzajemne prawo wydobywania bogactw naturalnych na rodzinnych terenach. W Bytomiu uruchomił hutę cynku „Klara”, w Lipinach kopalnię „Quintoforo”, w Świętochłowicach hutę „Bethlen-Falva” (później „Florian”), w Zabrzu kopalnię „Concordia”.
W 1827 r. przejął godność 9. wolnego pana stanowego Bytomia. Była to już bardziej godność tytularna. Ostatecznie przywileje feudalne (np. sądownictwo patrymonialne) zostało zniesione w okresie Wiosny Ludów. W latach 1848–1850 przekazał majątek synowi, Guido.
Był odznaczony Orderem Pour le Mérite oraz najwyższym pruskim Orderem Orła Czarnego z Brylantami. Był Komandorem i Seniorem Zakonu Joannitów (protestancki odpowiednik Zakonu Maltańskiego). W 1840 r. został dziedzicznym wyższym podczaszym krajowym w Księstwie Śląskim z tytułem „Ekscelencji”. Jako wolny pan stanowy był członkiem pruskiej Izby Panów.
Zmarł 12 lipca 1864 r. we Wrocławiu. Został pochowany w Świerklańcu w mauzoleum rodowym, które zostało zniszczone w 1945 r.

</doc>
<doc id="110418" url="https://pl.wikipedia.org/wiki?curid=110418" title="Rock of Cashel">
Rock of Cashel

Rock of Cashel (irl. "Carraig Phadraig") – zespół średniowiecznych budowli sakralno-obronnych w Cashel, (hrabstwo Tipperary, Irlandia) położony na stromym wapiennym wzgórzu. Słowo "cashel" jest zanglicyzowaną wersją irlandzkiego słowa "caiseal" oznaczającego twierdzę.
W 2010 roku pięć siedzib królewskich, w tym "Rock of Cashel", zostało wpisanych na irlandzką listę informacyjną UNESCO – listę obiektów, które Irlandia zamierza rozpatrzyć do zgłoszenia do wpisu na listę światowego dziedzictwa UNESCO.
Legendy i historia.
Wedle legendy skała została utworzona przez Szatana, który przelatywał nad tym miejscem z wielkim głazem w zębach. Gdy zobaczył św. Patryka szykującego się do postawienia nowego kościoła w tym miejscu, wstrząśnięty upuścił ów kamień, tworząc "Rock of Cashel".
Przypuszcza się, że miejsce było w przeszłości ośrodkiem druidycznym. Od IV w. królowie Munsteru wykorzystywali je do celów ceremonialnych. Według legendy św. Patryk ochrzcił tu króla Aengusa.
Inna legenda mówi, że to tu św. Patryk zerwał koniczynę, by na jej przykładzie tłumaczyć miejscowym ideę Trójcy Świętej – trzech bytów (trzy listki), stanowiących w rzeczywistości jedno. Od tego zdarzenia przyjęto koniczynę za nieoficjalny symbol Irlandii.
Po chrzcie św. Patryka w V w. ważne centrum chrześcijańskie. W XII w. większą część skały przekazano kościołowi. W 1647 roku, podczas najazdu wojsk angielskich, zniszczeniu uległo wiele budynków, z których część została odrestaurowana na przełomie XIX i XX w.
Elementy kompleksu.
Cormac's Chapel (Kaplica Cormaca).
Jest to najstarszy kościół irlandzki. Pochodzi z lat 1127–1134. W architekturze obiektu widać wyraźne wpływy kontynentalne, np. bliźniacze kwadratowe wieże, tympanony nad okazałą bramą północną. Nad tym wejściem (niegdyś głównym, obecnie zamurowanym) wyrzeźbiono bestię, łapaną przez centaura w normańskim hełmie, jednocześnie pożerającą inną bestię. Sześć rzędów filarów tworzy portyk przykryty dachem. Na zwieńczeniach łuków znajdują się ludzkie głowy, fantastyczne zwierzęta, żłobienia, woluty i kapitele. Na ścianie na wprost wejścia znajdują się potrójne arkady z dużym okrągłym oknem, będącym niegdyś źródłem światła dla całej kaplicy. W przeszłości wnętrze było pomalowane na żywe kolory, o czym świadczą ślady widoczne jeszcze nad ołtarzem i arkadami. Pod ścianą znajduje się sarkofag z XII w., w którym pochowano ponoć króla Cormaca.
Hall of the Vicars (Salon Kantorów).
Zbudowany w XV w. dla ośmiu osób śpiewających do mszy ("meistersingers"). Na dole znajduje się oryginalny krzyż św. Patryka, którego cokół to według tradycji kamień koronacyjny królów Munsteru. Z jednej strony krzyża znajduje się rzeźba Jezusa, a z drugiej św. Patryka. Lewe ramię wsparte jest na podpórce (druga się nie zachowała), która prawdopodobnie symbolizuje łotra ukrzyżowanego wraz z Chrystusem. Krzyż pozbawiony jest charakterystycznej dla krzyży irlandzkich „aureoli”. Na piętrze budowli znajduje się sala główna z przegrodami i galerią minstreli oraz sypialnie.
Katedra.
Budowę katedry z wapieni rozpoczęto ok. lat 30. XIII w. Początkowo miała być w stylu anglo-normańskim, z gotyckimi łukami i oknami, lecz ostatecznie powstała bez pomocy i wzorców z zagranicy. Zdobi ją ciąg okien lancetowych oraz okna czterolistne (głównie w prezbiterium). Smukłe okna pierwszego typu zostały zmniejszone w celu poprawy bezpieczeństwa miejsca przed najazdami. Zarówno prezbiterium jak i nawa nie mają bocznych obejść. Nawa została skrócona, by zrobić miejsce dla wieży, która pełniła funkcje obronne i była rezydencją biskupa. W rezultacie nawa jest krótsza od prezbiterium. Nad nawą widać ślady po dźwigniach, świadczące o istnieniu sali o drewnianej podłodze z wejściem od strony wieży.
Wieża środkowa.
Wieża wsparta jest na czterech gotyckich łukach opartych na wyjątkowo szerokich filarach połączonych sklepieniem. Na szczyt można wejść krętymi schodami.
Okrągła wieża.
28-metrowa wieża jest najstarszą budowlą "Rock of Cashel". Zwężający się ku górze kształt sugeruje, że może pochodzić z X w., jakkolwiek według oficjalnych szacunków datowana jest na XII w. Liczne okienka zapewniają widok na wszystkie strony świata. Drzwi wejściowe znajdowały się pierwotnie 3,5 m nad ziemią.
Okolice "Rock of Cashel".
U podnóża skały znajdują się ruiny XIII-wiecznego Hore Abbey, będącego ostatnim klasztorem cysterskim ukończonym przed reformacją. Wybudowany został prawdopodobnie przez budowniczych katedry. W mieście można zwiedzać też słabo zachowane ruiny opactwa św. Dominika. W okolicy znajduje się niewielki skansen "Cashel Folk Village". Idąc z opactwa „Biskupią Ścieżką”, napotka się "Palace Hotel" z 1730 roku.

</doc>
<doc id="110419" url="https://pl.wikipedia.org/wiki?curid=110419" title="Kirys">
Kirys

Kirys – zbroja ochraniająca korpus składająca się z dwóch części: ochraniającego pierś napierśnika i osłaniającego plecy naplecznika, połączonych za pomocą rzemieni i klamer w pasie, po bokach i na ramionach. Do jego dolnej części, można było przymocować dodatkowe elementy chroniące uda (np. nabiodrki czy fartuch z taszkami).
Początkowo kirys wyrabiany był ze specjalnie utwardzanej skóry. Grecy wytwarzali z brązu kirys torsowy z odzwierciedleniem muskulatury ludzkiego torsu. Ostatecznie ten element zbroi wytwarzano z żelaza. Starożytni Rzymianie używali kirysu w postaci zbroi płytowej lorica segmentata w I-III wieku. W średniowieczu łączono go często z kolczugą lub jako części pełnej zbroi płytowej. W Polsce znany jest kirys karacenowy (używany od XV wieku do schyłku XVIII w.) i kirys husarski, na zachodzie Europy dominowały tzw. kirysy kamizelkowe. Występował również jako część zbroi kirasjerskiej, będąc jedyną, poza hełmem, ochroną. Do dziś spotykany na wyposażeniu francuskich i włoskich reprezentacyjnych gwardii. W Indiach występował w formie zbroi zwanej "cztery lustra".

</doc>
<doc id="110420" url="https://pl.wikipedia.org/wiki?curid=110420" title="Herman Heine Goldstine">
Herman Heine Goldstine

Herman Heine Goldstine (ur. 13 września 1913 w Chicago, zm. 16 czerwca 2004 w Filadelfii) – amerykański matematyk i oficer, silnie związany z Uniwersytetem Chicago, gdzie uzyskał stopnie bakałarza, magistra i doktora nauk matematycznych; tu również w latach powojennych wykładał.
Życiorys.
Podczas II wojny światowej organizował wojskowe ośrodki obliczeniowe dla tworzenia tablic balistycznych. To on właśnie ostatecznie przekonał wojskowych urzędników do zainwestowania pieniędzy w projekt budowy komputera ENIAC, który sam potem nadzorował z ramienia armii, wnosząc równocześnie w projekt pewne rozwiązania teoretyczne. On sam twierdził, że jego największym osiągnięciem w tym względzie było… namówienie do współpracy Johna von Neumanna.
W latach 1958–1984 Goldstine był pracownikiem IBM (dyrektorem do spraw badań matematycznych, dyrektorem do spraw rozwoju przetwarzania danych, wreszcie doradcą dyrektora generalnego do spraw badawczych). Na emeryturze spędził ostatnie 13 lat życia, zasiadając w gremiach kierowniczych American Philosophical Society. W 1985 Ronald Reagan przyznał mu "National Medal of Science" za „podstawowy wkład w rozwój komputera, programowania i analizy numerycznej”.
Pierwszą żoną Goldstine’a była Adela Katz, programistka, autorka instrukcji obsługi ENIAC-a (zm. 1964); miał z nią dwoje dzieci. W 1966 Goldstine poślubił Ellen Watson.
Sformułował twierdzenie, zwane dziś od jego nazwiska, twierdzeniem Goldstine’a mówiące, że obraz kuli jednostkowej w przestrzeni Banacha formula_1 poprzez kanoniczne zanurzenie
dane wzorem
jest gęstym podzbiorem kuli jednostkowej przestrzeni formula_4 w sensie formula_5-topologii, tzn. topologii formula_6

</doc>
<doc id="110421" url="https://pl.wikipedia.org/wiki?curid=110421" title="Hugo I Henckel von Donnersmarck">
Hugo I Henckel von Donnersmarck

Hugo I Henckel von Donnersmarck, właściwie "Hugo I Karol Antoni Łazarz Henckel von Donnersmarck" (ur. 26 kwietnia 1811 w Siemianowicach, obecnie Siemianowicach Śląskich, zm. 4 października 1890 w Wiedniu) – baron i hrabia cesarstwa, tytularny pan Bytomia, niemiecko-austriacki przemysłowiec z Górnego Śląska.
Rodzice.
Urodził się 26 kwietnia 1811 r. w Siemianowicach Śląskich i był jedynym synem Karola oraz Eugenii Wengersky von Ungarschütz. Gdy zginął ojciec miał zaledwie 2 lata. Opiekę nad nim przejął stryj Łazarz Jan Nepomuk oraz matka Eugenia.
Życie i działalność.
W 1827 r. wydali oni w imieniu Hugona zarządzenie, ograniczające zasięg ustaw znoszących zależność chłopów od pana oraz pańszczyznę. Łączna powierzchnia jego górnośląskich majątków wynosiła ok. 14,5 tys. ha. Inwestując w produkcję rolną kupował nowoczesny sprzęt, nawozy sztuczne, sprowadzał bardziej wydajne odmiany ziemniaków, szlachetniejsze gatunki drzew owocowych. Budował nowe stajnie, obory, chlewnie.
Podstawą fortuny Hugona von Donnersmarcka był przemysł. Z jego działalnością wiąże się istnienie kopalni „Hugo-Zwang” koło Kochłowic oraz huty „Antonina” (niem. "Antonienhütte") koło Wirku. W okolicach Siemianowic Śląskich działała kopalnia „Szczęście Eugenii” połączona później z innymi szybami w okolicy w jeden zakład (kopalnia „Siemianowice”). Z jego inicjatywy wybudowano w latach 1836–1839 hutę „Laura” ("Laurahütte"). W 1871 r., przy wsparciu banku Bleichroedera, powołał do życia spółkę akcyjną z kapitałem sześciu milionów talarów, pod nazwą „Zjednoczone Huty Królewska i Laura” z siedzibą w Berlinie, w której objął 23 tys. akcji (z 30 tys.) o wartości 4,6 mln talarów. Spółka przejęła kupioną rok wcześniej hutę „Królewską” oraz hutę „Laura”. Spółka wybudowała także hutę „Katarzyna” w Sosnowcu oraz wydzierżawiła hutę „Blachownia” k. Częstochowy. Jego własnością była huta „Hugo” w Sowicach koło Tarnowskich Gór, kopalnia „Radzionków” na północ od Bytomia, wapienniki w Nakle Śląskim oraz złoża rudy w Bibieli koło Miasteczka Śląskiego. Posiadał także zakłady przemysłowe w Karyntii (Austria). W 1890 r. jego przedsiębiorstwa zatrudniały prawie 50 tys. robotników, zaś wartość wytwarzanej produkcji szacowano na ok. 61 milionów marek rocznie.
Przyczynił się do budowy kilkunastu nowych szkół. Robotnikom w kolonii Wanda oferował mieszkania trzyizbowe (inni jedno- lub dwuizbowe). Założył w 1853 r. Kasę Emerytalną (wyprzedził o ponad 20 lat ustawodawstwo socjalne kanclerza Bismarcka). W 1884 r. razem z Schaffgotschami zadeklarował, że przyjmie do pracy każdego, kto sprzeciwiał się polityce Kulturkampfu. Sfinansował częściowo lub w całości budowę nowych kościołów w: Piekarach Śląskich, Radzionkowie, Siemianowicach, Halembie, Nowym Bytomiu oraz w Bytomiu (nowy kościół pw. Św. Trójcy).
Główną rezydencją był pałac w Siemianowicach (prawdopodobnie rozbudowany przez K. F. Schinkla). Później osiadł w karynckim zamku Wolfsberg, kupionym w 1846 r. Był jednym z najbogatszych ludzi swej epoki. Zyski z pozostawionego przez niego majątku osiągały w latach 1908–1917 sumę ok. 5,6 miliona marek niemieckich. Właściciel prawie czterdziestu majątków ziemskich, m.in. w Chorzowie (obecnie Chorzów Stary) oraz licznych, monumentalnych pałaców. Posiadał zbiory dzieł sztuki, zbroi rycerskich i dawnej broni. Miłośnik koni, wystawnych uczt oraz polowań.
Za działalność społeczną i polityczną został odznaczony papieskim Wielkim Krzyżem Orderu Św. Grzegorza Wielkiego, austriackim Wielkim Krzyżem Orderu Franciszka Józefa oraz pruskim Orderem Korony II Klasy i Orderem Orła Czerwonego II Klasy ze wstęgą.
Rodzina.
Był dwukrotnie żonaty. Po raz pierwszy z hrabianką Laurą von Hardenberg (1812–1857), powtórnie z Laurą von Kaszony (1836–1905). Dzieci miał tylko z pierwszą żoną. Zmarł w Wiedniu 4 października 1890 r. Został pochowany w rodzinnym mauzoleum w Wolfsbergu, obok żony Laury.

</doc>
<doc id="110422" url="https://pl.wikipedia.org/wiki?curid=110422" title="Determinacja płci">
Determinacja płci

Determinacja płci – proces prowadzący do powstania osobników jednej z płci.
Rodzaj płci, jaką dany organizm wykształci, jest zależny od sygnału wywoławczego, jakim może być:
Sygnał wywoławczy uruchamia kaskadę genów regulatorowych, które następnie wpływają na różne procesy rozwoju, prowadzące do wykształcenia konkretnej płci.

</doc>
<doc id="110426" url="https://pl.wikipedia.org/wiki?curid=110426" title="Scheduler">
Scheduler



</doc>
<doc id="110429" url="https://pl.wikipedia.org/wiki?curid=110429" title="Krzywda (herb szlachecki)">
Krzywda (herb szlachecki)

Krzywda – polski herb szlachecki.
Opis herbu.
"W polu błękitnym podkowa srebrna ocelami w dół zwrócona. W środku niej krzyż kawalerski złoty. Na niej umieszczony krzyż kawalerski złoty bez prawego ramienia. W klejnocie nad hełmem w koronie trzy pióra strusie."
Legenda herbowa.
Herb nawiązuje do rodowej legendy mówiącej o tym jak jeden z Lubiczów brata przy podziale ojcowizny zabił lub skrzywdził.
Opartą na legendzie tezę o nazwie herbu "Krzywda" obalił w sposób jasny i oczywisty kustosz Archiwum Głównego Aleksander Włodarski który we wstępie do swojego opracowania "Krasnodębscy Herbu Krzywda" wydanego drukiem w 1927 roku tak oto wyjaśnia całą sprawę:
"Że ten herb od herbu Lubicza wziął swoje początki, wszystka symetryja tego herbu zgadzająca się z Lubiczem pokazuje, tylko się tem jeden od drugiego różni, że w Lubiczu cały krzyż na wierzchu podkowy, tu tylko połowa."
"Podanie, że ta odmiana nastąpiła wskutek krzywdy, uczynionej przy podziale dóbr między braćmi, nie odpowiada dawnym zwyczajom; działy majątków dopełniane były przy pomocy compositores (dzielców), lub arbitrów obieranych przez strony, a więc o krzywdach mowy być nie może, zmieniać herb tylko król lub książę miał prawo za karę winowajcy, sprawy zaś sporów rodzinnych były tak częste i powszechne, że tylko pokrzywdzony mógł odmienić swe godło, nie chcąc mieć nic wspólnego z występnymi".
Najwcześniejsze wzmianki.
Bartosz Paprocki pisze o nim: "O klejnocie Krzywda, który tak dawno skrypta tem nazwiskiem opowiedają, ten ma początek od Lubicza, jeśli przyjęt, albo też za jakie ukrzywdzenie krzyża połowę odjęto, tego dostatecznie wiedzieć nie mogę" Do najstarszych rodów należących do tego herbu Paprocki zalicza: Łazowskich, Kierz(sz)kowskich, Pogorzelskich, Sankowskich, Sienickich i Święcickich. Herb powstał przypuszczalnie w późnym średniowieczu jako mutacja herbu Lubicz. Najbardziej rozpowszechniony na Mazowszu, Litwie i w Prusach. Występuje również na Podkarpaciu (daw. rzeszowskie) na obszarach Weryni, Kolbuszowej i Lipnicy.
Herbowni.
Najpełniejszą listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 111 nazwisk:
Antoszewicz, Antuszewicz, Augustowicz, Bajkowski, Baykowski, Bejdo, Beyd, Białojezierski, Bogucki, Bogumiłł, Bogusławski, Bohumił, Borkowski, Chmara, Chmura, Chrząstkowski, Chrząstowski, Czarnocki, Danowski, Dalkiewicz, Danowski, Daynowski, Dembowicz, Dinowski, Dobrowolski, Dorożyński, Duńczewski, Gałązkowski, Garliński, Gawryłkowicz, Gawryłowicz, Gilewicz, Gorliński, Goski, Grochowski, Grodecki, Hawryłkiewicz, Huściło, Kierzkowski, Kieszkowski, Kiszkowski, Kobyliński, Koiszewski, Koiszowski, Kozikowski, Krasnodębski, Kruszyński, Ksieniewicz, Kudrycki, Kudrzycki, Kulczycki, Lazowski, Listopacki, Listopadzki, Łapa, Łappa, Łazeński, Łazewski, Łaziński, Łazowski, Łoziński, Łozowski, Maciorkowski, Milik, Moniuszko, Muczyński, Nahojewski, Nahojowski, Nahujewski, Niewęgłowski, Obniski, Panasiewicz, Pisulski, Pluto, Pogorzelski, Poleski, Polewski, Ragniewicz, Ratyński, Rojek, Rzewuski, Sankowski, Santecki, Santocki, Sańkowski, Sienicki, Siennicki, Siękowski, Soczycki, Soszycki, Soszyński, Stankiewicz, Suchodolski, Szańkowski, Szarkiewicz, Szarkowski, Szczubielski, Ślaski, Święcicki, Tarasewicz, Tarasowicz, Trzciński, Tubielewicz, Tubilewicz, Węglowski, Węgłowski, Wróblewski, Zazuliński, Zgorzelski, Znamięcki, Znaniecki, Żnajedzki.

</doc>
<doc id="110432" url="https://pl.wikipedia.org/wiki?curid=110432" title="Schaffgotschowie">
Schaffgotschowie

Schaffgotschowie – śląski ród arystokratyczny, pochodzący z Frankonii. Ich pełne nazwisko w języku niemieckim brzmi: "Grafen Schaffgotsch genannt Semperfrei von und zu Kynast und Greiffenstein, Freiherren von Trachenberg".
Dzieje.
Według rodzinnej tradycji w XIII w. jeden z przodków rodu, Siboth Schaff otrzymał od Bolesława Rogatki, księcia legnickiego, zamek w Starej Kamienicy, a jego potomek Gotsch Schaff (Gocz I Starszy), ok. 1360/1368 r. dostał od księżnej Agnieszki, wdowy po Bolku II Małym (księciu świdnicko-jaworskim), zamek Chojnik (niem. "Kynast") wraz z przyległymi ziemiami. 
Najnowsze badania naukowe dowodzą, że Siboth to postać fikcyjna i występuje tylko na jednym dokumencie, o którym wiemy, że jest falsyfikatem. Gotsche I władał zaś Sobieszowem i Piechowicami. Jego syn Gotsche II otrzymał w 1399 r. (lub w 1400 r.) w dzierżawę zamek Gryf, który kilkanaście lat później przeszedł na dziedziczną własność jego rodziny. W wyniku różnych operacji finansowych i handlowych wszedł w posiadanie także zamku Chojnik. Ze względu na zasługi obu Gotschów dla rodziny, kolejne pokolenia rodu zaczęły używać ich imienia jako przydomka i tak powstało nazwisko Schaffgotsch. Żyjący na przełomie XV i XVI w. trzej bracia - Antoni, Kacper i Ulryk - stali się założycielami trzech głównych linii rodu. Najmłodsza linia, potomków Ulryka, wygasła wraz ze śmiercią Wolfa Ulryka na początku 1661 r. 
Schaffgotsche z Czech.
Wywodzą się od Antoniego, najstarszego z trzech wspomnianych braci. Główna linia potomków Antoniego wygasła na przełomie XVII i XVIII w. Przedstawiciele bocznej osiedli w Czechach. Zapis nazwiska czeskiej linii rodu różni się od pozostałych literką „e” na jego końcu.
Z czeskich Schaffgotschów Jan Ernest uzyskał w 1674 r. dziedziczną godność czeskiego barona, a w 1681 r. hrabiego. Wraz z jego bezpotomną śmiercią obydwa tytuły wygasły. Młodszy brat hrabiego, Jan Wilhelm został w 1696 r. wyniesiony do stanu dziedzicznych czeskich panów. Jego dwaj synowie: Krzysztof Wilhelm i Jan Ernest w 1703 r. zostali dziedzicznymi czeskimi hrabiami.
Potomków doczekał się tylko młodszy z braci, Jan Ernest. Weszli oni w związki z najlepszymi rodami czeskiej arystokracji, np. Kinsky, Waldstein. Wnuk Jana Ernesta, Jan Prokop, kanonik ołomuniecki od 1780 r., został pięć lat później pierwszym biskupem Czeskich Budziejowic, zmarł wiosną 1813 r. Bratanek biskupa, Jan Antoni Ernest od 1837 r. był także kanonikiem ołomunieckim. Dwa lata później został tytularnym biskupem aureliopolitańskim, przydzielono go do pomocy arcybiskupowi ołomunieckiemu. Niedługo potem, bo w 1842 r. konsekrowano go na biskupa Brna. Zmarł wiosną 1870 r.
Mikołaj, z ostatniego pokolenia czeskich Schaffgotschów, zginął na początku II wojny światowej we wrześniu 1939 r. Feliks zginął niecałe trzy lata później latem 1942 r. Siostra Feliksa, Joanna zmarła w 1960 r. Ich młodszy brat Fryderyk stał się jedynym, ostatnim przedstawicielem czeskich Schaffgotschów. Zmarł w Salzburgu 1 czerwca 1993 r.
Piastowska księżniczka.
Wnuk Kacpra, Adam, w 1592 r. kupił od ostatniego z Kurzbachów żmigrodzkie wolne państwo stanowe. Jego kuzynowie: Baltazar, Krzysztof, Wacław i Kacper, zaczęli się tytułować baronami ze Żmigrodu (niem.: "Freiherr zu Trachenberg"). Kolejnym panem stanowym Żmigrodu był syn Krzysztofa, Hans Ulryk.
Hans Ulryk w młodości studiował w Tybindze, Altdorf i Lipsku. Po zwyczajowej w owym czasie podróży kawalerskiej po zachodniej Europie powrócił na Śląsk, gdzie w 1614 r. przejął ojcowskie dobra i majątki ze żmigrodzkim państwem stanowym na czele. Rok później jako przedstawiciel śląskich stanów posłował do Pragi na dwór królewski. Jego żoną została Barbara Agnieszka, córka Joachima Fryderyka, piastowskiego księcia legnicko-brzeskiego. Jako książęcy zięć stał się kimś zdecydowanie ważniejszym. Poprzez to piastowskie małżeństwo Schaffgotschowie stali się krewnymi wielu dynastii europejskich, m.in.: Anhaltów, Hohenzollernów, Wettynów.
W 1619 r. uczestniczył w koronacji palatyna reńskiego Fryderyka V na króla Czech. Wkrótce jednak przeszedł na stronę cesarza Ferdynanda II Habsburga i służył pod dowództwem Wallensteina. W 1627 r. uzyskał od cesarza zaszczytny tytuł „Semperfrei” (można to tłumaczyć jako „zawsze wolny”). Niestety związki i koneksje nie uchroniły go od kłopotów. Jako stronnik i podwładny Wallensteina naraził się cesarzowi. Po upadku swego dowódcy został aresztowany w 1634 r. i rok później stracony z rozkazu cesarskiego w Ratyzbonie. Majątki skonfiskowano, a żmigrodzkie państwo stanowe dostało się ręce rodziny Hatzfeldt. Dobra rodziny - poza żmigrodzkim państwem stanowym - odzyskał syn Hansa Ulryka, Krzysztof Leopold. Po śmierci ojca został przekazany na wychowanie jezuitom do Ołomuńca. W 1641 r. odzyskał ojcowskie dobra Gryfów. Po studiach w Ingolstadt wstąpił do armii cesarza. W 1649 r. cesarz Ferdynand III mianował go radcą śląskiego Urzędu Zwierzchniego. Rok później Krzysztof Leopold odzyskał zamek Chojnik. W 1651 r. został mianowany dziedzicznym ochmistrzem i sędzią dworskim w księstwie świdnicko-jaworskim. W 1662 r. uzyskał tytuł węgierskiego barona.
W 1665 r. Krzysztof Leopold został mianowany przewodniczącym śląskiej kamery i starostą w księstwie świdnicko-jaworskim. Siedem lat później cesarz mianował go szefem Urzędu Zwierzchniego. Musiał być poważanym człowiekiem, skoro chrzestną jego córki miała zostać polska królowa Marysieńka, żona Jana III Sobieskiego. Polski dwór był mu znany, gdyż wielokrotnie posłował do Polski. Protest cesarza sprawił, że królową wpisano tylko jako jednego ze świadków ceremonii.
Krzysztof Leopold został uznany hrabią już w 1654 r. Zmarł latem 1703 r. Jego syn Jan Antoni Gotard w 1708 uzyskał potwierdzenie swego tytułu hrabiowskiego wraz z przyznaniem praw śląskich książąt. Jednocześnie jako bliski powinowaty wygasłej dynastii śląskich Piastów otrzymał przywilej połączenia herbu Schaffgotschów i książąt brzesko-legnickich.
Książę-biskup.
Schaffgotschowie jeszcze raz narazili się swym suwerenom. Hrabia Filip Gotard studiował i wiedzę zdobywał w Rzymie u jezuitów. W Wiedniu w 1738 r. uzyskał święcenia kapłańskie oraz godność kanonika w Ołomuńcu, Wrocławiu oraz Halberstadt.
Po wkroczeniu pruskiego króla Fryderyka II Wielkiego na Śląsk szybko przeszedł na jego stronę. Za poparciem Hohenzollerna Filip Gotard został w 1744 r. koadiutorem, a w 1747 r. księciem-biskupem wrocławskim. W czasie wojny siedmioletniej (zwanej też III wojną śląską) przeszedł na stronę Habsburgów. Gdy król pruski zajął Wrocław, książę-biskup musiał wyjechać do austriackiej części swej diecezji.
Filip Gotard już nie wrócił do Wrocławia. W 1766 r. zamieszkał w zamku Johannisberg koło Jawornika położonym na terenach podległych Habsburgom. W części diecezji pozostałej w granicach państwa pruskiego zastępował go biskup pomocniczy baron Jan Maurycy Strachwitz. Książę-biskup zmarł na początku 1795 r.
Na Śląsk pozostały pod władzą Habsburgów przeniósł się także młodszy brat biskupa, Antoni Gotard. Głównym majątkiem były Wilczyce niedaleko Jawornika. Niedaleko na zachód od tego majątku biegła granica ze Śląskiem podlegającym władzy Prus. Po śmierci w 1944 r. ponad 81-letniego hrabiego Emmo, jedyną przedstawicielką tej linii rodu została jego bratanica Maria Małgorzata (od 1914 r. żona barona von Friedenthal-Falkenhausena, zmarła w 1968 r.) oraz kuzynka Anna Elżbieta (ur. 1922 r., od 1959 r. żona Karola-Heinza Sedlaczka).
Cieplickie wody i panowie.
Na przełomie XVIII i XIX w. głośne na Śląsku i w Europie stały się lecznicze właściwości śląskich wód mineralnych. Jedne z najbardziej znanych znajdowały się na terenie posiadłości Schaffgotschów w Cieplicach. Wśród arystokratów i wielkich tego świata stało się modnym bywać na leczeniu „u wód”. Schaffgotschowie wybudowali okazały pałac, a tamtejsza biblioteka uchodziła za jedną z najbogatszych na Śląsku.
Hrabia Leopold Gotard w 1825 r. uzyskał dla swych dóbr status wolnego państwa stanowego. Nie miało to już większego znaczenia praktycznego, a jedynie prestiżowe. Stanem Schaffgotschowie zrównani zostali ze śląskimi książętami.
Najmłodszy z synów Leopolda Gotarda, Józef Gotard przeniósł się do Austrii. Jego syn Lewin Gotard pełnił wysokie godności w księstwie Salzburga.
Ostatnim cieplickim wolnym panem stanowym był od 1891 r. – wówczas zaledwie ośmioletni – hrabia Fryderyk. Zmarł już po zakończeniu wojny, późną wiosną 1947 r. 
Od 1997 r. spadkobiercą tytułu był wnuk Fryderyka, także o imieniu Fryderyk, który urodził się jeszcze w Cieplicach na początku 1943 r. Zmarł w 2019. 
Bytomski kopciuszek.
W XIX w. tak jak wielu innych magnatów śląskich Schaffgotschowie związali się z przemysłem. Z ich dziejami łączy się historia „śląskiego Kopciuszka”, czyli Joanny Gryczik. W 1858 r. wyszła za mąż za hrabiego Hansa Ulryka von Schaffgotsch. Ten potomek piastowskiej księżniczki Barbary Agnieszki, poza nazwiskiem nie miał wiele do zaoferowania. Cały majątek odziedziczył jego stryj Karol Gotard, 3. wolny pan stanowy Cieplic. Joanna i Hans Ulryk przeżyli razem bardzo szczęśliwie ponad 50 lat. W tamtym okresie Schaffgotschowie zakupili pałac w Kopicach. Byli również właścicielami m.in. zamku w Chudowie.
I wojna światowa nie przyniosła wielkich kłopotów ich fortunie, która stale rosła. Dobra pozostałe po polskiej stronie przekształcono w spółkę akcyjną „Godula”. Ostatnim dziedzicem górnośląskiej fortuny oraz panem na zamku w Kopicach był od 1943 r. Hans Ulryk, prawnuk Joanny - śląskiego Kopciuszka. Jego najstarszy syn i wnuk mają także imię Hans Ulryk.
XXI wiek.
W 2007 roku w dniu 26 marca Rada Miasta Ruda Śląska podjęła uchwałę o nadaniu Szkole Podstawowej Nr 3 imienia Joanny Gryczik-Schaffgotsch. W dniach 25-27 października w Cieplicach, w dawnej rezydencji Schaffgotschów, odbyła się międzynarodowa konferencja pt. "Ród Schaffgotschów - religia, polityka i pamięć o śląskich rodach szlacheckich od średniowiecza po współczesność" poświęcona dziejom tego rodu. Obecni byli przedstawiciele rodziny: hrabia Filip (ur. 1980 r.) z linii cieplickiej, hrabia Hans Ulryk jun. (ur. 1950 r.) z linii kopickiej oraz baronowa Zofia Aretin (ur. 1916 r.) córka hrabiego Fryderyka (zm. 1947 r.) ostatniego właściciela Cieplic.
Dziś jedynymi żyjącymi przedstawicielami rodu Schaffgotschów są potomkowie Leopolda Gotarda, 1. cieplickiego wolnego państwa stanowego, podzieleni na trzy linie: cieplicką, górnośląską i austriacką. Wszystkie inne linie już wygasły.
Herby.
Herb rodowy: Najdawniejsi przedstawiciele rodu posługiwali się herbem z wizerunkiem owcy. Z herbem tym związane jest nazwisko rodu – Schaff – co w języku niemieckim znaczy „owca”. Później – najpierw równocześnie z pierwotnym, a następnie już tylko wyłącznie – pieczętowali się herbem z tarczą dzieloną ośmiokrotnie w słupy srebrne i czerwone, ponad tarczą i hełmem ze srebrno-czerwonymi labrami, owca stojąca pod maczugą w słup. W związku z osiedleniem się niektórych przedstawicieli rodu na ziemi wieluńskiej, herb ten można znaleźć także w polskich herbarzach pod nazwą Gocz (T. Gajl) lub Szafgocz (J. Szymański).
Herb baronów: W 1592 r. herb został zmieniony w związku z nadaniem tytułu baronów dla pana stanowego na Żmigrodzie Adama Schaffgotscha oraz jego kuzynów. W tarczy skwadrowanej w polu pierwszym i czwartym herb rodowy – srebrne i czerwone słupy - a w polu drugim i trzecim złoty gryf ze srebrnym kamieniem w szponach na zielonym wzgórzu na błękicie. Nad tarczą dwa hełmy, ponad prawym ze srebrno-czerwonymi labrami, owca stojąca pod drzewem, ponad lewym ze złoto-błękitnymi labrami, złoty gryf ze srebrnym kamieniem w szponach na wzgórzu.
Herb hrabiów: Tarcza skwadrowana w polu 1 i 4 czarny orzeł śląski na złocie, w polu 2 i 3 srebrno-czerwona szachownica w pięciu rzędach (herb Piastów brzesko-legnickich), pośrodku tarcza sercowa z herbem baronowskim (z 1592 r.), a ponad nią korona książęca. Nad tarczą herbową trzy hełmy nad prawym ze złoto-czarnymi labrami w złotym okręgu czarny orzeł śląski na pawim ogonie. Hełm środkowy i lewy jak w herbie baronów.
Zamki, pałace, posiadłości.
&lt;gallery caption="https://mauzoleumkopice.pl/2018/06/13/wizyta-hrabiego-hansa-urlicha-schaffgotscha/"&gt;
Plik:Stara Kamienica ruiny zamku1.jpg|Ruiny zamku w Starej Kamienicy
Plik:Chojnik(js)2.jpg|Zamek Chojnik
Plik:Gryf1 (js).jpg|Zamek Gryf w Proszówce
Plik:Park pałacowy w Żmigrodzie -18.jpg|Zamek w Żmigrodzie
Plik:Jelenia Góra, Pałac Schaffgotschów - fotopolska.eu (295803).jpg|Pałac Schaffgotschów w Cieplicach Śląskich-Zdroju (obecnie dzielnica Jeleniej Góry)
Plik:PL, Jelenia Góra-Sobieszów, Zespół ordynacji majątkowej Schaffgotschów - pałac DSC 0085.JPG|Pałac w Sobieszowie
Plik:Pałac w Kopicach.jpg|Pałac w Kopicach
Plik:Pałac Sulisław.JPG|Pałac Schaffgotschów w Sulisławiu
Plik:Palacyk-Wroclaw-ulKosciuszki.jpg|Pałac Schaffgotschów we Wrocławiu
Plik:Pałac w Proszówce z końca XVIII w..jpg|Pałac w Proszówce
Plik:Schloss Koppitz (2012).JPG|Pałac w Kopicach
Plik:Koppitz - grave of Schaffgotsch family.jpg|Nieistniejący już grób Schaffgotschów obok Mauzoleum w Kopicach
Plik:Zámek Kravaře.JPG|Pałac w Kravaře (własność Schaffgotschów w l. 1782-1815)
Plik:Vlčice (Wildschütz) - cemetery.jpg|Cmentarz i kościół św. Bartłomieja w Vlčicach (majątek Schaffgotschów w l. 1791-1918)
Plik:St. Leonard am Kleine Teich.JPG|Dawny domek myśliwski Schaffgotschów koło Małego Stawu w Karkonoszach 
&lt;/gallery&gt;
Zob.: 

</doc>
<doc id="110440" url="https://pl.wikipedia.org/wiki?curid=110440" title="Iwan IV Groźny">
Iwan IV Groźny

Iwan IV Groźny ( lub ; ur. 25 sierpnia 1530 w Kołomienskoje, zm. 18 marca 1584 w Moskwie) – car Rosji z dynastii Rurykowiczów, syn Wasyla III i Heleny Glińskiej.
Od 4 grudnia 1533 wielki książę moskiewski, car „Wszechrusi” w latach 1547–1584. Był pierwszym władcą Rosji, który koronował się na cara 16 stycznia 1547 (tytuł ten nie był uznawany w Rzeczypospolitej).
Iwan Groźny zaczął zwoływać Sobór Ziemski, zakończył Sudebnik w 1550 r. Wdrożono reformy sądownictwa i zarządzania, w tym elementy samorządu lokalnego (reformy ziemskie, wojewódzkie i inne). Po zdradzie księcia Kurbskiego wprowadzono opriczninę. Iwan IV po raz pierwszy nawiązał stosunki handlowe z Anglią (1553) i Holandią oraz założył pierwszą drukarnię w Moskwie. Podbił Chanat Kazański (1552) i Astrachański (1556). W latach 1558–1583 toczyła się wojna w Inflantach nad Morzem Bałtyckim i walki z protektoratem krymskiego chana Dewleta Gireja. Po wygraniu bitwy pod Molodinem w 1572 r. państwo moskiewskie skonsolidowało prawa do chanatów kazańskich i astrachańskich oraz przystąpiło do podboju chanatu syberyjskiego w 1581 r.
Życiorys.
Iwan IV rządy osobiste objął w wieku szesnastu lat. W 1555 r. przeprowadził gruntowną reformę systemu prawnego państwa i usprawnił jego administrację. Ofiarami tej reformy byli bojarzy, którzy zostali wysiedleni na wyznaczone tereny zwane ziemszczyzną i byli prześladowani.
Prowadził niezwykle agresywną politykę wobec swoich sąsiadów. W 1552 zaatakował i zaanektował Chanat Kazański. W 1554 roku zmusił inflancką gałąź zakonu krzyżackiego do płacenia trybutu z Dorpatu. W tym samym roku pokonał Chanat Astrachański. Uderzył w 1558 roku na państwo krzyżackie w Inflantach, zdobywając Dorpat i Narwę, rozpoczynając wojnę litewsko-rosyjską i tym samym wojny inflanckie. W 1559 roku uderzył na Rygę. Kontynuował ekspansję Rosji na wschodnie ziemie Wielkiego Księstwa Litewskiego. W czasie wojny litewsko-rosyjskiej 1558–1570 został pokonany przez wojska polskie pod Newlem, jednak zdobył w 1563 roku Połock i rozkazał utopić w Dźwinie wszystkich tamtejszych Żydów. W 1564 roku jego wojska zostały pokonane przez hetmana Grzegorza Chodkiewicza w bitwie pod Czaśnikami, a następnie pod Orszą. W 1570 roku jego pełnomocnicy podpisali pokój w Szczecinie, który dał Iwanowi pole do dalszej ekspansji kosztem Wielkiego Księstwa Litewskiego. Zagrożenie ze strony Iwana IV i porażki ponoszone w starciach z nim uświadomiły Litwinom konieczność bliższego związku z Polską, w wyniku czego została w 1569 roku zawarta unia lubelska. Od jesieni 1575 na jedenaście miesięcy uczynił formalnym carem Symieona Biekbułatowicza, chana kasymskiego.
W 1575 roku Iwan IV ponownie zaatakował Inflanty, zdobywając Salis i Parnawę. W lipcu 1577 roku poprzez uderzenie na Rewel doprowadził do wybuchu I wojny polsko-rosyjskiej (1577-1582). Wojska moskiewskie zdobyły wszystkie zamki w Inflantach (oprócz Rygi), a po zdobyciu Gulbene dokonały rzezi ludności. W ciągu następnego roku duża część zamków została odzyskana, a wojska Iwana pokonane pod zamkiem Kieś. W 1579 inicjatywę przejęły wojska polskie, zdobywając ważną twierdzę Połock, a w 1580 roku Wielkie Łuki. Po oblężeniu przez Polaków twierdzy Psków i ataku Szwedów w roku 1582 Iwan zawarł na 10 lat rozejm w Jamie Zapolskim z królem Polski Stefanem Batorym, kończąc wojnę o Inflanty. Doprowadził też do nawiązania kontaktów handlowych z Anglią.
. Po śmierci Iwana IV tron objął jego trzeci syn, Fiodor I.
Iwan IV był władcą o rozległych zainteresowaniach intelektualnych. Sięgał po pióro, i to nie tylko tocząc polemiki ze swymi przeciwnikami. autorstwo utworów liturgicznych i udział w redagowaniu kronik. Iwan IV wspierał rozwój sztuki, zwłaszcza architektury i malarstwa. W okresie jego rządów pojawił się w państwie moskiewskim druk. Był siedmiokrotnie żonaty; trzy z jego żon zmarły za jego życia, z trzema się rozwiódł, ostatnia, Maria Nagoj, przeżyła go.
Iwan IV doprowadził swoją represyjną polityką do politycznego i gospodarczego kryzysu państwa. W 1565 roku wprowadził opriczninę, czyli policję, odpowiedzialną za liczne masakry ludności i rabunki; zlikwidował ją w 1572 roku, widząc, że wymknęła mu się spod kontroli. Rezultatem działania opriczniny była śmierć ok. 100 tys. ludzi. Do jego niewątpliwych zasług należy reforma armii na wzór zachodni i utworzenie zbioru praw, tzw. Sudiebnik Carski. W czasie elekcji 1573 roku został wysunięty na kandydata do tronu polskiego.
Zmarł w 1584 roku podczas rozgrywania partii szachów, co zostało udokumentowane przez przebywającego wówczas w Moskwie posła angielskiego. Wydarzenie to zostało również przedstawione w literaturze (przez Aleksieja Konstantinowicza Tołstoja, "Śmierć Iwana Groźnego" i W.I. Kostyliewa, "Iwan Groźny") oraz w malarstwie (obrazy przedstawiające śmierć Iwana IV przy szachach namalowali Konstantin Makowski i P.P. Gnedin). Iwan spoczywa Soborze św. Michała Archanioła w Moskwie.
Relacje prywatne Iwana IV Groźnego.
Krótko po koronacji na cara rozpoczął poszukiwania małżonki. Zerwał z niepisaną tradycją rodzinną poślubiania cudzoziemek, jak jego dziad i ojciec. Po wystawnym rytuale wyboru nowej carowej na tronie przy Iwanie zasiadła Anastazja Romanowna Zacharyna. Po 13 latach udany związek przerwała śmierć Anastazji w 1560 roku, kiedy podczas kłótni z doradcami dostała ataku apopleksji. Zostawiła sześcioro dzieci.
Podejrzewając bojarów o zdrady, Iwan zaczął prowadzić z nimi otwartą wojnę. Sam szukał pociechy przy Marii Tiemigriukownej, która niedługo potem została jego żoną. Małżeństwo to nie było jednak udane. Mąż traktował Marię jedynie jako obiekt spełniania swoich potrzeb cielesnych. Zmarła w 1569 roku.
Z czasem wybranką Iwana IV została Marfa Sobakina. Niespodziewanie jednak zmarła dwa tygodnie później. Śmierć Marfy zmieniła Iwana. Zaczął podejrzewać o nielojalność opryczników.
W 1572 roku na kolejny związek Iwana IV. Wybranką została Anna Kołtowska. Trzy lata później została jednak wysłana przez Iwana do monasteru, gdzie miała dokonać swoich dni.
Sam natomiast żył ze swoimi kochankami. Początkowo była to Anna Wasilszczykowa, zastąpiona przez Wasylisę Mielentiewą.
Po nieudanych zalotach do Anny Jagiellonki, siostry króla Zygmunta Augusta oraz Elżbiety I, królowej Anglii, siódmą żoną została Maria Nagoj w 1580 roku – urodziła syna Dymitra. Przeżyła swojego męża.

</doc>
<doc id="110444" url="https://pl.wikipedia.org/wiki?curid=110444" title="Janusz Zemke">
Janusz Zemke

Janusz Władysław Zemke (ur. 24 lutego 1949 w Kowalewie Pomorskim) – polski polityk, doktor nauk politycznych.
W latach 1989–1990 pierwszy sekretarz Komitetu Wojewódzkiego PZPR w Bydgoszczy. W latach 2001–2005 sekretarz stanu w Ministerstwie Obrony Narodowej. W latach 1989–2009 poseł na Sejm X, I, II, III, IV, V i VI kadencji, w latach 2009–2019 deputowany do Parlamentu Europejskiego VII i VIII kadencji.
Życiorys.
Rodzina i wykształcenie.
Syn Pawła i Anieli. Jego rodzice pracowali jako nauczyciele. Absolwent IV Liceum Ogólnokształcącego im. Kazimierza Wielkiego w Bydgoszczy. W 1970 ukończył studia na Wydziale Prawa i Administracji Uniwersytetu Mikołaja Kopernika w Toruniu, następnie w 1977 uzyskał stopień doktora w zakresie politologii w Wyższej Szkole Nauk Społecznych przy KC PZPR. Uzyskał stopień porucznika, służył m.in. w 12 Dywizji Zmechanizowanej w Szczecinie.
Działalność zawodowa i polityczna.
Od 1964 należał do Związku Młodzieży Socjalistycznej. Od 1969 był członkiem Polskiej Zjednoczonej Partii Robotniczej, w latach 1969–1970 wchodził w skład komitetu uczelnianego PZPR na UMK. W latach 1970–1977 był pracownikiem naukowym Akademii Techniczno-Rolniczej w Bydgoszczy. W latach 1972–1974 pełnił funkcję przewodniczącego zarządu wojewódzkiego ZMS. Od 1973 do 1976 członek zarządu głównego ZMS. W latach 1977–1980 inspektor w Instytucie Podstawowych Problemów Marksizmu-Leninizmu przy KC PZPR w Warszawie. Do 1981 pracował w wydziale socjalno-zawodowym KC PZPR. Od 1981 do 1983 był sekretarzem ds. propagandy, a od 1983 do 1986 sekretarzem ds. organizacyjnych komitetu wojewódzkiego w Bydgoszczy. W okresie 1986–1989 pracował jako zastępca kierownika w KC. Od 1989 do 1990 sprawował funkcję pierwszego sekretarza KW PZPR w Bydgoszczy.
W 1990 wstąpił do Socjaldemokracji Rzeczypospolitej Polskiej, gdzie zasiadał we władzach krajowych tej partii.
W wyborach parlamentarnych w 1989 został wybrany posłem z ramienia PZPR. W 1991, 1993, 1997, 2001 i 2005 uzyskiwał mandat posła na Sejm kolejnych kadencji z ramienia Sojuszu Lewicy Demokratycznej. W latach 1997–2001 reprezentował Sejm RP w Komisji Technologii Wojskowych w Unii Zachodnioeuropejskiej. W 1999 został członkiem Sojuszu Lewicy Demokratycznej. Zasiadł w Zarządzie Krajowym SLD. W latach 2001–2005 pełnił funkcję sekretarza stanu w Ministerstwie Obrony Narodowej z ramienia SLD.
W wyborach parlamentarnych w 2007 uzyskał kolejny raz reelekcję, kandydując z listy koalicji Lewica i Demokraci w okręgu bydgoskim i otrzymując 42 347 głosów. Był przewodniczącym Komisji Obrony Narodowej, zasiadał w Komisji do Spraw Służb Specjalnych, okresowo jako jej przewodniczący. W 2008 wstąpił do klubu poselskiego Lewica. W wyborach do Parlamentu Europejskiego w 2009 wystartował w listy Sojuszu Lewicy Demokratycznej – Unii Pracy. Uzyskał mandat eurodeputowanego z wynikiem 69 776 głosów. W PE został członkiem Postępowego Sojuszu Socjalistów i Demokratów. W wyborach do Parlamentu Europejskiego w 2014 uzyskał reelekcję, otrzymując 62 188 głosów. W wyborach do Parlamentu Europejskiego w 2019 kandydował z listy Koalicji Europejskiej, jako kandydat SLD. Nie uzyskał jednak reelekcji, zdobywając 53 157 głosów.
Życie prywatne.
Żonaty, ma trójkę dzieci.

</doc>
<doc id="110445" url="https://pl.wikipedia.org/wiki?curid=110445" title="Biskupi chełmscy (Kościół łaciński)">
Biskupi chełmscy (Kościół łaciński)

Biskupi chełmscy – katolicka diecezja chełmska istniała od połowy XIV w. do 1805, a faktycznie do 1807 z powodu opóźnienia wykonania bulli papieskiej wywołanego wojną.
Biskupi chełmscy byli senatorami I Rzeczypospolitej. Zajmowali dziesiąte miejsce wśród senatorów duchownych, po unii lubelskiej trzynaste. W latach 1594–1617 byli wieczystymi wielkimi kanclerzami Akademii Zamojskiej. Kilku było podkanclerzymi koronnymi. Na 45 ordynariuszy, 28 awansowało na ważniejsze w hierarchii biskupstwa. Dwóch zostało później prymasami Polski, a jeden prymasem Królestwa Polskiego. 17 umarło, będąc biskupami chełmskimi. Siedzibą biskupów był Chełm, a w latach 1490–1664 i 1773–1805 Krasnystaw. Główną rezydencją biskupią był pałac w Skierbieszowie, dogodnie położony pomiędzy Chełmem, Krasnymstawem i Zamościem.
W 2009 papież Benedykt XVI ustanowił Chełm stolicą tytularną. Tytularnym biskupem chełmskim 20 kwietnia 2013 został mianowany Stanisław Jamrozek, biskup pomocniczy archidiecezji przemyskiej.

</doc>
<doc id="110446" url="https://pl.wikipedia.org/wiki?curid=110446" title="Bałchasz (jezioro)">
Bałchasz (jezioro)

Bałchasz (kaz. Балқаш, "Bałkasz"; ros. Балхаш, "Bałchasz") – bezodpływowe jezioro w Kazachstanie, w Kotlinie Bałchasko-Ałakolskiej. Zlewnia jeziora stanowi 413 000 km². Przy długości 600 km, jego średnia głębokość wynosi tylko 6 m. Lustro wody znajdujące się na rzędnej ok. 340 m n.p.m. ulega znacznym wahaniom.
Morfologia.
Północny brzeg jest wysoki i skalisty, południowy – niski i piaszczysty. W zachodniej części (płytszej, 58% powierzchni i 46% objętości) woda jest słodka, we wschodniej (głębszej, 42% powierzchni i 54% objętości) zaś słona. Przyczynami takiej anomalii są wąskie połączenie obu części jeziora, silne parowanie związane z położeniem geograficznym oraz lokacja rzeki Ili, która przenosi ogromne masy słodkiej wody z topniejących śniegów z gór, w zachodniej części. Dolinę rzeki widać na zdjęciu obok (duży ciemny pas w południowo-zachodniej części).
Do jeziora uchodzą rzeki: Ili, Aksu, Karatał i Ajagöz.
Historia.
Jezioro stanowi granicę północną Siedmiorzecza – historycznej krainy od połowy XVIII wieku będącej prowincją Chin, od 1864 – 1936 w składzie Rosji, kiedy (do 1920) istniało siedmiorzeckie wojsko kozackie.
Na północnym brzegu jeziora znajduje się miasto Bałchasz – ośrodek eksploatacji bogatych złóż miedzi.
W okolicy Saryszaganu nad jeziorem znajdował się poligon wojskowy „A” do testowania rakiet dla radzieckich wojsk obrony powietrznej, urządzony postanowieniem władz ZSRR z 17 sierpnia 1956 roku.
Przyroda.
Pustynie i półpustynie wokół jeziora porośnięte są przęślą "Ephedra lematolepis", saksaułem czarnym "Haloxylon ammodendron", bylicami i kauczukodajną chondrillą wysoką. Fauna zbiornika jest bardzo uboga z uwagi na skład chemiczny wód i młodość akwenu. Z ryb w jeziorze żyją tylko cztery gatunki: okoń bałchaski ("Perca schrenki", endemit), jeden gatunek śliza oraz dwa gatunki marynki.

</doc>
<doc id="110448" url="https://pl.wikipedia.org/wiki?curid=110448" title="Kolczuga">
Kolczuga

Kolczuga (pancerz kolczy, zbroja kolcza) – rodzaj zbroi wykonanej z plecionki kolczej (zespołu drobnych najczęściej stalowych kółek, połączonych w gęsty splot).
Konstrukcja.
Kolczuga ma zazwyczaj postać koszulki z rękawami (niekiedy z kapturem) często długiej, osłaniającej uda, a nawet kolana. Sporządzona jest z kilkunastu tysięcy małych kółek metalowych zazwyczaj o średnicy 5-15 mm (czasem nawet o średnicy do 50 mm), splatanych w taki sposób, aby łączyły się z kilkoma sąsiednimi. Kółka tworzono z drutu, nawijanego na pręt odpowiedniej średnicy, zaś końce rozpłaszczano i nitowano lub zgrzewano. W różnych epokach stosowano nieco zmodyfikowane sposoby wyrobu kolczug.
Masa pełnej kolczugi nitowanej, ze zintegrowanym kapturem i rękawicami, rzadko przekraczała 13 kilogramów.
Ze względu na krój kolczugi można podzielić na trzy podstawowe typy:
Historia.
Kolczugi używano już w starożytności, kiedy prócz Celtów wykorzystywali ją także Rzymianie (tzw. "lorica hamata") oraz Persowie. Stanowiła wtedy jeden z podstawowych typów zbroi. W Polsce pojawiła się już w IX wieku. Używali jej pancerni z drużyny książęcej Mieszka I.
Średniowieczna kolczuga europejska występowała w wielu odmianach, zaś jej forma znacznie ewoluowała na przestrzeni dziejów.
Współcześnie tzw. plecionka kolcza stosowana jest jako element ubiorów ochronnych, np. w rzeźniach, jako rękawice ochronne do pracy przy piłach taśmowych oraz jako ochrona dla nurków przed rekinami. Istnieją również kamizelki kuloodporne wzmacniane kolczugą dla lepszej ochrony przed ciosami zadawanymi nożem.

</doc>
<doc id="110449" url="https://pl.wikipedia.org/wiki?curid=110449" title="Johannes Scheffler">
Johannes Scheffler



</doc>
<doc id="110450" url="https://pl.wikipedia.org/wiki?curid=110450" title="Jason Newsted">
Jason Newsted

Jason Curtis Newsted (ur. 4 marca 1963 w Battle Creek, Michigan) – amerykański basista i gitarzysta, były członek thrashmetalowych zespołów: Metallica oraz Flotsam and Jetsam. W latach 2012–2014 tworzył w ramach projektu Newsted, natomiast od 2016 roku występuje w grupie The Chophouse Band.
Życiorys.
Newsted jest potomkiem Niemców z Badenii. Zanim związał się z Metalliką, był basistą w formacji Flotsam and Jetsam w latach 1982–1986. Pierwszą gitarę basową dostał w wieku trzynastu lat. Do Metalliki dołączył w 1986, po tragicznej śmierci Cliffa Burtona. Nagrał z zespołem osiem płyt do 2001 roku, w którym odszedł z grupy. Jak podawał, powodem było zmęczenie psychiczne i fizyczne grą z Metalliką. W tym czasie udzielał się również w zespole Spastik Children. 4 kwietnia 2009 roku wystąpił wraz z Metalliką podczas gali wprowadzenia zespołu do Rock and Roll Hall of Fame.
Po odejściu z Metalliki na rynek trafiła kompilacja dwóch archiwalnych materiałów Newsteda. Jednym z nich były nagrania projektu IR8 – wspólnego dzieła Newsteda, Devina Townsenda i Toma Huntinga z Exodus, drugim zaś była Sexoturica – połączone siły Metalliki, Sepultury i Exodus – oprócz Huntinga i Newsteda udziela się tu również Andreas Kisser. Oba materiały powstały w połowie poprzedniej dekady.
W 1998 roku współpracował z brazylijską formacją Sepultura, a w 2003 z Ozzym Osbourne’em.
W roku 2002 dołączył do zespołu EchoBrain, z którym nagrał ich debiutancki album. Z zespołu odszedł już przed wydaniem drugiego albumu.
Jason okresowo grał z grupą Voivod w latach 2002–2005, do czasu dwuletniej przerwy zespołu (spowodowanej śmiercią gitarzysty). Grał partie basowe w albumie Infini z 2009 roku, jednak nie był już członkiem zespołu.
W okresie 1996 do 2002, wciąż należąc do Metalliki, grał we własnym zespole Papa Wheelie. Zespół doczekał się studyjnych wersji utworów - wydane zostały minialbumy: Live Lycantrophy i Unipsycho. Grupa została reaktywowana w 2011 roku.
W 2006 roku muzyk wziął udział w reality show "Rock Star: Supernova" emitowanym na antenie stacji telewizyjnej CBS. Newsted wraz z uczestnikami audycji gitarzystą Gilby Clarkiem, perkusistą Tommym Lee, wokalistą i gitarzystą Lukasem Rossim utworzył zespół pod nazwą Rock Star Supernova. Muzyk nagrał wraz z grupą jedyny album tejże formacji – "Rock Star Supernova", który trafił do sprzedaży w 2006 roku. Rok później Newsted opuścił zespół.
W 2013 roku z zespołem Newsted wydał minialbum zatytułowany "Metal" oraz album "Heavy Metal Music".
Życie prywatne.
W październiku 2012 roku ożenił się ze swoją partnerką, malarką Nicole Leigh Smith.
Dyskografia.
Echobrain
Flotsam and Jetsam
Gov't Mule
IR8/Sexoturica
Moss Brothers
Papa Wheelie
Metallica
Sepultura
Voivod
Wideografia.
Metallica
Gov't Mule

</doc>
<doc id="110452" url="https://pl.wikipedia.org/wiki?curid=110452" title="Romet Komar">
Romet Komar

Romet Komar – motorower produkcji polskiej, produkowany w latach 1960–1983 (różne modele) przez Zjednoczone Zakłady Rowerowe w Bydgoszczy, a później Zakłady Predom-Romet, głównie na rynek polski (model MR232 występował także w Niemczech i Holandii pod nazwą Mofa-25 „Condor”).
Ewolucja konstrukcji Komara.
W ciągu lat produkcji konstrukcja Komara zmieniła się znacznie:
Dane techniczne motorowerów z silnikami S38.
Uwaga: w nawiasach podano dane techniczne silnika S38SH

</doc>
<doc id="110453" url="https://pl.wikipedia.org/wiki?curid=110453" title="Droga ekspresowa S5 (Polska)">
Droga ekspresowa S5 (Polska)

Droga ekspresowa S5 – budowana etapami polska droga ekspresowa o przebiegu południkowym: S7 (Ostróda, węzeł "Ostróda Południe") – A8 (Wrocław) – S3 (Bolków). Droga połączy Olsztyn, autostradę A1 (węzeł Nowe Marzy) oraz Bydgoszcz, Poznań i Wrocław. Lokalnie stanowi m.in. wschodnią obwodnicę Poznania, a także północno-zachodnią obwodnicę Bydgoszczy. Razem z S8, S3 oraz czeską D11 utworzy najszybszą trasę pomiędzy Warszawą a Pragą.
Pierwotnym przebiegiem trasy zdefiniowanym przez rozporządzenie Rady Ministrów w sprawie sieci autostrad i dróg ekspresowych z dnia 15 maja 2004 był odcinek Nowe Marzy (A1) – Wrocław (A8).
Całość drogi na tym odcinku ma zostać ukończona do 2022 roku, a koszt realizacji brakujących odcinków może sięgnąć 11 mld zł.
29 października 2015 zostało opublikowane rozporządzenie wydłużające planowany przebieg trasy z Grudziądza do Ostródy. 24 września 2019 zostało opublikowane rozporządzenie wydłużające planowany przebieg trasy z Wrocławia do Bolkowa (S3). Obecnie planowane poprowadzenie arterii jest analogiczne do przebiegu zlikwidowanej w 1985 roku drogi międzynarodowej E83.
Istniejące odcinki.
"Obwodnica Ostródy".
Długość: 8,7 km. Wykonawca konsorcjum Budimexu i Ferrovial Agroman. Umowę podpisano 15 czerwca 2015. Od 22 grudnia 2017 roku obwodnica jest przejezdna na jednej jezdni, natomiast prace trwały do wiosny 2018 roku, kiedy oddano do użytku drugą jezdnie i wprowadzono docelową organizację ruchu.. Aktualnie odcinek oznaczony jako DK16.
"Ornowo" – "Wirwajdy".
Długość: ok. 5 km. Umowę z firmą Budimex S.A. podpisano 28 kwietnia 2020 roku. W ramach kontraktu powstanie węzeł Ostróda Zachód, cztery wiadukty oraz dwa przejścia dla dużych zwierząt. Wykonawca ma 31 miesięcy na wykonanie zadania. Droga ekspresowa S5 Ornowo - Wirwajdy została 22 grudnia 2022 udostępniona do ruchu . Odcinek uzupełnia południową obwodnicę Ostródy. Odcinek oznaczony jako DK16.
"Nowe Marzy – Świecie Południe" (d. Dworzysko).
Długość - 23,3 km. Odcinek oddano do użytku na zasadzie przejezdności w sierpniu 2022 roku, zaś stałą organizację ruchu wdrożono 22 grudnia 2022 roku.
"Świecie Południe" (d. Dworzysko) – "Bydgoszcz Północ" (d. Aleksandrowo).
Długość - 22,4 km – w czerwcu 2022 roku na zasadzie przejezdności oddano do ruchu odcinek pomiędzy węzłami Bydgoszcz Północ a Trzeciewiec. Następnie w październiku 2022 roku pozostały fragment odcinka udostępniono kierowcom na zasadzie przejezdności, zaś stałą organizację ruchu wdrożono 22 grudnia 2022 roku.
"Bydgoszcz Północ" (d. Aleksandrowo) – "Bydgoszcz Opławiec" (d. Tryszczyn).
Długość: 14,1 km. Odcinek zbudowany przez konsorcjum firm Intercor i Trakcja; oddany do użytku 31 grudnia 2019.
"Bydgoszcz Opławiec" – "Bydgoszcz Zachód".
Odcinek o długości 6,3 km oddano do użytku 31 grudnia 2020.
"Bydgoszcz Zachód" – "Bydgoszcz Błonie".
Odcinek o długości 7,2 km oddano do użytku 31 grudnia 2020; niniejszy odcinek ma wspólny przebieg z drogą ekspresową S10.
"Bydgoszcz Błonie" – "Szubin".
Długość: 9,7 km – do końca 2019 roku, w czerwcu 2019 zerwano kontrakt z Impresa Pizzarotti przy zaawansowaniu robót wynoszącym 39%, a w sierpniu 2019 rozpisano nowy przetarg; w styczniu 2020 nowym wykonawcą zostało konsorcjum firm Kobylarnia i Mirbud za kwotę nieco ponad 359 mln zł przy kosztorysie GDDKiA opiewającym na ok. 60 mln zł mniej. Podpisanie umowy nastąpiło 13 marca 2020, a nowym terminem realizacji był koniec 2021; jednak odcinek udostępniono do ruchu już 30 października 2021. Pomimo oddania trasy do użytku, prace wykończeniowe trwały na niej do 2022 roku, m.in. przy węźle Rynarzewo, który ostatecznie oddano do użytku 1 czerwca 2022 roku.
"Szubin" – "Żnin Północ" (d. Jaroszewo).
Długość: 19,3 km – otwarcie jednej jezdni planowane pierwotnie na przełom stycznia i lutego 2020 uległo opóźnieniu i nastąpiło 26 lutego 2020, co stało się możliwe po udzieleniu pomocy przeżywającemu od końca 2018 trudności finansowe głównemu wykonawcy (Trakcja) przez drugi podmiot z konsorcjum (Intercor, koncentrujący dotąd swoje prace na obwodnicy północnej Bydgoszczy) i realizacji węzła Żnin Północ, warunkującego uruchomienie obwodnicy tego miasta. Z uwagi na budowę drugiej jezdni prędkość na tym odcinku ograniczono do 70 kilometrów na godzinę, a w obrębie jednopoziomowych skrzyżowań i przejść dla pieszych do 50 kilometrów na godzinę. Drugą jezdnię udostępniono do ruchu 12 października 2020. 21 grudnia 2020 udostępniono wszystkie relacje na węźle Szubin Północ. Na odcinku trwają jeszcze prace wykończeniowe.
"Żnin Północ" (d. Jaroszewo) – "Mieleszyn".
Długość: 25,1 km. Odcinek zbudowany przez konsorcjum firm Kobylarnia i Mirbud. Odcinek oddano do użytku 23 grudnia 2019.
"Mieleszyn" – "Gniezno Południe".
Węzeł "Mieleszyn" (dawniej "Mielno") – "Gniezno Południe" o długości 18,5 km. 14 czerwca 2013 ogłoszono przetarg na realizację tego odcinka; 30 kwietnia 2014 otwarto oferty; podpisanie umowy z wykonawcą planowano w III kwartale 2014 r., natomiast faktycznie nastąpiło 3 grudnia. Wykonawcą zostało wybrane konsorcjum Budimex. Wartość umowy wyniosła 476,34 mln zł brutto. Okres realizacji: 22 miesiące (bez okresów zimowych). Planowane zakończenie budowy miało nastąpić w lipcu 2017, lecz odcinek otwarto przed tym terminem – 4 maja 2017.
"Gniezno Południe" – "Poznań Wschód".
Długość: 35 km. Jest to tzw. wschodnia obwodnica Poznania; początkowo otwarta na zasadzie przejezdności; pikietaż tymczasowy rozpoczyna się na jezdniach węzła "Gniezno Południe"; ostatni słupek ma numer 346 i stoi przy granicy odcinka administrowanego przez GDDKiA; z tego miejsca do przecięcia z A2 (w. "Poznań Wschód") jest ok. 900 m. Odcinek oddano do użytku 4 czerwca 2012.
"Poznań Zachód" – "Wronczyn".
"Poznań Zachód" (d. "Głuchowo") (A2) – "Wronczyn", 16,0 km – przetarg na budowę ogłoszono 30 października 2013, pierwotny termin oddania: listopad 2017 r. 30 lipca 2015 podpisano umowę na budowę tego odcinka. Wykonawcą zostało wybrane konsorcjum firm Toto Construzioni Generali z Włoch oraz Vianini Lavori S.p.A z Rzymu, które miało 22 miesiące na realizację zadania nie wliczając okresów zimowych (tj. od 15 grudnia do 15 marca). Umowa opiewała na ponad 529 mln zł. Planowane otwarcie odcinka miało nastąpić w połowie maja 2018. W związku z opóźnieniami na budowie wykonawca przesunął datę oddania drogi do użytku i zadeklarował zakończenie wszystkich prac przed końcem 2018 roku.
30 grudnia 2018 roku na całej długości odcinka otwarto jedną jezdnię bez możliwości opuszczenia drogi na węzłach pośrednich ("Konarzewo" oraz "Stęszew"), a także wszystkie relacje węzła "Mosina" oraz wcześniej nieczynne relacje na węźle "Poznań Zachód". Planowane oddanie do użytku drugiej jezdni miało nastąpić w połowie 2019 roku. 7 czerwca firma TOTO poinformowała jednak GDDKiA o wypowiedzeniu umowy. GDDKiA deklarowała wolę oddania obu jezdni w standardzie drogi ekspresowej w IV kwartale 2019 r. Odcinek oficjalnie otwarto 14 grudnia 2019 roku.
"Wronczyn" – "Kościan Południe".
Długość – 18,6 km. 19 marca 2015 – ogłoszono przetarg w trybie „Zaprojektuj i Zbuduj’. Umowę podpisano 13 kwietnia 2016, a wykonawcą została firma BUDIMEX S.A. W grudniu 2017 roku wydano decyzję administracyjną zezwalającą na rozpoczęcie robót budowlanych. Planowanym terminem oddania do ruchu około 19-kilometrowego odcinka drogi S5 był III kwartał 2019 r. Ostatecznie, aneksem nr 2 do umowy z 24 lipca 2019 r., zmieniono termin zakończenia inwestycji na 4 stycznia 2020 r.
Odcinek oficjalnie otwarto 14 grudnia 2019.
"Kościan Południe" – "Radomicko".
Długość: 16 km. Umowę podpisano 12 kwietnia 2016. Wykonawca – firma Mota–Engil Central Europe S.A z siedzibą w Krakowie miał 32 miesiące od daty zawarcia umowy na realizację zadania. Koszt zadania miał wynieść ponad 303 mln zł brutto. Zadanie nie zostało wykonane w planowanym pierwotnie terminie, a w dniu 20 grudnia 2018 podpisano aneks do umowy zmieniający datę zakończenia inwestycji na dzień 18 października 2019. Odcinek oficjalnie otwarto 14 grudnia 2019 roku.
"Radomicko" – "Leszno Południe".
Długość: 19 km. Przetarg ogłoszono 30 czerwca 2015 r. Umowę podpisano 16 maja 2016. Określony w niej czas na wykonanie prac wynosił 22 miesiące (bez okresów zimowych), zatem zakończenie budowy i oddanie drogi do ruchu miało nastąpić we wrześniu 2018 roku. Z uwagi na opóźnienia termin ukończenia odcinka przesunął się na IV kwartał 2018. Odcinek oddano do użytku 9 listopada 2018.
"Leszno Południe" – "Kaczkowo".
Długość: 9,5 km. Umowę podpisano 6 maja 2016. Wykonawca (firma Budimex) na realizację zadania miał 20 miesięcy od daty zawarcia umowy. Koszt zadania wyniósł 189,1 mln zł brutto. Planowanym terminem ukończenia odcinka był październik 2018 roku. Fragment oddano do użytku 5 października 2018.
"Kaczkowo" – "Wrocław Północ".
Łączna długość odcinka wynosi 77,3 km. Budowę odcinka podzielono na dwa zadania:
6 listopada 2017 oddano do użytku zadanie 1 (od Korzeńska do km 123+700) o długości 14,942 km. 6 tygodni przed terminem oddano także 4,3-kilometrowy fragment zadania 2 (od km 123+700 do węzła "Krościna"). 22 grudnia 2017 oddano do użytku pozostałą część drogi, tym samym zamykając jej docelowy przebieg na terenie województwa dolnośląskiego (Marcinowo – węzeł "Wrocław Północ").
Pierwotnie węzeł "Wrocław Północ" był projektowany jako koniczynka, bez połączenia z wrocławskimi ulicami Sułowską (fragment drogi wojewódzkiej nr 359) i Żmigrodzką (droga krajowa nr 5 oraz trasa europejska E261)
Pozostałe odcinki.
Wykaz odcinków, które są albo nieoznaczone jako S5, albo będą poddawane przebudowie w celu uzyskania pełnych parametrów drogi ekspresowej.
Odcinki w budowie.
"Nowe Marzy" – "Mieleszyn".
Odcinek węzeł "Nowe Marzy" – węzeł "Mieleszyn" (dawniej w. "Mielno") tworzy 7 odcinków o łącznej długości 128 km. Pierwotnie planowano poprowadzenie trasy przez centrum Bydgoszczy i Osielska, jednakże od koncepcji tej odstąpiono. 23 września 2014 Generalna Dyrekcja Dróg Krajowych i Autostrad w Bydgoszczy ogłosiła przetarg na wyłonienie wykonawców na budowę i projektowanie odcinków drogi ekspresowej S5: Nowe Marzy – Dworzysko (23,3 km), Dworzysko – Aleksandrowo (22,4 km) i Jaroszewo – granica województwa kujawsko-pomorskiego (25,1 km); 1 października 2014 zostało ogłoszone postępowanie przetargowe w trybie „zaprojektuj i zbuduj” na odcinki: Aleksandrowo – Tryszczyn (14,7 km), Tryszczyn – Błonie (d. Białe Błota) (13,5 km), Białe Błota – Szubin (9,7 km) i Szubin – Jaroszewo (19,3 km). W lipcu 2015 otwarto oferty w przetargach. W złożonych ofertach potencjalni wykonawcy zadeklarowali gotowość realizacji powyższych odcinków za kwotę:
W sierpniu 2015 wybrano wykonawców. Łączna wartość przewidzianych robót wynosiła 2,5 mld zł. 12 października 2015 podpisano umowy na budowę wszystkich odcinków. Budowa rozpoczęła się na początku 2017 r. z zamiarem ukończenia wszystkich odcinków w 2019 r. W lutym 2017 podpisano umowy na wykonanie badań archeologicznych. Przewidywano budowę 2 jezdni o 2 pasach ruchu o szerokości 3,5 m z pasem awaryjnym o szerokości 2,5 m. W związku z budową tego odcinka Skarb Państwa przejęło około 3500 nieruchomości. Budowa odcinka Białe Błota – Szubin kosztować miała 260 mln zł (wykonawcą odcinka została włoska firma Impresa Pizzarotti&amp;C.SpA), Szubin – Jaroszewo 352 mln zł (wykonawca: Trakcja i Intercor), a Jaroszewo – granica woj. wielkopolskiego 422 mln zł (wykonawca: konsorcjum Kobylarnia i Mirbud; ostatecznie koszt wzrósł do 425 mln zł). 11 kwietnia 2017 roku wojewoda kujawsko-pomorski wydał Zezwolenia na Realizację Inwestycji Drogowej (ZRID) dla Odcinka 6 i 7 drogi ekspresowej S5. Decyzja ZRID umożliwiła przejęcie nieruchomości pod budowaną drogę i rozpoczęcie procedury odszkodowawczej. Wykonawca odcinka 6 (Szubin-Jaroszewo) i odcinka 7 (Jaroszewo – granica województwa) mógł w związku z tym rozpocząć prace niezwłocznie po przekazaniu placu budowy przez inwestora (Generalną Dyrekcję Dróg Krajowych i Autostrad Oddział w Bydgoszczy), co dla odcinka nr 6 nastąpiło 5 czerwca 2017. 1 czerwca 2017 wydano zezwolenie na realizację odcinka Aleksandrowo – Tryszczyn, a 9 czerwca przekazano wykonawcy plac budowy. 3 listopada 2017 wydano ostatnią brakującą decyzję na realizację odcinka S5 od węzła Tryszczyn do Białych Błot.
W związku z budową odcinka Szubin – Żnin konieczne się stało przesunięcie betonowego bunkra, wchodzącego w skład polskiej pozycji obronnej z 1939, przebiegającej wzdłuż linii jezior żnińskich. W 2009 ten 150-tonowy obiekt, znajdujący się dotąd przy 82,4 km drogi krajowej nr 5 w miejscowości Wąsosz, został częściowo odsłonięty przez pasjonatów. W początku lutego 2018 został przemieszczony w kierunku wschodnim na odległość 34 m, poza pas budowanej drogi ekspresowej. W celu wykorzystania walorów turystycznych obiektu, który będzie zlokalizowany przy drodze dojazdowej, powstanie przy nim specjalna zatoka parkingowa.
Pod budowę S5 w województwie kujawsko-pomorskim zajęto 3885 działek, w tym 272 zabudowane. W trakcie badań archeologicznych poprzedzających budowę znaleziono zabytki datowane na czasy najwcześniejszego osadnictwa, tj. sprzed pięciu tysięcy lat p.n.e. W miejscowości Wiąg konieczna była ekshumacja tysiąca osób, pochowanych na cmentarzu ewangelickim, które przeniesiono na dalszą część cmentarza.
Prognozowane daty oddania do użytku poszczególnych realizacyjnych odcinków:
W sierpniu 2018 podpisano aneksy wydłużające nawet o 200 dni termin realizacji inwestycji na wszystkich odcinkach w województwie kujawsko-pomorskim. Największe opóźnienia wystąpiły w Maksymilianowie, gdzie konieczne było przeprojektowanie wiaduktu nad liniami kolejowymi w celu usunięcia podpór pośrednich. Jako oficjalną przyczynę podano trudności związane z dostawami kruszyw, przedłużające się badania archeologiczne i wyjątkowo niekorzystne warunki meteorologiczne. W praktyce jednak od kwietnia 2019 Impresa Pizzarotti&amp;C.SpA zaprzestała realizacji prac na budowanych przez siebie odcinkach, w wyniku czego 11 czerwca 2019 GDDKiA odstąpiła od umowy z wykonawcą. 27 sierpnia 2019 GDDKiA ogłosiła przetarg na realizację 2 odcinków między Nowymi Marzami a węzłem Bydgoszcz Północ (d. Aleksandrowo), które powinny zostać ukończone w ciągu 22 miesięcy, a więc najwcześniej na przełomie 2021/2022. Oferty na realizację tych odcinków otwarto 17 grudnia 2019. Najkorzystniejszą ofertę na budowę odcinka Świecie Południe – Bydgoszcz Północ złożyło konsorcjum firm Mirbud i Kobylarnia (ponad 583 mln zł, termin realizacji 23 sierpnia 2022), z którym zawarto umowę 23 kwietnia 2020 (wykonawcy wystąpili jednak o przedłużenie tego terminu do końca 2022), natomiast 4 dni później zawarto umowę z firmą Budimex na realizację odcinka Nowe Marzy – Świecie Południe kosztem 567 mln zł, z terminem realizacji 27 sierpnia 2022. 22,5-kilometrowy odcinek między węzłami Świecie Południe w Dworzysku i Bydgoszcz Północ w Aleksandrowie wymaga postawienia 12 obiektów mostowych (wiaduktów, przejść dla zwierząt i kładek dla pieszych) oraz węzłów w Grucznie, Pruszczu i Trzeciewcu. 28 kwietnia 2021 udostępniono jedną z dwóch nowych jezdni między Niewieścinem a Zbrachlinem.
Obwodnica Ostródy.
Długość: 8,7 km. Wykonawca konsorcjum Budimexu i Ferrovial Agroman. Umowę podpisano 15 czerwca 2015. Od 22 grudnia 2017 roku obwodnica jest przejezdna, natomiast wykonawca kontynuował prace i deklarował ich całkowite zakończenie wiosną 2018 roku.
Odcinki planowane.
Grudziądz – Ostróda.
30 września 2015 podjęto decyzję iż droga S5 zostanie wydłużona do Ostródy. Długość odcinka będzie wynosić ok. 100 km. Opracowywane jest dla niego Studium Korytarzowe. 7 maja 2021 Resort Infrastruktury zatwierdził program budowy odcinka łączącego Ostródę z Grudziądzem.
Bolków – Wrocław.
Odcinek został dodany do Programu Budowy Dróg 24 września 2019 r.
Inne koncepcje przedłużenia drogi.
Zarząd Województwa Dolnośląskiego wyraził poparcie dla przedłużenia drogi S5 do przejścia granicznego w Boboszowie, gdzie miałaby przebiegać śladem planowanej za czasów III Rzeszy eksterytorialnej autostrady Wiedeń-Wrocław (po stronie czeskiej została w tym miejscu zaplanowana autostrada D43). Inwestycja ta co prawda nie znalazła się w programie rządowym, lecz o jej dopisanie zaapelował Zarząd Województwa Dolnośląskiego. Ostatecznie postulat ten został częściowo uwzględniony w rozporządzeniu jako droga S8 Wrocław – Kłodzko.

</doc>
<doc id="110458" url="https://pl.wikipedia.org/wiki?curid=110458" title="Dave Lombardo">
Dave Lombardo

Dave Lombardo (ur. 16 lutego 1965 w Hawanie) – amerykański perkusista kubańskiego pochodzenia. Dave Lombardo znany jest przede wszystkim z wieloletnich występów w zespole thrashmetalowym Slayer, w którym z przerwami występował w latach 1981–2013
. Obecnie udziela się w Suicidal Tendencies, The Misfits oraz założył projekt Dead Cross, gdzie do współpracy zaprosił Mike Pattona. Niegdyś współpracował również z takimi zespołami jak: Fantômas, Testament, Grip Inc., Apocalyptica, Voodoocult oraz muzykami Andym Wallacem, Johnem Zornem, Billem Metoyerem czy DJ Spookym. Lombardo jest powszechnie uznawany za jednego z najbardziej rozpoznawalnych i innowacyjnych perkusistów XX wieku. Posiada rzadką umiejętność grania we wszelkich gatunkach i stylach muzycznych. Znany również z dużej prędkości temp oraz wysokich, czysto technicznych umiejętności.
W 2007 roku muzyk został sklasyfikowany na 11. miejscu listy 50 najlepszych perkusistów rockowych według Stylus Magazine.
Życiorys.
Rodzice Dave’a zdecydowali się opuścić Kubę, gdy ten miał 2 lata. Stało się to wkrótce po tym, jak rząd Castro znacjonalizował 4 masarnie należące wcześniej do ojca Lombardo. Rodzina osiadła w Los Angeles. Tam też (w południowej Kalifornii) przez niespełna rok uczęszczał do katolickiej szkoły. Grał w szkolnym zespole na bębnie basowym, a w wieku 10 lat otrzymał swój pierwszy zestaw perkusyjny, będący prezentem od ojca. Zestawem tym był pięcioczęściowy Maxwin firmy Pearl o wartości 350 dolarów amerykańskich. Będąc pod wpływem głównie amerykańskiej grupy KISS oraz przeżywającej w owym czasie okres świetności grupy Led Zeppelin, Lombardo postanowił pobierać prywatne lekcje gry na perkusji, znudzony jednak technicznym aspektem gry na instrumencie zrezygnował po tygodniu ćwiczeń.
W wieku 13 lat zainteresował się muzyką disco i został DJem, jednocześnie ćwicząc samodzielnie grę na perkusji współpracował z lokalnymi muzykami. Skupiał się głównie na interpretacji utworów Jimiego Hendrixa. W 8 klasie, tuż po ukończeniu prywatnej szkoły podstawowej, rozpoczął naukę w Pius 10th High School, gdzie poznał Petera Fashinga, z którym podczas szkolnego konkursu talentów wykonał utwór pt. "Johnny B Goode" z repertuaru Chucka Berryego zwieńczony solówką w wykonaniu Lombardo. Występ dla młodego muzyka okazał się wielkim sukcesem i Dave zyskał nim uznanie w lokalnym środowisku muzycznym. Niedługo potem powstała grupa Escape w składzie tylko z dwoma gitarzystami.
Z powodu braku sukcesów w nauce młody muzyk przeniósł się do South Gate High School. Wtedy do zespołu dołączył wokalista, z którym (po zmianie nazwy na Sabotage) grupa zaczęła wykonywać utwory grup Black Sabbath i AC/DC, występując na lokalnych przyjęciach. Poświęciwszy się całkowicie muzyce, Lombardo za namową rodziców zrezygnował ze szkoły i podjął pracę, kończąc tym samym współpracę z grupą Sabotage. Lombardo podjął pracę w lokalnej pizzerii, co umożliwiło mu spłatę pożyczki od ojca (1100 dolarów amerykańskich), dzięki której stał się właścicielem zestawu TAMA Swingstar (bębny) oraz Paiste Rude Cymbals (talerze). Około 1981 roku Lombardo realizując zamówienia z pizzerii, usłyszał od znajomego o młodym muzyku mieszkającym 5 przecznic od niego. Postanowił spotkać się z owym gitarzystą z myślą o współpracy. Tym gitarzystą był Kerry King.

</doc>
<doc id="110459" url="https://pl.wikipedia.org/wiki?curid=110459" title="Ludomir Sawicki">
Ludomir Sawicki

Ludomir Sawicki (ur. 14 września 1884 w Wiedniu, zm. 3 października 1928 w Krakowie) – polski geograf, podróżnik i wydawca.
Życiorys.
Urodził się w rodzinie wysokiego urzędnika sądowego. W latach 1903-1907 studiował na uniwersytecie wiedeńskim geografię, historię i geologię, uzyskując stopień doktora. W następnych latach pogłębiał wiedzę geograficzną w Lozannie i Berlinie oraz podczas podróży naukowych po Szwajcarii, Francji, Dalmacji; wraz z amerykańskim geografem Williamem Morrisem Davisem odwiedził również północne Włochy i Walię.
Działalność naukową rozpoczął od badań geomorfologicznych Karpat, ze szczególnym uwzględnieniem procesów krasowych, glacjalnych, morfogenetycznych i in. W 1910 przeniósł się do Krakowa, gdzie stał się pionierem rozwoju antropogeografii. Po uzyskaniu habilitacji prowadził zajęcia ze studentami Uniwersytetu Jagiellońskiego, zarobkowo pracował jako nauczyciel geografii w gimnazjach w Bochni i Krakowie. W czerwcu 1919 nadano mu tytuł profesora zwyczajnego.
Od 1916 kierownik katedry geografii zwanej wówczas Gabinetem Geograficznym UJ (następca Franciszka Czerny-Schwarzenberga), przekształconego później dzięki jego zaangażowaniu w Instytut Geograficzny.
Założyciel drukarni i księgarni „Orbis” (rok założenia 1919), której nakładem ukazywały się opracowane przez niego podręczniki szkolne, mapy i atlasy oraz czasopisma, m.in. „Wierchy”.
Uczestnik ekspedycji do Syjamu (1923), przy okazji zwiedził również Cejlon. Dwa lata później odbył półroczną podróż do Afryki (Trypolitania, Cyrenajka, Egipt, Erytrea). Po nabyciu samochodu terenowego i wyposażeniu go m.in. w laboratorium i łódź odbył wyprawy naukowe: na Kresy Wschodnie – 1926 (Wileńszczyzna, Polesie, Wołyń, Podole), na Bałkany i do Azji Mniejszej – 1927 (Rumunia, Turcja). Podczas kolejnego wyjazdu na Bałkany, rozpoczętego w lipcu 1928, zachorował. Zmarł wkrótce po powrocie z wyprawy do Krakowa, 3 października 1928. Pochowany w Krakowie na Cmentarzu Rakowickim (kwatera BB, płd.-wsch.).
Organizator życia naukowego, m.in. współzałożyciel Polskiego Towarzystwa Geograficznego (1918), w latach 1918-1922 pierwszy redaktor "Przeglądu Geograficznego", członek towarzystw naukowych i uczestnik międzynarodowych kongresów. Uznany nauczyciel akademicki, popularyzator wiedzy geograficznej i krajoznawczej, także w formie prelekcji radiowych.
Autor licznych publikacji – ok. 150 pozycji w kilku językach, m.in.: "Z fizjografii Zachodnich Karpat" (1909), "Rozmieszczenie ludności w Karpatach Zachodnich" (1910 – rozprawa habilitacyjna), "Wędrówki pasterskie w Karpatach I" (1912), "Wędrówki pasterskie w Karpatach II-IV" (1919), "Wiadomości o środkowopolskiej morenie czołowej" (1921), "W narożniku Azji" (1924), "Z geomorfologii centralnego Cejlonu" (1925), "Przełom Wisły przez Średniogórze Polskie" (1925) i inne.

</doc>
<doc id="110461" url="https://pl.wikipedia.org/wiki?curid=110461" title="Sionna">
Sionna



</doc>
<doc id="110462" url="https://pl.wikipedia.org/wiki?curid=110462" title="Irl.">
Irl.



</doc>
<doc id="110463" url="https://pl.wikipedia.org/wiki?curid=110463" title="Shannon">
Shannon



</doc>
<doc id="110464" url="https://pl.wikipedia.org/wiki?curid=110464" title="Shannon (rzeka)">
Shannon (rzeka)

Shannon (irl. "Abha na Sionainne" lub "an tSionna" lub "an tSionainn", łac. "Juernus", "Senus") – najdłuższa rzeka Irlandii.
Rzeka Shannon naturalnie dzieli wyspę na część wschodnią i zachodnią, będąc naturalną barierą z mniej niż 20 mostami między Limerick a Dowra.
Nazwa.
Nazwa rzeki pochodzi prawdopodobnie od imienia Sionna – bogini utożsamianej z rzeką.
Geografia.
Tradycyjnie przyjęto, że Shannon rozpoczyna swój bieg w niewielkim stawie Shannon Pot na stokach góry Cuilcagh w hrabstwie Cavan. Badania wykazały, że źródła rzeki znajdują się na obszarze 12,8 km² na stokach Cuilcagh, włączając w to jezioro Lough Garvah.
Rzeka przepływa przez lub pomiędzy dziesięcioma hrabstwami Irlandii. Ważniejszymi jeziorami na rzece są: Lough Allen, Lough Ree oraz Lough Derg.
Kanały.
Rzeka połączona jest licznymi kanałami z innymi zbiornikami, m.in. z Kanałem Królewskim (ang. "Royal Canal") i Wielkim Kanałem (ang. "Grand Canal"), które łączą ją z Dublinem i Morzem Irlandzkim.

</doc>
<doc id="110465" url="https://pl.wikipedia.org/wiki?curid=110465" title="Saint George's Channel">
Saint George's Channel



</doc>
<doc id="110466" url="https://pl.wikipedia.org/wiki?curid=110466" title="Muir na Breataine">
Muir na Breataine



</doc>
<doc id="110467" url="https://pl.wikipedia.org/wiki?curid=110467" title="Isles of Scilly">
Isles of Scilly



</doc>
<doc id="110468" url="https://pl.wikipedia.org/wiki?curid=110468" title="Tom Araya">
Tom Araya

Tom Araya, właściwie Tomás Enrique Araya (ur. 6 czerwca 1961 w Viña del Mar, Chile) – wokalista i basista amerykańskiej thrashmetalowej grupy Slayer.
Gdy Tom dorastał, w Chile trwały wojny na tle politycznym, w związku z czym w 1965 jego rodzina postanowiła wyemigrować do Stanów Zjednoczonych w poszukiwaniu pracy. Starszy brat Toma – John – grał wraz z braćmi Hanneman: Joeyem i Jeffem, w zespole Bloodcum, który nie zaistniał na rynku z powodu rozpadu. Sam Tom grał w tym czasie w zespole z Kerrym Kingiem, jednak Kerry postanowił wyrzucić Toma z powodu nieprofesjonalnego podejścia do gry na gitarze basowej. W późniejszym czasie Araya pracował w szpitalu, gdzie spotkał Jeffa Hannemana, który zaproponował mu dołączenie do nowo powstałej grupy – Slayer.
5 maja 2006 przeszedł operację pęcherzyka żółciowego, co spowodowało opóźnienie trasy koncertowej "Unholy Alliance Tour", której rozpoczęcie początkowo planowane było na 6 czerwca 2006.
Brał także gościnnie udział w nagrywaniu albumów grup, m.in. w utworze „Untitled” na albumie "Dirt" (1992) zespołu Alice in Chains oraz użyczył swojego głosu w utworze „Terrorist” na albumie "Primitive" (2000) zespołu Soulfly.
W 2006 roku Tom Araya został sklasyfikowany na 58. miejscu listy 100 najlepszych wokalistów wszech czasów Hit Parader.
Religia.
Tom jest chrześcijaninem i po części utożsamia się z kościołem katolickim. W jednym z wywiadów wyjawił swoje przywiązanie do Boga, dementując także wyznawanie satanizmu. Teksty Slayera, w których pojawia się Szatan i wątek antychrześcijański są jedynie zabiegiem artystycznym, często autorstwa Kerrego. Sama brutalna oprawa zespołu miała ,odstraszać ludzi Hollywoodu".

</doc>
<doc id="110470" url="https://pl.wikipedia.org/wiki?curid=110470" title="Hunter (zespół muzyczny)">
Hunter (zespół muzyczny)

Hunter – polski zespół wykonujący muzykę z pogranicza thrash i heavy metalu. Powstał w 1985 roku w Szczytnie z inicjatywy wokalisty i gitarzysty Pawła „Draka” Grzegorczyka oraz perkusisty Grzegorza „Brooza” Sławińskiego. Formacji przewodzi Grzegorczyk, który pozostaje jedynym członkiem oryginalnego składu. Muzyk pełni także funkcję autora tekstów i głównego kompozytora. Skład Huntera tworzą ponadto: gitarzysta Piotr „Pit” Kędzierzawski, skrzypek Michał „Jelonek” Jelonek, basista Konrad „Saimon” Karchut oraz perkusiści Dariusz „Daray” Brzozowski i Arkadiusz „Letki” Letkiewicz.
Przez znaczny okres działalność zespołu była skupiona w artystycznym podziemiu. Szerszy rozgłos grupa zyskała już za sprawą wydanego w 1995 roku debiutanckiego albumu "Requiem", który był promowany m.in. w programach Telewizji Polskiej „Luz” i „Clipol”. Długi okres poprzedzający wydanie drugiej płyty przyczynił się do nieznacznego załamania popularności zespołu. Jednakże wydana w 2003 roku płyta pt. "Medeis" przysporzyła Hunterowi nowych fanów. Natomiast pochodzące z albumu piosenki, „Kiedy umieram” i „Fallen” były emitowane okazjonalnie m.in. przez stację telewizyjną VIVA Polska. W latach późniejszych pewną, aczkolwiek ogólnopolską popularność Hunter zyskał za sprawą utworu „Pomiędzy niebem a piekłem”, pochodzącego z wydanego w 2005 roku albumu "T.E.L.I...". Był, to także pierwszy przebój radiowy zespołu, notowany m.in. na Liście przebojów Programu Trzeciego Polskiego Radia.
Do 2011 roku grupa wydała cztery odmienne stylistycznie albumy studyjne oraz szereg pomniejszych wydawnictw pozytywnie ocenianych zarówno przez krytyków muzycznych, jak i publiczność. Formacja dwukrotnie otrzymała nominację do nagrody polskiego przemysłu fonograficznego Fryderyka. Była także wielokrotnie wyróżniona w plebiscytach branżowych czasopism Gitara i Bas, Teraz Rock i Magazyn Gitarzysta. W latach 2004–2009 zespół był gospodarzem festiwalu muzyki heavymetalowej Hunter Fest.
Historia.
Zespół założony został w Szczytnie przez wokalistę i gitarzystę Pawła „Draka” Grzegorczyka i perkusistę Grzegorza „Brooza” Sławińskiego w 1985 roku&lt;ref name="www.hunter.art.pl/biografia"&gt;&lt;/ref&gt;. Nazwa zespołu została zaczerpnięta z tytułu utworu formacji Def Leppard, „Die Hard the Hunter”. Skład współtworzyli ponadto gitarzysta Robert „Mooha” Ropiak i basista Janusz Enerlich. Także w 1985 roku w Miejskim Domu Kultury odbył się pierwszy koncert zespołu. W 1988 roku funkcję basisty objął Marek „Kosa/Carlos” Kosakowski. Rok później skład został rozszerzony o wokalistę Michała Grzymysławskiego, którego szybko zastąpił Cezary Studniak.
W 1990 roku Hunter jako kwintet zarejestrował pierwsze demo pt. "Requiem". W międzyczasie funkcję gitarzysty pełnił Mirosław „Walker” Szymańczak, który zastępował Ropiaka. Z kolei jako perkusista z zespołem na krótko związał się Marek „Mariasz” Dyba zastępując Sławińskiego. Po licznych lokalnych koncertach w 1991 roku, zespół po raz pierwszy wystąpił w Niemczech. Roku później grupa zarejestrowała kolejną kasetę, której materiałem był koncert Huntera w Węgorzewie z udziałem nowego basisty Tomasza „Goliasha” Goljaszewskiego. Kolejne demo Huntera pt. "Requiem II" zostało nagrane w studiu należącym do Wojciecha Pilichowskiego, jednakże te nagrania zaginęły.
W latach 1993–1994 zespół koncertował w Polsce i za granicą. Odbyła się trasa koncertowa w Niemczech wraz z zespołem Kat. Muzycy wystąpili również m.in. na sopockim molo oraz podczas Mannheim Rock i Mettmann Rock Me. Występy zespołu poprzedzały także koncerty Acid Drinkers w Polsce. W trakcie koncertów w Niemczech zespół otrzymał propozycję nagrania debiutanckiego albumu ze strony APN Studio Neustadt GmbH. Na początku 1994 roku debiut Huntera był na ukończeniu, jednakże muzycy zdecydowali się na ponownie miksowanie w warszawskim studiu S4. Płyta zatytułowana "Requiem" ukazała się w grudniu 1995 roku nakładem wytwórni muzycznej Meridian Publishing. Na płycie znalazło się piętnaście utworów zaśpiewanych głównie w języku angielskim. Warstwę muzyczną stanowił thrash metal z rozbudowanymi partiami gitary prowadzącej. Z kolei w tekstach Grzegorczyk odniósł się do zagadnienia wojny.
Wydaniu debiutu towarzyszyła promocja w radiu i lokalnych rozgłośniach radiowych. Do utworów „Freedom” i „Screamin' Whispers” zostały zrealizowane teledyski okazjonalnie emitowane przez stacje telewizyjne Polsat, TVP Polonia, a także w programach Telewizji Polskiej „Luz” i „Clipol”. Materiał spotkał się także z pozytywnym odbiorem prasy, w tym magazynów "Gitara i Bas", "Brum" oraz "Sztandar Młodych". W efekcie grupa wystąpiła w ramach koncertu Gitarowy Top'95 w warszawskiej Sali Kongresowej. W 1996 roku zespół zagrał na Przystanku Woodstock, razem z Robertem „Moohą” Ropiakiem, który powrócił do grupy na trzy lata. W międzyczasie Grzegorczyk został zaproszony przez zespół T-raperzy znad Wisły do zarejestrowania partii gitar w utworze „Prąd stały\prąd zmienny”. W latach późniejszych grupa nadal koncertowała, jednakże realizacja drugiej płyty pozostawała jedynie w sferze planów. W 1999 roku formacja ponownie wystąpiła w ramach koncertu Gitarowy Top'98. Zmianie uległ także skład Huntera. Ropiak został zastąpiony przez Piotra „Pita” Kędzierzawskiego. Natomiast funkcję basisty objął dotychczasowy pracownik techniczny Konrad „Saimon” Karchut.
Pod koniec 1999 roku grupa zrealizowała pierwszy utwór zapowiadający nową płytę pt. „Kiedy umieram...”. Kompozycja ukazała się po raz pierwszy w 2001 roku dołączona do albumy koncertowego "Live". Na płycie znalazł się zapis koncertu z festiwalu Przystanek Woodstock w 1996 roku oraz dwa teledyski. Nowa piosenka wpisująca się w ideę protest songu cieszyła się zainteresowaniem publiczności. Była emitowana przez stacje telewizyjne VIVA Polska i MTV Polska. W 2002 roku Karchut związał się z zespołem Vader wraz, z którym koncertował niespełna rok. W sierpniu, także 2002 roku Hunter rozpoczął nagrania drugiego albumu studyjnego, we współpracy z producentem muzycznym Andrzejem Karpiem. W sesji nagraniowej poza członkami zespołu uczestniczyli Marek „Musik” Musik i Paweł „Żaba” Żełobowski grający na kongach, były basista Tomasz „Goliash” Goljaszewski oraz skrzypek Michał Jelonek, muzyk znany z występów w zespole Ankh. Po ukończeniu nagrań Jelonek został przyjęty do zespołu. Premiera pierwszego utworu promującego płytę odbyła się pod koniec roku. Wydawnictwo zatytułowane "Medeis" ukazało się 7 marca 2003 roku nakładem wytwórni Rubicon w dystrybucji Pomaton EMI.
Materiał był promowany w stacjach radiowych oraz telewizji, z kompozycją „Fallen” grupa wystąpiła w talk-show Kuba Wojewódzki, emitowanym przez Polsat oraz w programie Zbigniewa Hołdysa – Hołdys Guru w TVP2. Pozytywne recenzje "Medeis" zyskał także w prasie, w tym branżowym magazynie Metal Hammer. Formacja dała także szereg koncertów w ramach Medeis Tour. Także w 2003 roku muzycy wystąpili na Przystanku Woodstock wspierani przez aktorów z olsztyńskiego Teatru im. Stefana Jaracza. Rok później zespół otrzymał nagrodę Złotego Bączka, nagrodę publiczności Przystanku Woodstock. Grupa wystąpiła także na wspomnianym festiwalu po raz trzeci z rzędu. Tego samego roku nakładem Mystic Production ukazały się wznowienia debiutu "Requiem" oraz "Medeis". Natomiast w efekcie współpracy z firmą Złoty Melon ukazała się pierwsza płyta DVD Huntera pt. "Przystanek Woodstock". Na przełomie marca i kwietnia 2005 roku grupa zarejestrowała trzeci album studyjny. Wydawnictwo zatytułowane "T.E.L.I..." ukazało się 30 maja 2005 roku nakładem Metal Mind Productions. Płyta ukazała się również w wersji anglojęzycznej. Pochodzący z płyty utwór „Pomiędzy niebem a piekłem” dotarł do 1. i 8. miejsca, odpowiednio Szczecińskiej Listy Przebojów oraz Listy przebojów Programu Trzeciego Polskiego Radia.
Latem tego samego roku do zespołu dołączył na krótko Krzysztof „Docent” Raczkowski, który zastąpił niedysponowanego Sławińskiego. Jednakże muzyk zmarł 18 sierpnia, w cztery dni po ostatnim wspólnym koncercie. Jeszcze w sierpniu Hunter wystąpił w ramach Metal Hammer Festival, podczas którego muzycy wykonali m.in. utwór „Pomiędzy niebem a piekłem”, zadedykowany pamięci Raczkowskiego. 30 listopada 2006 roku firma Metal Mind Productions wydała pierwszą kompilację nagrań zespołu, pt. "HolyWood". Na dwupłytowe wydawnictwo złożyły się płyta DVD, na której znalazł się zapis dwóch występów na festiwalu Przystanek Woodstock z 2003 i 2004 roku. Z kolei na płycie CD znalazł się m.in. utwór „Easy Rider”, zarejestrowany z gościnnym udziałem satyryka Krzysztofa Daukszewicza, a także interpretacja piosenki „Hey Ya!” z repertuaru zespołu OutKast.
W 2007 roku zespół koncertował w ramach Mystic Tour wraz z Rootwater, Frontside i Virgin Snatch. Z końcem roku 2008 współzałożyciel grupy Grzegorz Sławiński zaprzestał współpracy z zespołem. Na początku 2009 roku do zespołu dołączył Dariusz Brzozowski, który zastąpił Sławińskiego. W odnowionym składzie grupa zarejestrowała czwarty album studyjny. Płyta zatytułowana "HellWood" ukazała się 14 kwietnia 2009 roku nakładem wytwórni muzycznej Mystic Production. Wydawnictwo było promowane teledyskami do utworów „Labirynt Fauna” i „Strasznik”, odpowiednio w reżyserii Dariusza Szermanowicza i Mateusza Winkla. Poza utworem „Labirynt Fauna”, który dotarł do 1. miejsca listy przebojów Antyradia, popularnością cieszyła się piosenka „Cztery wieki później”, która uplasowała się na 26. miejscu Listy przebojów Programu Trzeciego. 11 listopada 2009 roku zespół zagrał koncert akustyczny w Zakładzie Karnym w Nowogardzie. Kolejne koncerty odbyły się już w ramach trasy HellWood Tour obejmującej 30 miast w Polsce. 
W lutym 2010 roku album "HellWood" uzyskał nominację do nagrody polskiego przemysłu fonograficznego Fryderyka w kategorii: album roku heavy metal. Tego samego roku formacja rozpoczęła prace nad jubileuszowym albumem DVD z okazji dwudziestopięciolecia działalności. W międzyczasie zobowiązanego głównie występami w Dimmu Borgir Brzozowskiego zaczął zastępować Arkadiusz „Letki” Letkiewicz. Muzyk wpisał się także w skład sześcioosobowego już zespołu grając na kongach. 27 czerwca 2011 roku do sprzedaży trafiło wydawnictwo pt. "XXV lat później" ostatecznie wydane w formie 2 płyt DVD i 3 płyt CD. Na albumie znalazły się m.in. dwa koncerty zespołu, pierwszy z nich został zarejestrowany w warszawskim klubie Stodoła, z kolei drugi stanowił zapis występu we wrocławskiej Wytwórni Filmów Fabularnych. Ponadto na potrzeby wydawnictwa został zarejestrowany film dokumentalny uzupełniony o archiwalne nagrania z początkowego okresu działalności zespołu. Materiał był promowany podczas kolejnej, obejmującej dwadzieścia miast trasy koncertowej.
W 2012 roku "XXV lat później" uzyskało nominację do nagrody Fryderyka. Materiał został także wyróżniony w plebiscytach czasopism Teraz Rock i Magazyn Gitarzysta. Następnie Hunter odbył kolejną, liczącą siedemnaście występów trasę koncertową pod nazwą Armageddon Tour 2012. Natomiast latem muzycy wystąpili podczas festiwali Ursynalia oraz Sonisphere poprzedzając takie zespoły jak: Metallica, Machine Head, czy Gojira. 6 listopada 2012 roku nakładem Tune Project oraz Mystic Production (wytwórnia odpowiedzialna jedynie za dystrybucję), zespół wydał kolejny album pod tytułem "Królestwo". Do współpracy przy produkcji płyty zaproszono ponownie Andrzeja Karpia. Pewna część materiału została zarejestrowana również w innych miejscach, jak np. MDK w Szczytnie. Na płycie znalazło się 11 utworów, spośród których do utworów „Trumian Show” i „PSI” nagrano teledyski. Promocji towarzyszyła trasa koncertowa „Królestwo Tour 2013” rozpoczęta 17 lutego 2013 w Szczytnie, a mająca swój finał 2 maja 2013 we Wrocławiu. 4 lipca 2013 roku album został wyróżniony przez Związek Producentów Audio-Video otrzymując status złotej płyty. Została ona wręczona zespołowi 3 sierpnia podczas występu na Przystanku Woodstock.
Hunter Fest.
W 2004 roku ówczesny menedżer Huntera Arkadiusz Michalski zorganizował festiwal muzyczny Hunter Fest bezpośrednio nawiązujący do nazwy zespołu. Przy czym m.in. w mediach branżowych powszechnie jako organizatorzy figurowali muzycy Huntera. Powodem zorganizowania festiwalu było zlikwidowanie cyklu Rock w Ruinach, która odbywa się z okazji Dni i Nocy Szczytna. W ramach festiwalu w 2004 i 2005 roku wystąpiły m.in. zespoły Coma, Behemoth, Acid Drinkers i Kult. Rok później wystąpiły pierwsze problemy w związku z organizacją imprezy. Występy odwołały m.in. jedne z głównych gwiazd festiwalu Opeth i Children of Bodom. Kolejne dwie edycje festiwalu, w 2007 i 2008 roku odbyły się już bez wydźwięku negatywnego. W 2009 roku impreza została przeniesiona do małej miejscowości Szymany pod Szczytnem, ze względu na mieszczące się tam, tymczasowo nieczynne lotnisko, w założeniu dające większe możliwości organizacyjne.
Jeszcze przed pierwszymi koncertami w ramach festiwalu wystąpiły kłopoty przy jego produkcji. Organizator Hunter Festu zaanonsował w mediach, a także na billboardach reklamowych udział w festiwalu zespołów bez ich zgody, a także porozumienia stron. Festiwal ostatecznie odbył się z udziałem headlinera, zespołu – Motörhead, po wcześniejszych negocjacjach z managementem grupy. Jednakże nie doszły do skutku występy zespołów Machine Head, Arch Enemy, Epica i Tiamat. Od osoby Arkadiusza Michalskiego odciął się także zespół Hunter, który po rezygnacji z występu na scenie, zagrał dla zgromadzonych fanów na polu namiotowym. Przeprowadzona w 2009 roku edycja Hunter Fest była ostatnią.
Pod koniec 2009 roku zespół nawiązał współpracę z Iloną Wronkowską i klubem Stodoła. W efekcie, w 2010 roku został zorganizowany festiwal pod nazwą Open Mind Festival, ponownie w Szczytnie. Jednakże negatywne opinie na temat Hunter Festu poskutkowały zmianą lokalizacji. Impreza odbyła się w Stodole, natomiast zaplecze stanowił pobliski Stadion Syrenki. Wśród zespołów, które wystąpiły na deskach warszawskiego klubu znalazły się m.in.: The Cult, The 69 Eyes i Obituary. Była to jedyna edycja festiwalu.
Muzyka i teksty.
Muzyka zespołu Hunter kategoryzowana jest głównie jako thrash metal i heavy metal z wpływami szeroko pojętego rocka. Wydany w 1995 roku, pierwszy album zespołu pt. "Requiem", był utrzymany w stylistyce wyłącznie thrashmetalowej. Twórczość zespołu w znacznym stopniu stanowiła odwołanie do dokonań amerykańskiej formacji Metallica. Zdecydowana większość utworów wraz z rozbudowanymi partiami solowymi została wykonana w języku angielskim. Natomiast teksty zdominował wątek wojny. W 2003 roku ukazał się drugi, odmienny stylistycznie, niemal w połowie polskojęzyczny album pt. "Medeis". Płyta stanowiła o wyraźnym odświeżeniu formuły muzyki prezentowanej przez zespół m.in. za sprawą poszerzonego o skrzypce instrumentarium. Z kolei tematyka tekstów została rozwinięta o problemy społeczne. Recenzent magazynu Teraz Rock – Paweł Chmielowiec, poza mariażem thrash i heavy metalu odnotował wpływy punka i rocka gotyckiego. Do Huntera przylgnęła wówczas etykieta zespołu soul metalalowego. Termin ów został ukuty przez sam zespół, co wyjaśnił lider zespołu Paweł „Drak” Grzegorczyk w następujący sposób:
Zespołowi nie udało się jednak odejść całkowicie od nawiązań do twórczości Metalliki, a zwłaszcza od prowadzenia wokaliz w charakterystyce typowej dla Jamesa Hetfielda. W 2005 roku ukazał się trzeci album grupy pt. "T.E.L.I...". Płyta przyniosła zmiany stylistyczne głównie za sprawą „bogatszych” aranżacji, a także pojedynczych utworów, w tym: utrzymanej w formie ballady piosenki „Pomiędzy niebem a piekłem”. Materiał spotkał się z pozytywnym odbiorem. Recenzent serwisu Artrock.pl – Wojciech Kozicki zwrócił uwagę m.in. na melodyjność kompozycji i artystyczny rozwój. W tekstach został utrzymany wątek zniewolenia i wojny, a także problemów społecznych. Za kanwę dla kompozycji „Krzyk kamieni” posłużyły wydarzenia z dnia zamachów terrorystycznych w USA 11 września 2001 roku.
Czwarty album formacji pt. "HellWood" (2009) spotkał się z niejednoznacznym przyjęciem ze strony recenzentów. Pozytywnie o płycie wyraził się m.in. dziennikarz pisma Teraz Rock – Łukasz Wewiór, który wskazał na pozytywny aspekt artystycznych poszukiwań Huntera. Krytyk nadmienił także o wpływach doom metalu i hardcore'u. Negatywnie o "HellWood" wyraził się natomiast Przemysław Jurek na łamach serwisu Onet.pl, zarzucając zespołowi dosłowność przekazu, a zarazem komercjalizację. Charakterystyczna dla wydawnictwa były odmienna tematyka tekstów, których tło stanowiły ulubione przez muzyków zespołu filmy. Za inspirację posłużyły m.in. takie obrazy jak "Labirynt fauna" w reżyserii Guillermo del Toro, "Lot nad kukułczym gniazdem" Miloša Formana, czy "Drakula" Francisa Forda Coppoli.

</doc>
<doc id="110472" url="https://pl.wikipedia.org/wiki?curid=110472" title="Michał Kossakowski (1733–1798)">
Michał Kossakowski (1733–1798)

Michał Korwin-Kossakowski, herbu Ślepowron (ur. 23 lipca 1733 w Królewcu, zm. 18 stycznia 1798 w Wojtkuszkach) – wojewoda witebski i brasławski, pisarz skarbowy litewski, podstoli kowieński, w 1784 roku odznaczony Orderem Orła Białego, kawaler Orderu Świętego Stanisława, marszałek sądów kapturowych powiatu kowieńskiego w 1764 roku.
Pochodził ze znanego litewskiego rodu, syn stolnika żmudzkiego Dominika (zm. 1743). Jego braćmi byli biskup inflancki Józef, hetman Szymon oraz kasztelan inflancki Antoni.
W 1764 roku był elektorem Stanisława Augusta Poniatowskiego z powiatu kowieńskiego. W 1781 uzyskał nominację na kasztelana witebskiego, w 1787 został wojewodą witebskim. Był członkiem konfederacji Sejmu Czteroletniego. Występował jako przeciwnik Konstytucji Trzeciego Maja. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W 1792 roku wybrany został konsyliarzem z Senatu konfederacji generalnej litewskiej w konfederacji targowickiej, delegowany do sądów "ultimae instantiae" i do Komisji Skarbowej Wielkiego Księstwa Litewskiego. W 1794 objął nowo utworzony urząd wojewody brasławskiego, został też desygnowany na marszałka Trybunału Litewskiego; tego ostatniego urzędu nie objął z powodu wybuchu insurekcji kościuszkowskiej.
Został pochowany w kościele pod wezwaniem Zbawiciela w Wojtkuszkach; był fundatorem tego kościoła. Jego synem (z małżeństwa z Barbarą z Zyberków, I voto Tyzenhausową, zmarłą w 1811) był Józef Dominik (1771–1840), zięć Szczęsnego Potockiego i pułkownik WP.

</doc>
<doc id="110474" url="https://pl.wikipedia.org/wiki?curid=110474" title="Zbroja kolcza">
Zbroja kolcza



</doc>
<doc id="110476" url="https://pl.wikipedia.org/wiki?curid=110476" title="Pancerz kolczy">
Pancerz kolczy



</doc>
<doc id="110478" url="https://pl.wikipedia.org/wiki?curid=110478" title="Powiat proszowicki">
Powiat proszowicki

Powiat proszowicki – powiat w Polsce (województwo małopolskie), utworzony w 1999 roku w ramach reformy administracyjnej. Jego siedzibą są Proszowice.
Według danych z 31 grudnia 2019 roku powiat zamieszkiwały 43 222 osoby. Natomiast według danych z 30 czerwca 2020 roku powiat zamieszkiwało 43 160 osób.
Podział administracyjny.
W skład powiatu wchodzą:
Historia.
1954–1972
Powiat proszowicki został powołany 1 października 1954 roku w województwie krakowskim, jako jeden z pierwszych powiatów utworzonych po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat proszowicki złożyły się 1 miasto i 24 gromady, które wyłączono z trzech ościennych powiatów (w praktyce gromady te należały do tych powiatów przez zaledwie dwa dni):
1 stycznia 1956 roku gromady Czulice i Wyciąże powróciły do powiatu krakowskiego, natomiast do powiatu proszowickiego przyłączono gromady Łętkowice i Waganowice z powiatu miechowskiego. 31 grudnia 1961 roku zniesiono gromady Dobranowice (włączono do gromad Wawrzeńczyce, Brzesko Nowe i Kowala) i Mniszów (do gromad Brzesko Nowe i Kowala). 1 stycznia 1969 roku zniesiono gromadę Śmiłowice a jej obszar włączono do gromady Nowe Brzesko.
1973–1975
Po zniesieniu gromad i reaktywacji gmin 1 stycznia 1973 roku powiat proszowicki podzielono na 1 miasto i 8 gmin :
1975–1998
Po reformie administracyjnej obowiązującej od 1 czerwca 1975 roku terytorium zniesionego powiatu proszowickiego zostało włączono do nowego województwa miejskiego krakowskiego; jedynie gmina Pałacznica znalazła się w nowym (mniejszym) województwie kieleckim.
W 1976 roku zniesiono cztery gminy:
Gmina Pałecznica została odtworzona 2 kwietnia 1991 roku.
1999 do dziś
W wyniku reformy administracyjnej z 1999 roku powiat przywrócono w województwie małopolskim, lecz w innym kształcie niż zniesiony w 1975 roku:
Użytkowanie terenu.
Powiat o charakterze rolniczym, w okolicy żyzne gleby:

</doc>
<doc id="110480" url="https://pl.wikipedia.org/wiki?curid=110480" title="Kapituła kolegiacka (Warmia)">
Kapituła kolegiacka (Warmia)



</doc>
<doc id="110481" url="https://pl.wikipedia.org/wiki?curid=110481" title="Prepozyt">
Prepozyt

 
Prepozyt, primiceriusz (łac. "praepositus" – przełożony) – w Kościele rzymskokatolickim przewodniczący kapituły kanoników, czyli kapituły katedralnej lub kolegiackiej, oraz w Zgromadzeniu Księży Kanoników Regularnych Laterańskich – często w randze prałata lub infułata. Najczęściej prepozytem jest proboszcz parafii kolegiackiej (przykładem kolegiata w Wałbrzychu). Tytuł zastępcy przełożonego (np. opata, przeora) w niektórych zakonach.
Tytuł prepozyta używany jest także w kościołach anglikańskich i ewangelicko-augsburskich.

</doc>
<doc id="110483" url="https://pl.wikipedia.org/wiki?curid=110483" title="Warmińska kapituła kolegiacka">
Warmińska kapituła kolegiacka

Kapituła Kolegiacka dla diecezji warmińskiej została utworzona przez biskupa Hermana 17 czerwca 1341 i osadzona w Pierzchałach koło Braniewa. Była to jedyna kapituła kolegiacka na ziemiach państwa krzyżackiego. W 1343 przeniesiono ją do Głotowa, a 20 listopada 1347 do Dobrego Miasta. W 1344 kapituła kolegiacka składała się z primiceriusza (prepozyta) i dziesięciu kanoników.
Zadaniem nowo powołanego kolegium kanoników miało być wsparcie biskupa i kapituły katedralnej. W 1357 dotychczasowy proboszcz dobromiejski ksiądz Mikołaj zrzekł się probostwa i tym samym kapituła kolegiacka nabyła pełne prawa do użytkowania kościoła parafialnego w Dobrym Mieście. Biskup ustanowił drugą godność prałacką – dziekana, któremu powierzył obowiązki proboszcza Dobrego Miasta. Macierzystym kościołem kapituły było Głotowo, którego proboszcz był prepozytem kapituły (sytuacja taka miała miejsce do końca XV wieku i od połowy XVI wieku do 1810). Około 1359 kapituła rozpoczęła budowę nowej świątyni w Dobrym Mieście, którą oddano około 1389.
Kapituła dobromiejska była kapitułą zamkniętą ("capitulum clausum") i liczyła od 1357 dwanaście prebend. Oznacza to, że życie kanoników było podobne do życia domów zakonnych.
Zabór Warmii przez protestanckie Prusy w 1772 oznaczać musiał niedaleki zamach na posiadłości Kościoła katolickiego. Dekretem z 2 lutego 1773 kapitule kolegiackiej odebrano posiadłości ziemskie, a 30 października 1810 zlikwidowano wszystkie zgromadzenia zakonne i świeckie, w tym kolegiatę.
Kapituła kolegiacka w Dobrym Mieście.
Reaktywacja kapituły nastąpiło dekretem prymasa Stefana Wyszyńskiego z 14 maja 1960.

</doc>
<doc id="110485" url="https://pl.wikipedia.org/wiki?curid=110485" title="Geometria Łobaczewskiego">
Geometria Łobaczewskiego



</doc>
<doc id="110489" url="https://pl.wikipedia.org/wiki?curid=110489" title="Księga Psalmów">
Księga Psalmów

Księga Psalmów [Ps] (hebr. תְהִלִּים "tehillim"; gr. Ψαλμοί "Psalmoi") – wchodząca w skład Biblii (Stary Testament) księga zawierająca zbiór 150 utworów poetyckich w języku hebrajskim. Samodzielne tłumaczenie bądź parafraza Księgi Psalmów, czasem w średniowieczu zawierające dodatkowe kantyki i hymny, to psałterz.
Psalmy są zróżnicowane pod względem gatunkowym: można wyróżnić lamentacje, hymny pochwalne i dziękczynne, psalmy królewskie, dydaktyczne, mądrościowe, prorockie i inne. Psalmy są wybitnym pomnikiem literatury starożytnego Izraela, lecz przede wszystkim stanowią dokument pobożności żydowskiej czasów starożytnych. Chrześcijanie upatrują w wielu psalmach proroctw dotyczących życia i mesjańskiego posłannictwa Jezusa Chrystusa. Psalmy stały się wzorem dla chrześcijańskiej poezji religijnej, były też tłumaczone przez wybitnych poetów.
Autorstwo Księgi Psalmów.
Zebranie psalmów i autorstwo wielu z nich tradycja żydowska i chrześcijańska przypisywała królowi Dawidowi. Część psalmów zawiera w pierwszym wierszu imiona różnych osób. Są one poprzedzone przyimkiem "le" (np. "leDawid"), który interpretowano tradycyjnie jako "lamed auctoris" tzn. oznaczający autora. O dawnej tradycji świadczy przekład Wulgaty, w którym imiona znalazły się w dopełniaczu (np. „Dawidowy”), mimo że Septuaginta stosowała w tym miejscu celownik.
Najwięcej, bo 73 psalmy, ma w tytule imię Dawida. Przekłady starożytne różnią się w stosowaniu imion w tytułach. Septuaginta ma imię Dawida w 84 psalmach, Wulgata w 65, zaś Peszitta w 86. Zbiór psalmów Dawida (Ps 3-41) otwierał Psałterz, dlatego Dawid stał się naturalnie w tradycji żydowskiej i chrześcijańskiej jedynym autorem wszystkich psalmów. Psalm 95 choć nie posiada tytułu oznaczającego autora, został zacytowany w liście do Hebrajczyków (Hbr 4,7) przy użyciu formuły "mówiąc przez Dawida". Sobór Trydencki używał określenia "Psałterz Dawidowy", które później przyjęło się w literaturze katolickiej.
Pozostałe psalmy przypisywano Mojżeszowi (1), Salomonowi (2), Asafowi (13), synom Koracha (2) oraz Hemanowi i Etanowi Ezrahitom (po 1). Przekłady starożytne do autorów wliczały jeszcze Jeremiasza (Ps 137), Aggeusza i Zachariasza (Ps 110-111; 146-148), Ezechiela (Ps 65) i innych.
Współczesna krytyka (M. Dadhood) zwraca uwagę, że starożytna poezja hebrajska i ugarycka używały przyimka "le" w różnych znaczeniach i psalmy „Dawida” można rozumieć jako psalmy „z cyklu Dawida” lub „mające związek z Dawidem”. Współczesna krytyka katolicka (np. Biblia jerozolimska) stoi na stanowisku, że zbiór Dawidowy ma pewien związek z Dawidem, o którego talencie muzycznym i poetyckim wspominały liczne księgi historyczne Starego Testamentu. Niektóre utwory, np. Psalm 18 są autentyczną modlitwą Dawida.
Liberalni bibliści, przesuwając powstanie Psałterza w późniejsze czasy, odmawiają Dawidowi jakiegokolwiek udziału w autorstwie psalmów, uważając że nagłówki dodano później w ramach tzw. „dawidyzacji” Psałterza.
Czas powstania.
Obecnie uważa się, że Księga Psalmów powstawała w długim okresie historycznym (między XI a III w. p.n.e.): niektóre są bardzo stare (Psalmy 18, 29, 68), inne zawierają aluzje do niewoli babilońskiej (np. Ps 137). W Psalmie 149 upatruje się nawiązań typowych dla duchowości żydów z czasów machabejskich.
Porównując psalmy biblijne z literaturą Kanaanu, m.in. z tekstami odkrytymi w Ugarit, większość badaczy skłania się obecnie do datowania ich na czasy królewskie, tzn. X-VII w. p.n.e.. Dokładna datacja poszczególnych utworów jest niemożliwa, gdyż psalmy powstawały stopniowo i mogły mieć nawet kilku redaktorów. Na księgę składają się też niewielkie kolekcje, które formowane były przy okazji poszczególnych reform liturgicznych: za króla Dawida, Ezechiasza, Jozjasza, kapłana Ezdrasza i w czasach Machabeuszy.
Egzegeci, po dwóch psalmach wprowadzających, wyróżniają najpierw najstarszy redakcjonalnie zbiór "jahwistyczny" (psalmy 3-41). W tej grupie psalmów, podobnie jak w Pięcioksięgu, przeważa użycie Bożego imienia Jahwe. W tytułach obecne są odniesienia do króla Dawida, co stanowi wyraz tradycji. Zapewne stopniowo nazwa "Psałterz Dawida" zaczęła oznaczać cały zbiór 150 psalmów. Kolejną grupa są psalmy, w których przeważa użycie imienia Elohim. Do najstarszych psalmów należą również psalmy 84-89.
Podczas niewoli powstały przypuszczalnie psalmy 93 oraz 96-99.
Tekst Księgi i jego przekaz.
Księga Psalmów została napisana w całości w języku hebrajskim. Tekst księgi przez setki lat uległ w wielu miejscach skażeniu, dlatego wydania krytyczne korygowane są przy wykorzystaniu starożytnych przekładów. Same przekłady, zarówno starożytne, jak i na języki narodowe miały znaczący wpływ na interpretację i rozpowszechnienie księgi.
Tekst hebrajski.
Tekst Księgi Psalmów, pierwotnie składający się wyłącznie ze spółgłosek, podobnie jak cały hebrajski Stary Testament, został uzupełniony o samogłoski między VI a XI wiekiem n.e. przez żydowskich uczonych, masoretów (tekst masorecki, TM). Współczesny tekst krytyczny Księgi Psalmów pochodzi najczęściej z "Biblia Hebraica Stuttgartensia", za której podstawę posłużył hebrajski Kodeks Leningradzki z XI wieku. Tekst masorecki podlegał rozbieżnym ocenom, jego jakość krytykowali m.in. B. Duhm i H. Gunkel, choć miał też zdecydowanych zwolenników (B. Eerdmans, W. E. Barnes). Odkrycia manuskryptów w Qumran i studia porównawcze języków semickich pozwoliły na poprawienie TM w zakresie samogłosek, natomiast tekst spółgłoskowy pozostał prawie niezmieniony.
Przekłady starożytne.
Zobacz: Septuaginta, Wulgata, Psałterz Gallikański.
Polskie przekłady Psalmów.
W literaturze polskiej oprócz przekładów dokonywanych łącznie z całą Biblią wielkie znaczenie miały przekłady tej jednej księgi, które wchodziły w skład psałterzy i modlitewników.
Jeszcze w okresie przed wynalezieniem druku powstały "Psałterz Kingi" (XIII w.), "Psałterz floriański (zwany też Psałterzem królowej Jadwigi)" (XIV w.) i "Psałterz puławski" (XV w.)
Stałe miejsce w historii literatury polskiej przyniosła Psalmom poetycka parafraza: "Psałterz Dawidów" Jana Kochanowskiego (1579), do którego Mikołaj Gomółka skomponował muzykę - "Melodie na psałterz polski". Późniejszą próbą parafrazy był "Trybut należyty wdzięczności wszystkiego dobrego dawcy Panu i Bogu albo Psalmodia polska" Wespazjana Kochowskiego (1693).
W 1806 Franciszek Karpiński, opierając się częściowo na tekście Kochanowskiego, przygotował przekład używany powszechnie w liturgii katolickiej, np. w śpiewanych Nieszporach.
W drugiej połowie XX wieku, wraz z powstaniem tłumaczeń całej Biblii (Biblia Tysiąclecia i Biblia warszawska), coraz częściej zaczęły być używane teksty psalmów z tych Biblii. Powstawały też przekłady poetyckie, z których najbardziej znane zostały sporządzone przez Leopolda Staffa (1937), Romana Brandstaettera (1968) i Czesława Miłosza (1979).
Struktura Księgi Psalmów.
W tradycji żydowskiej Psałterz jest podzielony, analogicznie do Pięcioksięgu, na pięć ksiąg, z których każda kończy się doksologią lub błogosławieństwem (w Kościele Prawosławnym – na dwadzieścia "kathismata"):
Psalm 136 jest często nazywany „wielkie Halleh”, choć Talmud używa tej nazwy również dla psalmów od 120 do 135. Psalmy od 113 do 118 tworzą "Hallel", recytowany podczas trzech wielkich świąt (Pascha, Święto Tygodni, Święto Namiotów), Rosz Chodesz i ośmiu dni święta Chanuka. Manuskrypty z Qumran zawierają nieco inną wersję Psalmu 136.
Psalmy 120–134 to „pieśni wstępowań”, które śpiewali pielgrzymi, zbliżając się do schodów Świątyni.
Najdłuższy jest Psalm 119, który składa się ze 176 wersetów w grupach po osiem. Każda z grup rozpoczyna się jedną z 22 liter hebrajskich. Na zasadzie „al pi aleph-bet” (akrostych na bazie alfabetu – abecedariusz) są również zbudowane psalmy: 9, 10, 25, 34, 37, 111, 112 i 145.
Psalm 117, składający się z dwóch wersetów, jest najkrótszy.
Numeracja psalmów.
Istnieją różnice w organizacji i numeracji poszczególnych psalmów między Biblią hebrajską, opartą na tekście masoreckim, a Septuagintą, czyli przekładem Biblii na język grecki:
Księga Psalmów w Wulgacie (Psałterz Gallikański), która była przekładem z tłumaczenia greckiego, zastosowała grecki sposób numeracji – a za nią takie przekłady jak Biblia Wujka. Współczesne przekłady Biblii z języków oryginalnych stosują numerację hebrajską, a grecką umieszczając czasami w nawiasach.
Gatunki literackie.
Badania tekstu psalmów wykazały, że niektóre ich grupy mogą być sklasyfikowane razem ze względu na podobieństwa między nimi. Główne ich rodzaje to:
Wyróżniano też zbiory psalmów z racji na ich charakter i zastosowanie w tradycji chrześcijańskiej, np. siedem psalmów pokutnych.
Teologia i interpretacja psalmów.
Psalm 2 i 110 to tzw. psalmy mesjańskie, które mówią o mającym przyjść Pomazańcu Bożym.
Psalmy 41, 72, 89, 106 i 150 to psalmy doksologiczne, wychwalające wielkość Boga Jahwe.
Użycie Księgi Psalmów w tradycjach religijnych.
Użycie psalmów w tradycji żydowskiej.
Rytuał ustanowiony przez Torę Mojżesza nie mówi nic na temat miejsca pieśni w kulcie Boga. Pierwsze wzmianki na ten temat pojawiają się w epoce Dawida, co wywołuje przekonanie, że przypisywanie mu psalmów jest przynajmniej częściowo uzasadnione.
Niektóre nagłówki psalmów sugerują ich użycie liturgiczne:
Psalmy zajmują ważne miejsce w kulcie żydowskim. Wiele z nich służy jako wprowadzenie do modlitwy:
Tradycyjnie według rytuału opisanego w Misznie, jeden „Psalm dnia” jest czytany po nabożeństwie porannym (szachrit) każdego dnia tygodnia:
Psalmy stanowią także integralną część rytuału pogrzebowego. W trakcie czuwania przy ciele zmarłego Żyda, przez cały czas aż do pogrzebu, przy świetle słońca lub świecy recytowane są "Tehilim". Dawniej to czuwanie było organizowane przez bliskich zmarłego, a dziś jest to zapewniane przez członka lokalnego Chewra Kadisza.
Wielu Żydów czyta całość Księgi Psalmów w ciągu jednego miesiąca albo nawet tygodnia oraz odmawia każdego tygodnia jeden Psalm związany z wydarzeniami tygodnia albo z odpowiednim, ustalonym fragmentem Tory. Chasydzi (a w szczególności Lubawicz) czytają całość Księgi przed nabożeństwem porannym, podczas Szabatu poprzedzającego Rosz Chodesz (nów księżyca).
116 bezpośrednich cytatów z Księgi Psalmów w Nowym Testamencie pozwala przypuszczać, że były one bliskie żydowskiej wspólnocie z czasów Jezusa.
W kulturze.
Wiele fragmentów psalmów zostało wykorzystanych przez polski zespół muzyczny 2Tm2,3 jako teksty ich utworów.

</doc>
<doc id="110490" url="https://pl.wikipedia.org/wiki?curid=110490" title="Bolesław Weychert">
Bolesław Weychert

Bolesław Weychert (ur. 15 sierpnia 1852 w Warszawie, zm. po czerwcu 1927) – działacz państwowy, wiceprezes Najwyższej Izby Kontroli.
Przez wiele lat pracował jako urzędnik w przedsiębiorstwach kolejowych – Dyrekcji Kolei Warszawsko-Wiedeńskiej, kolei prywatnej Nadwiślańskiej (m.in. naczelnik kontroli), Kolei Warszawsko-Terespolskiej (m.in. naczelnik kontroli); był także pomocnikiem głównego kontrolera Kolei Skarbowych w Warszawie i naczelnikiem Służby Dochodów Kolei Skarbowych Ndwiślańskich. Kształcił się m.in. jako wolny słuchacz w Wyższej Szkole Handlowej Kronenberga. Od listopada 1914 do 10 maja 1916 był członkiem Komitetu Obywatelskiego miasta Warszawy. Był pracownikiem Komisji Kasowości Tymczasowej Rady Stanu.
1 lipca 1919 został zastępcą dyrektora Głównego Urzędu Zaopatrywania Armii, w styczniu 1921 przeniesiony na stanowisko wiceprezesa (następnie od lipca 1921 prezesa) Komisji Oszczędnościowej przy Ministerstwie Skarbu. 6 sierpnia 1921 objął stanowisko wiceprezesa NIK i pełnił je przez cztery lata; przeszedł na emeryturę 31 lipca 1925.
Nie jest znana data śmierci Weycherta. Można przypuszczać, że zmarł w czerwcu 1927 lub krótko potem. Z tego miesiąca pochodzi ostatnia wiadomość na jego temat – list żony do kierownictwa NIK z prośbą o pomoc dla ciężko chorego b. wiceprezesa i jego rodziny.

</doc>
<doc id="110494" url="https://pl.wikipedia.org/wiki?curid=110494" title="Stanisław Okoniewski (prezes NIK)">
Stanisław Okoniewski (prezes NIK)

Stanisław Roch Okoniewski (ur. 16 sierpnia 1886 w Radomiu, zm. 21 listopada 1966 w Londynie) – podpułkownik audytor Wojska Polskiego, kierownik i prezes Najwyższej Izby Kontroli na Uchodźstwie (1949–1966).
Życiorys.
Członek Organizacji Bojowej PPS. W 1905 roku współorganizował strajk szkolny w Radomiu. W Lublinie organizator Komitetu Wojskowo-Rewolucyjnego, jednocześnie służył w armii carskiej (jako chorąży). W latach 1908–1913 studiował na wydziale prawa uniwersytetu w Kazaniu, następnie odbywał aplikację adwokacką w Radomiu. Podczas I wojny światowej został z rezerwy powołany do armii rosyjskiej, podjął jednocześnie studia na Wojskowej Akademii Prawniczej w Piotrogrodzie (ukończone w 1917). W sierpniu 1918 przeszedł do pracy w sądownictwie powszechnym, został zastępcą sędziego śledczego w Warszawie.
W listopadzie 1918 roku został przyjęty do Wojska Polskiego i przydzielony do korpusu oficerów sądowych, w randze kapitana. Był sędzią śledczym w Sądzie Wojskowym Okręgu Generalnego „Warszawa” w Warszawie, sędzią śledczym ds. specjalnej wagi, referentem kolejno Departamentu Sprawiedliwości Ministerstwa Spraw Wojskowych i Najwyższego Sądu Wojskowego. 6 sierpnia 1920 roku został zatwierdzony w stopniu majora ze starszeństwem z 1 kwietnia 1920 roku. Od 1922 roku pełnił służbę w Wojskowej Kontroli Generalnej, przekształconej następnie w Korpus Kontrolerów. 3 maja 1922 roku został zweryfikowany w stopniu majora ze starszeństwem z 1 czerwca 1919 roku i 17. lokatą w korpusie oficerów sądowych. W 1923 roku pełnił służbę w Grupie I Korpusu Kontrolerów, kierowanej przez płk. dr. Feliksa Maciszewskiego. 31 marca 1924 roku został mianowany podpułkownikiem ze starszeństwem z 1 lipca 1923 roku i 4. lokatą w korpusie oficerów sądowych. W 1928 roku pełnił obowiązki szefa Grupy VIII Korpusu Kontrolerów. W 1930 roku został mianowany zastępcą szefa Korpusu Kontrolerów.
Z dniem 30 kwietnia 1931 roku został przeniesiony w stan nieczynny na okres 12 miesięcy i rozpoczął pracę w Najwyższej Izbie Kontroli początkowo, jako naczelnik Wydziału Personalnego, a następnie (1932) wiceprezes. Z dniem 30 kwietnia 1932 roku został przeniesiony do rezerwy z równoczesnym przeniesieniem z korpusu oficerów kontrolerów do korpusu oficerów audytorów. Po wybuchu wojny wraz z władzami polskimi znalazł się w Rumunii; na emigracji kontynuował pracę w NIK, ale jako niepopularny urzędnik, uważany za człowieka sanacji został zdegradowany do stanowiska referenta. Po ewakuacji władz emigracyjnych do Wielkiej Brytanii (czerwiec 1940) pozostawał jeszcze dwa lata we Francji, dopiero latem 1942 znalazł się w Londynie; wkrótce mianowany członkiem Kolegium NIK, 1 marca 1949 roku został ponownie wiceprezesem.
1 maja 1949 roku, po przejściu dotychczasowego prezesa NIK, Tadeusza Tomaszewskiego na stanowisko premiera rządu emigracyjnego, został wyznaczony na stanowisko kierownika NIK. 23 października 1950 roku Prezydent RP, August Zaleski mianował go prezesem NIK. Prezesurę emigracyjnej NIK sprawował do końca życia.

</doc>
<doc id="110499" url="https://pl.wikipedia.org/wiki?curid=110499" title="Księga psalmów">
Księga psalmów



</doc>
<doc id="110500" url="https://pl.wikipedia.org/wiki?curid=110500" title="Stanisław Okoniewski">
Stanisław Okoniewski



</doc>
<doc id="110504" url="https://pl.wikipedia.org/wiki?curid=110504" title="Park Narodowy Risnjak">
Park Narodowy Risnjak

Park Narodowy Risnjak (chor. "Nacionalni Park Risnjak") – park narodowy w Chorwacji, położony 15 km od wybrzeża Kvarneru, na północ od Rijeki. Utworzony 15 września 1953 r., powierzchnia 30 km².
Różnica wysokości na terenie parku wynosi ponad 1000 m. Najniżej położonym punktem jest dolina Leska (680 m n.p.m.), najwyższym natomiast szczyt Wielki Risnjak (1528 m n.p.m.). W tym rejonie ścierają się odmienne wpływy klimatyczne: górski związany z bliskością Alp oraz łagodny morski związany z bliskością Adriatyku.
Park stanowi zalesione pasmo górskie, obejmujące swym terenem źródło rzeki Kupa. Z powodu swego położenia – między Alpami a Górami Dynarskimi – żyje tu na małej powierzchni bardzo dużo gatunków roślin (w tym ok. 30 endemitów) i zwierząt. W naturalnych warunkach zobaczyć tu można niedźwiedzia brunatnego, jelenie, sarny, górskie kozice oraz białego rysia, od którego prawdopodobnie Park przybrał swoją nazwę.
Niektóre z gatunków roślin występujących w parku:

</doc>
<doc id="110505" url="https://pl.wikipedia.org/wiki?curid=110505" title="Stanisław Okoniewski (duchowny)">
Stanisław Okoniewski (duchowny)

Stanisław Wojciech Okoniewski (ur. 21 kwietnia 1870 w Popowie, zm. 1 maja 1944 w Lizbonie) – polski duchowny rzymskokatolicki, biskup chełmiński w latach 1926–1944.
Życiorys.
Najstarszy syn nauczyciela Jana i Stanisławy z Likowskich (siostry arcybiskupa Edwarda Likowskiego). W latach 1882–1884 uczył się w progimnazjum w Trzemesznie, później w Gimnazjum im. Św. Marii Magdaleny w Poznaniu, gdzie organizował konspiracyjne kółka Towarzystwa Tomasza Zana. Od 1891 studiował teologię w seminariach duchownych w Poznaniu i Gnieźnie. 23 czerwca 1895 przyjął w Poznaniu święcenia kapłańskie, pracował następnie jako wikary w Biezdrowie. Był proboszczem w Bninie i Kościelcu, redagował „Przegląd Kościelny”. Przez 3 semestry słuchał wykładów filozofii i ekonomii w Królewskiej Akademii w Poznaniu. Od 20 lipca 1905 wiceprezes nowo założonego „Towarzystwa Kultury i Literatów Polskich na Rzeszę Niemiecką Celem Wzajemnej Pomocy” w Poznaniu, w 1906 wystąpił w obronie nauczania języka polskiego w nauczaniu religii podczas strajków szkolnych, za co 6 marca 1907 został skazany na 6 tygodni więzienia we Wronkach. Wziął udział w kongresach eucharystycznych w Kolonii (1909) i Wiedniu (1913) i w pielgrzymkach do Rzymu (1908 i 1913), gdzie uzyskał godność szambelana papieskiego. W czasopismach teologicznych opublikował kilkanaście artykułów i recenzji oraz oddzielne tłumaczenie encykliki Piusa X „O zasadach modernistów” (1908) i biografię ks. Augustyna Jaskulskiego i jego prace „O wychowaniu” (1909) i „Materiały do odczytów w Towarzystwach Robotników” (1909). W 1912, w 300 rocznicę śmierci ks. Piotra Skargi wydał w Poznaniu dzieło pt. „Pismo święte w dziełach X Piotra Skargi”. Napisał też kilka artykułów na temat działalności ks. Skargi. Członek Poznańskiego Towarzystwa Przyjaciół Nauk i współzałożyciel (1916) jego Wydziału Teologicznego.
14 grudnia 1924 został mianowany biskupem tytularnym Podalia i koadiutorem (następcą) biskupa chełmińskiego Augustyna Rosentretera. W 1926 roku otrzymał tytuł doktora honoris causa Uniwersytetu Jagiellońskiego. Sakrę biskupią otrzymał 25 kwietnia 1926, przejął zwierzchnictwo nad diecezją (ze stolicą w Pelplinie) po śmierci Rosentretera 4 października 1926. Był pierwszym polskim biskupem chełmińskim od czasu zaborów (biskup Rosentreter był pochodzenia niemieckiego). Zaangażował się w odnowienie życia religijnego, przeprowadził w 1928 synod diecezjalny, zreorganizował urzędy kościelne, a także założył Muzeum Diecezjalne w Pelplinie. Wspierał działalność charytatywną i duszpasterstwo ludzi morza (w 1930 poświęcił „Dar Pomorza”). W związku z uczestnictwem w wielu uroczystościach poświęcenia okrętów i statków polskich lubił nazywać się „biskupem morskim”. Propagował w diecezji kult eucharystyczny i Najświętszego Serca Jezusowego. 13 grudnia 1938 w Pelplinie został odznaczony „Białym Krukiem” i Wielką Wstęgą Inkunabułu in Folio z cymeliami za zasługi na polu bibliofilskim, bibliotekarskim i naukowym. Członek Prezydium Pomorskiego Wojewódzkiego Komitetu Funduszu Obrony Narodowej w Toruniu w 1938 roku.
Po wybuchu wojny wyjechał do Rumunii, następnie do Włoch, Francji i Portugalii. Zmarł w Lizbonie w 17 rocznicę ingresu na tron biskupi – 1 maja 1944. Pochowany w grobowcu rodziny da Silva Belo na cmentarzu Prazeres, a stamtąd jego prochy zostały przewiezione do Polski i uroczyście pochowane w podziemiach katedry w Pelplinie 6 listopada 1972. Zwierzchnictwo nad diecezją – po wyjeździe Okoniewskiego – od września do grudnia 1939 sprawował biskup Konstantyn Dominik, a następnie przejął jako administrator apostolski w grudniu 1939 niemiecki biskup gdański Karol Maria Splett. Od roku 1945 diecezją administrował biskup Andrzej Wronka.

</doc>
<doc id="110509" url="https://pl.wikipedia.org/wiki?curid=110509" title="Ciechowice">
Ciechowice

Ciechowice (niem. "Schichowitz", pol. po wojnie przejściowo "Szychowice") – wieś w Polsce położona w województwie śląskim, w powiecie raciborskim, w gminie Nędza, na prawym brzegu Odry.
W latach 1975–1998 miejscowość położona była w województwie katowickim.
Historia.
Ciechowice po raz pierwszy występują w dokumentach w 1292 r. Mieszkańcy wsi zajmowali się wypalaniem cegieł z lokalnej gliny oraz pasiecznictwem. Kilka łąk należało do zamku w Raciborzu. W 1531 r. wieś występuje jako Czykowitze, w 1567 roku jako Schychowicz, od 1920 r. nosi nazwę Szychowice (Schichowitz), a obecna nazwa (Ciechowice) została jej nadana w 1945 r. 
Od początku XIX wieku właścicielami wsi byli książęta von Ratibor, którzy rezydowali w Rudach. We wsi znajduje się kilka budynków z końca XIX w., murowana kapliczka z początku XX w., kamienny krzyż "Boża Męka" z figurką Matki Boskiej Bolesnej z 1876 r. i ruiny mostu na Odrze wysadzonego w 1945 przez niemieckie wojsko.
Pomiędzy Grzegorzowicami i Ciechowicami działa przeprawa promowa na Odrze
We wsi urodził się polski działacz harcerski i lekarz Adolf Warzok. 
Transport.
Przez wieś przebiegają drogi wojewódzkie: 421 i 915.

</doc>
<doc id="110510" url="https://pl.wikipedia.org/wiki?curid=110510" title="Górki Śląskie">
Górki Śląskie

Górki Śląskie (niem. "Gurek", "Gureck", w latach 1936–1945 "Waldeck") – wieś w Polsce położona w województwie śląskim, w powiecie raciborskim, w gminie Nędza.
W latach 1975–1998 miejscowość należała administracyjnie do województwa katowickiego.
Położenie.
Wieś położona jest w Lasach Rudzkich, na prawym brzegu rzeki Suminy. Przebiega przez nią linia kolejowa z Nędzy do Rybnika.
Historia.
Pierwszy raz wieś występuje w dokumentach z 1426 roku jako "Gurky", chociaż istniała już w XIII wieku. Przy brzegu rzeki powstała wówczas drewniana wieża obronna, tzw. zamek wodny na Kopcu, będący siedzibą właściciela wsi. Budowla zachowała się do XVIII wieku.
W XV wieku właściciel miejscowości toczył spór o okoliczne stawy z zakonem dominikanek z Raciborza.
Wieś była w posiadaniu rodów rycerskich, m.in. Szeligów, Raszczyców, Trachów, Eichendorffów i Eickstedtów. Przebywał tu często poeta romantyczny - Joseph von Eichendorff, o czym pisał w swoich "Śląskich pamiętnikach".
W 1886 roku we wsi założono Ochotniczą straż pożarną.
Po podziale Górnego Śląska pomiędzy Niemcy i Polskę w 1922 roku Górki (wówczas Gurek) pozostawiono w Niemczech, tuż przy granicy z Polską.
Przez wieś przechodził marsz śmierci więźniów obozu koncentracyjnego Auschwitz-Birkenau w 23 stycznia 1945 roku. Na terenie Górek zginęło wówczas 17 osób, które pochowano na miejscowym cmentarzu.
Oświata.
W miejscowości znajduje się Zespół Szkolno - Przedszkolny im. Jana Pawła II. Pierwszy budynek szkolny został wybudowany ok. 1830 roku przy ulicy Bogunickiej. Od 1905 roku szkoła znajduje się przy obecnej ulicy Ofiar Oświęcimskich.
Religia.
Górki Śląskie są siedzibą parafii Dobrego Pasterza. Kościół budowano w latach 1980-1986. We wsi znajduje się również kapliczka św. Jana Nepomucena z końca XIX wieku.
Sport.
W 1984 roku oddano do użytku stadion piłkarski z trybunami. Powstały także korty tenisowe.

</doc>
<doc id="110512" url="https://pl.wikipedia.org/wiki?curid=110512" title="Ili">
Ili

Ili (kaz. Іле, "Yle"; ros. Или, "Ili"; chiń. 伊犁河, "Yīlí Hé") – rzeka na obszarze bezodpływowym w Azji Środkowej, na terytorium Chin oraz Kazachstanu. Długość – 1439 km (624 km w Chinach, 815 km w Kazachstanie), powierzchnia zlewni – około 140 tys. km².
Charakterystyka.
Źródła Ili znajdują się na północnych stokach środkowej części pasma Tienszanu, skąd rzeka płynie na zachód. W górnym biegu (w Chinach) Ili przyjmuje dopływy Kunes He, Kax He i Tekes. W środkowym biegu, już w Kazachstanie, Ili przyjmuje lewobrzeżne dopływy Szaryn, Szylyk, Tałgar, Kaskeleng i Kurty, po czym przepływa przez zaporowy Zbiornik Kapszagajski. Następnie zmienia kierunek na północno-zachodni, wypływa z gór na Pogórze Kazachskie i przecina pustynię Taukum. Uchodzi deltą do jeziora Bałchasz w Kazachstanie.
Rzeka jest zasilana w sposób mieszany. Wiosenne wezbrania z topniejących śniegów przechodzi w całym dorzeczu niezbyt wysoko. W pierwszej połowie maja pojawia się szybkie i wysokie wezbranie z ulewnych deszczów. W pierwszej połowie czerwca poziom wód staje się najwyższy. Powodem jest topnienie pól śnieżnych i lodowców. Przepływ w czerwcu wynosi średnio 932 m³/s. Wysoki poziom wody jest też obserwowany w listopadzie (średnio 301 m³/s). Dla rzeki charakterystyczna jest duża długość wezbrania letniego. Jest to spowodowane różnymi rodzajami zasilania dopływów, które osiągają maksima w różnym czasie.
Żegluga.
Ili jest żeglowna od miasta Yining. Wody rzeki są wykorzystywane do nawadniania pól.
Przyroda.
Rzeka ma trzy wyraźne terasy:
Delta rzeki (z silną gospodarka irygacyjną) porośnięta jest m.in. roślinami włóknodajnymi, np. "Apocynum lancifolium".
Kultura.
W pobliżu Kapszagaju, na znajdujących się tuż przy rzece skałach, można odnaleźć ryty skalne przedstawiające Buddę, z VIII wieku n.e.
Główne miasta nad rzeką to Kujgan (u ujścia), Bakanas, Kapszagaj (nad Zbiornikiem Kapszagajskim), Qapqal i Yining. W dorzeczu Ili znajduje się około 22 tysięcy jezior o łącznej powierzchni 876 km².

</doc>
<doc id="110513" url="https://pl.wikipedia.org/wiki?curid=110513" title="Szymocice">
Szymocice

Szymocice (niem. "Schymotschütz", 1936-45 "Simsforst") – wieś w Polsce położona w województwie śląskim, w powiecie raciborskim, w gminie Nędza.
W latach 1975–1998 miejscowość administracyjnie należała do województwa katowickiego.
Nazwa.
Właścicielem wsi był niejaki Samota. Heinrich Adamy zalicza nazwę miejscowości do grupy nazw patronomicznych wywodząc ją od biblijnego imienia "Szymon". W swoim dziele o nazwach miejscowości na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Szymonowice" podając jej znaczenie "Dorf des Simon" czyli po polsku "Wieś Simona" łacińskiego odpowiednika Szymona.
Historia.
Wieś powstała około roku 1300. Najstarsza wzmianka o miejscowości pochodzi z 1305 roku. Była osadą smolarską. We wsi znajdują się dwie kapliczki, jedna murowana z XIX wieku przy ul. Gliwickiej, druga drewniana z końca wieku XIX wieku z polichromowaną, drewnianą rzeźbą św. Jana Nepomucena. Pod koniec II wojny światowej na działce Jana Boszczona założono cmentarz.

</doc>
<doc id="110514" url="https://pl.wikipedia.org/wiki?curid=110514" title="Zawada Książęca">
Zawada Książęca

Zawada Książęca (niem. "Herzoglich Zawada", 1937-1945 "Rainfelde") – wieś w Polsce położona w województwie śląskim, w powiecie raciborskim, w gminie Nędza.
W latach 1975–1998 miejscowość administracyjnie należała do województwa katowickiego.
Historia.
Pierwsza niepewna wzmianka o Zawadzie Książęcej pochodzi według ks. Augustina Weltzla z 1493 roku. Wieś miała karczmę oraz 2 chałupników i 35 zagrodników w 1724 roku. Na początku XX wieku wieś liczyła 700 mieszkańców, należała wówczas do księcia von Ratibor.
Gmina starokatolicka.
W listopadzie 1871 roku kaznodzieja Paweł Kamiński pozyskał dla Kościoła starokatolickiego grupę wiernych wśród mieszkańców Zawady Książęcej, Łęgu oraz Ciechowic. Placówka ta upadła jednak w październiku 1872 roku na skutek zaangażowania rzymskokatolickiego proboszcza jemielnickiego Karla Gratzy, działającego z upoważnienia księcia-biskupa wrocławskiego Heinricha Förstera.

</doc>
<doc id="110516" url="https://pl.wikipedia.org/wiki?curid=110516" title="P.V. Narasimha Rao">
P.V. Narasimha Rao

P.V. Narasimha Rao, właśc. Pamulaparti Venkata Narasimha Rao (; ur. 28 czerwca 1921 w obwodzie Karim Nagar, prowincja Andhra Pradesh, zm. 23 grudnia 2004 w Nowym Delhi) – indyjski polityk, premier Indii w latach 1991–1996.
Życiorys.
Pochodził z ludu Telugu, obronił doktorat z prawa. Od 1945 działał w Indyjskiej Partii Kongresowej i był wieloletnim współpracownikiem polityków z dynastii Nehru-Gandhi. Od 1957 był deputowanym do lokalnego parlamentu, zasiadał także w rządzie stanowym Andhra Pradesh (od 1962), w tym jako premier w latach 1971–1973. Wchodził w skład ścisłego kierownictwa Partii Kongresowej, pełniąc m.in. funkcję sekretarza generalnego. W 1977 został wybrany do parlamentu krajowego, a w 1980 objął stanowisko ministra spraw zagranicznych w gabinecie Indiry Gandhi. Po śmierci Indiry Gandhi pozostał członkiem rządu jej syna Rajiva, kierując resortami spraw wewnętrznych, zasobów ludzkich, sprawiedliwości i obrony, a w latach 1988–1989 ponownie ministerstwem spraw zagranicznych.
Po porażce Partii Kongresowej w wyborach w 1989 przeszedł na emeryturę. Powrócił na scenę polityczną po zabójstwie Gandhiego w maju 1991; został wybrany na przewodniczącego Partii Kongresowej i dokończył z powodzeniem kampanię w przedterminowych wyborach. 26 czerwca 1991 zastąpił Chandra Shekhara na stanowisku premiera.
W czasie rządów, z pomocą ministra finansów Manmohana Singha (późniejszego premiera), przeprowadził liberalne reformy gospodarcze i uzyskał wzrost gospodarczy; był oskarżany o nadużycia finansowe, został jednak oczyszczony z zarzutów. Pełnił funkcję premiera przez pięć lat, jako pierwszy polityk spoza dynastii Nehru-Gandhi w niepodległych Indiach utrzymał się tak długo na czele rządu. Jego następcą został Atal Bihari Vajpayee.
Znał siedemnaście języków, zajmował się tłumaczeniami literackimi, po odejściu z życia politycznego opublikował książkę "The Insider". Przedstawiała ona postać polityka pnącego się po szczeblach kariery w Indiach i nasuwała skojarzenia autobiograficzne, które jednak autor zdecydowanie odrzucał.

</doc>
<doc id="110520" url="https://pl.wikipedia.org/wiki?curid=110520" title="Juris Latiss">
Juris Latiss

Juris Latiss (ur. 11 listopada 1979, zm. 22 grudnia 2004), bobsleista łotewski.
Jako załogant zdobył wraz z pilotem Jānisem Miņinsem mistrzostwo świata juniorów w 2004 na torze w Cortina d'Ampezzo, zarówno w kategorii dwójek (w styczniu 2004), jak i czwórek (w lutym 2004, w załodze czwórki byli ponadto Ainārs Podnieks i Inesis Zaporožecs). Członek kadry narodowej od 1999. Na mistrzostwach świata seniorów w 2004 (Königssee) był załogantem czwórki, która zajęła 9. miejsce (pilot Miņins, członkowie załogi Podnieks i Ozols). W czołówce mistrzostw świata juniorów był także w 2003 – na torze w Königssee z pilotem Miņinsem zajął 5. miejsce w dwójkach i 7. w czwórkach.
W sezonie 2004/2005 wystąpił w czterech zawodach Pucharu Świata w czwórkach (pilot Miņins, pozostali członkowie załogi Podnieks i Ozols), za każdym razem plasując się w czołowej dziesiątce, w tym w Winterbergu i Cortina d'Ampezzo na miejscu szóstym. Występował także w Pucharze Świata w reprezentacyjnej dwójce.
Zginął w wypadku samochodowym na trasie Auce-Ryga (zderzenie czołowe).

</doc>
<doc id="110526" url="https://pl.wikipedia.org/wiki?curid=110526" title="Model propagandy">
Model propagandy

Model propagandy – teoria autorstwa Edwarda Hermana i Noama Chomskiego. Model ten zakłada tendencję systemowo-uwarunkowanego odchylenia w obiektywności niepaństwowych środków masowego przekazu, którą wyjaśnia na podstawie uwarunkowań ekonomicznych.
Model ten został zaprezentowany w książce "Produkowanie zgody: Polityczna ekonomia mass mediów" (). Teoria Hermana i Chomskiego zakłada istnienie „pięciu filtrów, które stanowią o selekcji typów wiadomości i dopuszczaniu ich do publikacji, a także zakłada podział ról, które mają być pełnione lub wykonywane (np. kto ma mieć pracę, a kto nie)”. Do pięciu filtrów w roku 1988 w USA zaliczono:
Według założeń powyższego modelu trzy pierwsze filtry wywierają największy wpływ.
"Media państwowe również podlegają filtrom. Model zakładający przychylność mediów państwowych wobec struktur rządowych (np. TVP, BBC) w tym artykule nie jest uwzględniany, jednakże bezsprzecznie funkcjonuje."
Filtry.
Własność.
Herman i Chomsky zauważyli, że wszystkie głównonurtowe media są dużymi korporacjami, które są częścią większych korporacji, których działalność wykracza dużo dalej poza media. Za przykłady można podać:
Wielu firmom zależy na tym, aby pewne informacje nie zostały opublikowane. Można oczekiwać przychylności mediów (należących i zarządzanych przez te firmy) wobec informacji, które nie są „wygodne”. Im większa jest firma, tym efekt wpływu jest silniejszy.
Przyczyną, dla której filtr związany z ekonomią ma znaczący wpływ jest fakt, że korporacje w obrębie ekonomii rynku są zorientowane na zysk, tym samym są kontrolowane przez akcjonariuszy. Według autorów,
Jeśli maksymalizacja zysku wiąże się z poświęceniem obiektywizmu wiadomości, może to oznaczać, że źródła wiadomości chcąc przetrwać na rynku są zmuszone do postaw przychylnych.
Finansowanie.
Autorzy zwracają uwagę, że przetrwanie mediów głównonurtowych w znacznej mierze zależy od reklamy. Przykładowo gazeta taka jak New York Times 75% zysków uzyskuje z reklam.
Znaczenie roli filtru (źródło finansowania) tłumaczy się tradycyjnym modelem biznesu. Tak jak w każdej firmie gazeta ma swój produkt i konsumentów. W sytuacji gdy 75% zysków pochodzi z reklam, kopie gazet nie są najistotniejszym produktem. Najważniejszym produktem są osoby, które kupią gazetę i w ten sposób staną się potencjalnymi odbiorcami reklamowanych towarów. Często czytelnicy gazet (ci względnie bogaci) mają znaczący wpływ na podejmowane decyzje w społeczeństwie. Konsumenci zakładają firmy, które płacą za sprzedaż reklamowanych dóbr.
Z punktu widzenia gazety firmy kupujące reklamy są konsumentami, zaś czytelnicy są produktem.
Z tego punktu widzenia wiadomości są tylko „nadzieniem”, które ma przyciągać uprzywilejowanych czytelników do reklam, będących de facto prawdziwymi treściami. Forma, selekcja oraz sposób prezentacji wiadomości mają na celu przyciągnięcie i utrzymanie odbiorców reklamowanych towarów. Artykuły, które nie wspierają „nastroju kupowania” są marginalizowane, również dotyczy to informacji przedstawiających wizerunek świata kolidujący z interesem reklamujących się firm.
Patrick le Lay, prezydent jednej z francuskich stacji telewizyjnych TF1, potwierdził w wywiadzie udzielonym w 2004 roku i opublikowanym w książce (Editions du Huitième jour):
Dezaprobata.
Dezaprobata to potencjalna negatywna odpowiedź odbiorców programu na jego przekaz, mogąca przybierać np. formę listów, telefonów, petycji czy aktów prawnych. W przypadku przedsiębiorstw często realizowana poprzez rzeczników i biura prasowe.
Dostęp do informacji.
Środki masowego przekazu wymagają stałego przepływu informacji i dopływu codziennych wiadomości. W ekonomii industrialnej, w której konsumenci oczekują informacji o różnych wydarzeniach globalnych, zadanie to może być łatwo wykonywane przez sektor korporacji, który posiada niezbędne zasoby materialne. Informacje są głównie przekazywane przez np. ministerstwa, Council of Foreign Relations, Pentagon lub agencje rządowe. Dzięki niezbędnemu wsparciu ekonomicznemu i obustronnym interesie, rozwija się „symbioza” pomiędzy mediami i agencjami rządowymi.
Z jednej strony rząd i agencje prasowe ułatwiają mediom dostęp do swoich serwisów, powołując się na autorów (s. 22),
Z drugiej strony media nie chcą publikować artykułów, które mogłyby zaszkodzić agencjom, od których zależą. „Trudno jest mówić, że autorytety kłamią, jeśli się od nich zależy, nawet gdy kłamstwa autorytetów są oczywiste.” "(ibidem)"
W tej relacji funkcjonuje następujący „podział ról”: istnieją „osoby publiczne, które dysponują faktami i je przekazują” i „dziennikarze, którzy je otrzymują”. Dziennikarze akceptują informacje bezkrytycznie, co umożliwia im akceptację punktu widzenia i ideologii władzy bez dysonansu poznawczego.
Autorzy podsumowują swój model w następujący sposób:
Poparcie empiryczne.
"Produkowanie zgody" zawiera duży obszar, w którym autorzy próbują testować własne hipotezy. Jeśli model propagandy jest właściwy (poprawny) i filtry oddziałują na zawartość mediów, oczekuje się szczególnych form preferencji, które w sposób systematyczny faworyzują interesy korporacji. Jest możliwe emipiryczne sprawdzenie danego modelu, ponieważ ma konsekwencje empiryczne, które mogą być fałszowane. Autorzy użyli metodologii właściwej dla praktyki eksperymentu i dokonali porównań badanych przypadków z grupą kontrolną.
Pary podobnych wydarzeń o istotnych właściwościach, ale różnym zakresie oczekiwanych reakcji w mediach zostały porównane w obiektywnym pomiarze. Autorzy dokonywali porównań ilościowych np. ile centymetrów w kolumnach prasowych zostało poświęconych na ważne wydarzenia. Herman i Chomsky do eksperymentu wybrali te wydarzenia, które zostały uznane za dowody niezależności prasy, tak jak wojna w Wietnamie, Watergate i afera Iran-Contras: „wybierasz te przykłady, które "oni" wybierają by udowodnić "ich" pozycję [...] i patrzysz na nie, by zobaczyć, czy oni podążają za "modelem propagandy"” (ang. "Understanding Power", s. 18).
Jednym z przykładów działania filtrów jest analiza artykułów dokonana przez Chomskiego i Hermana na temat Nikaragui. Analiza ta została przeprowadzona w latach 80. Według sondaży, około 9% osób badanych popierało partie opozycyjne, zaś większość (około 91%) popierała partię rządzącą – Sandinistów. Jednakże, w analizowanym materiale dotyczącym Nikaragui (50 artykułów) autorstwa Stephena Kinzera, dziennikarza „New York Timesa”, nie zamieszczono wywiadów z pro-Sandinistami mieszkającymi w Nikaragui.
W 1984 r. polski ksiądz, Jerzy Popiełuszko, został zamordowany przez agentów służby bezpieczeństwa, formalnie funkcjonariuszy MSW. W tym samym czasie sto znanych z religijności osób z Ameryki Łacińskiej, w tym arcybiskup San Salvadoru i cztery kobiety z Kościoła USA, zostało zabitych przez siły bezpieczeństwa, popierane przez rząd USA. W mediach amerykańskich ukazało się o wiele więcej reportaży o morderstwie polskiego księdza, niż o morderstwach stu wiernych z Ameryki Łacińskiej. Również style prezentacji informacji były odmienne. W pierwszym przypadku podawano krwawe szczegóły, zaś w drugim tylko ogólne, mało konkretne informacje.
W przypadku zamordowanego księdza odpowiedzialnością obarczano najwyższą władzę w Polsce (nawet wpływ ZSRR), zaś w drugim przypadku pojawiały się niewyraźne aluzje, że rządy centralne nie mogły ograniczyć przemocy ze strony prawicy i lewicy. 
Według autorów, rezultaty analiz całkowicie potwierdziły ich przewidywania. Stwierdzono istnienie silnej korelacji. Chomsky uważa, że "model propagandy jest prawdopodobnie najlepiej potwierdzoną empirycznie teorią w naukach społecznych."
Zastosowania modelu.
Od chwili ukazania się "Produkowania zgody" Herman i Chomsky zaczęli wykorzystywać ten model nadając mu istotną rolę w swoich publikacjach. Chomsky często używał go do wyjaśniania postaw mediów wobec różnych wydarzeń, takich jak wojna w Zatoce Perskiej w latach 1990-1991, inwazja na Panamę (1989) i inwazja na Irak (2003). Herman stworzył instytucję, której celem była analiza funkcjonowania mediów: Fairness and Accuracy in Reporting (FAIR) („Sprawiedliwość i Rzetelność w Dziennikarstwie”). Instytucja ta od 1986 roku dokonała wielu dobrze udokumentowanych krytyk mediów i cenzury.
Dzięki możliwościom taniej i powszechnej komunikacji, które stwarza Internet, rośnie liczba niezależnych stron WWW, które wykorzystują model propagandy do analizy mediów. Prawdopodobnie najbardziej konsekwentną i poważną stroną jest brytyjska MediaLens, przygotowana przez Davida Edwardsa i Davida Cromwella.

</doc>
<doc id="110529" url="https://pl.wikipedia.org/wiki?curid=110529" title="José Luis Cuciuffo">
José Luis Cuciuffo

José Luis Cuciuffo (ur. 1 lutego 1961 w Córdobie, zm. 11 grudnia 2004 w prowincji Buenos Aires) – argentyński piłkarz grający jako obrońca.
Kariera klubowa.
Był zawodnikiem drużyn Chaco For Ever i Talleres Córdoba, a także CA Vélez Sarsfield. W 1987 przeszedł do Boca Juniors, gdzie grał na pozycji stopera. Przez 3 sezony występował też w Nîmes Olympique z francuskiej Ligue 1 – jedynym klubie z Europy w karierze Argentyńczyka. Po powrocie do Argentyny w 1993 grał w barwach Belgrano Córdoba, kończąc tam piłkarską karierę.
Kariera reprezentacyjna.
Został powołany do reprezentacji kraju na mistrzostwa świata w Meksyku w 1986; nie wystąpił w pierwszym meczu turnieju z Koreą, ale w kolejnym spotkaniu z Włochami zagrał na prawej obronie, niespodziewanie zastępując Néstora Clausena. W pozostałych meczach mundialu zagrał w pełnym wymiarze czasu, kolejno z Bułgarią, w 1/8 finału z Urugwajem, w ćwierćfinale z Anglią, w półfinale z Belgią i wreszcie w finale z Niemcami. Szczególnie dobre recenzje zebrał za mecz finałowy.
Powołany do kadry argentyńskiej na dwa turnieje finałowe Copa America – w 1987 zajął wraz z zespołem 4., a w 1989 3. miejsce.
Śmierć.
Zginął w wypadku, śmiertelnie postrzelony w trakcie polowania.
Sukcesy.
Klubowe.
Boca Juniors
Reprezentacyjne.
Argentyna

</doc>
<doc id="110530" url="https://pl.wikipedia.org/wiki?curid=110530" title="Jose Luis Cuciuffo">
Jose Luis Cuciuffo



</doc>
<doc id="110531" url="https://pl.wikipedia.org/wiki?curid=110531" title="Furan">
Furan

Furan, furfuran – heterocykliczny związek chemiczny z endocyklicznym atomem tlenu, cykliczny eter o charakterze aromatycznym.
Jest znacznie bardziej reaktywny w substytucji elektrofilowej niż benzen. Podstawienie elektrofilowe zachodzi głównie w pozycji 2 w stosunku do atomu tlenu. W środowisku kwasowym polimeryzuje.
W warunkach normalnych jest bezbarwną cieczą o słodkawym zapachu chloroformu. Jest dobrze rozpuszczalny w etanolu i eterze dietylowym. Otrzymuje się go z furfuralu działaniem pary wodnej na katalizatorze tlenkowym. Stosowany jest do produkcji kwasu adypinowego i heksametylenodiaminy.

</doc>
<doc id="110532" url="https://pl.wikipedia.org/wiki?curid=110532" title="Traian Basescu">
Traian Basescu



</doc>
<doc id="110533" url="https://pl.wikipedia.org/wiki?curid=110533" title="Praca (działalność człowieka)">
Praca (działalność człowieka)

Praca – miara wysiłku włożonego przez człowieka w wytworzenie danego dobra; świadoma czynność polegająca na wkładanym wysiłku (działalność lub oddziaływanie) człowieka w celu osiągnięcia założonego przez niego celu; czynności umysłowe i fizyczne podejmowane dla realizacji zamierzonego celu.
Poprzez działalność pracy człowiek tworzy wartość ekonomiczną w postaci towarów lub usług. W pracy mogą być też zastosowane czynności lub właściwości zwierząt, maszyn, narzędzi i materiałów.
Podejście ekonomiczne.
Najczęściej wyrażana jest ona w roboczogodzinach. Praca jest jednym z trzech czynników produkcji – pozostałe dwa to ziemia (ekonomia) oraz kapitał. W niektórych teoriach ekonomicznych praca nazywana jest kapitałem ludzkim, co czasami oznacza również zdolności posiadane przez siłę roboczą. Jeżeli ludzie wykonujący pracę są do niej dobrze przygotowani i posługują się zaawansowaną technologią, wtedy uzyskują dużą wydajność pracy. Mogą te same dobra wykonać szybciej i lepiej.
Praca według Adama Smitha.
W ujęciu Smitha praca całego narodu odpowiada współczesnej kategorii produktu krajowego brutto. Definicja ojca współczesnej ekonomii podkreśla, że bogactwo społeczeństwa rodzi się z wykonywanej przez jego członków pracy. Jednak praca każdego człowieka może zostać źle spożytkowana, co owocuje niską wydajnością pracy. Pracownicy źle zorganizowani muszą włożyć dużo więcej wysiłku niż ci lepiej zorganizowani, aby wytworzyć te same dobra.
We współczesnych społeczeństwach pracę wykonują:
Praca według Karola Marksa.
Karol Marks w "Rękopisach ekonomiczno-filozoficznych z 1844 roku" wychodził od pojęcia człowieka jako istoty społecznej. Najważniejszą formą uczestnictwa człowieka w społeczeństwie jest praca, proces której umożliwił w ogóle uczłowieczenie, tj. wyjście ze stanu zwierzęcości.
Marks rozważał problem "alienacji" pracy – dokonując zapożyczenia od Georga Hegla zreinterpretował je w duchu materializmu. Według Marksa sytuacja, gdy ktoś rezygnuje z własnej siły roboczej – własnej zdolności przekształcania świata – jest równoznaczne z alienacją swojej natury. Marks opisał formę alienacji jako "fetyszyzm towarowy" – jego zdaniem ludzie nabierają przekonania, że rzeczy, które wytwarzają, oraz narzędzia produkcji mają samoistną wartość, a nie włożona w produkty siła robocza i wtedy sprowadzają "stosunki społeczne" do wymiany handlowej. Marks twierdził, że alienacja siły roboczej (i wynikający z niej fetyszyzm towarowy) jest cechą charakterystyczną kapitalizmu, choć przed pojawieniem się kapitalizmu w Europie istniały rynki, na których producenci i handlowcy kupowali i sprzedawali dobra. Według Marksa kapitalistyczne stosunki produkcji rozwinęły się w Europie, gdy praca sama stała się dobrem – gdy chłopi uzyskali możliwość sprzedaży swojej siły roboczej i zostali zmuszeni do jej sprzedaży, bo nie posiadali już własnej ziemi ani narzędzi produkcji. Ludzie sprzedają swoją siłę roboczą, gdy akceptują wynagrodzenie za to co produkują w danym okresie (czyli – nie sprzedają wytworów pracy, ale samą pracę). W zamian za siłę roboczą otrzymują pieniądze, pozwalające im przeżyć. Tych, którzy są zmuszeni sprzedawać własną siłę roboczą, by przeżyć, Marks nazwał "proletariuszami", a tych, którzy kupują siłę roboczą – "kapitalistami" lub "burżuazją".
Marks odróżniał burżuazję przemysłową od handlowej. Handlarze kupują dobra na jednym rynku i sprzedają na innym. Ponieważ prawo popytu i podaży działa tylko w obrębie jednego rynku, częstokroć występuje różnica wartości tego samego dobra na różnych rynkach i handlarze starają się wykorzystywać te różnice. Kapitaliści natomiast wykorzystują różnice między wartością siły roboczej a wartościami innych dóbr na jednym rynku. Zdaniem Marksa w każdym przemyśle, który się rozwija, wartość siły roboczej jest niższa niż wartość wyprodukowanych przez nią dóbr i nazwał tę różnicę "wartością dodatkową".
To właśnie wartość dodatkowa jest źródłem zysku kapitalisty. Marks opierał się na zapożyczonej od Adama Smitha laborystycznej teorii wartości, zgodnie z którą wartość dodatkową tworzy praca ludzka, niezbędna do wyprodukowania towaru. Marks uważał, że skoro wszelką wartość wytwarzają robotnicy, to właściciel fabryki jest zbędny w procesie produkcji.
Pracownik.
Pracownik najemny nie inwestuje własnego kapitału. W zamian za wykonywaną pracę otrzymuje od przedsiębiorcy wynagrodzenie. Pracodawca i pracownik są od siebie zależni. Ze względu na stopień przygotowania do wykonywania prac na określonym stanowisku roboczym można wyróżnić pracowników:
Każdej osobie wykonującej pracę należy się za nią godziwe wynagrodzenie. Jeżeli jest ono wypłacane okresowo, to określa się je jako płacę (potocznie "pensja"). Często koszt pracy podaje się jako koszt roboczogodziny. W przypadku edukacji jednostką bywa czasami godzina lekcyjna (45 min.).
Stosunki między pracodawcą i pracownikiem określa sytuacja na rynku pracy. Przy dużym bezrobociu pracodawcy mogą rabunkowo wykorzystywać pracowników dyktując im bardzo niskie wynagrodzenia, za cięższą pracę. W takiej sytuacji przedsiębiorcom nie opłaca się inwestowanie w nowoczesne technologie zwiększające wydajność pracy.
Jeżeli na rynku brakuje pracowników, przedsiębiorcy muszą o nich zabiegać proponując im dodatkowe korzyści. Wydajność pracowników zależy od motywacji, która może zostać zwiększona dzięki odpowiednim systemom wynagradzania lub przez marketing wewnętrzny (np. budowę kultury korporacyjnej). Zastosowanie nowoczesnych technologii może zwiększyć wydajność pracy (np. automatyzacja produkcji). Nie jest to możliwe, bez podniesienia kwalifikacji pracowników przez inwestycje w edukację.
Termin siła robocza oznacza potencjalne zdolności i umiejętności ludzi do wykonywania pracy produkcyjnej i nieprodukcyjnej, natomiast praca jest formą wykorzystania siły roboczej. W zależności od wykonywanej działalności pracownicy realizują swoje zadania przez cały rok, bądź są zatrudniani sezonowo (np. w rolnictwie i budownictwie).
Zespoły pracowników mogą być zorganizowane w formie grup lub brygad. Grupy są to zespoły pracowników wykonujących tę samą pracę. Brygady są jednostkami wyodrębnionymi organizacyjnie w ramach przedsiębiorstwa i mają stały skład osobowy, w tym własne kierownictwo, na stałe przydzielone narzędzia pracy i przydzielone określone zadania produkcyjne. W brygadzie są pracownicy o różnych kwalifikacjach, jest w niej podział pracy oraz zróżnicowane wynagrodzenie, którego wysokość może być uzależniona od funkcji spełnianej przez pracownika, jego kwalifikacji, a także stopnia trudności i ilości wykonanej pracy.
Najszerszym pojęciem dotyczącym organizacji siły roboczej w przedsiębiorstwie lub innej jednostce organizacyjnej jest pojęcie załogi, przez którą rozumiemy zespół pracowników związanych z tą jednostką umową o pracę oraz zainteresowanych jej wynikami ekonomicznymi i produkcyjnymi.
Spółdzielczość.
Spółdzielnia stanowi własność pracujących w niej osób, którzy organizują się, aby razem stworzyć warsztat pracy. Stosunki między spółdzielcami łączą ze sobą pewne cechy relacji przedsiębiorca-pracownik. Spółdzielca z jednej strony wnosi swój wkład w powstanie spółdzielni i jest właścicielem swojego warsztatu pracy. Z drugiej strony podlega władzom spółdzielni, które podejmują decyzje w interesie jej członków.
W Polsce podczas tworzenia PRL wielu przedsiębiorstwom nadano formę spółdzielni. W rzeczywistości były one zarządzane przez funkcjonariuszy partyjnych, którzy nie liczyli się w żaden sposób ze zdaniem spółdzielców. Stosunek pracy w takim przedsiębiorstwie odpowiadał sytuacji pracodawcy i pracownika.
Podejście psychologiczne.
Istnieją trzy główne postawy wobec pracy:
Bezrobocie – brak pracy.
Ciemną stroną rynku pracy jest powstawanie zjawiska bezrobocia. Pracodawcy nie chcą ponosić kosztów utrzymania gorszych pracowników, kiedy mogą zatrudnić lepszych albo zastąpić ich nowoczesną technologią zwiększającą wydajność pracy. Restrykcyjne prawo pracy zmniejsza mobilność pracowników, co powoduje, że okres poszukiwania pracy jest dłuższy. Naturalne dla wolnego rynku okresy recesji prowadzą do szybkiego wzrostu bezrobocia w krótkim okresie.
Zastąpienie rynku pracy przez państwowe regulacje może zmniejszyć albo zlikwidować bezrobocie. W takiej sytuacji zmniejsza się motywacja pracowników, co znacznie pogarsza ich wydajność. Pracownicy mniej wydajni żyją na koszt tych bardziej pracowitych. W efekcie społeczeństwo jako całość ubożeje.
Społeczeństwa, które inwestują w edukację młodzieży oraz dokształcanie już zatrudnionych pracowników, stają się bogatsze, od narodów wydających swoje dochody na inne cele. Wykwalifikowanym pracownikom łatwiej jest znaleźć lepszą pracę.
Populizm polityków rządzących niektórymi społeczeństwami prowadzi do tworzenia systemów prawnych zniechęcających pracodawców do legalnego zatrudnienia pracowników. W takiej sytuacji pojawia się "szara strefa", a bardziej aktywni pracownicy emigrują "za chlebem" do państw oferujących lokalnym pracodawcom lepsze rozwiązania prawne. Największą barierą w zatrudnieniu jest nadmierna biurokracja, która ogranicza działalność gospodarczą. Konieczność występowania o koncesje i zezwolenia zniechęca przedsiębiorców do tworzenia nowych miejsc pracy.
Wyżej wymienione przyczyny bezrobocia stanowią jeden z wielu poglądów na ten temat i nie zostały w żaden sposób definitywnie potwierdzone. Istnieją gospodarki, w których rynek pracy jest szczegółowo uregulowany, a stosunek pracy jest chroniony (państwa Skandynawii). Nie powoduje to spadku wydajności pracowników ani wzrostu bezrobocia. Istnieją też gospodarki, w których prawa pracownicze są chronione w ograniczonym zakresie, a egzekwowanie prawa pracy nie jest priorytetem, a jednak stopa bezrobocia pozostaje wysoka, a wydajność pracy względnie niska (np. Polska).
Prawo.
W Polsce 1 kwietnia 1999 utworzono dział administracji rządowej pod nazwą praca.

</doc>
<doc id="110539" url="https://pl.wikipedia.org/wiki?curid=110539" title="Stanisław Wróblewski (prawnik)">
Stanisław Wróblewski (prawnik)

Stanisław Wróblewski (ur. 5 maja 1868 w Tenczynku, zm. 17 grudnia 1938 w Warszawie) – polski działacz państwowy, prawnik, specjalista prawa rzymskiego, prezes Polskiej Akademii Umiejętności, w latach 1935–1938 senator II RP IV kadencji.
Życiorys.
Był synem Wincentego (1831–1892), oficera powstańczej partii powstania styczniowego, i Walerii z Bossowskich; miał dwóch braci: Władysława (1875–1951), pełniącego w 1918 przez niespełna pół miesiąca funkcję szefa rządu tymczasowego, Wincentego (1871–1942), doktora medycyny, autora licznych prac z dziedziny bakteriologii oraz siostrę Marię.
W 1885 ukończył chlubnie VIII klasę i zdał egzamin dojrzałości w C. K. III Gimnazjum w Krakowie (w jego klasie byli m.in. Adam Bal, Stanisław Szeptycki, Karo Łepkowski). W latach 1885–1890 studiował prawo na Uniwersytecie Jagiellońskim (UJ), na przełomie lat 1890 i 1891 uzupełniał wykształcenie na Uniwersytecie w Berlinie, po czym obronił na UJ doktorat prawa (1891). W latach 1892–1901 kolejno odbył aplikację i pełnił funkcję sędziego, jednocześnie kontynuując karierę naukową – habilitował się w 1895, a w 1901 uzyskał nominację na profesora nadzwyczajnego UJ. Od 1906 profesor zwyczajny i kierownik katedry prawa rzymskiego, dwukrotnie pełnił funkcję dziekana Wydziału Prawa UJ. Wykładał prawo rzymskie, prawo handlowe, prawo wekslowe i ubezpieczeniowe. Był autorem wielu publikacji z dziedziny prawa, m.in. "Zur Lehre von der Collision der Privatrechte", "Allgemeines Buergerliches Gesetzbuch" (3-tomowy komentarz do austriackiego kodeksu cywilnego, wspólnie z W. L. Jaworskim), "Zarys wykładu prawa rzymskiego" (2 tomy). Opracował także komentarz do polskiej ustawy spółdzielczej z 1920 oraz komentarz do prawa wekslowego i czekowego z 1924 i 1936.
W październiku 1926 został powołany na stanowisko prezesa Najwyższej Izby Kontroli (po śmierci dotychczasowego prezesa Jana Żarnowskiego). Kierował izbą przez 4 lata, do 15 października 1930, został zastąpiony przez generała Jakuba Krzemieńskiego. Od 1935 zasiadał w Senacie RP z nominacji prezydenta Mościckiego. Zmarł krótko po zakończeniu kadencji senatorskiej (wrzesień 1938).
Był wieloletnim członkiem PAU (w 1910 członek korespondent Akademii Umiejętności w Krakowie, 1918 członek czynny AU), od 1920 kierował Komisją Prawniczą Akademii, był delegatem PAU na ośrodek naukowy warszawski (1927–1929), sekretarzem generalnym (1921–1927), wiceprezesem (1927–1929), wreszcie od 1934 prezesem PAU. Od 1932 należał także do Towarzystwa Naukowego Warszawskiego. 
Zmarł 17 grudnia 1938 w Warszawie, gdzie przebywał w związku z posiedzeniem Komisji Kodyfikacyjnej. Został pochowany na Cmentarzu Rakowickim w Krakowie (kwatera PAS 58-płn-zach-narożnik).

</doc>
<doc id="110540" url="https://pl.wikipedia.org/wiki?curid=110540" title="Augustianie">
Augustianie

Zakon Świętego Augustyna (Augustianie, łac. "Ordo Sancti Augustini" – OSA; do 1963 augustianie-eremici, łac. "Ordo Eremitarum Sancti Augustini", OESA) – zgromadzenie zakonne powstałe 1 marca 1256 roku po zjednoczeniu różnych wspólnot eremickich, które żyły według reguły świętego Augustyna z Hippony.
Augustianie są zaliczani do zakonów żebrzących. Ich ubiorem jest czarny habit z kapturem i skórzanym pasem. Prowadzą oni działalność naukową, misyjną, społeczną oraz pracują wśród ludzi chorych, ubogich, upośledzonych i odrzuconych na margines społeczeństwa.
Członkowie zakonu.
Augustianami było 16 kardynałów, 3 patriarchów, 58 arcybiskupów i 365 biskupów, około 12 świętych i 171 błogosławionych. Do zakonu należeli m.in.: Aegidius Colonna Romanus, Bonaventura Badoer, Luis de León, Izajasz Boner, Marcin Luter – ojciec Reformacji, Grzegorz Mendel – prekursor genetyki, Andrés de Urdaneta, Tomasz z Villanuevy, Walenty Scholar – astronom, brat Eneasz – współtwórca almanachu astronomicznego, Piotr z Krakowa – teolog, Wilhelm Gaczek, Grzegorz Uth.
Augustianie w Polsce.
Do Polski w jej ówczesnych granicach (konkretnie do Krakowa) zostali sprowadzeni z Czech w 1342 roku przez króla Kazimierza Wielkiego. W roku 1331 zostali sprowadzeni na Pomorze przez Barnima III i wybudowali klasztor w Jasienicy. Siemowit III sprowadził augustianów na Mazowsze, w 1356 r. do Rawy i do Warszawy, a dwa lata później do Ciechanowa.
Klasztory w Polsce należały do prowincji bawarskiej i były podzielone na trzy okręgi: polski, mazowiecki i ruski. Do okręgu polskiego należały klasztory w Krakowie, Olkuszu, Książu Wielkim, Wieluniu, Krasnymstawie i Pilźnie; do mazowieckiego klasztory w Warszawie (1356), Rawie (1356) i Ciechanowie (1358); do ruskiego w Brześciu Litewskim i Grodnie (1494). Samodzielna polska prowincja zakonna powstała 6 lipca 1547 roku. Podczas reformacji nastąpił kryzys, we wszystkich klasztorach było dziesięciu ojców, z czego jeden w Ciechanowie. Ponowny rozwój nastąpił od XVII wieku. Klasztory na terenach zaboru rosyjskiego zostały zniesione w 1864 r. w ramach szerszej kasaty. Do XX wieku przetrwał tylko klasztor w Krakowie.
W 1950 roku zniesieni w Polsce przez ówczesnego metropolitę krakowskiego, Adama Sapiehę, ze względu na udział zakonników w ruchu księży patriotów. Reaktywowani w początku lat 80. XX wieku. Do tworzonej od podstaw struktury nie przyjęto byłych zakonników sprzed 1950 r.
 prowincja polska posiada 3 klasztory: dwa w Krakowie i jeden w Łomiankach k. Warszawy. Są to: klasztor pw. św. Katarzyny Aleksandryjskiej Dziewicy i Męczennicy, przy którym działa Kościół św. Katarzyny Aleksandryjskiej i św. Małgorzaty w Krakowie oraz jedyne w Polsce Zgromadzenie Sióstr Świętego Augustyna, klasztor pw. Matki Bożej Dobrej Rady, przy którym działa Kościół św. Mikołaja z Tolentino w Krakowie, oraz klasztor pw. Matki Bożej Pocieszenia.

</doc>
<doc id="110541" url="https://pl.wikipedia.org/wiki?curid=110541" title="Augustianie - eremici">
Augustianie - eremici



</doc>
<doc id="110542" url="https://pl.wikipedia.org/wiki?curid=110542" title="Struktury danych">
Struktury danych



</doc>
<doc id="110543" url="https://pl.wikipedia.org/wiki?curid=110543" title="Szczytowy stosunek sygnału do szumu">
Szczytowy stosunek sygnału do szumu

Szczytowy stosunek sygnału do szumu, rzadziej stosunek sygnału szczytowego do szumu (PSNR, ang. "peak signal-to-noise ratio") – stosunek maksymalnej mocy sygnału do mocy szumu zakłócającego ten sygnał. Ze względu na szeroki zakres wartości PSNR wyrażany jest w decybelach.
Najczęściej PSNR stosowany jest do oceny jakości kodeków wykorzystujących stratną kompresję obrazów. W takim przypadku sygnałem są nieskompresowane dane źródłowe, a szumem – artefakty (zniekształcenia) spowodowane zastosowaniem kompresji stratnej.
Wzory.
W celu wyznaczenia PSNR należy wpierw obliczyć współczynnik MSE (ang. "mean squared error") bazujący na obu porównywanych obrazach, korzystając z wzoru:
gdzie:
Następnie wyliczoną wartość MSE należy podstawić do wzoru końcowego
gdzie:

</doc>
<doc id="110544" url="https://pl.wikipedia.org/wiki?curid=110544" title="Władysław Józef Zaleski">
Władysław Józef Zaleski

Władysław Józef Zaleski herbu Jelita (ur. 14 lipca 1894 w Sanoku, zm. 5 lutego 1982 w Londynie) – polski doktor praw, dyplomata, adwokat, oficer dyplomowany Wojska Polskiego II RP, uczestnik czterech wojen, mianowany przez władze RP na uchodźstwie na stopień pułkownika, działacz państwowy na emigracji, prezes Najwyższej Izby Kontroli na Uchodźstwie w latach 1974–1978.
Życiorys.
Władysław Józef Zaleski urodził się 14 lipca 1894 w Sanoku. Był wnukiem Ludwika Zaleskiego z Mikuliczyna, powstańca listopadowego. Pochodził z szanowanej rodziny osiadłej w Sanoku. Syn lekarza i społecznika Karola Zaleskiego (1856–1941) i nauczycielki Wilhelminy z domu Leixner (1859–1912). Miał ośmioro rodzeństwa: (pięciu braci i trzy siostry), byli to kolejno: Tadeusz (ur. 1887), Juliusz (ur. 1889), Karol (ur. 1890), Zygmunt Jan (ur. 1892), Maria Elżbieta (1896-1967, po mężu Hanus), Jakub (ur. 1899), Jadwiga (ur. 1900), Zofia Ludwika (1903–1906, zmarła w dzieciństwie na zapalenie opon mózgowych). Rodzina zamieszkiwała w tzw. Willi Zaleskich. Dwóch z jego braci, Juliusz i Jakub w 1940 zostało ofiarami zbrodni katyńskiej.
W 1913 zdał egzamin dojrzałości w C. K. Gimnazjum w Sanoku (w jego klasie byli m.in. Władysław Brzozowski, Jan Bratro, Stanisław Szwed, Roman Ślączka). Był jednym z pierwszych członków ruchu skautowego w Sanoku, został członkiem tajnego „oddziału ćwiczebnego” im. Hetmana Stanisława Żółkiewskiego, założonego w listopadzie 1909 przez działaczy Organizacji Młodzieży Niepodległościowej „Zarzewie”, od 1911 jako jawna Drużyna Skautowa im. hetmana Stanisława Żółkiewskiego – Ex ossibus ultor (innymi harcerzami byli wówczas m.in. Jan Bratro, Władysław Brzozowski, Julian Krzyżanowski, Tadeusz Piech, Klemens Remer, Tadeusz Remer, Zygmunt Vetulani, Mieczysław Krygowski). W sanockim harcerstwie pełnił funkcję plutonowego. Należał do jej rady plutonowych, na przełomie 1911/1912 założył drużynę harcerską im. Romualda Traugutta przy Gimnazjum Państwowym w Brzozowie, a w lipcu 1913 był w składzie polskiej delegacji skautowej na światowy zlot skautowy w angielskim Birmingham (wraz z nim był Tadeusz Piech). Był członkiem sanockiego gniazda Polskiego Towarzystwa Gimnastycznego „Sokół”, działającego w gmachu przy ulicy Mickiewicza.
Pierwotnie rozpoczął studia na akademii handlowej. Następnie podjął studia prawa w Wiedniu. Po wybuchu I wojny światowej w 1914 wstąpił do Legionu Wschodniego. W 1915 został wcielony do Armii Austro-Węgier i wysłany do walk na froncie albańsko-włoskim (wspólnie z nim m.in. brat Zygmunt oraz koledzy z Sanoka, Jan Kosina i jego brat Stanisław). Został awansowany na stopień chorążego rezerwy z dniem 1 lipca 1916. W 1917 został ranny i trafił na leczenie do szpitala w Krakowie. U kresu wojny w 1918 był oficerem rezerwy 45 pułku piechoty Austro-Węgier w Sanoku.
Dekretem Wodza Naczelnego Józefa Piłsudskiego z 19 lutego 1919 jako były oficer armii austro-węgierskiej został przyjęty do Wojska Polskiego z dniem 1 stycznia 1918 wraz z zatwierdzeniem posiadanego stopnia podporucznika ze starszeństwem z dniem 1 stycznia 1917 (mianowanie na ten stopień uzyskał tym samym rozkazem także jego brat Juliusz) i rozkazem z tego samego dnia 19 lutego 1919 Szefa Sztabu Generalnego płk. Stanisława Hallera mianowany oficerem men. przy dowództwie 3 batalionu Strzelców Sanockich. Następnie szkolił i kierował Pogotowiem Młodzieży, powołanym przez komendanta sanockiego hufca Michała Urbanka, spełniającego zadania utrzymania porządku w mieście, które przyczyniło się następnie do organizacji pierwszych polowych oddziałów wojskowych. W tym czasie prowadził zajęcia przysposobienia wojskowego. Służba w Pogotowiu odbywała się w godz. 8–22 i wyrobiła w służących postawę wojskowego drylu. W batalionie służył do maja 1919 i wówczas trafił do Dowództwa Frontu Galicyjsko-Lwowskiego. Uczestniczył w wojnie polsko-ukraińskiej, w tym obronie Lwowa. Następnie uczestniczył w wojnie polsko-bolszewickiej, w tym w wyprawie kijowskiej. Służył na stanowiskach dowódcy kompanii i dowódcy batalionu.
W niepodległej II Rzeczypospolitej ukończył studia prawnicze na Wydziale Prawa Uniwersytetu Jagiellońskiego uzyskując tytuł doktora praw przed 1923. W Wojsku Polskim został awansowany do stopnia porucznika rezerwy w korpusie oficerów piechoty ze starszeństwem z dniem 1 czerwca 1919. W 1920 został zdemobilizowany jako oficer 80 pułku piechoty. Później pozostawał oficerem rezerwowym 2 pułku Strzelców Podhalańskich w Sanoku (1923, 1924). 
Będąc radcą ministerialnym uchwałą Rady Miejskiej w Sanoku z początku 1922 został uznany przynależnym do gminy Sanok. Od 1923 był pracownikiem służby zagranicznej Ministerstwa Spraw Zagranicznych. Od 5 lipca 1923 do 1 stycznia 1925 pełnił funkcję sekretarza II klasy konsulatu RP w Pradze, następnie był sekretarzem II klasy konsulatu RP w Paryżu od 1 stycznia 1925 do 30 listopada 1927. Następnie powrócił do centrali MSZ w Warszawie i był referentem w Departamencie Polityczno-Ekonomicznym od 1 grudnia 1927. Później był kierownikiem referatu od 19 kwietnia 1933. Od 1 maja 1935 był naczelnikiem Wydziału Polaków Za Granicą w Departamencie Konsularnym (E.II; wzgl. Wydział ds. Mniejszości i Polonii za Granicą). W 1934 jako rezerwy był przydzielony do Oficerskiej Kadry Okręgowej nr I jako "oficer reklamowany na 12 miesięcy" i pozostawał wówczas w ewidencji Powiatowej Komendy Uzupełnień Warszawa Miasto III. Należał do warszawskiego Koła Harcerzy z Czasów Walk o Niepodległość.
Po wybuchu II wojny światowej przedostał się przez Bałkany (Rumunię i Turcję) na Bliski Wschód. Tam wstąpił do Samodzielnej Brygady Strzelców Karpackich. W 1942 przystąpił do szeregów 2 Korpusu Polskiego (jak się sam określił, był w nim "najstarszym porucznikiem"), w jego ramach pracował w ramach zabezpieczenia archiwum korpusu i archiwum MSZ, znajdującego się na Bliskim Wschodzie. Od 1944 do 1945 przemierzył szlak przez Kair, Taranto, Rzym, po czym trafił do Londynu.
Po zakończeniu wojny pozostał na emigracji w Wielkiej Brytanii. Od 1945 pracował w Polskiej Bibliotece i Archiwum Polskim Ośrodka Badań RP na Wychodźstwie. 10 lipca 1974 został powołany przez Prezydenta RP Stanisława Ostrowskiego na prezesa Najwyższej Izby Kontroli na Uchodźstwie (po śmierci generała Stanisława Kuniczaka). Kierował izbą od 14 lipca 1978 przez okres niespełna czterech lat, a 15 marca 1978 w wieku 84 lat złożył rezygnację, motywując swoją decyzję złym stanem zdrowia po przebytej chorobie serca, po czym na własną prośbę został odwołany 25 maja 1978, zaś został zastąpiony przez generała Jana Berka. Po odwołaniu z zajmowanego urzędu 25 maja 1978 otrzymał specjalne podziękowanie za swoją służbę na stanowisku Prezesa NIK, wystosowane od Prezydenta RP dr. Stanisława Ostrowskiego wraz z zawiadomieniem o odznaczeniu Krzyżem Komandorskim z Gwiazdą Orderu Odrodzenia Polski "w uznaniu za położone zasługi dla Państwa". Ponadto wieloletnim sekretarzem Rady Instytut Józefa Piłsudskiego w Londynie, członkiem Instytutu Spraw Międzynarodowych, członkiem zarządu Stowarzyszenia Polskich Kombatantów w Wielkiej Brytanii, członkiem zarządu Byłych Pracowników Służby Dyplomatycznej. Był autorem publikacji, m.in. z dziedziny spraw narodowościowych.
Zamieszkiwał w londyńskiej dzielnicy Wimbledon przy Salisbury Road 9. Był żonaty, miał córki.
Zmarł 5 lutego 1982 w Londynie i tam został pierwotnie pochowany (w uroczystościach pogrzebowych uczestniczył Prezydent RP na Uchodźstwie Edward Raczyński). Jego prochy zostały przewiezione do Polski i 24 sierpnia 1996 pochowane w grobowcu rodzinnym na cmentarzu przy ul. Rymanowskiej w Sanoku.

</doc>
<doc id="110546" url="https://pl.wikipedia.org/wiki?curid=110546" title="Rinzai">
Rinzai

Rinzai (臨済宗; jap.: "Rinzai-shū", chiń.: "Linjizong") – jedna z dwóch głównych szkół japońskiego buddyzmu zen (drugą z nich jest sōtō). Jest ona japońskim odpowiednikiem chińskiej szkoły linji, której założycielem był wielki mistrz chan Linji Yixuan (zm. 867).
Początkowy okres istnienia szkoły rinzai można podzielić na trzy etapy:
Eisai Myōan.
Linia przekazu Eisaia Myōana.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.
Gdy w kwietniu 1187 Eisai udał się powtórnie do Chin, przybywał tam tylko w celu praktyki chan. Został uczniem mistrza Xu’ana Huaichanga, który przebywał w klasztorze Wangnian na górze Tiantai. Gdy mistrz przeniósł się do klasztoru na górze Tiantong, Eisai udał się tam za nim i po wytrwałej praktyce osiągnął oświecenie i otrzymał przekaz Dharmy. Do Japonii powrócił w 1191 r. i od razu rozpoczął nauczanie zen. Zgromadził małą grupkę wyznawców. W 1195 r. przy poparciu sioguna Yoritomo Minamoto założył klasztor Shōfuku w Hakacie uważany za pierwszy klasztor zen w Japonii. Pragnął wykorzystać kryzys w japońskim buddyzmie tego okresu, aby usamodzielnić i rozwinąć szkołę zen rinzai jako bezpośredniego spadkobiercę prawdziwej linii przekazu chanu Patriarchów. Głosił, że rinzai jest "esencją wszystkich nauk i podsumowaniem Dharmy Buddy". Rozgniewało to ustabilizowane i walczące o wpływy stare szkoły doktrynalne i Eisai w 1199 opuścił Kioto i przeniósł się do Kamakury. Został opatem nowego klasztoru Jofuku. W 1202 r. wrócił do Kioto o został opatem kolejnego nowego klasztoru Kennin. Zaczął się w końcu cieszyć poważaniem, ale także nie czynił już żadnych wysiłków aby propagować zen. Być może myślał, że Japończycy do zen jeszcze nie dojrzeli. Splot zależności spowodował, iż praktyka zen została w jego szkole zmieszana z naukami tendai. Jego tekst "Kōzen Gokokuron" (Traktat o szerzeniu zen dla obrony narodu) zaangażował zen w politykę.
Chociaż Japończycy szczycili się przeniesieniem do swego kraju prawdziwego i czystego chan/zen z Chin, to jednak jego rozwój poszedł w innym kierunku. Chan był w Chinach plebejski i mistrzowie stronili od polityki, jak i od wizyt w pałacach – chociaż były od tego wyjątki (np. szkoła północna stopniowego oświecenia); natomiast zen od okresu Kamakury stał się buddyzmem klasy samurajów i angażował się w politykę. W toku dalszego rozwoju, m.in. z powodu antybuddyjskich rozporządzeń Ody Nobunagi i w jeszcze większym stopniu antybuddyjskiego nastawienia w czasie okresu Meiji, zen zmienił się na tyle, że wielu mistrzów zaczęło popierać nacjonalizm i wojnę (zobacz dalej: Zen od Ody Nobunagi do okresu Meiji).
Pechowo potoczyły się dalsze losy tej szkoły. Jego najwybitniejszym uczniem był Ryōnen Myōzen (1184–1225), który przez 6 lat był nauczycielem Eiheia Dōgena. Udał się Chin, gdzie praktykował u mistrzów Wuji Liaopaia i Tiantonga Rujinga. Niestety zmarł w Chinach w maju 1225 r.
Taikō Gyōyū zmarł jako opat Jōmyō-ji, prawdopodobnie nie zostawiwszy spadkobiercy. Przez jakiś okres mieszał praktykę zen z nauki szkoły shingon, spadkobierczyni chińskiej szkoły zhenyang (prawdziwych słów), czyli mantrajany.
Nieco dłużej przetrwała trzecia linia przekazu zapoczątkowana przez Shakuena Eichō. Około 1222 r. założył on klasztor Chōraku, gdzie jego uczniem był Enni Ben’en, późniejszy propagator zen w stylu rinzai.
Enni Ben’en.
Linia przekazu Enniego Ben’ena.
Ben’en był jedną z najważniejszych postaci zen rinzai w XIII wieku. Spędził siedem lat w Chinach praktykując chan u mistrza Wuzhuna Shifana z odgałęzienia szkoły linji – yangqi. Jego klasztor Wanshou znajdował się na górze Jing w prowincji Zhejiang. Jak wykazała historia – wszystkie linie przekazu w Japonii, które przetrwały są spadkobierczyniami tej właśnie gałęzi. Linie przekazu z odgałęzienia huanglong w Japonii wygasły. Trzeba tu powiedzieć, że ten chiński mistrz jest dziadkiem japońskiego rinzai, gdyż uczniami jego uczni byli Japończycy. Po powrocie do kraju Ben’en miał to szczęście, że Fujiwara Michiie miał wielkie plany związane z rozwojem buddyzmu w Kioto i główną rolę miał odegrać Ben’en. Początkowo znalazł się Fumon-in, gdzie prowadził codzienne ceremonie shingon i tendai, ale jego ideałem była czysta praktyka zen, taka jak w Chinach. I gdy tylko ukończono wielki kompleks Tōfuku-ji (formalnie konsekracja nastąpiła w 1255 r.) – Ben’en został opatem i wkrótce klasztor znalazł się wśród 5 klasztorów systemu 5 klasztorów (gór) i 10 świątyń (chiń. wushan; jap. gozan) i centrum ruchu zen w Kioto.
Shinchi Kakushin.
Linia przekazu Shinchiego Kakushina.
Kakushin nie odegrał wielkiej roli w propagowaniu zen rinzai, gdyż lubił samotność i po otrzymaniu przekazu Dharmy zaszył się w odległym zakątku w okolicy dzisiejszego dystryktu Wakayama, niedaleko miejsca skąd pochodził. Wybudował tam mały klasztor Saihō, w którym pozostał przez ok. 40 lat. Odwiedzał jednak Kioto z wykładami. I jemu także nie udało się utrzymać w swoim klasztorze czystej praktyki zen i została ona zmieszana z naukami shingon. Niemniej główny nacisk kładziono na praktykę koanową (chiń. Koan) wykorzystując Mumonkan (chiń. Wumenguan). Japoński zen rinzai zyskał pierwszy tekst związany z jego najważniejszą praktyką. Najwybitniejszym mistrzem tej linii przekazu i jednym z najwybitniejszych mistrzów japońskiego zen był Tokushō Bassui.
Zen okresu Kamakury.
Linia przekazu Dharmy.
W pierwszej połowie okresu Kamakury (1185–1333) szkoła zen rinzai mogła się utrzymać tylko wchodząc w różne synkretyczne związki z dawnymi potężnymi szkołami buddyzmu, nawet jeśli szkoły te przechodziły wyraźny kryzys. Jednak koniec okresu Heian (794–1192) był kryzysem całej Japonii; bunty, rewolty, pospolity bandytyzm, klęski żywiołowe, zmiana władzy (upadek dawnych rodów arystokratycznych), upadek moralności. W świeżym zenie samuraje zobaczyli religię dla siebie. W Japonii zaczęto wtedy mówić "Tendai jest dla dworu cesarskiego, shingon jest dla arystokracji, zen jest dla klasy wojowników, Czysta Kraina jest dla pospólstwa". Jednak naprawdę poważne zainteresowanie zenem wykazał dopiero czwarty regent bakufu (militarnego reżimu) – Tokiyori Hōjō (1227–1263). Był on bardzo mocno związany z praktyką zen; praktykował u chińskiego mistrza Wu’ana Puninga (1197–1276) i pod jego kierunkiem osiągnął oświecenie. Również i jego następcy Tokiyori i Tokimune także mocno zen praktykowali. Z przekazów historycznych wynika, że byli potężnymi, inteligentnymi i szczodrobliwymi władcami. Budowali klasztory zen, m.in. Kenchō, Engaku, Tōkei i inne, a mistrzowie zen zamieniali klasztory, w których kwitły synkretyczne praktyki, na czyste klasztory zen, jak np. Lanxi Daolong (1213–1278) zrobił w dotychczasowym klasztorze tendai i shingon – Kennin W okresie paniki i niepewności przed drugą inwazją mongolską w 1279 r., to właśnie mistrzowie zen wykazali taką moc ducha i nieugiętość, że w wielkim stopniu przyczynili się do zdecydowanego oporu Japonii. Poprawiło to jeszcze wizerunek zen w oczach Japończyków.
Nampo Jōmyō.
Linia przekazu Dharmy Nampo Jōmyō.
W tym okresie – XIII wiek – okazało się, że Japończycy nie tylko są już w pełni przygotowani do przyjęcia zenu, ale także są zdecydowani na jego praktykowanie. Nampo zajmuje unikalną pozycję w tradycji szkoły rinzai. Cieszył się szacunkiem swoich współczesnych, ale z dzisiejszej perspektywy jest właściwie patriarchą szkoły rinzai. Jeszcze przed końcem okresu Kamakury wprowadzenie zen do Japonii okazało się całkowitym sukcesem.
Do Japonii dokonano 24 wczesnych transmisji chan/zen z Chin. Do dziś przetrwała w Japonii tylko jedna linia przekazu rinzai – właśnie ta od Nampo Jōmyō. I chociaż dzisiaj jest 15 linii przekazu Dharmy rinzai, to wszystkie one wywodzą się z Myōshin-ji. Jest to przyczyną nierozwiązanych dyskusji, czy naprawdę można mówić, że zen rinzai jest pełnoprawnym spadkobiercą chanu linji z okresu Song.
Pięć klasztorów, dziesięć świątyń.
System hierarchicznego podporządkowania klasztorów rinzai zwany w skrócie w języku japońskim "gozan", czyli dosłownie pięć gór jest prawie wierną kopią chińskiego systemu organizacji klasztorów chan "wushan". Pełna nazwa tego systemu to w języku chińskim "wushan shicha", a w zsinizowanej wersji języka japońskiego "gozan jissetsu" (lub "jūsatsu"), czyli "pięć klasztorów, dziesięć świątyń". Jednak składał się on w rzeczywistości z trzech elementów
Do czuwania nad systemem i właściwym jego funkcjonowaniem stworzony został specjalny urząd.
Prowadzono rankingi klasztorów; np. w rankingu dokonanym za panowania cesarza Go-Daigo (1334–1336) lista wyglądała następująco:
Lista z 1341 r. zawierała już klasztory w części zarówno z Kamakury, jak i Kioto
Ostateczny ranking został zrobiony za sioguna Yoshimitsu; były to dwie listy klasztorów Kioto i Kamakury
Nad nimi była "pierwsza świątynia w kraju", czyli klasztor Nanzen. Charakterystyczne było to, że klasztory Kamakury były już podległe klasztorom z Kioto. Dwa z klasztorów Kioto, mianowicie Tenryū i Shōkoku należały do linii przekazu mistrza zen Musō Sosekiego, czyli Musō Kokushiego, jak jest bardziej znany. Brak jest wielkiego klasztoru Tōfuku, należącego do linii Enniego Ben’ena. Jest na liście natomiast mało ważny klasztor Manju.
System gozan objął także klasztory i świątynie w całym kraju. W 1338 r. cesarz Go-Daigo rozkazał wybudowanie w całym kraju świątyń "dla narodowego uspokojenia" (jap. "ankokuji") i pagód dla "dobrobytu odczuwających istot." Miały być one poświęcone tym, którzy zginęli w bitwach cesarza z siogunami Hōjō w latach 1331–1333. Wybudowano po jednej świątyni i jednej pagodzie we wszystkich 63 regionach kraju i na dwóch wyspach. Wszystkie nowe świątynie zostały związane z klasztorami zen systemu gozan, pod protekcją rządu bakufu i lokalnych zarządów. Pagody – oprócz tych, które należały do szkół shingon, tendai i ritsu – zostały własnością gozan.
Mnisi zen, najczęściej znakomicie wykształceni i o dużych umiejętnościach komunikowania się z innymi, byli wykorzystywani przez siogunat do najróżniejszych celów, nawet politycznych: misji dyplomatycznych, negocjacji itd. Również powierzano im operacje finansowe.
Literatura, sztuki piękne.
System "gozan", tak jak i jego chiński pierwowzór "wushan", przyczynił się do niezwykłego rozwoju literatury, malarstwa, jak również sztuk użytkowych (np. ceramiki). Dzięki temu zen zajął centralne miejsce w historii kultury Japonii. Okres największych wpływów zen rozpoczyna się wraz z przeniesieniem go z Chin (zobacz: chan) na początku okresu Kamakury i trwa jeszcze w antybuddyjskim okresie Tokugawa (1600–1868).
Różnica między Chinami a Japonią była wyraźna; w Chinach sztuka chanu i jego estetyka była ważnym wkładem w kulturę tego kraju, w Japonii cała jej kultura została przesiąknięta zen. Kultura chińska stworzyła dzieła, do których dzieła japońskie nigdy nie dorównały, ale przez 500 lat właściwie wszystko w Japonii zostało w taki czy inny sposób naznaczone przez zen.
Architektura.
Najłatwiej oddziaływanie zen można zobaczyć w architekturze jego klasztorów. Zarówno Eisai Myōan, jak i Enni Ben’en podczas pobytu w Chinach pilnie studiowali architekturę chińskich klasztorów. Japończycy także zapoznawali się z architektami i artystami chińskimi i zapraszali ich następnie do Japonii. Właściwie wszystkie klasztory z XIII wieku są pod teoretycznymi i praktycznymi wpływami chińskimi dynastii Song. Najbardziej znaczącymi klasztorami z tego okresu są najpewniej Kenchō-ji z Kamakury i Tōfuku-ji z Kioto. Gdy w 1319 r. Tōfuku-ji uległ pożarowi, klasztor Kenchō przesłał swoje własne plany architektoniczne, które zostały wykorzystane do przywrócenia klasztorowi poprzedniego wyglądu. Kenchō-ji może być uważany za ogólny model dla średniowiecznych klasztorów. Jednak Tōfuku-ji prawdopodobnie najpełniej wyraził idee architektoniczne zen tego okresu.
Innym wspaniałym przykładem jest klasztor Nanzen. Został on przebudowany z pałacu cesarskiego i jest przykładem okazałych budowli w obszernym terenie z ogrodami.
Dwa wspaniałe budynki znane jako Złoty Pawilon (jap. Kinkaku-ji) i Srebrny Pawilon (Ginkaku-ji) wybudowane przez klan Ashikaga, są przykładami najwyższego okresu rozwoju architektury zen.
Ogrody.
Ogrody klasztorne także był zainspirowane wzorami chińskimi. Szczególnie klasztory zen traktowały ogrody jako własne wyobrażenia na temat natury; zawierały one góry i doliny, wzgórza, jeziora i strumienie. Chiny słynęły ze swoich niezwykle pięknych założeń ogrodowych i zyskały nawet miano "matki ogrodów". Japończycy przenieśli wzorce jeszcze w okresie Nary, jednak rozwój ogrodów klasztorów zen poszedł w innym kierunku; zaczęły one wyrażać uduchowioną miłość do natury a ogród stał się symbolem kosmosu.
Najstarsze ogrody zen zostały założone przez Musō Kokushiego i ciągle należą do najpiękniejszych przykładów sztuki ogrodów. Ich styl reprezentuje okres przejściowy z pejzażowych ogrodów okresu Heian do kamiennych ogrodów okresu Muromachi. Można je podziwiać w klasztorach Saihō (ok. 1339) i Tenryū (ok. 1343) w Kioto.
Olbrzymią rolę w japońskich ogrodach odgrywały symbole. Kamienne lub suche symboliczne ogrody w stylu "kare-sansui" rozwinęły się pod koniec okresu Muromachi. Obywając się bez koloru, ozdób itp., ogrody te potrafiły symbolizować cały wszechświat. Kamienie i głazy symbolizowały góry i wyspy, a mech, żwir czy piasek symbolizowały nieskończony ocean. Były one nawet uważane za obrazowe kōany (chiń. Koan).
Najsłynniejsze tego typu ogrody znajdują się w Shinju-an, Myōshin-ji, Nanzen-ji, Daisen-ji. Najbardziej znany jest ogród w Ryōan-ji.
Ogrody herbaciane.
Były one związane z ceremonią picia herbaty (jap. chanoyu). Ogród herbaciany (jap. "roji") był łącznikiem, który przeniósł sztukę ogrodów z sacrum – z religijnych i uduchowionych ogrodów zen – do profanum – świeckiego świata. Pierwsze oznaki tego ruchu nastąpiły jeszcze w okresie Edo w posiadłościach arystokratów. Jednak piękno całego projektu, składającego się z ogrodu i pomieszczenia do ceremonii herbaty leżało w skromności.
Ogród składał się głównie ze ścieżki wysadzanej drzewami i gęstymi krzakami, która prowadziła do pokoju ceremonii herbaty. I tu stosowano zenistyczną zasadę asymetrii. Nieregularne kamienie (jap. "tobi-ishi") wytyczały ścieżkę i pozwalały na spokojne kroczenie po nich. Po drodze mijało się kamienną latarnię ("ishi-dōrō") i strumień spadającej z bambusowej rury wody. Szczyt rozwoju ceremonii herbaty, to XVI wiek. W Japonii ogrody herbaciane znajdowały się prawie wszędzie.
Kaligrafia.
Kaligrafia jest niewątpliwie starsza niż zen. W Chinach za wzór doskonałości uważało się kaligrafię okresu dynastii Wschodniej dynastii Jin (317–420), a zwłaszcza sztukę Wanga Xizhi (307–365) i jego syna Wanga Xianzhi (344–388). Były one podstawą dla prac mistrzów kaligrafii okresu Song takich jak np. poeta chan Huang Tingjian (1045–1105), uczeń mistrza chan Huitang Zuxina (1025–1100). Kaligrafia Huanga miała olbrzymi wpływ na rozwój zenistycznej kaligrafii japońskiej. Chińską kaligrafię przeniósł do Japonii Eisai Myōan. Być może pierwszym mistrzem zen kontynuującym tradycję Tianjiana był Shūhō Myōchō (Daitō Kukushi). Rozwijał ten styl także Shunjō (1166–1227). Chińscy mistrzowie chan, którzy przybyli do Kamakury sami byli bardzo dobrymi kaligrafami; zwłaszcza Lanxi Daolong, ale prawdziwym mistrzem był jego uczeń Yishan Yining. Wybitnym mistrzem tej sztuki był Musō Soseki. Najwybitniejszym zaś kaligrafem okresu Muromachi był Ikkyū Sōjun.
Tradycję wybitnego chińskiego kaligrafa Gulina Qingmao (1262–1329) kontynuował w Japonii Zekkai Chūshin (1336–1405).
W późniejszym okresie zasłynęła swoimi kaligrafami szkoła ōbaku.
Wspaniałe dzieła kaligraficzne pozostawili po sobie mistrzowie zen Hakuin Ekaku (1685–1768), Gibon Sengai (1751–1837) i Ryōkan Taigu (1758–1831).
Sztuka kaligrafii wydaje się być mocno związana z zen. Jedną z przyczyn jest to, że sztuka ta umożliwiała szybkie wyrażenie swojego wewnętrznego doświadczenia. Tusz na papierze ryżowym wysychał natychmiast, a więc niemożliwe były jakiekolwiek poprawki. Kaligrafia ukazywała "grafologicznie" stan umysłu i kreatywność autora i nie były one czymkolwiek zafałszowane.
Malarstwo.
Najwyższą formą sztuki zen było malarstwo, którego wyrazem były głównie pejzaże. Inspirowane było religijnymi i filozoficznymi poglądami zen i było największym wkładem zen do malarstwa.
Malarstwo tuszem (jap. "suibokuga") było uprawiane w klasztorach zen przez malarzy-mnichów (jap. "gasō"), którzy wyrażali w ten sposób swoje oświecenie. Japońskie malarstwo zen pozostawało pod wpływem chińskiego malarstwa chan okresu Song.
Chociaż głównym tematem były pejzaże, to jednak malarstwo to nie ograniczało się tylko i wyłącznie od nich. Mnisi przedstawiali obrazowo historie zen, jego słynne postacie, patriarchów, sięgali w przeszłość i malowali wyobrażenia arhatów (jap. "chinsō"). Obrazowali także specyficzne wypowiedzi zen, paradoksy (jap. "zenkizu" lub "zenkiza"). Sięgali również do tematyki czysto religijnej przedstawiając Buddę Śakjamuniego, bodhisattwów (zwłaszcza Kannon skt Avalokiteśvara). W grupie obrazów "chinsō" najczęściej malowaną osobą był Bodhidharma (jap. "Daruma").
Ponieważ o początku malarstwa zen wiadomo bardzo niewiele za pionierów uważa się dwóch mnichów: Mokuana (zm. ok. 1345) i Kaō (zm. 1345), o życiu których niewiele wiadomo. Jednym z najbardziej znanych obrazów Mokuana jest praca zatytułowana Czterej śpiący i przedstawiająca dwie słynne postacie chanu Hanshana (jap. Kanzan) i Shidego (jap. Jittoku) oraz mistrza chan Fenggana z tygrysem. Kaō, po powrocie z Chin, został opatem klasztoru Nanzen. Jego ulubionym tematem był Hanshan i Shide.
Jednym z najbardziej cenionych autorów portretów mistrzów zen był Kichizan Minchō (1350–1431), znany także jako Chō Densu. Dorównywał mu nieco starszy malarz – Mutō Shūi (połowa XIV wieku).
W Kamakurze przez trzy pokolenia sławą cieszyli się malarze z rodziny Ami: Nōami (1397–1471), znany także jako Shinnō, Geiami (1431–1485), znany jako Shingei i Sōami (zm. 1525). Uczeń Geiamiego – Shōkei był jednym z czołowych malarzy zen wschodniego rejonu Japonii Kantō. Był sekretarzem klasztoru Kennin w Kamakurze i dlatego był także znany jako Kei Shoki (jap. shoki – sekretarz).
W połowie okresu Muromachi siogun Yoshimitsu ufundował pracownię malarską, którą prowadził malarz-mnich Josetsu (działał pom. 1400 a 1413). Jego uczeń Shūbun (działał pom. 1444 a 1448) studiował także malarstwo w Korei i po powrocie malował w stylu chińskich mistrzów malarstwa chan Ma Yuana i Xia Guia.
Zapewne największym malarzem, i to nie tylko zen, ale w ogóle malarzem japońskim, był Sesshū Tōyō (1420–1506). Był prawdopodobnie uczniem Shūbuna oraz praktykował zen w Shōkoku-ji. Jego pejzaże zbliżają się już nieraz do abstrakcji. Malowane są jedynymi w swoim rodzaju śmiałymi, pewnymi i dynamicznymi pociągnięciami, a nawet uderzeniami pędzla, wyrażającymi duchowość zen, pełną mentalną kontrolę i równocześnie całkowitą naturalność i spontaniczność. Jego sztuka wpłynęła na wszystkich późniejszych artystów.
Jego uczniem był Shūgetsu działający pod koniec XV i na początku XVI wieku. Mnich Sesson Shūkei (1504–1589) był pod takim wpływem Sesshū, że imitował styl swojego mistrza.
Pod koniec okresu Muromachi malarstwo zen zostaje wyparte przez malarstwo dekoracyjne, które nieraz zachowało pewne cechy malarstwa zen. Tak było w wypadku artysty Kanō Masanobu (1434–1530). Malarstwo ulegało coraz większej sekularyzacji.
Dopiero w okresie Edo, malarstwo zen został przywrócone do życia dzięki dwóm wybitnym mistrzom zen i artystom. Byli nimi Hakuin Ekaku (1685–1768) i Gibon Sengai (1751–1837).
Ceremonia herbaty.
Ceremonia picia herbaty, jest rytuałem wykonywanym w milczeniu, podobnym w pewnym stopniu od zenistycznych grupowych odosobnień medytacyjnych. Jej wynikiem jest pogłębienie więzów społecznych. "Chajin" (pol. przyjaciele od herbaty) spotykają się w celu wspólnego wykonania drobiazgowej i wysoce zrytualizowanej ceremonii, podczas której pije się zieloną herbatę z indywidualnie wykonanych głębokich miseczek.
Okakura w swojej klasycznej książce "Księga herbaty" napisał, że ceremonia herbaty "jest kultem powstałym dla uczczenia piękna pośród brzydkich zdarzeń codziennego życia".
Podczas gdy zen podkreśla jedność czy tożsamość sacrum i profanum, w ceremonii herbaty wkracza się w sferę duchowości pośród tego, co jest najbardziej profanum.
Ceramika.
Ceramika związana z zenem powstała m.in. w związku z rozwojem i popularnością ceremonii herbaty. Miseczki do picia herbaty, samo serce ceremonii, tak jak i inne naczynia, były wykonywane indywidualnie, co dotyczy zresztą wszystkich elementów materialnych ceremonii. Ponieważ były to wyroby jednostkowe, indywidualne – traktowane były jako "indywidualności" i nawet "osobowości" i często nadawano im imiona.
Szczyt rozwoju porcelany przypadł na XVI wiek. Mistrz herbaty Sen no Rikyū spotkał artystę, prawdopodobnie Koreańczyka, Chōjiro (1512–1592), który stworzył monochromatyczne miseczki, o proporcjach idealnie łączących głębokość i szerokość. Syn Chōjiro był równie słynny. Jego dziełem była ceramika „raku”.
Z inwazji na Koreę (1592–1593) Hideyoshi Toyotomi przywiózł koreańskich mistrzów ceramiki i osiedlił ich w Japonii w Karatsu na wyspie Kiusiu, które stało się centrum koreańskiej ceramiki.
W XVII wieku sławą cieszyła się zielonkawa ceramika w stylu oribe.
Po XVII wieku rosnąca sekularyzacja Japonii spowodowała upadek ceramiki, jak i innych sztuk związanych z duchowością zen.
Klasztory rinka.
Poza systemem "gozan" znajdowało się wiele klasztorów. Nakamura Hajime tak je określił: "duże klasztory szkoły zen w wiejskich okolicach, w kontraście do tzw. świątyń sōrin szkoły zen w Kioto, Kamakurze itd., które znajdujemy w miejskich centrach".
Główne dwie cechy klasztorów rinka (także czasem "ringe") to ich całkowite oderwanie od klasztorów systemu gozan i ich wiejska lokalizacja. Zaliczyć tu można więc wielkie klasztory Daitoku i inne należące do jego linii, oraz klasztor Myōshin i należące do linii Genjū. Nie stworzyły one żadnej specjalnej instytucji administracyjnej czy kierowniczej.
W przeciwieństwie do klasztorów "gozan" mniej zajmowano tu się tworzeniem sztuki, a bardziej praktyką zen. Dlatego wszelkie próby reformowania szkoły rinzai wychodziły właśnie z tych klasztorów. Nieprzypadkowo mistrz zen, który dokonał w końcu koniecznych reform, czyli Hakuin Ekaku, należał do linii przekazu mistrza Tōyō Eichō wywodzącej się z Myōshin-ji.
Jednym z najwybitniejszych mistrzów zen związanych z klasztorami rinka był Ikkyū Sōjun. Chociaż sam wybitny poeta i malarz, w swoich wierszach krytykował pięknoduchostwo i brak praktyki zen w klasztorach rinzai. Został opatem Daitoku-ji.
Innymi znanymi klasztorami ringe były Kōgaku należący do linii hottō, Daimyō należący do linii gettan oraz Eigen.
Zen od Ody Nobunagi do okresu Meiji.
Wielu z mistrzów później zmieniło co do tego zdanie. Należy jednak uwzględnić to, że buddyzmu zen nie można rozumieć w kategoriach dobra i zła, bo jest to nauka o niedualizmie. Chociaż działania wielu mistrzów miały jasny cel imperialistyczny, to wielu pozostałych jest niesłusznie oskarżanych o takie polityczne zagrywki. Do dziś często nie da się jasno określić, którzy nauczali buddyzmu w czystej formie, a którzy go wykorzystywali do polityki prowojennej.

</doc>
<doc id="110548" url="https://pl.wikipedia.org/wiki?curid=110548" title="Florian Lempa">
Florian Lempa

Florian Lempa (ur. 7 maja 1951 w Kochcicach) – duchowny katolicki, specjalista prawa kanonicznego i rzymskiego, profesor nauk prawnych, nauczyciel akademicki.
Życiorys.
Pochodzi z parafii Najświętszego Serca Pana Jezusa w Kochcicach, w diecezji gliwickiej. Święcenia kapłańskie przyjął 21 maja 1978 w Łodzi. Pracę magisterską z prawa kanonicznego obronił w 1982 na KUL-u. Doktorem nauk prawnych w zakresie prawa kanonicznego stał się 27 czerwca 1984 w Lublinie na KUL-u.
21 stycznia 1992 uzyskał na Wydziale Prawa, Prawa Kanonicznego i Administracji KUL stopień doktora habilitowanego nauk prawnych na podstawie dorobku naukowego oraz rozprawy "Przestępne nadużycie władzy kościelnej w prawie powszechnym Kościoła łacińskiego".
22 czerwca 2016 otrzymał tytuł naukowy profesora nauk prawnych.
Kieruje Katedrą Prawa Rzymskiego w Uczelni Łazarskiego. W przeszłości kierował Zakładem Prawa Rzymskiego i Kanonicznego na Wydziale Prawa Uniwersytetu w Białymstoku oraz Zakładem Prawa Kanonicznego na Uniwersytecie Warmińsko-Mazurskim w Olsztynie, po czym objął stanowisko kierownika Katedry Prawa Administracyjnego i Nauk o Administracji (Wydział Prawa i Administracji) tego Uniwersytetu. Był także profesorem Wyższej Szkoły Finansów i Zarządzania w Siedlcach, wykładał także na nieistniejącym już Wydziale Administracji Uniwersytetu w Białymstoku w Siedlcach.
Członek Towarzystwa Naukowego KUL i sekretarz Wydziału Nauk Prawnych Towarzystwa.
W marcu 2003 został odznaczony przez prezydenta RP Złotym Krzyżem Zasługi.
Autor prac naukowych, poświęconych etyce prawniczej i prawu kanonicznemu. Występował jako biegły w sprawie Jerzego Urbana, oskarżonego o zniesławienie papieża w głośnym artykule "Obwoźne sado-maso" (opublikowanym w tygodniku „Nie”); w swojej opinii ks. Lempa uznał, że Urban nie popełnił przestępstwa.

</doc>
<doc id="110549" url="https://pl.wikipedia.org/wiki?curid=110549" title="PSNR">
PSNR



</doc>
<doc id="110553" url="https://pl.wikipedia.org/wiki?curid=110553" title="Czynniki produkcji">
Czynniki produkcji

Czynniki produkcji (nakłady) – wszystkie zasoby materialne lub usługi wykorzystywane w procesie produkcji dóbr. 
W klasycznym ujęciu wyróżnia się następujące czynniki produkcji: praca, kapitał, ziemia. Lista czynników produkcji czasami jest rozszerzana lub skracana w zależności od sposobu opisywania zjawisk ekonomicznych przez danego teoretyka ekonomii. Przykładowo, ekonomista angielski, A. Marshall, za czwarty czynnik uznawał organizację. Ekonomista austriacki, J. Schumpeter, za czwarty czynnik uznawał przedsiębiorczość. We współczesnych analizach ekonomicznych czasami operuje się tylko dwoma czynnikami produkcji - pracą ludzką i kapitałem. Do pojęcia kapitału zalicza się wtedy również ziemię jako jedno z aktywów trwałych.
Geneza.
Pojęcie czynników produkcji wywodzi się od dzieła Adama Smitha "Badania nad naturą i przyczynami bogactwa narodów" wydanego w 1776 roku. Dalej było ono rozwijane przez Davida Ricardo oraz Johna Stuarta Milla i stało się podstawą ekonomii politycznej.
W klasycznej ekonomii kapitałem były narzędzia i maszyny. Współcześnie określa się to jako kapitał fizyczny. Nie mniej ważny jest kapitał ludzki oznaczający zwykle wiedzę i umiejętności siły roboczej.
Szybkość dostosowania czynników produkcji przedsiębiorstwa do zmiennych warunków rynkowych.
Poziom wykorzystania niektórych czynników produkcji można zmieniać dość szybko, podczas gdy zmiana poziomu wykorzystania innych czynników produkcji może trwać długo. Wiąże się to z przekształceniem krzywej popytu na produkty przedsiębiorstwa i krzywej utargu krańcowego. Jeżeli obie krzywe przesuną się w górę, wtedy przedsiębiorstwo zwiększy produkcję. Proces ten musi jednak zostać rozłożony w czasie. W krótkim okresie przedsiębiorstwo może dostosować tylko niektóre czynniki produkcji do zaistniałej sytuacji na rynku, przykładowo wprowadzając do harmonogramu pracy przedsiębiorstwa dodatkowe nadgodziny, jednakże nie ingerując w wydajność wykorzystywanej technologii. Wtedy też proces wytwórczy jest jedynie "pracochłonny". W długim okresie przedsiębiorstwo może zdecydować o zmianie technologii wytwarzania produktów na bardziej efektywną lub może postanowić wybudować nową fabrykę. Wtedy proces wytwórczy jest kapitałochłonny oraz wszystkie czynniki produkcji mogą będą dostosowane do zmienionych warunków rynkowych. Innymi słowy, w krótkim okresie ulegać zmianie może tylko poziom niektórych czynników produkcji, podczas gdy poziom pozostałych, najczęściej kapitału, pozostaje stały. W długim okresie poziom wszystkich czynników produkcji może ulec zmianie.

</doc>
<doc id="110554" url="https://pl.wikipedia.org/wiki?curid=110554" title="Barania Góra">
Barania Góra

Barania Góra (niem. "Widderberg;" śl: "Barańo Gůra") – kopulasty szczyt o wysokości 1215 m w południowo-wschodniej części Beskidu Śląskiego, drugi (po Skrzycznem) pod względem wysokości szczyt tego pasma. Podawana najczęściej w literaturze wysokość 1220 m (1219,8±0,1 m w układzie wysokościowym PL-EVRF2007-NH) odnosi się do punktu osnowy geodezyjnej umiejscowionego 4,92 m nad poziomem gruntu, na stojącym na wierzchołku obelisku betonowym.
Położenie.
Góra leży na granicy powiatów cieszyńskiego i żywieckiego. Szczyt znajduje się na terenie miasta Wisła.
Na zachodnich stokach obszar źródliskowy Wisły: tam wypływają dwa z trzech potoków źródłowych Wisły (Biała i Czarna Wisełka) – teren źródlisk jest chronionym obszarem. Zbocza porośnięte lasami jodłowo-bukowymi z domieszką jesionów, jaworów i świerków; stanowiska sztucznie wprowadzonych limb i kosodrzewiny. Występują wychodnie gruboławicowego piaskowca istebniańskiego.
Rezerwat przyrody „Barania Góra” o powierzchni 386 ha obejmuje szczytowe partie góry wraz z obszarem źródliskowym Wisły. Ponadto ochronie w ramach rezerwatu przyrody „Wisła” podlegają cieki wodne Czarnej Wisełki, Białej Wisełki i Malinki (ochrona pstrąga potokowego).
Z rzadkich w Polsce roślin występuje tocja karpacka i tojad morawski, a także wierzbownica zwieszona (częsta w Sudetach, rzadka w Karpatach).
Turystyka.
Węzeł szlaków turystycznych prowadzących m.in. na Skrzyczne, Malinowską Skałę, Przełęcz Salmopolską, do Wisły Czarne i Węgierskiej Górki. Przez szczyt przebiega Główny Szlak Beskidzki.
Barania Góra – zwłaszcza obecnie (2 dekada XXI w.), gdy znaczne połacie lasów świerkowych na jej wschodnich i południowych stokach padło ofiarą wiatrołomów, kornika i idących za tym cięć sanitarnych – jest doskonałym punktem widokowym. Dodatkowo na jej szczycie znajduje się ogólnodostępna, stalowa wieża widokowa, oferując panoramę gór trzech państw: Polski, Czech i Słowacji. Widok z niej obejmuje: Beskid Śląski, Beskid Mały, Beskid Makowski, Beskid Żywiecki z Babią Górą, Tatry, Góry Choczańskie, Małą Fatrę, Góry Strażowskie, Jaworniki i Beskid Śląsko-Morawski, a przy szczególnie dobrej widoczności nawet Jesioniki należące już do Sudetów.
Na polanie Przysłop pod Baranią Górą (900 m n.p.m.) znajduje się schronisko PTTK Przysłop pod Baranią Górą, które w latach 1925–1979 działało w drewnianym pałacyku myśliwskim Habsburgów, a od 1979 funkcjonuje w murowanym, trzypiętrowym budynku.

</doc>
<doc id="110555" url="https://pl.wikipedia.org/wiki?curid=110555" title="Ziemia (ujednoznacznienie)">
Ziemia (ujednoznacznienie)



</doc>
<doc id="110556" url="https://pl.wikipedia.org/wiki?curid=110556" title="Tanganika (jezioro)">
Tanganika (jezioro)

Tanganika – jezioro w Afryce Wschodniej, jedno z Wielkich Jezior Afrykańskich, położone w strefie ryftu wschodnioafrykańskiego, w Wielkim Rowie Zachodnim, na terytorium Zambii, Demokratycznej Republiki Konga, Burundi i Tanzanii. Zajmuje powierzchnię 34,4 tys. km², jest najdłuższym słodkowodnym jeziorem świata (670 km długości) i najgłębszym jeziorem afrykańskim. Jezioro położone na wysokości 773 m n.p.m. Średnia głębokość wynosi 570 m, zaś maksymalna osiąga 1435 m (drugie pod względem głębokości po jeziorze Bajkał) – stanowi tym samym kryptodepresję, dno jeziora leży 662 m p.p.m.
Rejon ten znajduje się w tzw. Wielkim Rowie Zachodnim, jednym z Wielkich Rowów Afrykańskich. Jest to gigantyczna rozpadlina powstała na skutek ruchów tektonicznych. W obrębie doliny ryftowej wytworzyło się szereg zbiorników wodnych: Tanganika, Malawi, Jezioro Wiktorii, Jezioro Edwarda, Kiwu, Jezioro Jerzego, Turkana (zwane dawniej Jeziorem Rudolfa) i Jezioro Alberta. Każdy z tych zbiorników wodnych ma inną historię i wiek powstawania, istotne różnice dotyczą także fauny zasiedlającej wymienione akweny.
Formowanie się środkowej części jeziora Tanganika rozpoczęło się 12–9 mln lat temu, a północnej 8–7 mln lat temu. Południowa część powstała w wyniku plioceńskiego (4–2 mln lat temu) wypiętrzenia zrębu zachodniego obrzeża jeziora, czego efektem było utworzenie rowu tektonicznego. Jego dno zostało wypełnione wodami płynącymi z kotliny Uniamwezi. Głębinowa część powstała około 6–5 mln lat temu. Jezioro Tanganika należy do dorzecza Konga. Połączenie stanowi rzeka Lukuga. Przy niskim poziomie wody w jeziorze przepływ do Lukugi ustaje i Tanganika staje się jeziorem bezodpływowym.
Jezioro jest otoczone wysokimi górami, miejscami dochodzącymi do brzegów jeziora. W takich miejscach brzegi są skaliste, często bardzo strome. Szerokość jeziora waha się od 20 do 80 km. Temperatura wody przy powierzchni utrzymuje się w granicach 24–29 °C. Woda w jeziorze charakteryzuje się odczynem zasadowym (pH 7,5–9,2) i wysoką twardością (twardość węglanowa 7–11°n, twardość ogólna 16–18°n).
Tanganika posiada bogatą faunę: krokodyle, hipopotamy, wiele gatunków ptactwa wodnego. Jezioro znane jest z wielu gatunków ryb, w większości endemitów, głównie z rodziny Cichlidae (pielęgnicowate – ponad 200 gatunków, m.in. rodzaje "Tropheus", niektóre bardzo popularne w akwarystyce), a także Latidae, Mastacembelidae (długonosowate) i Mochokidae (pierzastowąsowate). Gatunki endemiczne jeziora powstały w efekcie długotrwałej izolacji zbiornika. Nastąpiła w nim szybka radiacja adaptacyjna pielęgnic. Znaczenie konsumpcyjne ma ok. 60 gatunków ryb. Eksperci ONZ w połowie lat 80. XX w. ocenili możliwości połowowe w jeziorze na ok. 2 mln ton rocznie.

</doc>
<doc id="110557" url="https://pl.wikipedia.org/wiki?curid=110557" title="Piotr Luczyk">
Piotr Luczyk

Piotr Luczyk (ur. 11 lipca 1964) – polski muzyk, gitarzysta, założyciel zespołu Kat.
Piotr Luczyk założył razem z perkusistą Ireneuszem Lothem na przełomie 1979 i 1980 roku zespół KAT, inspirowany „New Wave of British Heavy Metal”, który wkrótce zdobył w Polsce dużą popularność. Wewnętrzne konflikty spowodowały zawieszenie działalności grupy w roku 1987.
Zniechęcony do muzyki metalowej, założył w 1990 roku grupę DDD. W jej skład weszli inni muzycy pochodzący ze Śląska: Józef Skrzek, Jerzy Piotrowski (SBB), Andrzej Urny (Perfect) oraz wokaliści: Roman Wojciechowski i Jorgos Skolias. Zespół grał różnorodną muzykę, wystąpił na festiwalu w Sopocie, lecz szybko zakończył działalność. Luczyk współpracował później z innymi formacjami: jazzowym Young People i Perfectem.
Wrócił do Kata w 1990 roku, wprowadzając do niego dwóch nowych muzyków: Jacka Regulskiego i Krzysztofa Oseta.
Przy nagrywaniu płyty "Szydercze zwierciadło" w 1997 roku Piotr Luczyk nie chciał zaakceptować kierunku muzycznego obranego przez zespół. Twierdził, że Jacek Regulski chce grać black metal, że muzyka będzie grana niestarannie, tylko dla efektu. Odszedł po zakończeniu prac nad materiałem.
Wkrótce założył zespół Adrenalina złożony z muzyków zespołów Dragon i Genesis of Agression. Miał wydać debiutancką płytę, ale plany te nie doszły do skutku. Piotr Luczyk brał też aktywny udział w zlocie fanów zespołu Metallica 30 września 2000 w Katowicach, udokumentowanym na płycie. Wystąpił jeszcze gościnnie na płycie "I odpuść nam nasze winy" sosnowieckiego zespołu Frontside oraz "Conflict inside" deathmetalowego Mutilation.
Razem z reaktywowanym Katem brał udział w trasie „On tour again” w roku 2002. Gdy zespół przymierzał się w 2004 roku do nagrania nowego materiału, przygotowanego wcześniej przez Luczyka dla Adrenaliny, usunął ze składu Lotha. Następnie nie zaakceptował linii wokalnych Romana Kostrzewskiego i również z nim zakończył współpracę. W ich zastępstwie sprowadził do zespołu nowych muzyków: Jarosława Gronowskiego, Henry’ego Becka i Mariusza Prętkiewicza.

</doc>
<doc id="110559" url="https://pl.wikipedia.org/wiki?curid=110559" title="Tomasz Jaguś">
Tomasz Jaguś

Tomasz Jaguś (ur. 1963) – polski muzyk, basista, były członek zespołu Kat.
W 1981 roku dołączył do zespołu Kat. Nagrał z nim debiutancką płytę "666", brał udział w koncertach przed Metallicą w katowickim Spodku oraz brał udział w komponowaniu utworów na płytę "Oddech wymarłych światów", Odszedł od zespołu z powodów osobistych. Wyjechał na stałe do Stanów Zjednoczonych w 1987 roku.
W 1986 roku gościnnie wystąpił w zespole Stos, nagrywając z nim kilka utworów.

</doc>
<doc id="110560" url="https://pl.wikipedia.org/wiki?curid=110560" title="Jacek Regulski">
Jacek Regulski

Jacek Regulski (ur. 12 marca 1965, zm. 29 października 1999) – polski muzyk, gitarzysta, w latach 1990–1999 członek zespołu Kat
Karierę muzyczną zaczął w zespołach: Senat i thrashmetalowym Kill off, gdzie grał z Krzysztofem Osetem.
Dołączył do grupy Kat w roku 1990, zaproszony przez Piotra Luczyka i Ireneusza Lotha, po nim do składu został dołączony Oset. Współtworzył najważniejsze płyty grupy. Tworzył też tło muzyczne w solowych projektach Romana Kostrzewskiego.
Założył studio nagraniowe Alkatraz, które wyposażył w sprzęt. Kat nagrywał tam płytę "Szydercze zwierciadło", Regulski w całości kierował produkcją. Pojawiły się wtedy rozbieżności na gruncie artystycznym z Piotrem Luczykiem, w następstwie czego ten drugi odszedł z zespołu. Regulski w dalszym ciągu udzielał się w Kacie, grał na trasie promocyjnej płyty.
W wieku 34 lat Jacek Regulski zginął tragicznie w wypadku drogowym podczas jazdy na motocyklu.

</doc>
<doc id="110561" url="https://pl.wikipedia.org/wiki?curid=110561" title="Kodeks Baltazara Behema">
Kodeks Baltazara Behema

Kodeks Baltazara Behema – kartulariusz pochodzący z początku XVI wieku, zawierający przywileje i statuty miasta Krakowa oraz roty przysiąg i ustawy cechów krakowskich.
Historia.
Kodeks został ukończony i ofiarowany radzie miejskiej w 1505, aczkolwiek prace nad nim mogły zacząć się w 1502. Do 1825 znajdował się w Ratuszu Krakowskim. W 1825 Senat Rządzący Wolnego Miasta Krakowa podarował go Bibliotece Jagiellońskiej. W 1939 został zbadany przez niemieckich naukowców w Berlinie, skąd później trafił na Wawel. W 1944 został skradziony i wywieziony do Niemiec przez gubernatora Hansa Franka. W 1945 został odnaleziony przez wojska amerykańskie i przekazany Karolowi Estreicherowi jako pełnomocnikowi Polski do spraw rewindykacji zabytków. 30 kwietnia 1946 wraz z Ołtarzem Mariackim wrócił do Krakowa. Obecnie znajduje się w Bibliotece Jagiellońskiej w Krakowie (sygnatura BJ Rkp. 16 IV).
Opis.
Kodeks składa się z 372 kart formatu 32,7 na 24,3 cm. Został zapisany gotycką majuskułą w jednej kolumnie w trzech językach: polskim, łacińskim i niemieckim z inicjatywy notariusza miejskiego Baltazara Behema. Do karty 274 teksty zostały zapisane przez samego Behema, dalsze przez innych autorów w wiekach XVI–XIX. W 1880 został wyposażony w oprawę z gładkiej skóry naciągniętej na deski i srebrne okucia.
Na treść kodeksu składają się przywileje i statuty miasta Krakowa (począwszy od przywileju, lokacyjnego z 1257), roty przysiąg i ustawy cechów krakowskich. Według słów samego Behema kodeks powstał, by oryginały dokumentów nie niszczyły się, zaś rajcowie mieli pod ręką wszystkie potrzebne teksty. Być może ufundowanie kodeksu było częścią zabiegów Behema o uzyskanie stanowiska rajcy miejskiego.
Ilustracje.
Udekorowany jest 27 barwnymi miniaturami niezidentyfikowanego artysty lub artystów, w większości ukazującymi dzień powszedni rzemieślników i kupców Krakowa. 25 miniatur odnosi się do poszczególnych cechów. Miniatury reprezentują zróżnicowany poziom artystyczny, wynikający być może z ówczesnej praktyki zlecania przez mistrza części prac swoim pomocnikom. Autor miniatur mógł inspirować się pracami zagranicznymi, w tym ilustrowanymi książkami niemieckimi z końca XV w. oraz wczesnymi drzeworytami Albrechta Dürera. Możliwe, że ten sam artysta wykonał przynajmniej część miniatur i inicjałów zarówno w "Kodeksie Behema", jak i "Mszale Erazma Ciołka".
Ornamentyka kodeksu utrzymana jest w stylu późnogotyckiej dekoracji książkowej, rozwijającej się asymetrycznie na marginesach. Być może również ornamenty i ozdobne inicjały są autorstwa Behema (znane jest zdobienie wykonane przez Behema w 1484).

</doc>
<doc id="110562" url="https://pl.wikipedia.org/wiki?curid=110562" title="Alkatraz">
Alkatraz

Alkatraz – polska grupa muzyczna grająca thrash metal.
Nazwa zespołu pochodzi od studia nagrań stworzonego przez gitarzystę Kata, Jacka Regulskiego.
"Alkatraz" powstał, gdy rozpadł się macierzysty zespół Romana Kostrzewskiego. Zainicjował on nowy projekt, mający grać odmienną muzykę od tej, jaką do tej pory z nim kojarzono. Przygotował też teksty, w których mniej było ponurej atmosfery i odniesień satanistycznych i okultystycznych, a więcej ironii i prześmiewczego spojrzenia na aktualną polską rzeczywistość (choć były też oskarżenia o mętność i niezrozumiałość). Muzyka była z założenia eksperymentalna – stąd dołączenie drugiej gitary basowej, częste zmiany tempa utworów.
W roku 2001 ukazała się płyta "Error", która nie odniosła sukcesu, częściowo z powodu braku promocji. Na trasie koncertowej w 2002, podczas której na perkusji zagrał Ireneusz Loth, dużą część repertuaru zajęły utwory Kata i to właśnie na nich skupili się fani.
Wraz z reaktywacją Kata w 2002 z braku woli jego członków dla kontynuowania działalności, zespół przestał działać.

</doc>
<doc id="110563" url="https://pl.wikipedia.org/wiki?curid=110563" title="BALCo">
BALCo

Bay Area Laboratory Co-operative (BALCo) – kontrowersyjne centrum odżywania dla sportowców w Burlingame w Kalifornii w Stanach Zjednoczonych. Firma zyskała rozgłos po długim dochodzeniu Amerykańskiej Agencji Antydopingowej oskarżającej laboratorium o dostarczenie wielu znanym sportowcom sterydów anabolicznych oraz innych niedozwolonych środków zwiększających wydajność organizmu. 
W wyniku tego śledztwa potwierdzono, iż BALCo jest odpowiedzialne za stworzenie, wyprodukowanie i podawanie sportowcom niewykrywalnego do niedawna środka dopingującego o nazwie THG. W związku z tym postawiono zarzuty rozprowadzania zakazanych substancji założycielowi firmy Victorowi Conte, wiceprezesowi Jamesowi Valente oraz trenerom Gregowi Anderson i Remi Korchemny.
Wśród osób podejrzanych o zażywanie THG są takie sławy sportu jak lekkoatleci Dwain Chambers, Marion Jones i Tim Montgomery, zawodnicy baseballa Barry Bonds, Jason Giambi i Gary Sheffield, jak również kilkoro członków drużyny futbolu amerykańskiego Oakland Raiders.

</doc>
<doc id="110567" url="https://pl.wikipedia.org/wiki?curid=110567" title="Stała Feigenbauma">
Stała Feigenbauma

Stała Feigenbauma δ opisuje zbieżność bifurkacji ciągu formula_1 i pochodzi od nazwiska jej odkrywcy Mitchella Feigenbauma. Została odkryta w 1978 roku.
Rozpatrzmy ciąg iteracji pewnej funkcji formula_2 mnożonej każdorazowo przez stałą formula_3
Dla niektórych wartości formula_5 przy ustalonym formula_6 ciąg ten posiada granicę. Okazuje się, że dla wielu funkcji formula_7 liczba takich skończonych granic rośnie skokowo wraz ze wzrostem formula_6 (występują tzw. bifurkacje). Oznaczmy przez formula_9 rosnący ciąg wartości formula_6 dla których zwiększyła się liczba granic ciągu formula_11
Okazuje się, że istnieje wtedy granica ciągu
Feigenbaum ze zdumieniem odkrył, że granica ta jest identyczna dla szerokiej klasy funkcji i równa formula_13
Stała ta jest uniwersalna i pojawia się w wielu różnych sytuacjach w otaczającym nas świecie np.: w przepływach turbulentnych, oscylacjach
w rezonatorach kwarcowych, reakcjach chemicznych, czy w zbiorach fraktalnych.
Stała Feigenbauma występuje we wszystkich funkcjach ściśle wklęsłych na pewnym przedziale A z jednym maksimum w tym przedziale, odwzorowujących ten przedział w siebie. Ponieważ wiele zjawisk przyrodniczych jest opisanych takimi funkcjami, stąd popularność stałej w przyrodzie.
Na wykresie obok przedstawiono atraktory dla różnych wartości parametru. Istnieje nigdziegęsty podzbiór parametrów formula_14 dla których atraktor odwzorowania staje się chaotyczny. Podzbiór ten poprzecinany jest przedziałami parametru formula_6 (np. formula_16), dla których wraz ze wzrostem wartości dochodzi do kolejnych bifurkacji podwojeń okresu, aż do granicy w której znajduje się atraktor chaotyczny. Jest to tzw. przejście do chaosu poprzez kaskadę bifurkacji podwojeń okresu.

</doc>
<doc id="110569" url="https://pl.wikipedia.org/wiki?curid=110569" title="Leslie Scarman">
Leslie Scarman

Leslie George Scarman, baron Scarman (ur. 29 lipca 1911 w Streatham - zm. 8 grudnia 2004), prawnik brytyjski, działacz państwowy, członek Izby Lordów.
W 1932 ukończył studia na Oksfordzie. Od 1936 praktykował jako adwokat, w okresie wojny służył w lotnictwie (RAF), kolejno w Anglii, północnej Afryce i Europie kontynentalnej. Powrócił do zawodu prawnika w 1945. W 1957 dosłużył się tytułu radcy królowej (Q.C., "Queens Counsel"), w 1961 mianowany sędzią Sądu Najwyższego (wydział prawa rodzinnego). W 1973 przeszedł do Trybunału Apelacyjnego. W latach 1977-1986 był Lordem-Sędzią ("Law Lord"), członkiem Izby Lordów z uprawnieniami sędziowskimi; jednocześnie w 1977 został wyniesiony do godności parowskiej i jako baron Scarman z Quatt w hrabstwie Salop zasiadł w Izbie Lordów. Przeszedł na emeryturę w 1986.
W latach 1965-1973 był przewodniczącym Komisji Prawa. Jako sędzia, mimo opinii liberała, wydał kilka kontrowersyjnych, konserwatywnych wyroków, m.in. w sprawie związków zawodowych. Prowadził publiczne śledztwa w sprawie zamieszek rasowych w Brixton (1981) oraz zamieszek w Irlandii Północnej (1969-1972) i na Red Lion Square (1975). Prowadził również działalność edukacyjną, był kanclerzem Warwick University oraz prezydentem Brytyjskiego Instytutu Praw Człowieka. W 1991 założył fundusz powierniczy Scarmana ("Scarman Trust").
W 1966 został odznaczony Orderem Imperium Brytyjskiego (O.B.E.). Z małżeństwa z Ruth Wagner (zawartego w 1947) miał jednego syna.

</doc>
<doc id="110570" url="https://pl.wikipedia.org/wiki?curid=110570" title="Anna Eliza Williams">
Anna Eliza Williams

Anna Eliza Williams, z domu Davies (ur. 2 czerwca 1873, zm. 27 grudnia 1987) – Angielka, uważana w 1987 za najstarszą żyjącą osobę na świecie.
Życiorys.
Urodziła się w Gloucestershire. W 1985 wyrównała rekord długości życia w Wielkiej Brytanii (112 lat) i ustanowiła go ostatecznie na 114 lat i 208 dni. Rekord ten został poprawiony później przez Charlotte Hughes, zmarłą w 1993 w wieku 115 lat i 228 dni. W lutym 1987, po śmierci Amerykanki Mary McKinney, Williams została uznana przez "Księgę rekordów Guinnessa" za najstarszą żyjącą osobę na świecie.
Po jej śmierci oficjalny tytuł przeszedł – na zaledwie dwa tygodnie – na Amerykankę Florence Knapp. Niewykluczone, że poza wiedzą badaczy "Guinnessa" pozostawały inne długowieczne osoby (w tym także te, których zgłoszeń nie uznano) – wspomniane wyżej nestorki natomiast były najstarszymi z tych, których data urodzenia została pozytywnie zweryfikowana.
Jej córka, Constance Harvey 8 października 2013 skończyła 107 lat. Jest to jeden z nielicznych przypadków osiągnięcia tak sędziwego wieku zarówno przez matkę, jak i córkę.

</doc>
<doc id="110572" url="https://pl.wikipedia.org/wiki?curid=110572" title="Pałac w Starejwsi">
Pałac w Starejwsi

Pałac w Starejwsi – neogotycki pałac w miejscowości Starawieś koło Węgrowa na pograniczu dwóch historycznych krain Podlasia i Mazowsza. Pałac wybudowany w XVI wieku, w późniejszym okresie był wielokrotnie przebudowywany i modernizowany.
Historia i rozbudowa.
Najstarsza informacja dotycząca rezydencji w Starejwsi zawarta jest w inwentarzu majętności węgrowskiej sporządzonym w 1619 roku przez Jakuba Nurzyńskiego na polecenie Janusza Radziwiłła, kasztelana wileńskiego (ojca koniuszego litewskiego Bogusława Radziwiłła). Z dokumentów tych wynika, że pałac był jednym z elementów tzw. założenia dworskiego, składającego się ponadto z drewnianego dworku oraz stojących osobno łaźni, kuchni i oficyny a także folwarku. Rezydencja, leżąca na terenie granicznym między Podlasiem a Koroną, miała charakter obronny, otoczona była wzmocnioną basztami palisadą oraz zachowaną do dziś fosą. Pałac był murowaną, trzykondygnacyjną budowlą, krytą ceramicznym dachem z wieżą z umieszczonym na niej, na wysokości drugiego piętra zegarem. Wejście usytuowane było w osi elewacji frontowej i prowadziło do sieni ze schodami. Piętro o charakterze reprezentacyjnym przykryte było stropem belkowym. Znajdowały się tam apartamenty księcia i księżnej, zdobione polichromiami, z galeriami obrazów (m.in. portrety książąt Janusza i Krzysztofa Mikołaja Radziwiłłów) oraz zajmująca połowę kondygnacji sala jadalna z ośmioma oknami.
Pałac był kilkakrotnie remontowany i modernizowany. Poważnej przebudowy dokonano w latach 1655-61 staraniem księcia Bogusława Radziwiłła. W narożach od frontu dobudowano dwie wieże, kryte baniastymi hełmami, dach został pokryty dachówką. Układ wnętrz i ich rozmieszczenie nie zmieniło się. Z inwentarza sporządzonego w trakcie przebudowy w 1659 roku przez Władysława Starzyńskiego i Jana Pękalskiego wynika, iż pałac był w owym czasie wyposażony m.in. w potrójny system fortyfikacji, podwójną palisadę i fosę. Dzięki tym umocnieniom bez uszczerbku wyszedł z wojen szwedzkich.
Największe zmiany w architekturze pałacu zaszły w latach czterdziestych XIX wieku, gdy był własnością księcia Sergiusza Golicyna. Rozebrano narożne alkierze, dostawiono portyk, wieżę i taras, co sprawiło, że pałac nabrał cech modnego w tym czasie neogotyckiego angielskiego zamczyska. Elewacja frontowa została ozdobiona herbami rodowymi Golicynów i Jezierskich na maswerkowym tle oraz herbami kolejnych rezydentów Starejwsi. W elewacji bocznej umieszczono wykusz, po obu stronach pałacu zbudowano dwie neogotyckie oficyny. Umieszczona na wieży data wskazuje na zakończenie remontu elewacji w 1843 roku. Zaprojektowano również park, adaptując jego dawną regularną część oraz pozostałości systemu obronnego: fosę i bastiony.
Modernizację wnętrz pałacu przeprowadzono w latach 1859-62, według projektu Bolesława Podczaszyńskiego, absolwenta wydziału architektury paryskiej " École des Beaux-Arts", który nie naruszył dawnego podziału wnętrz, wprowadzając jedynie dekoracje, nawiązujące bezpośrednio do wnętrz starych angielskich pałaców doby elżbietańskiej.
W 1912 roku, dla upamiętnienia powrotu Radziwiłłów do dawnej rezydencji, na bramie wjazdowej umieszczono ich herb.
W czasie II wojny światowej w zajętym przez Niemców pałacu stacjonowały małe oddziały Wermachtu. W końcowej fazie wojny oraz bezpośrednio po jej zakończeniu rozgrabione zostało całe wyposażenie ruchome pałacu i poważnie uszkodzone detale architektonicznego wystroju wnętrz. W późniejszym okresie w pałacu mieściła się szkoła, magazyn GS, organizowano kolonie dla dzieci. Brak właściwej konserwacji doprowadził do stanu daleko posuniętej dewastacji.
W 1966 zarząd nad zespołem pałacowo-parkowym przejął Narodowy Bank Polski. Podczas prac rewaloryzacyjnych prowadzonych w latach 1972-79 dokonano zmian w rozplanowaniu wnętrz i strukturze obiektu, dostosowując do funkcji ośrodka wypoczynkowego i konferencyjnego. Remont i konserwacja objęły nie tylko pałac, ale również oficyny, starą piwnicę, kordegardę i most. Uporządkowany został również niemal 30-hektarowy park, wraz ze stawami, kanałami i alejkami. Kolejny remont, połączony z gruntownymi pracami konserwatorskimi, które przywróciły pałacowi dawną świetność, przeprowadzono w latach 1999–2001. Obecnie mieści się tu ośrodek szkoleniowy NBP.
Zespół pałacowo-parkowy.
Usytuowany jest na niewielkim wzniesieniu. Przez bramę i most na fosie prowadzi wjazd na kolisty podjazd pałacowy. Neogotycka brama posiada cztery filary zwieńczone krenelażem. Do bramy przylega kordegarda również zwieńczona krenelażem ujętym w wieżyczki.
Pałac zwrócony jest frontem na południowy zachód. Zewnętrzne elewacje pałacu są zwieńczone krenelażem z nadwieszonymi ośmiobocznymi wieżyczkami w narożach. W narożu południowo-wschodnim dostawiono ośmioboczną trzykondygnacyjną wieżę z krenelażem. Na jej ostatnim piętrze, pod zegarem, umieszczono datę zakończenia prac w XIX wieku – AD MDCCCXLIII.
Główne wejście do pałacu prowadzi przez trzyosiowy ryzalit, poprzedzony wysuniętym portykiem z arkadami zwieńczonymi łukiem Tudora. Na portyku umieszczony jest taras, a ścianę ryzalitu zdobi dekoracja manswerkowo-rozetowa z herbami umieszczonymi w kartuszach. Znajdują się tu herby: Nowina (rodziny Jezierskich), Pielesz, Lis (rodziny Sapiehów) i Junosza, a także dodane w 1879 roku herby Ślepowron (rodziny Krasińskich) i Rola. Od strony ogrodu pałac posiada ośmioboczny taras wsparty na arkadach filarowych ze sterczynami.
Wokół pałacu rozciąga się rozległy park z licznie występującymi starymi świerkami, wiązami, grabami i lipami. W parku znajduje się też połączony z fosą staw.
Wnętrza.
Parter.
Główne wejście w osi pałacu prowadzi do sieni zajmującej centralne miejsce w korpusie pałacu. Sień została przekształcona w latach 1859–1862 na westybul z reprezentacyjną klatką schodową. Posiada strop kasetonowy podtrzymywany przez drewniane kolumny o rzeźbionych głowicach. Ściany pokryte są imitacją boazerii wykonaną ze stiuku. Pozostałe pomieszczenia parteru, umieszczone w amfiladzie, mają sklepienia krzyżowo-żebrowe i kolebkowe z lunetami z XVII wieku. Sale te przeznaczone były na pomieszczenia gospodarcze i dla służby, dlatego ich wnętrza nie posiadają dekoracji.
Pierwsze piętro.
Klatka schodowa, poprzez westybul z bogatym stropem kasetonowym, prowadzi do reprezentacyjnych sal na piętrze. Z westybulu do pomieszczeń prowadzą portale o bogatej dekoracji neogotyckiej. W części południowo-wschodniej pałacu znajduje się sala wyposażona w klasycystyczny kominek w prostokątnym obramieniu, wzbogaconym w narożnikach dwoma rozetami. Dekoracja sali, z XVIII wieku, to prostokątne płyciny na ścianach ujęte w profilowane ramy oraz bogaty profilowany gzyms z kwiatową girlandą we fryzie.
Po przeciwnej stronie westybulu znajduje się sala z drewnianym stropem kasetonowym, pod którym biegnie fryz z powtarzającym się motywem stylizowanej palmety. Dołem biegnie drewniana boazeria w postaci płycin ze zgeometryzowanymi motywami roślinnymi. W ścianie północnej umieszczono kominek o dekoracji neorenesansowej.
Skrzydło ogrodowe.
Sala Biała, do której prowadzą drzwi z westybulu, ujęte szeroko rozglifionym portalem, zamkniętym łukiem w kształcie "oślego grzbietu", jest najbardziej reprezentacyjnym pomieszczeniem pałacu. Pierwotnie była to sala balowa, dlatego otrzymała najbogatszą dekorację ze wszystkich reprezentacyjnych pomieszczeń wnętrza. Ściany u dołu zdobione są drewnianą boazerią o motywach geometrycznych. Sala zwieńczona jest bogatym stropem z fasetą, pokrytym dekoracją roślinną, imitującym mauretańskie sklepienie stalaktytowe.
Następna sala, Malinowa, do której prowadzi wejście z sali Białej zwieńczone łukiem Tudora, jest zdobiona u dołu drewnianą boazerią o motywie powtarzających się arkadek. Na sklepieniu znajduje się plafon z fasetą, którego centrum stanowi wielka, dekoracyjna rozeta. Ściany poniżej fasety obiega dekoracyjny fryz utworzony z motywów ostrołukowych arkadek. W narożniku umieszczono dwukondygnacyjny, neorenesansowy piec kaflowy.
Ostatnia sala skrzydła ogrodowego, zwana Myśliwską lub Pod Głowami, kończy ciąg reprezentacyjnych pomieszczeń pierwszego piętra. Prowadzi z niej wyjście na taras, z którego rozciąga się widok na park i okolicę. Sala ta również zdobiona jest drewnianą boazerią, oraz bogatym kasetonowym, drewnianym stropem, pod którym przebiega fryz z konsolami. Konsole opierają się na wspornikach w formie głów, od których pochodzi nazwa tej sali.
Drugie piętro.
Mansardowe drugie piętro mieści pokoje gościnne. Nie posiadają one architektonicznego wystroju wnętrz.

</doc>
<doc id="110573" url="https://pl.wikipedia.org/wiki?curid=110573" title="Konferencja kairska">
Konferencja kairska

Konferencja kairska – pierwsze oficjalne spotkane przywódców państw alianckich w czasie II wojny światowej, które odbyło się w dniach 22–26 listopada 1943 roku w Kairze w Egipcie. Uczestniczyli w nim: prezydent Stanów Zjednoczonych Franklin Roosevelt, premier Wielkiej Brytanii Winston Churchill i generalissimus Republiki Chińskiej Czang Kaj-szek.
Na konferencji wypracowano wspólną deklarację (26 listopada) traktującą o powojennym ładzie na Dalekim Wschodzie i w rejonie Pacyfiku po osiągnięciu wspólnego zwycięstwa nad Japonią. Dokument zakładał zwrot przejętych lub okupowanych przez Japonię terenów od czasów I wojny światowej. Gwarantował wolność i niepodległość Korei jako suwerennemu państwu oraz zwrot Mandżurii, Tajwanu (wtedy Formoza) i Peskadorów Chinom.
Ważność deklaracji jest podważana przez ruchy niepodległościowe na Tajwanie i jest uznawana często jedynie za "wiadomość prasową". Z drugiej strony Chińczycy (kontynentalni) uznają deklarację kairską za prawnie ważny historyczny dokument, ponieważ był zamieszczony w Deklaracji Poczdamskiej i wspomniany podczas zakończenia wojny z Japonią. Z kolei w 1955 roku Churchill, pytany w Izbie Gmin o to, czy Formoza powinna być przekazana Chinom zgodnie z Deklaracją, stwierdził: "Deklaracja Kairska zawiera jedynie oświadczenia ogólnego użytku". Dodał, że od tego czasu "wiele się zmieniło". Jego minister spraw zagranicznych Anthony Eden powiedział ponadto, że Deklaracja była jedynie wyrażeniem intencji, że Formoza powinna być przekazana Chinom po wojnie, co się nigdy nie wydarzyło.
Analogicznymi konferencjami, ale odbytymi z udziałem przywódców Zachodu i Józefa Stalina, były konferencje tzw. wielkiej trójki - konferencja teherańska w 1943 oraz konferencje jałtańska i poczdamska w 1945 roku.

</doc>
<doc id="110574" url="https://pl.wikipedia.org/wiki?curid=110574" title="Operacja kwantuńska">
Operacja kwantuńska

Operacja kwantuńska – rozpoczęta po wypowiedzeniu wojny Japonii przez ZSRR (8 sierpnia 1945) operacja militarna zaplanowana przez marszałka Aleksandra Wasilewskiego, której celem było wyzwolenie spod okupacji japońskiej Mandżurii i Korei do 38 równoleżnika (24 sierpnia 1945). Operacja miała również pomścić klęskę Rosjan, poniesioną w wojnie z Japończykami 40 lat wcześniej.
Ze strony japońskiej działania prowadziła tam tzw. Armia Kwantuńska. Po stronie sowieckiej działania były organizowane przez wojska Frontu Dalekowschodniego. Część wojsk radzieckich przerzucano na ten odcinek frontu tuż po opanowaniu Berlina. Główną operacyjną jednostką atakującą Armii Czerwonej był Front Zabajkalski, dowodzony przez marszałka Rodiona Malinowskiego (wcześniej dowódca II Frontu Ukraińskiego, potem Minister Obrony ZSRR), atakujący na kierunku Bajkał – Morze Wschodniochińskie.
Ofensywa radziecka nie natrafiła na silny opór. Wojska ZSRR pokonały trasę ok. 2000 km oraz góry Wielki Chingan w ciągu około tygodnia. Ponad pół miliona żołnierzy japońskich dostało się do niewoli radzieckiej. Armia Czerwona zniszczyła równie liczną Armię Kwantuńską w zaledwie 12 dni.

</doc>
<doc id="110575" url="https://pl.wikipedia.org/wiki?curid=110575" title="Nobuyuki Abe">
Nobuyuki Abe

 – japoński wojskowy oraz polityk. Generał Cesarskiej Armii Japońskiej. W 1939 minister spraw zagranicznych Japonii, w latach 1939–1940 premier Japonii, w latach 1944–1945 ostatni generalny gubernator Korei.
Życiorys.
Urodził się w rodzinie o tradycjach samurajskich. Jego szwagrem był admirał Shigeyoshi Inoue.
Do armii zgłosił się jako ochotnik w trakcie trwania wojny japońsko-rosyjskiej. Po zakończeniu wojny rozpoczął karierę wojskową. W 1897 ukończył Akademię Cesarskiej Armii Japońskiej. W listopadzie 1900 awansował do stopnia porucznika. Uczęszczał do Wojskowej Szkoły Artylerii, którą ukończył w grudniu 1901. W grudniu 1908 otrzymał stopień majora. W listopadzie 1910 został wysłany do Cesarstwa Niemieckiego jako attache wojskowy w ambasadzie japońskiej, w lutym 1913 został mianowany attache pomocniczym w ambasadzie Japonii w Wiedniu. W 1915 awansowany na podpułkownika, w 1918 otrzymał stopień pułkownika.
Między 1928 a 1930 był wiceministrem wojny (w 1930 przez kilka miesięcy stał na czele tego ministerstwa). Od 1933 był generałem (dowódca wojska na Formozie), by w 1936 przejść do rezerwy. W sierpniu 1939 został premierem, w wyniku czego zostały osłabione relacje z III Rzeszą. Neutralny wobec wojny w Europie, w połowie stycznia 1940 podał się do dymisji. 
W 1940 wstąpił do Stowarzyszenia Wspierania Władzy Cesarskiej.
Kilka miesięcy potem został doradcą marionetkowego chińskiego gabinetu Wanga Jingweia. W 1944 był gubernatorem generalnym Korei. Po wojnie nie był sądzony (pomimo tego, że znalazł się na liście zbrodniarzy wojennych).

</doc>
<doc id="110577" url="https://pl.wikipedia.org/wiki?curid=110577" title="Konferencja moskiewska (grudzień 1945)">
Konferencja moskiewska (grudzień 1945)

Konferencja moskiewska – konferencja międzynarodowa zwołana przez Stany Zjednoczone, Wielką Brytanię i ZSRR w Moskwie w dniach 16–26 grudnia 1945 roku dla ustalenia powojennego kształtu Japonii i Korei.
Postanowienia.
Japonia.
Konferencja powołała Komisję Dalekiego Wschodu z siedzibą w Waszyngtonie, która miała nadzorować Radę Sojuszniczą dla Japonii, zastępując Dalekowschodnią Komisję Doradczą. Stany Zjednoczone uzyskały dominujący udział wpływów w Japonii. W związku z wejściem w życie traktatu pokojowego z San Francisco z 1951 zarówno Komisja Dalekiego Wschodu, jak i Rada Sojusznicza dla Japonii zostały rozwiązane.
Korea.
W kwestii Korei zadecydowano, że wszystkie partie i organizacje społeczne zostaną dopuszczone do uczestnictwa w powszechnych ogólnonarodowych wyborach do Koreańskiego Zgromadzenia Ustawodawczego, które dopiero wyłoni władze i proklamuje niepodległe państwo koreańskie. 
Wspólna amerykańsko-radziecka Komisja Mieszana ze względu na przeciwstawne intencje Amerykanów i Sowietów przerwała prace 18 października 1947 roku po tym, jak Amerykanie kompetencje przeprowadzenia wyborów w swojej strefie okupacyjnej przekazali w ręce ONZ i wnieśli pod obrady wniosek o utworzenie Tymczasowej Komisji ONZ ds. Korei.
ZSRR natomiast zaproponował wycofanie wszystkich obcych wojsk z Korei i pozostawienie Koreańczykom możliwości samodzielnego decydowania o swoim losie, co ONZ odrzuciła, powołując ONZ-owską Tymczasową Komisję (USA miały wówczas większość w ONZ) składającą się z przedstawicieli państw sympatyzujących z USA. Tym sposobem ustalenia konferencji moskiewskiej straciły swą aktualność.
Europa.
Rozpoczęto prace nad przygotowaniem traktatów pokojowych z Włochami, Rumunią, Bułgarią, Węgrami oraz Finlandią, które podpisano podczas pokoju paryskiego w 1947 roku.

</doc>
<doc id="110580" url="https://pl.wikipedia.org/wiki?curid=110580" title="Zbiornik Kapszagajski">
Zbiornik Kapszagajski

Zbiornik Kapszagajski – sztuczny zbiornik wodny powstały w roku 1970 na rzece Ili, na terytorium Kazachstanu w Azji Środkowej. Głównym portem jest miasto Kapszagaj.

</doc>
<doc id="110581" url="https://pl.wikipedia.org/wiki?curid=110581" title="Konajew">
Konajew

 
Konajew (; do 2022 Kapszagaj) – miasto w Kazachstanie, położone nad Zbiornikiem Kapszagajskim na rzece Ili. Ludność wynosi: 43 800 (2021). Od 2022 roku – stolica obwodu ałmackiego. W okolicy rysunki naskalne Tamgały Tas.
Miasto powstało w 1970 roku w związku z budową zapory i elektrowni wodnej. W 2022 roku zmieniono nazwę miejscowości z Kapszagaj na Konajew, na cześć Dynmuchameda Konajewa.

</doc>
<doc id="110582" url="https://pl.wikipedia.org/wiki?curid=110582" title="Herbert Hoover">
Herbert Hoover

Herbert Clark Hoover (ur. 10 sierpnia 1874 w West Branch (Iowa), zm. 20 października 1964 w Nowym Jorku) – amerykański polityk, 31. prezydent Stanów Zjednoczonych, działacz Partii Republikańskiej.
Dzieciństwo i młodość.
Herbert Clark Hoover urodził się 10 sierpnia 1874 w West Branch, jako syn kowala Jesse’ego Clarka Hoovera i pastorki Huldy Randall Minthor. Przyszły prezydent w wieku ośmiu lat został sierotą, a nim i jego rodzeństwem zaopiekowali się wujowie i ciocie mieszkający na pobliskich farmach. Następnie przeniósł się do Oregonu, gdzie ukończył szkołę, dorabiając w międzyczasie jako kierownik młyna i reporter lokalnej gazety. W 1891 roku wyjechał do Kalifornii i wstąpił na Uniwersytet Stanforda. Po czterech latach uzyskał stopień bakałarza z geologii.
Kariera zawodowa.
Następnie pracował w kopalniach złota w Grass City, potem w San Francisco, a w 1895 roku zatrudnił się w Bewick, Morcing and Company of London. Pracując w tej firmie był konsultantem w Europie, Azji i Australii. W wyniku powstania bokserów w Chinach, udało mu się wykupić akcje Chinese Engineering and Mining Company dla swojej macierzystej firmy. W czasie I wojny światowej objął przewodnictwo nad Komisją Pomocy w Anglii i Belgii, której zadaniem było m.in. dostarczanie żywności. Dzięki prezydentowi Wilsonowi, w 1917 roku Hoover został przewodniczącym Food Administration. W 1919 roku zostało to przekształcone w Administrację Pomocy Amerykańskiej, która nadal pomagała krajom europejskim w czasach powojennych, a w latach 1921–1923 dostarczała żywność Rosji Radzieckiej.
Kariera polityczna.
Pomimo że był zwolennikiem Wilsona i Ligi Narodów, wstąpił do Partii Republikańskiej, a w 1920 roku jego nazwisko pojawiło się w kontekście ewentualnej nominacji prezydenckiej. Wybory prezydenckie wygrał wówczas Warren Harding, który mianował Hoovera sekretarzem handlu. W tym czasie ustalił 12-godzinny system pracy w hutach, uregulował działalność linii lotniczych i sieci radiowych, a także dbał o interesy gospodarcze Stanów Zjednoczonych za granicą. Sprzeciwiał się natomiast budowie przez rząd hydroelektrowni – uważał, że należy to do sektora prywatnego, czym zaskarbił sobie przychylność wielkiego kapitału. Na stanowisku sekretarza handlu pozostał także w administracji Calvina Coolidge’a, jako jedyny członek gabinetu niewymieniony ze skorumpowanego gabinetu Hardinga.
W 1928 roku, gdy Coolidge oświadczył, że nie będzie ubiegał się o reelekcję, kandydowanie zaproponowano Hooverowi. Konwencja republikanów odbyła się w dniach 12–15 czerwca 1928 w Kansas City, gdzie Hoover otrzymał nominację w pierwszym głosowaniu. Nominację wiceprezydencką uzyskał Charles Curtis. Kontrkandydatem Hoovera z ramienia Partii Demokratycznej został Al Smith. Republikanin otrzymał przeszło 21 milionów głosów powszechnych, czyli o 6 milionów więcej od demokraty. W Kolegium Elektorów na Hoovera oddano 444 głosy wobec 87 dla Smitha.
Prezydentura.
Jeszcze w czasie kampanii wyborczej i krótko po objęciu urzędu, Hoover zapewniał, że poziom koniunktury w Stanach Zjednoczonych jest wysoki. Jednakże 24 października 1929, czyli siedem miesięcy od zaprzysiężenia, miał miejsce Czarny czwartek, który zapoczątkował Wielki kryzys. Tego dnia sprzedano ponad 12 milionów akcji po zaniżonych cenach. Pięć dni później, miał miejsce jeszcze gorszy dzień dla giełdy Wall Street. Produkcja przemysłowa w Stanach Zjednoczonych zmniejszyła się o 46%, a kryzys dotknął także inne kraje kapitalistyczne, m.in. Wielką Brytanię, Cesarstwo Japonii czy Republikę Weimarską. Znacznie podniósł się także wskaźnik bezrobocia. Hoover składał wiele obietnic zażegnania kryzysu gospodarczego, omawiając projektu działania z przedstawicielami wielkiego kapitału, lecz były one w większości bez pokrycia. Zgodnie ze swoimi konserwatywnymi przekonaniami i poparciem biznesu, starał się jedynie zmobilizować inwestycje stanowe i federalne. Pod koniec 1930 sprzeciwił się pomysłowi robót publicznych, a na początku 1931 zaproponował pomoc federalną, która jednak była zbyt niska by ruszyć gospodarkę z miejsca. Sprzeciwił się wprowadzeniu zasiłków dla bezrobotnych i wypowiadał się krytycznie na temat ingerencji administracji centralnej w sprawy biznesu, zasłaniając się przepisami Konstytucji Stanów Zjednoczonych. Twierdził, że jedyną sytuacją, która usprawiedliwiła by interwencjonizm była groźba śmierci głodowej. Pod koniec 1931 roku pojawiły się w kraju marsze głodowe, a pół roku później armia weteranów, zwana Bonus Army dokonała marszu na Waszyngton, żądając wypłaty obiecanych świadczeń. Bonus Army rozpoczęło okupację kilku budynków federalnych, a następnie zostali rozpędzeni przez wojsko, dowodzone przez generała Douglasa MacArthura. Dopiero na początku 1932 zaczęto rozdzielać datki żywnościowe dla najbardziej potrzebujących.
W ramach nieskutecznych działań rządu, Hoover powołał Reconstruction Finance Corporation, zajmującą się udzielaniem pożyczek władzom lokalnym. Drugą powołaną organizacją była Nadzwyczajna Komisja ds. Bezrobocia (utworzona w 1930 roku, gdy stopa bezrobocia sięgnęła 11%), której zadaniem było wspomożenie bezrobotnych ze środków pochodzących od prywatnych przedsiębiorców. Hoover podpisał także ustawę Wagnera-Grahama, zakładającą projekt robót publicznych, jednak na zbyt ograniczoną skalę, by mógł on poprawić sytuację społeczeństwa. Budowano wówczas osiedla dla ubogich i bezrobotnych, a jedno z największych powstało w Riverside Park w Nowym Jorku. Prezydent apelował do farmerów o ograniczenie produkcji rolnej i do kapitalistów o pomoc charytatywną dla potrzebujących, lecz nie potrafił przełamać swojego konserwatyzmu i przeznaczyć środków na uzdrowienie gospodarki i pomoc dla społeczeństwa.
Kryzys miał także walny wpływ na sytuację międzynarodową i politykę zagraniczną USA. Utrudniło to zwłaszcza spłacanie długów wojennych. W Stanach Zjednoczonych miała wówczas miejsce kampania antyprotekcjonistyczna, lecz Hoover zamiast obniżyć taryfy celne, jeszcze je zwiększył, poprzez podpisanie ustawy Hawleya–Smoota w 1930 roku. W odpowiedzi na to inne kraje też podwyższyły stawki celne, zamykając się na eksport amerykański, co spowodowało gwałtowny spadek handlu międzynarodowego. Prezydent zaproponował dłużnikom roczne moratorium. Była to głównie pomoc dla Niemiec, które dodatkowo spłacały reparacje wojenne. Większość krajów zgodziła się na taką propozycję, jedynie Republika Francuska wyrażała wobec niej pewne wątpliwości. W 1932 roku odbyła się konferencja w Lozannie, gdzie omawiano sytuację dłużniczą po upływie moratorium, jednak Stany Zjednoczone nie wzięły w niej udziału. Rok później, gdy odroczenie spłat dobiegło końca, kraje nadal nie były w stanie spłacić długów.
Również w 1930 roku zwołano kolejną konferencji, mającą podejmować kroki w celu dalszego ograniczenia sił morskich – kontynuacji paktu Kellogga–Brianda. Spotkanie odbyło się w Londynie, a stronę amerykańską reprezentował sekretarz stanu Henry Stimson. Ustalono tam kolejne ograniczenia w tonażu okrętów podwodnych i krążowników oraz przedłużono moratorium na budowę ciężkich statków o kolejne 5 lat. Układ został podpisany 22 kwietnia 1930, a 21 lipca Kongres amerykański go ratyfikował. Królestwo Włoch, Republika Francuska i Cesarstwo Japonii odmówiły jednak przyjęcia paktu. Dwa lata później odbyła się w Genewie kolejna konferencja rozbrojeniowa, która miała obradować na temat redukcji sił lądowych. Delegacja amerykańska nadal upierała się przy ograniczeniu sił morskich, a jedynym co zaproponowała było ograniczenie wszystkich zbrojeń lądowych o 1/3, na co stanowczo nie zgodziła się Francja.
Na początku lat 30. Stany Zjednoczone usiłowały przeciwdziałać polityce ekspansjonistycznej Cesarstwa Japonii na kontynencie azjatyckim, zwłaszcza w kontekście agresji w Chinach (incydent mukdeński). W 1931 roku japońskie wojska wkroczyły do Mandżurii, na co sekretarz stanu zareagował prośbą o nałożenie sankcji. Hoover sprzeciwił się temu pomysłowi, ograniczając się do potępienia Cesarstwa. Zgodził się jednak by konsul amerykański w Genewie uczestniczył w posiedzeniu Rady Ligi Narodów, pilnując by ustalenia były zgodnie z treścią paktu Kellogga–Brianda. Izolacjoniści amerykańscy zaprotestowali przeciw takiemu pomysłowi, obawiając się sformalizowania współpracy z Ligą. W listopadzie 1931 Rada Ligi i Henry Stimson wystosowali noty dyplomatyczne, zalecające Japonii powstrzymanie agresji w Chinach, lecz Cesarstwo odmówiło. Wobec tego na następnym spotkaniu Rady Ligi Narodów, odbywającym się w Paryżu, były wiceprezydent Charles Gates Dawes wystąpił w roli mediatora. Ponieważ misja zakończyła się niepowodzeniem, zaczęto ponownie rozważać nałożenie sankcji. Chcąc jednak uniknąć zaognienia konfliktu i wywołania ewentualnej wojny, Hoover ponownie odmówił. 10 grudnia powołano specjalną, pięcioosobową komisję, pod przewodnictwem Victora Bulwer-Lyttona, której zadaniem było ustalenie rozwiązania kompromisowego. Wkrótce potem prezydent stwierdził, że nie uzna żadnego układu, zawartego pod presją wojskową, a także żadnego porozumienia, które będzie godzić w interesy amerykańskie i będzie sprzeczne z paktem Kellogga–Brianda. Te tezy stały się podstawą doktryny Hoovera–Stimsona. W lutym 1932 Stany Zjednoczone podjęły kolejne próby rozjemcze, lecz one także zakończyły się fiaskiem, między innymi z powodu niechęci Wielkiej Brytanii do współpracy. Wobec sprzecznych interesów, 18 lutego Cesarstwo Japońskie powołało marionetkowe państwo Mandżukuo. Pięć dni później Stimson odwołał się do ustaleń konferencji waszyngtońskiej z 1922 roku, lecz Japonia zignorowała groźby. Po półrocznej pracy, swój raport złożyła komisja Lyttona. Zawarła w nim twierdzenie, że utworzenie państwa Mandżukuo jest niezgodne z wolą lokalnej ludności i powinno być oddane w zarząd komisaryczny Chin, zachowując autonomię lokalną. Liga Narodów przyjęła raport w lutym 1933 roku, co skutkowało oprotestowaniem go przez Cesarstwo Japonii i wystąpieniem z Ligi.
Hoover był krytycznie nastawiony do ZSRR i chciał kontynuacji polityki nieuznawania tego kraju. Mimo to doszło do pewnego ocieplenia stosunków gospodarczych. 18 kwietnia 1929 senator Borah przedstawił w Izbie Reprezentantów projekt uchwały uznania ZSRR. Zdecydowanym przeciwnikiem takiego rozwiązania był sekretarz stanu, twierdząc że nie zamierza zmieniać polityki wobec sowietów. Stimsona popierały koła biznesu, a część z nich żądała wprowadzenia embarga na produkty radzieckie. 13 sierpnia prezydent udzielił wywiadu, w którym podkreślił, że chce zniszczenia ZSRR.
Przed zbliżającymi się wyborami prezydenckimi w 1932 roku Hoover znacząco stracił na popularności. Mimo tego, Partia Republikańska wysunęła jego kandydaturę na konwencji w Chicago. Jego głównym przeciwnikiem był Franklin Delano Roosevelt. Kandydat demokratów uzyskał w głosowaniu powszechnym niespełna 23 miliony głosów wobec niecałych 16 milionów dla urzędującego prezydenta. Hoover zwyciężył jedynie w sześciu stanach, podczas gdy Roosevelt – w czterdziestu dwóch.
Emerytura i śmierć.
Po opuszczeniu Białego Domu, Hoover zamieszkał w Palo Alto, gdzie pracował w Instytucie Wojny, Rewolucji i Pokoju. Publicznie krytykował program rooseveltowskiego Nowego Ładu. Na przełomie lat 30. i 40. był przeciwny sankcjom na państwa faszystowskie i nie chciał by Stany Zjednoczone dołączyły do II wojny światowej. Sprzeciwiał się także jakiejkolwiek współpracy z ZSRR. W 1941 roku krytykował Roosevelta za zbrojenie statków handlowych, zamiast ich wycofania. Popierał decyzje podjęte na konferencji jałtańskiej, jednakże nie zgadzał się na użycie broni atomowej rok później. Tuż po zakończeniu wojny, z inicjatywy prezydenta Trumana objął przewodnictwo nad Komisją Hoovera, zajmującą się reorganizacją władzy wykonawczej. W 1946 jako specjalny wysłannik prezydenta do spraw pomocy humanitarnej dla Europy odwiedził m.in. Warszawę.
Jako były prezydent często gościł na konwencjach republikańskich aż do 1964 roku. Zmarł 20 października 1964 w Nowym Jorku.
Życie prywatne.
Herbert Hoover poślubił Lou Henry 10 lutego 1899 roku w Monterey. Para miała dwóch synów: Herberta i Allana, urodzonych w 1903 i 1907 roku. Hoover był kwakrem.

</doc>
<doc id="110584" url="https://pl.wikipedia.org/wiki?curid=110584" title="Sompolno">
Sompolno

Sompolno (niem. 1939–1943 Deutscheck, 1943–1945 Deutscheneck) – miasto w woj. wielkopolskim, w powiecie konińskim, na lewym brzegu Noteci, siedziba gminy miejsko-wiejskiej Sompolno. W latach 1975–1998 miasto administracyjnie należało do woj. konińskiego. Było miastem królewskim.
Według danych z 31 grudnia 2010 miasto liczyło 3624 mieszkańców.
Kościoły.
Obecnie na terenie miasta działalność duszpasterską prowadzą następujące kościoły:
Sport.
W miejscowości działa klub sportowy GKS Sompolno, którego sekcja piłkarska występuje w konińskiej klasie okręgowej.
Oświata.
W Sompolnie prowadzą działalność edukacyjną trzy zespoły szkół:
Transport.
W grudniu 1914 roku Niemcy zbudowali w Sompolnie wojskową kolej wąskotorową, otwartą dla ruchu publicznego w 1916 roku. Po I wojnie światowej w Sompolnie powstała węzłowa stacja kolei wąskotorowej, włączona w struktury Kujawskich Kolei Dojazdowych. Stacja została zamknięta w 2001 roku wraz z ustaniem przejazdów na kolei wąskotorowej.

</doc>
<doc id="110585" url="https://pl.wikipedia.org/wiki?curid=110585" title="Świstówka Huncowska">
Świstówka Huncowska

Świstówka Huncowska, Kotlina Huncowska (słow. "Huncovská kotlinka", niem. "Hunsdorfer Grube", węg. "Hunfalvi-gödör") – górne piętro niewielkiej, samodzielnej Doliny Huncowskiej, Położona jest na terenie Tatr Wysokich na Słowacji, na wysokości ok. 1900–2000 m n.p.m.
Kotlina Huncowska wciśnięta jest pomiędzy szczyty: Huncowski, Kieżmarski, Mały Kieżmarski, Kieżmarską Kopę ("Kežmarská kopa", 2233 m n.p.m.), Złotą Czubę ("Zlatý hrb", 2111 m) i podchodzi pod Rakuską Przełęcz ("Nižné sedlo pod Svišťovkou"). Od położonych niżej partii doliny oddzielona jest przez poprzecznie ułożony pas skałek zwanych Huncowskimi Spadami, poniżej których przebiega Magistrala Tatrzańska. Niżej Dolina Huncowska łagodnie opada w kierunku Matlar ("Tatranské Matliare").
Nazwa Świstówki Huncowskiej pochodzi od świstaków, dla których była niegdyś ostoją. Kiedyś znajdowało się tu też dużo kozic – w XVII wieku w dolinie były popularne polowania na nie.
W zimie przez dolinę przeszli jako pierwsi Zofia Wysocka i Maciej Zajączkowski 8 kwietnia 1936 r. U jej wylotu wcześniej byli Günter Oskar Dyhrenfurth i Alfred Martin 8 marca 1906 r.

</doc>
<doc id="110587" url="https://pl.wikipedia.org/wiki?curid=110587" title="Szerer">
Szerer

Szerer to stworzony przez Feliksa W. Kresa świat fantasy, w którym dzieje się jego cykl Księga Całości. Świat ten po raz pierwszy pojawił się w opublikowanym w 1985 opowiadaniu "Prawo sępów" („Sfera” 1-2/2-3).
Świat.
Na niebie Szereru widoczna jest Szerń - składająca się z ciemnych i jasnych pasm tajemnicza moc lub istota, która obdarzyła inteligencją trzy rozumne gatunki Szereru - ludzi, koty i sępy. Szererem zwany jest też jedyny znany kontynent, którego większość zajmuje Cesarstwo Armektańskie, które podbiło niemal wszystkie pozostałe krainy. Nad północno-zachodnim półwyspem wisi jednak Aler - podobna do Szerni, lecz jednak odmienna moc, która wtargnęła z innego świata i po walce z Szernią zajęła ten fragment lądu, zaś jego twory - złoci i srebrni alerowie, wciąż walczą z ludźmi na obszarze zwanym Północną Granicą. Poza kontynentem rozciągają się morskie Bezmiary. Jako że Szerń rozciąga się głównie nad samym kontynentem, a im dalej od niego tym bardziej zanika, zależne od niej rozumne istoty nie mogą się od niego oddalać zbyt daleko, toteż świat poza najbliższymi okolicami Szereru nie został zbadany.
Utwory.
Na cykl "Księga Całości", opowiadający o wydarzeniach decydujących o losie Cesarstwa, składa się pięć dotychczas wydanych i cztery zapowiedziane książki. Obecnie za kanoniczną autor uznaje ich wersję wydaną przez wydawnictwo Mag i późniejsze edycje, jako że poprzednie, wydane w zbiorach i czasopismach wersje opowiadań później rozwiniętych w teksty składające się na "Księgę Całości" są w 
wielu miejscach sprzeczne z wersjami ostatecznymi. 
Księga Całości.
"(w kolejności według chronologii wewnętrznej cyklu)"
Analiza i znaczenie.
Katarzyna Kaczor opisała Szerer jako "pierwszy z polskich światów fantasy", który zainspirował wiele późniejszych polskich utworów tego gatunku, zwłaszcza z podgatunku fantasy militarnej "dla dorosłych" (np. serie "Achaja" i "Opowieści z meekhańskiego pogranicza"). Samą serie Szerer określiła jako "pełną przemocy" "quasi-historyczną" serię "sprawiającą wrażenie dawności" ale de facto będącej "w opozycji dla dawnych wzorców".
Przemysław Rojek stwierdził, że Szerń jest "szalenie oryginalna".

</doc>
<doc id="110589" url="https://pl.wikipedia.org/wiki?curid=110589" title="Dolina Huncowska">
Dolina Huncowska

Dolina Huncowska (słow. "Huncovská kotlina", "Huncovská dolina", "dolina Huncovského potoka") – dolina położona na terenie Tatr Wysokich na Słowacji. Ma długość ok. 5,5 km od Kieżmarskiego Szczytu ("Kežmarský štít") do ujścia Huncowskiego Potoku i graniczy:
Wszystkie granie otaczające Dolinę Huncowską stanowią część systemu, jaki tworzy długa południowo-wschodnia grań Wyżniego Baraniego Zwornika.
Górne piętro doliny to Świstówka Huncowska, wciśnięta pomiędzy szczyty: Huncowski, Kieżmarski, Mały Kieżmarski, Kieżmarską Kopę ("Kežmarská kopa", 2233 m n.p.m.), Złotą Czubę ("Zlatý hrb", 2111 m). Od położonych niżej partii doliny oddzielona jest ona poprzecznie ułożonym pasem skałek zwanych Huncowskimi Spadami, poniżej których przebiega Magistrala Tatrzańska. Dolina Huncowska łagodnie opada w kierunku Matlar ("Tatranské Matliare"). W dolnych partiach dolina prawie nie wyodrębnia się z Niżniej Huncowskiej Uboczy – niższego fragmentu stoków tworzonych przez Huncowską Ubocz.
Przez dolinę przepływa Huncowski Potok ("Huncovský potok") zasilany Jaszczerzyckim Potokiem ("Jašterica"). Jego wody stanowią lewy dopływ Łomnickiego Potoku ("Skalnatý potok").
Nazwa doliny pochodzi od wsi Huncowce ("Huncovce"), do której należały dawniej jej tereny. "Wielka encyklopedia tatrzańska" Zofii i Witolda Henryka Paryskich oraz inne polskie źródła podają nazwę słowacką "Huncovská dolina". Nazwa ta nie występuje we współczesnych źródłach słowackich. Oficjalna nazwa całej Doliny Huncowskiej po słowacku to "Huncovská kotlina", podawana m.in. przez Ivana Bohuša. Mylne są nazwy niemiecka i węgierskie: "Leitenbachtal", "Lejtő-patak-völgy".
Już na początku XVII wieku w Świstówce Huncowskiej pojawiali się zarówno myśliwi polujący na kozice, jak i turyści. Później popularność rejon ten zdobył dopiero po I wojnie światowej. W zimie Świstówkę Huncowską przemierzyli jako pierwsi Günter Oskar Dyhrenfurth i Alfred Martin 8 marca 1906 r.

</doc>
<doc id="110590" url="https://pl.wikipedia.org/wiki?curid=110590" title="Księga Całości">
Księga Całości



</doc>
<doc id="110591" url="https://pl.wikipedia.org/wiki?curid=110591" title="Księga całości">
Księga całości



</doc>
<doc id="110592" url="https://pl.wikipedia.org/wiki?curid=110592" title="Dolina Jaworowa">
Dolina Jaworowa

Dolina Jaworowa (; , , ; , ) – duża (ok. 10 km długości, 40 km² powierzchni), silnie rozgałęziona walna dolina tatrzańska położona na terenie Słowacji, po północnej stronie Tatr Wysokich.
Topografia.
Wylot doliny znajduje się na wysokości ok. 1000 m n.p.m., w pobliżu Jaworzyny Tatrzańskiej ("Tatranská Javorina"), najbardziej na północ wysuniętej osady tatrzańskiej na Słowacji, położonej pod zachodnimi zboczami Tatr Bielskich, nad brzegiem Jaworowego Potoku ("Javorinka"). Dolina wznosi się w kierunku południowym, przechodząc pod koniec w tarasowo ukształtowane górne piętro zwane Doliną Zadnią Jaworową ("Zadná Javorová dolina"). W Dolinie Zadniej Jaworowej główna oś doliny skręca w kierunku wschodnim, podchodząc pod Lodową Przełęcz ("Sedielko", 2376 m). Najwyższym punktem w otoczeniu doliny jest wierzchołek Lodowego Szczytu ("Ľadový štít") – 2627 m.
Dolina Jaworowa graniczy:
Dolina Jaworowa rozgałęzia się w liczne boczne doliny i żleby. Są to:
Wody.
Głównym ciekiem wodnym doliny jest Jaworowy Potok ("Javorinka") wypływający z Żabiego Stawu Jaworowego i wpadający do Białki na wysokości ok. 805 m, poza Tatrami. Jego dopływami w obrębie Doliny Jaworowej są (wymienione w kolejności od góry):
Wodospady są najliczniejsze w Dolinie Czarnej Jaworowej (Czarna Siklawa w głównej części doliny, Wielka, Srebrna i Złota Sikawka w Dolinie Śnieżnej). Seria niewysokich kaskad i wodospadów istnieje na Jaworowym Potoku, w pobliżu Jaworowej Polany ("Javorová poľana").
W dolinie znajduje się 6 stałych jezior. Są to (w kolejności od największego do najmniejszego):
Oprócz wymienionych stawów jest też kilka okresowych zbiorników wodnych: Płaczliwe Stawki, Koperszadzkie Stawki, Ryglowe Oka, Sobkowe Oko, Świstowe Oko i Ciche Oko ("Malé Tiché pleso").
Geologia.
Południowa część doliny rozwinęła się na obszarze zbudowanym ze skał krystalicznych – granitów, granodiorytów i tonalitów.
Skały osadowe wieku mezozoicznego (piaskowce, wapienie, dolomity, łupki i margle) występują w części północnej (Tatry Bielskie, masyw Szerokiej Jaworzyńskiej, Czarnogórska Czuba, Skoruszowy Dział). Są to utwory:
Szczyt Szerokiej Jaworzyńskiej oraz górną część jej północnych ramion budują granity – jest to tzw. czapka krystaliczna. Na niewielkim fragmencie Koperszadzkiej Grani występuje zlepieniec koperszadzki – najstarsza tatrzańska skała osadowa wieku permskiego.
Z obecnością skał wapiennych wiążą się liczne zjawiska krasowe, takie jak jaskinie i wywierzyska. Najdłuższą i najgłębszą jaskinią Doliny Jaworowej jest jaskinia Jaworzynka ("Javorinka") – długość odkrytych korytarzy 10501 m, deniwelacja 477 m. Inne znane jaskinie to m.in.: Czarnogórska Jaskinia ("Čiernohorská jaskyňa"), Murańska Jaskinia ("Muráňská jaskyňa"), Ciasna Jaskinia ("Tesná jaskyňa"), System Suchej i Mokrej Dziury ("Systém Suchej a Mokrej diery").
W plejstocenie Dolina Jaworowa była wielokrotnie zlodowacona. Główny lodowiec zasilany był polami firnowymi z górnych pięter, a jego jęzor kończył się w pobliżu wylotu doliny. Dolina Szeroka posiadała krótki lodowiec, który nie łączył się z głównym – dolna część doliny nie uległa zlodowaceniu. Po działalności lodowców pozostały charakterystyczne ślady w postaci U-kształtnego profilu górnej części doliny, bocznych dolinek wiszących, cyrkowych jezior, moren i innych form rzeźby polodowcowej.
Przyroda.
Dzięki znacznym deniwelacjom na obszarze Doliny Jaworowej wykształciły się wszystkie typowe dla Tatr piętra roślinności: regiel dolny, regiel górny, piętro kosodrzewiny, hale i piętro turni. Bardzo zróżnicowane podłoże geologiczne przekłada się na bogactwo flory – rosną tu zarówno gatunki charakterystyczne dla podłoża granitowego, jak i wapiennego. Wśród lasów znajduje się kilkanaście różnej wielkości polan. M.in. Gałajdówka ("Poľana pod Muráňom"), Polana pod Upłazem ("Poľana pod Úplazom"), Jaworzynka ("Javorinská poľana"), Jaworowa Polana ("Javorová poľana"), a w Dolinie Szerokiej Kubalowa Polana ("Kubalova poľana"), Michałczyna Polana ("Michalčina poľana"), Sucha Polana ("Suchá poľana") i Szeroka Polana ("Široká poľana"). Część obszarów leśnych zajmują stare wiatrołomy. W ostatnich latach na dużych obszarach w dolinie dochodzi do rozpadu drzewostanów świerkowych, powodem tego zjawiska jest gradacja kornika drukarza. Na obszarach objętych ochroną ścisłą martwych drzew się nie usuwa ponieważ stanowią one naturalny element lasu. Długotrwała ochrona doliny skutkuje obfitością fauny, zwłaszcza zwierzyny leśnej.
Cały obszar Doliny Jaworowej leży od 1949 r. w granicach TANAP-u i prawie w całości objęty jest ścisłą ochroną rezerwatową. Ścisłe rezerwaty przyrody, których całość lub fragment znajduje się na terenie doliny, to rezerwaty: „Javorová dolina”, „Bielovodská dolina” i „Belianske Tatry”.
Historia.
Prawdopodobnie już od końca XIII wieku Dolina Jaworowa należała do tzw. państwa niedzickiego. W 1589 r. kupił je Jerzy Horváth Palocsay, po czym tereny te pozostały własnością rodziny Horváthów Palocsayów do 1856 r., kiedy odziedziczyli je Salamonowie. Górna część Doliny Zadnich Koperszadów należała od 1671 r. do miasta Biała Spiska. W 1879 r. całą Dolinę Jaworową (oprócz części Zadnich Koperszadów) zakupił książę Christian Hohenlohe. Urządził on w Tatrach Jaworzyńskich wielki zwierzyniec, ogrodzony płotem, którego resztki zachowały się w niektórych miejscach do dnia dzisiejszego. Obejmował on oprócz Doliny Jaworowej także Dolinę Białej Wody i zachodnią część Tatr Bielskich. Hohenlohe zakazał wstępu na teren zwierzyńca turystom (1887 r.), a następnie udostępnił im jedynie dwa szlaki – na Polski Grzebień i na Przełęcz pod Kopą. Silnie ograniczył też pasterstwo, co niewątpliwie korzystnie wpłynęło na stan lasów w dolinie. Do swojego zwierzyńca sprowadzał obce gatunki (np. koziorożce z Alp, jelenie z Kaukazu i Ameryki, żubry i bizony). Hohenlohe urządzał tu częste polowania. Po jego śmierci Tatry Jaworzyńskie przeszły na własność siostrzeńca, Augusta Hohenlohego, który w roku 1935 sprzedał je państwu czechosłowackiemu. Tatry Jaworzyńskie były od zakończenia I wojny światowej terenem spornym między Polską a Czechosłowacją i weszły na krótko w skład II RP pod koniec listopada 1938 r. Po rozpoczęciu II wojny światowej tereny te zostały zwrócone Republice Słowackiej przez III Rzeszę. Po wojnie weszły w skład Czechosłowacji, a od 1993 r. – Słowacji.
Pasterstwo w Dolinie Jaworowej istniało od XVI wieku. Było ono uprawiane przede wszystkim przez mieszkańców Jurgowa, ale także Czarnej Góry, Łapsz Wyżnich, Rzepisk, Lendaku i Białej Spiskiej, do której należała część Doliny Zadnich Koperszadów. Pasterstwo trwało do roku 1955, kiedy zostało ostatecznie zakazane przez TANAP.
W Dolinie Kołowej prowadzone były prace górnicze związane z wydobyciem rud miedzi i srebra, a w Dolinie Świstowej Jaworzyńskiej – rud żelaza (w 1759 r. baron Ferenc Horváth Palocsay założył w Jaworzynie hutę).
W Dolinie Jaworowej nigdy nie istniało schronisko turystyczne, były natomiast szałasy pasterskie, gajówki, domki myśliwskie oraz szopy i karmniki. Obecnie w dolinie znajdują się dwie leśniczówki: na Gałajdówce – „Pod Muráňom” i przy wylocie Doliny Szerokiej – „Kubalová”. Oprócz leśniczówek i budynków im towarzyszących, domki służbowe TANAP-u stoją na Skoruszowym Burdelu ("Burdel") i w środkowej części doliny (nieco na północ od ujścia Doliny Zielonej Jaworowej, w pobliżu szlaku turystycznego).

</doc>
<doc id="110594" url="https://pl.wikipedia.org/wiki?curid=110594" title="Mohylew">
Mohylew

Mohylew (biał. Магілёў, "Mahiloŭ"; ros. Могилёв, "Mogilow"; jid. מאָלעוו, "Molew") – miasto na Białorusi, nad Dnieprem, blisko granicy z Rosją, siedziba administracyjna obwodu mohylewskiego i rejonu mohylewskiego. Liczący ok. 357 tys. mieszkańców (2020) Mohylew jest czwartym pod względem liczby ludności miastem białoruskim.
Historia.
Od XIV wieku Mohylew wraz z księstwem mścisławskim, w którym się znajdował, należał do Litwy, jednak nie miał jeszcze wtedy większego znaczenia. Od 2. połowy XIV wieku królowe polskie, w tym Jadwiga i Helena, otrzymywały czynsze z Mohylewa na podstawie zapisów ślubnych swoich mężów. W dokumentach historycznych Mohylew wymieniono w 1505 r., gdy żona króla Aleksandra zwolniła niektórych mieszczan od powinności miejskich. Jego rozwój zaczął się po upadku w 1514 r. Smoleńska, gdy zaczął się rozbudowywać jako nowy ważny ośrodek handlowy. Mohylew stanowił od tego czasu ważny punkt na szlakach handlowych ze wschodu na zachód i z północy na południe, a wkrótce stał się największym miastem w tym rejonie Rzeczypospolitej. Przede wszystkim był ośrodkiem handlu futrami, pośrednicząc w handlu nimi na zachód. Przez Mohylew wiódł północny szlak handlowy do państwa moskiewskiego lądem na Witebsk, a z tego miasta Dźwiną do Rygi. W 1561 r. król Zygmunt August ustanowił w Mohylewie wójta i czterech setników oraz określił powinności, ilość i rodzaj podatków, pozostawiając też niektóre wolności mieszkańców. Król Stefan Batory w 1577 r. nadał mu prawo magdeburskie i wszelkie swobody z niego wypływające, a także ustanowił targi i jarmarki. W dniu 27 czerwca 1581 roku 30-tysięczna armia moskiewsko-tatarska spaliła kilkaset domów na przedmieściach, jednak 200 husarzy z roty Marcina Kazanowskiego zaatakowało oblegających i powstrzymywało dalszy atak, a potem, po przybyciu odsieczy w postaci roty Temruka Szymkowicza i roty porucznika Halibeka, odparła spod miasta. Mimo najazdu na początku XVII w. był jednym z najważniejszych ośrodków rzemieślniczo-handlowych w Rzeczypospolitej, liczył ok. 13,5 tys. mieszkańców i stał się drugim co do wielkości po Wilnie miastem w Wielkim Księstwie Litewskim. Do roku 1633 Mohylew otrzymał nowe fortyfikacje, które miały trzy linie otaczające zamek, dawne podgrodzie (tzw. górne miasto) i dawne przedmieścia (tzw. dolne lub nowe miasto). Mohylew był ośrodkiem ekonomii mohylewskiej obejmującej część powiatu mohylewskiego i czausowskiego. Do połowy XVII w. wchodziło w jej skład 13 miejscowości. Ekonomie zostały wydzielone z królewszczyzn w latach 1589–1590 na zaspokojenie potrzeb monarchy i określone dobrami stołowymi. W 1605 roku ukończono budowę katolickiej katedry. W 1634 został stolicą jedynej wówczas na całej Białorusi prawosławnej administratury – eparchii mohylewskiej i mścisławskiej. W 1636 roku ukończono budowę soboru Objawienia Pańskiego w kompleksie monasteru pod tym samym wezwaniem.
W dniu 3 września 1654 roku wojska moskiewskie opanowały miasto, które wojska polskie próbowały bez powodzenia odbić od lutego do połowy maja 1655 roku. Mohylew próbowano odzyskać ponownie podczas oblężenia w 1660 roku. Rzeczpospolita odzyskała miasto na skutek powstania mieszczan przeciwko moskiewskim okupantom, które wybuchło 1 lutego 1661 r. W nagrodę król Jan Kazimierz zrównał prawa miejskie Mohylewa z Wilnem, mieszczanom nadał prawo nabywania majątków ziemskich, a burmistrz Leonowicz i wielu mieszczan otrzymało szlachectwo, a miasto otrzymało pieczęć z napisem "Sigillum civitatis Mohilowiensis". Powracający z wyprawy przeciwko wojskom moskiewskim w rejonie Siewska król Jan Kazimierz spędził w mieście święta Wielkanocne 1664 roku. W 1665 roku Mohylew został ponownie oblężony przez wojska moskiewskie Jakowa Czerkaskiego. W 1679 roku rozpoczęto budowę murowanego ratusza. W 1687 r. zbudowano barokowy kościół bernardynów. W 1725 roku, przy istniejącym od XVII wieku murowanym klasztorze jezuitów, ukończono budowę kościoła św. Ksawerego. W latach 1738–1752 został zbudowany kościół karmelitów. Miasto królewskie położone było w końcu XVIII wieku w ekonomii mohylewskiej w powiecie orszańskim województwa witebskiego.
Po pierwszym rozbiorze wraz z całym województwem mścisławskim wszedł w skład Imperium Rosyjskiego i stał się stolicą guberni mohylewskiej. Od 15 kwietnia 1783 stolica rzymskokatolickiej archidiecezji mohylewskiej obejmującej swoim zasięgiem terytorium niemal całej Rosji (a później ZSRR) z wyjątkiem dawnych ziem Rzeczypospolitej i utworzonej w 1848 roku diecezji tyraspolskiej.
W czasie I wojny światowej, w okresie od sierpnia 1915 do listopada 1917 w mieście znajdowała się kwatera głównodowodzącego armii rosyjskiej. Pod koniec 1918 roku władzę w Mohylewie przejęli bolszewicy. 16 stycznia 1918 roku dokonali oni szeregu aresztowań, m.in. wśród działaczy narodowych i społecznych, w tym polskich: Mirosława Obiezierskiego, G. Wykowskiego, Joachima Gallera i księdza Eugeniusza Światopełk-Mirskiego. Ten ostatni został wkrótce przez bolszewików zamordowany. W 1919 wcielony do Białoruskiej SRR. Do 1927 roku w Mohylewie działała polska szkoła siedmioklasowa, do której uczęszczało 260 uczniów. W latach 20 i 30 w. sowieckie organy bezpieczeństwa dokonywały masowych egzekucji, m.in. księży katolickich i prawosławnych, w kamieniołomie przy prospekcie Dimitrowa, koło Mohylewskich Zakładów Mięsnych. Ekshumowano tam szczątki ponad 500 ofiar. W okresie wielkiego terroru w latach 1937–1938 NKWD rozstrzeliwało ludzi w lesie przy drodze z Mohylewa do Homla, w okolicy wsi Waschod.
W latach 1941–1944 Mohylew znajdował się pod okupacją niemiecką.
Po zajęciu miasta, oddziały niemieckie dowodzone przez Bacha-Zelewskiego i Arthura Nebego dokonywały masowych eksterminacji pozostałej ludności żydowskiej (ok. 10 000 ofiar) w stworzonym w tym celu getcie i obozie pracy. Historia Mohylewa jest związana z historią Holokaustu także w inny sposób. Na jesieni 1941 Mohylew odwiedził Himmler i osobiście uczestniczył w rozstrzelaniu 279 ofiar żydowskich (w tym kobiet i dzieci). Mając na uwadze skutki psychiczne dla rozstrzeliwujących, zapowiedział znalezienie innego, systemowego sposobu eksterminacji. Wkrótce do Mohylewa przyjechał Albert Widmann, przywożąc plany eksterminacji spalinami w mobilnych komorach gazowych, a w grudniu 1941 przysłano i zainstalowano pierwszy piec krematoryjny przystosowany do masowego spalania ciał zamordowanych ofiar. Fakty te posłużyły hitlerowcom jako argument za ostatecznym rozwiązaniem kwestii żydowskiej na konferencji w Wannsee.
Po uzyskaniu niepodległości przez Białoruś w 1991 jest jednym z ważniejszych miast białoruskich.
Zabytki.
nieistniejące:
Demografia.
Liczba ludności:
Gospodarka.
Po II wojnie światowej Mohylew stał się ważnym ośrodkiem przemysłowym. Tamtejsze fabryki zajmują się produkcją dźwigów, samochodów, traktorów i chemikaliów. Mohylew posiada też port rzeczny na Dnieprze oraz krajowy port lotniczy.
Kultura.
Główną placówką teatralną miasta jest Regionalny Teatr Dramatyczny. W mieście działa też kilka placówek muzealnych, w tym Muzeum Historii Mohylewa i Mohylewskie Muzeum Sztuki.
Od 2006 roku w Mohylewie funkcjonuje Dom Polski, będący główną polską kresową placówką obwodu mohylewskiego. W przeszłości w mieście funkcjonowały Polskie Towarzystwo Oświaty i Dobroczynności oraz Rada Polska Ziemi Mohylewskiej.
Oświata i nauka.
Uczelnie wyższe:
Ludzie związani z Mohylewem.
Z Mohylewa pochodzili polscy dziadkowie Wayne’a Gretzky’ego.

</doc>
<doc id="110601" url="https://pl.wikipedia.org/wiki?curid=110601" title="Linia sukcesji prezydenckiej (Stany Zjednoczone)">
Linia sukcesji prezydenckiej (Stany Zjednoczone)

Linia sukcesji prezydenckiej w Stanach Zjednoczonych – zasada kolejności obejmowania urzędu prezydenta Stanów Zjednoczonych w chwili, gdy urzędujący prezydent traci zdolność do sprawowania swojej funkcji na skutek śmierci, rezygnacji, impeachmentu lub choroby (wtedy możliwe jest też chwilowe przejęcie obowiązków głowy państwa, przez osobę kolejną w sukcesji).
Sukcesja prezydencka w historii.
Przed uchwaleniem XXV poprawki do Konstytucji.
Kiedy w kwietniu 1841 roku, po zaledwie miesięcznych rządach, zmarł prezydent William Henry Harrison, jego następcą, do czasu wygaśnięcia mandatu został wiceprezydent John Tyler. Do czasu uchwalenia XXV Poprawki do Konstytucji sprawa sukcesji nie była regulowana formalnym przepisem, tylko odbywała się na mocy "prawa zwyczajowego". Do tego czasu za drugą osobę w kolejce do przejęcia prezydentury uznawano prezydenta "pro tempore" senatu USA. W roku 1868 sprawujący tę funkcję Benjamin Wade mógł objąć urząd prezydenta na wypadek usunięcia z urzędu prezydenta Andrew Johnsona, jako że Johnson nie posiadał w swoim gabinecie wiceprezydenta. Do tego jednak nie doszło.
W historii USA nie było przypadku, aby ktoś poza wiceprezydentem obejmował prezydenturę po opróżnieniu tego urzędu. Znany jest jednak przypadek Davida Rice Atchisona (przewodniczącego pro tempore Senatu USA), który przez jeden dzień z 4 marca na 5 marca 1849 był nieformalnym p.o. prezydenta USA. Zdarzył się także jeden przypadek (Gerald Ford), że urząd prezydenta objął wiceprezydent, który nie został wybrany, lecz powołany (w myśl XXV poprawki).
XXV poprawka do Konstytucji.
W roku 1967 uchwalono XXV poprawkę do Konstytucji, która usankcjonowała prawnie procedurę sukcesji urzędu prezydenta USA. Pierwszy w kolejności jest wiceprezydent. Następnymi są spiker Izby Reprezentantów, przewodniczący pro tempore Senatu i członkowie Gabinetu w kolejności tworzenia ich departamentów – od sekretarza stanu do sekretarza bezpieczeństwa krajowego.
Z Konstytucji USA wynika, że warunkiem objęcia władzy prezydenta jest posiadanie amerykańskiego obywatelstwa od chwili narodzin, wiek co najmniej 35 lat oraz bycie stałym mieszkańcem Stanów Zjednoczonych od co najmniej 14 lat, stąd z linii sukcesji są automatycznie wyłączane osoby niespełniające tych warunków (Konstytucja zabrania także kandydowania na urząd prezydenta osobie, która nie była obywatelem Stanów w chwili uchwalenia Konstytucji). Z linii sukcesji wyłącza się także byłych prezydentów USA, który pełnili urząd przez dwie kadencje, rozumianej w myśl XXII poprawki do Konstytucji.
Motywacją dla XXV poprawki była narastająca atmosfera zimnowojenna i ryzyko ataku nuklearnego, w wyniku którego mógłby zginąć nie tylko prezydent, ale także wiceprezydent i inne osoby piastujące najwyższe stanowiska w państwie. Stąd także ustanowiono osobę, członka Gabinetu, „wyznaczoną do przeżycia”.
Sekretarz bezpieczeństwa krajowego.
Decyzją Senatu z 2005 roku sekretarz bezpieczeństwa krajowego nie był włączony w poczet stanowisk przewidzianych w linii sukcesji, jednak 9 marca 2006 roku weszło w życie nowe prawo, sytuujące go na ostatnim miejscu ze względu na fakt, iż ten departament utworzono najpóźniej.

</doc>
<doc id="110602" url="https://pl.wikipedia.org/wiki?curid=110602" title="EXE">
EXE

EXE (od , wykonywalny) – rozszerzenie nazwy pliku wykonywalnego w systemach Microsoft Windows, MS-DOS oraz OS/2; pliki o tym rozszerzeniu w zamierzeniu zawierają przede wszystkim skompilowany kod maszynowy programu, choć może zawierać także inne zasoby (np. dotyczące struktury okien, ikony, obrazy, dźwięki, itp.).
"Sygnatura pliku" to sekwencja bajtów, zwykle na początku pliku, pomagająca zidentyfikować format pliku (jest to kolejny element potwierdzający po rozszerzeniu pliku); w przypadku plików wykonywalnych EXE (oraz innych, mających identyczną strukturę, m.in. , , , , , , , , , , , i niektóre ) najczęściej dwoma pierwszymi znakami są litery „MZ” pochodzące od inicjałów autora, Marka Zbikowskiego. Plik EXE może zawierać kod wykonywalny w różnych formatach (zależny przykładowo od systemu operacyjnego, zob. dalej), pliki binarne typu Portable Executable w dalszej części zawierają sygnaturę „PE”.
Formaty.
Istnieje kilka głównych formatów plików wykonywalnych:
Poza powyższymi istnieją także niestandardowe formaty, takie jak W3 (biblioteka plików LE, używana wyłącznie w WIN386.EXE), W4 (skompresowany zbiór plików LE, używany tylko w Vmm32.vxd), DL, MP, P2, P3 (trzy ostatnie używane przez extender Phar Lap).
W przypadku plików wykonywalnych w formacie 16- i 32-bitowym dla systemu Windows standardem jest rozpoczęcie ich krótkim programem poprzedzonym sygnaturą „MZ” (tzw. "stub"). Jego celem jest zwykle poinformowanie o przeznaczeniu tego programu dla systemu Windows (zazwyczaj w postaci tekstu „"This program cannot be run in DOS mode."” () lub „"This program requires Microsoft Windows."” ()), choć możliwe jest umieszczenie w tym miejscu innego kodu (korzystając z odpowiedniej opcji konsolidatora), np. wersji programu dla systemu DOS. Zasadnicza część danego programu, tzn. fragment przeznaczony dla systemu Windows, ma sygnaturę „NE” lub „PE” – kod zaczynający się od sygnatury „MZ” jest wówczas ignorowany (poza odnośnikiem do struktury PE i samą sygnaturą). Jednakże kod „PE” może być również wykonany w systemie DOS przy użyciu wspomnianego wyżej extendera DOS HX.

</doc>
<doc id="110603" url="https://pl.wikipedia.org/wiki?curid=110603" title="Sławków (województwo śląskie)">
Sławków (województwo śląskie)

Sławków – miasto w Polsce w województwie śląskim, w powiecie będzińskim. Sławków położony jest w małopolskiej części województwa śląskiego, na zachodnim krańcu dawnej ziemi krakowskiej, w Zagłębiu Dąbrowskim. Znajduje się na wschodzie Górnośląskiego Okręgu Przemysłowego. Miasto jest członkiem Górnośląsko-Zagłębiowskiej Metropolii.
Prawa miejskie przed 1286. W latach 1870–1954 gmina wiejska, następnie osiedle. Prawa miejskie odzyskał w 1958. W latach 1975–1998 miasto należało do województwa katowickiego.
Przynależność administracyjna.
Był miastem biskupstwa krakowskiego w województwie i powiecie krakowskim. W latach 1999–2001 Sławków należał do powiatu olkuskiego w woj. małopolskim. 1 stycznia 2002 r. przyłączono gminę Sławków do powiatu będzińskiego w województwie śląskim. Gmina stanowi obecnie jego eksklawę, oddzieloną od reszty powiatu obszarami powiatów grodzkich Dąbrowa Górnicza i Sosnowiec.
Sławków objęty jest obszarem właściwości: Sądu Rejonowego w Dąbrowie Górniczej, w tym również w sprawach wieczystoksięgowych, Prokuratury Rejonowej w Dąbrowie Górniczej, Komendy Powiatowej Państwowej Straży Pożarnej w Będzinie (współpracując z KM PSP w Dąbrowie Górniczej), Komendy Powiatowej Policji w Będzinie.
Środowisko naturalne.
Położenie.
Położenie matematyczno-geograficzne Sławkowa wyznaczone jest współrzędnymi: 50°19′ szerokości geograficznej północnej i 19°23′30″ długości geograficznej wschodniej. Współrzędne te oznaczają, że Sławków jest oddalony o 5575 km na północ od równika i 4427 km na południe od bieguna północnego. Południkowa rozciągłość gminy wynosi 7,5 km, a jej rozciągłość równoleżnikowa 9,5 km. Najbardziej na północ wysunięty punkt gminy znajduje się za Wielką Górą (50°19′45″N), a na południe koło Piernikarki nad Białą Przemszą (50°15′30″N). Najbardziej zachodni kraniec gminy leży za Garbierzami (19°17′E), a wschodni przy rozgałęzieniu drogi Bolesław-Sławków do Krzykawki (19°24′50″E).
Odległości od miast regionu i Polski:
Sławków położony jest na Wyżynie Śląsko-Krakowskiej, we wschodniej części Wyżyny Śląskiej, w obrębie dwóch mezoregionów: Garbu Tarnogórskiego oraz Pagórów Jaworznickich. Przez teren gminy przepływa rzeka Biała Przemsza. Terytorium gminy Sławków uznawane jest za wyżynne, choć w rzeczywistości tylko około połowy jej powierzchni leży powyżej 300 m n.p.m., a zasadniczo odmiennie ukształtowane są północna – wyżynna i południowa – nizinna część gminy. Bezwzględne wysokości tego terytorium mieszczą się w przedziale pomiędzy 263 a 368,2 m n.p.m. Najniższe miejsce znajduje się na południu, koło Piernikarki nad Białą Przemszą, a najwyższe wzniesienie, Wielka Góra, usytuowane jest za bocznicami stacji kolejowej Dąbrowa Górnicza Towarowa, przy północnej granicy gminy. Drugim pod względem wysokości wzniesieniem jest Gieraska (340 m n.p.m.).
Miasto graniczy w woj. śląskim z powiatami grodzkimi Dąbrowa Górnicza, Sosnowiec i Jaworzno, natomiast w woj. małopolskim z gminą miejską Bukowno i wiejską Bolesław, wchodzącymi w skład powiatu olkuskiego.
Oprócz historycznego miasta, nazywanego obecnie centrum i zlokalizowanego wokół rynku, w skład gminy Sławków wchodzi 25 mniejszych jednostek osadniczych: Burki, Ciołkowizna, Dębniki, Dębowa Góra, Garbierze, Groniec, Kolonia Chwaliboskie, Kołdaczka, Komora, Korzeniec, Kozibrodek, Kozioł koło Sławkowa, Kozioł koło Strzemieszyc, Michałów, Miedawa, Niwa, Niwka, Piasek, Piernikarka, Ryszka, Zagrody, Stawki, Trzewiczek, Walcownia i Zagródki oraz Osiedle PCK.
Miasto stanowi 5,95% powierzchni powiatu.
Przyroda.
W szacie roślinnej Sławkowa dominują gatunki segetalne oraz ruderalne stanowiące łącznie ok. 60% flory lokalnej. Dużym walorem przyrodniczym jest stanowisko mieczyka drobnokwiatowego, uważanego do niedawna za gatunek wymarły w Polsce.
Lesistość miasta wynosi 35%, o przeszło 6% przewyższając średnią krajową. Powierzchnia leśna w granicach administracyjnych Sławkowa obejmuje 1235 ha lasów i 44 ha gruntów leśnych. Koncentrujące się w południowej części miasta lasy, to w 90% siedliska borów, głównie boru świeżego. Około 10% zajmują siedliska lasów mieszanych, a 0,5% olsu. W wyniku realizacji inwestycji związanych z budową Huty Katowice oraz rozbudową Zakładu Przygotowania Rud w Burkach, sławkowski kompleks leśny rozczłonkowany został na wiele części przedzielonych szlakami kolejowymi. Lasy Sławkowa zaliczane są do II strefy średnich zagrożeń przemysłowych. Z powodu zanieczyszczeń przemysłowych znaczna część drzewostanów do niedawna wykazywała zahamowanie przyrostu, objawy przebarwienia aparatu asymilacyjnego i przerzedzenia koron. Obecnie stan drzew wyraźnie się poprawia. 67,1% powierzchni lasów sławkowskich (829 ha) jest własnością Wspólnoty Leśnej w Sławkowie, 21,7% (268 ha) to lasy państwowe nadzorowane przez Nadleśnictwo Chrzanów, a 11,2% (138 ha) to lasy indywidualnych właścicieli.
Demografia.
Struktura demograficzna mieszkańców Sławkowa według danych z 31 grudnia 2007 r.:
Rozwój demograficzny Sławkowa
Piramida wieku mieszkańców Sławkowa w 2014 r.:
Nazwa miasta.
Geneza nazwy.
Nazwa miasta pochodzi od legendarnego rycerza o imieniu "Sławko", który założyć miał osadę dającą początek dzisiejszemu miastu. Nazwa Sławków jest przymiotnikiem dzierżawczym w odmianie krótkiej od imienia "Sławko/Sławek" i oznacza „osadę Sławka”.
Nazwa miasta w innych językach.
W pisanych po łacinie dokumentach średniowiecznych Sławków określany jest jako "Slavcow", "Zlaucow", "Zlaucovia" oraz "Slacovia". Na mapie Helwiga z 1561 r., podobnie jak na panoramie trzech miast – Sławkowa, Olkusza i Będzina – wykonanej w XVI w. przez nieznanego ucznia Hansa Dürera, Sławków nosi niemiecką nazwę "Schlaca". W XVIII w. miasto wzmiankowane jest w publikacjach obcojęzycznych jako "Schlacka" lub "Schlaka" oraz "Slawkow". Funkcjonująca nieoficjalnie w czasie okupacji hitlerowskiej niemiecka nazistowska nazwa "Schlockau" opierała się na propozycji wysuniętej przez Waltera Krause w artykule pod tytułem "Slawkows alter Name". W języku hebrajskim nazwa Sławków zapisywana jest jako סלאוקוב. Oficjalna rosyjska nazwa miasta i stacji kolejowej Iwangorodzko-Dąbrowskiej Drogi Żelaznej w okresie Królestwa Polskiego zapisywana była jako "Славковъ". Obecnie jest ona zapisywana zgodnie z brzmieniem fonetycznym jako "Славкув".
Historia.
Odkrycia archeologiczne uprawdopodabniają istnienie na wzgórzu sławkowskim przedchrześcijańskiego grodu być może już w VIII w. W epoce wczesnopiastowskiej położona w pobliżu grodu osada przedlokacyjna (stary Sławków) stanowiła centrum zagłębia kruszcowego. Nie wiadomo dokładnie kiedy osada i gród przeszły (wraz z całą kasztelanią sławkowską) pod zwierzchność biskupów krakowskich. Po raz pierwszy Sławków wymieniony został w źródłach pisanych jako osada biskupia w 1220 r., kiedy biskup Iwo Odrowąż uposażył dochodami z karczm sławkowskich klasztor św. Ducha w Prądniku pod Krakowem. Natomiast pierwszy pisemny dokument nazywający Sławków miastem pochodzi z 1286 r. Wobec zaginięcia aktu lokacyjnego rok ten przyjęto umownie jako datę uzyskania praw miejskich, choć najprawdopodobniej miasto lokowane było na prawie niemieckim już kilka dziesięcioleci wcześniej. Na początku lat 80. XIII w. biskup Paweł z Przemankowa wzniósł tu zamek biskupi.
Dzięki występowaniu na terenie miasta złóż ołowiu i srebra oraz dzięki usytuowaniu na szlaku handlowym z Krakowa do Wrocławia ("Via Regia") miasto przeżyło do XIII w. okres swego szczytowego rozwoju. Wyczerpywanie się złóż kruszcowych i zaangażowanie mieszczan po stronie biskupa Jana Muskaty w walce z Władysławem Łokietkiem doprowadziły w XIV w. do utraty pierwotnego znaczenia i do szybkiego upadku miasta. W XV w. miasto przeżyło szereg najazdów (1433, 1434, 1455) oraz wielki pożar, który je zniszczył prawie całkowicie (1498). W XVI w. nastąpiło odrodzenie górnictwa kruszcowego, jednak wskutek wyczerpania się złóż Sławków stawał się powoli miastem rolniczym. Do końca okresu przedrozbiorowego pozostawał centrum administracyjnym dóbr biskupich klucza (starostwa) sławkowskiego. Miasto często błędnie kojarzone bywa z biskupim księstwem siewierskim, do którego nigdy nie należało. Pod koniec XVIII w. stanowiło znaczący ośrodek produkcji włókienniczej.
W wyniku III rozbioru Polski weszło w skład Królestwa Prus (Nowy Śląsk, 1795–1806), a następnie Księstwa Warszawskiego i Królestwa Kongresowego. Od początku lat 20. XIX w. nastąpił rozwój górnictwa galmanu (kopalnie „Leonidas” i „Kozioł”). W latach 1826–1888 funkcjonowała nad Białą Przemszą rządowa walcownia metali (Zakład Walcowni i Giserni pod Sławkowem). W latach 30. XIX w. miasto połączone zostało drogą bitą z Będzinem, Dąbrową Górniczą i Olkuszem. Po 1866 r. Sławków znalazł się w powiecie olkuskim – na obrzeżach rozwijającego się przemysłowo Zagłębia Dąbrowskiego. W drugiej połowie XIX w. wydobywany był w Sławkowie węgiel kamienny. Ostatnią z małych kopalń sławkowskich – kopalnię węgla kamiennego „Józef” zamknięto w 1923 r. W 1851 r. przemysłowiec pruski J. Zeitler założył fabrykę drutu i wyrobów metalowych, przejętą później przez żydowskich braci Szajn. W 1870 r. Sławków stracił prawa miejskie, które zostały mu wrócone dopiero w 1958 r. W 1885 r. Kolej Iwangorodzko-Dąbrowska połączyła Sławków z Kielcami i Dąbrową Górniczą, a w 1887 r. również z Sosnowcem. W czasie rewolucji 1905 r. zebranie gminne proklamowało Republikę Sławkowską. W latach 1914–1919 osada znajdowała się pod okupacją austriacką.
W okresie II Rzeczypospolitej w granicach woj. kieleckiego, powiat olkuski.
Po napadzie Niemiec na Polskę w 1939 r. Sławków włączony został do III Rzeszy w ramach ziemskiego powiatu olkuskiego ("Landkreis Ilkenau") rejencji katowickiej. Nieoficjalnie otrzymał niemiecką nazwę "Schlockau". W latach 1945–1975 w powiecie olkuskim w woj. krakowskim. W latach 1975–1998 w woj. katowickim. W latach 1977–1984 dzielnica Dąbrowy Górniczej. Od początku lat 50. XX w. rozbudowywano Zakład Przygotowania Rud w Burkach. 31 grudnia 1961 r. do Sławkowa przyłączono obszar zniesionej gromady Niwa. W latach 70. XX w. miały miejsce zmiany demograficzne związane z budową pobliskiej Huty Katowice oraz rozbudowa szerokotorowych terminali przeładunkowych. W wyniku reformy administracyjnej 1999 r. miasto przeniesione zostało na krótko (1999–2001) do woj. małopolskiego, gdzie weszło w skład powiatu olkuskiego. Od 2002 r. w powiecie będzińskim w woj. śląskim.
Zabytki i atrakcje turystyczne.
Szlaki turystyczne.
Przez teren Sławkowa przebiegają cztery szlaki turystyczne piesze, z tego dwa z nich (czerwony i niebieski) przechodzą przez centrum miasta i spotykają się na rynku. Szlak żółty przebiega na południe od miasta przez Ryszkę i Burki, a szlak czarny łączy Sławków z Przymiarkami.
Przez Sławków przebiega ponadto:
Gospodarka.
W mieście działają zakłady przemysłu metalowego (Zakłady Wyrobów Metalowych S.A.) i maszynowego, drobnego przemysłu spożywczego oraz drzewnego (Wspólnota Leśna Sławków). Działa tutaj również cegielnia. Niewątpliwie jednak najważniejszym atutem gospodarczym Sławkowa jest jego usytuowanie na styku ważnych korytarzy transportowych. Przede wszystkim znajduje się tutaj końcówka Linii Hutniczej Szerokotorowej wraz z czterema terminalami przeładunkowymi:
Teren Euroterminala znajduje się w Podstrefie Sosnowiecko-Dąbrowskiej Katowickiej Specjalnej Strefy Ekonomicznej. Jest to najdalej na zachód wysunięte miejsce w Polsce, do którego sięga kolej szerokotorowa o prześwicie 1520 mm. Dzięki temu Sławków posiada dogodne połączenie kolejowe z Ukrainą, rosyjską koleją transsyberyjską oraz z Chinami. Ponadto w okolicach Sławkowa krzyżują się Paneuropejskie Korytarze Transportowe nr III (Ukraina – Europa Zachodnia) i nr VI (Bałtyk – Adriatyk). Czynniki te predestynują Sławków do odegrania ważnej roli jako miejsca lokalizacji centrum logistycznego, czego podwaliny tworzone są obecnie przede wszystkim przez rozbudowę terminalu przeładunkowego Centrali Zaopatrzenia Hutnictwa w Katowicach na Linii Hutniczej Szerokotorowej.
Transport.
Transport drogowy.
Miasto leży przy drodze krajowej nr 94, w odległości ok. 11 km na wschód od węzła drogowego w Dąbrowie Górniczej (połączenie z drogą ekspresową S1) oraz ok. 5 km od połączenia z drogą wojewódzką nr 790. Około 14 km na wschód od miasta znajdują się połączenia z drogami wojewódzkimi 783 i 791 w Olkuszu. W odległości ok. 26 km znajduje się zjazd na autostradę A4.
Przewozy autobusowe.
Przez Sławków przechodzą obecnie cztery linie autobusowe, organizowane przez Zarząd Transportu Metropolitalnego:
Do Sławkowa dojeżdża też pięć linii autobusowych ZKG „KM” Olkusz:
Komunikację autobusową obsługują również minibusy:
Transport kolejowy.
Przez Sławków przechodzi linia kolejowa nr 62 Tunel–Sosnowiec Główny. Sławkowska stacja kolejowa jest obecnie obsługiwana wyłącznie przez osobowe pociągi regionalne (najdłuższa relacja: Katowice – Kielce). Sławków jest ponadto stacją końcową linii kolejowej nr 65 (Linia Hutnicza Szerokotorowa – LHS).
Transport lotniczy.
W odległości 37 km na północny zachód od Sławkowa znajduje się Międzynarodowy Port Lotniczy Katowice w Pyrzowicach. Natomiast port lotniczy Kraków-Balice znajduje się w odległości ok. 78 km od miasta jadąc autostradą A4 lub ok. 50 km jadąc drogą krajową nr 94.
Edukacja.
Sławków posiada długą i bogatą tradycję edukacyjną. Od czasów średniowiecznych istniała w mieście reprezentująca wysoki poziom szkoła parafialna. Od początku XIX w. ulokowana ona była w budynku dawnego szpitala górniczego przy ul. Kościelnej. W latach 1953–1958 budowano przy ul. Browarnej nową szkołę podstawową, którą uroczyście oddano do użytku 29 sierpnia 1958 r. Uczniowie sławkowscy rozpoczęli w niej rok szkolny 1958/59. Szkoła podstawowa zbudowana została na gruzach dworku Stawnickich. 4 czerwca 1972 r. nowa szkoła otrzymała imię Jana Baranowskiego. W 1977 r. sławkowska szkoła podstawowa przeszła pod Miejski Zarząd Ekonomiczno-Administracyjny Szkół w Dąbrowie Górniczej i otrzymała nazwę „Zbiorcza Szkoła Podstawowa im. J. Baranowskiego z punktem filialnym nr 24”. Zarówno w okresie przedwojennym, jak i po wojnie od 1945 funkcjonowała w Niwie druga szkoła podstawowa, w której do 1976 r. uczyło się średnio od 100 do 150 uczniów. Od początku roku szkolnego 1976-1977 do szkoły tej uczęszczały już jednak tylko klasy I-IV, a starsi uczniowie dowożeni byli na koszt urzędu miasta do Zbiorczej Szkoły Podstawowej w Sławkowie. Sytuacja taka trwała do 1983 r., kiedy zapadła decyzja o likwidacji szkoły w Niwie i urządzeniu w jej budynku siedziby Szkolnego Schroniska Młodzieżowego. 6 lutego 1996 r. wydany został przez Kuratora Oświaty w Katowicach akt założycielski Liceum Ogólnokształcącego w Sławkowie. 2 września 1996 r. odbyło się uroczyste otwarcie liceum przy ul. gen. Sikorskiego, połączone z wojewódzką inauguracją roku szkolnego 1996/97. W 2006 r. szkoła otrzymała imię Jana Pawła II.
Sport.
W Sławkowie od 1921 r. działa klub piłkarski MKS Sławków, który w sezonie 2009/10 rozgrywał swoje mecze w Klasie A Podokręgu Sosnowiec.
Media lokalne.
Od 1992 r. ukazuje się lokalny miesięcznik samorządowy pod tytułem „Kurier Sławkowski”. Czasopismo zarejestrowane zostało w sądzie wojewódzkim w Katowicach 6 grudnia 1991 r. Zawiera informacje o działalności władz samorządowych, kronikę wydarzeń oraz publikuje artykuły o tematyce społeczno-kulturalnej i historycznej związanej ze Sławkowem.
Wspólnoty wyznaniowe.
Kościół rzymskokatolicki.
Prawie całe terytorium miasta przynależy do rzymskokatolickiej parafii Podwyższenia Krzyża Świętego w Sławkowie (dekanat sławkowski). Jedynie niewielka osada Piernikarka, znajdująca się na południowo-zachodnim krańcu miasta, od 1924 r. jest częścią maczkowskiej parafii św. Apostołów Piotra i Pawła (dekanat sosnowiecki – Chrystusa Króla).
Kościół polskokatolicki.
W Sławkowie od lat 50. XX w. istnieje grupka wiernych Kościoła polskokatolickiego, skupionych wokół parafii Bożego Ciała w sąsiednim Bolesławiu, oraz Parafii św. Barbary w Krzykawie-Małobądzu (na granicy obu wsi).
Świadkowie Jehowy.
Zbór Sławków (Sala Królestwa, Krążek 2).
Współpraca międzynarodowa.
Miasta i gminy partnerskie:

</doc>
<doc id="110607" url="https://pl.wikipedia.org/wiki?curid=110607" title="Port Północny">
Port Północny

Port Północny – część portu morskiego Gdańsk, leżąca bezpośrednio nad Zatoką Gdańską. Przeładowuje się tu głównie ładunki masowe, węgiel i ropę naftową oraz kontenery.
Charakterystyka.
Jest to stosunkowo nowoczesna, głębokowodna (do 15 m zanurzenia) część portu zbudowana w latach 1970–1975 razem z Rafinerią Gdańską, z którą jest połączona rurociągiem. W 1984 roku została tam zbudowana obecnie najmłodsza w Polsce latarnia morska. W 2007 ukończono budowę pierwszego głębokowodnego terminalu kontenerowego DCT Gdańsk.
Komunikacja drogowa odbywa się Trasą Sucharskiego, która od 2012 r. usprawniła dojazd ze wschodu i południa (w miejsce dotychczasowej, jednojezdniowej ul. Sucharskiego), łącząc port – poprzez Południową obwodnicę Gdańska – z autostradą A1 oraz Trasa Słowackiego (z tunelem pod Martwą Wisłą), który od 2016 r. zapewnia dojazd z zachodu.
W 2018 Urząd Morski w Gdyni ogłosił przetarg na modernizację toru wodnego oraz usunięcie z dna morskiego niewybuchów po II wojnie światowej.
We wrześniu 2021 konsorcjum firm PORR, Rover Maritime i Roverpol zakończyło zasadniczą część budowy nowego układu falochronów w Porcie Północnym. W wyniku wartej blisko 607 mln zł inwestycji zwiększono niezależność pracy portu od warunków pogodowych i podniesiono bezpieczeństwo jego funkcjonowania oraz zdolność eksploatacyjną.
Odniesienia w kulturze.
Na terenie portu kręcone były zdjęcia do polskiego serialu obyczajowego z 1976 "Znaki szczególne".

</doc>
<doc id="110609" url="https://pl.wikipedia.org/wiki?curid=110609" title="Sławków (Czechy)">
Sławków (Czechy)

Sławków (czes. "Slavkov u Brna", niem. "Austerlitz") – miasto w południowo-wschodnich Czechach, w kraju południowomorawskim, w powiecie Vyškov, ok. 20 km na wschód od centrum Brna, 6000 mieszkańców.
Na polach pomiędzy Sławkowem a Brnem rozegrała się w grudniu 1805 jedna z najważniejszych bitew wojen napoleońskich, bitwa pod Austerlitz, zwana także „bitwą trzech cesarzy”. Poległych żołnierzy upamiętnia m.in. Pomnik Pokoju na Wzgórzu Prackim, kilkanaście kilometrów od Sławkowa.
Trzydzieści lat później, w 1836, okolicę nawiedziła epidemia cholery, powtórzyła się ona jeszcze w 1866. Pamięci ofiar poświęcony jest mały pomnik ustawiony w pobliżu drogi do sąsiedniej wsi Křenovice, obok podobnego, upamiętniającego ofiary bitwy pod Austerlitz.
26 kwietnia 1945 Armia Czerwona wyzwoliła miasto, tracąc w walkach z Wehrmachtem kilkunastu żołnierzy, których zbiorowy grób znajduje się w parku opodal tutejszego pałacu.
29 stycznia 2015 roku Austria, Czechy i Słowacja podpisały w mieście "Deklarację sławkowską".

</doc>
<doc id="110610" url="https://pl.wikipedia.org/wiki?curid=110610" title="Korn shell">
Korn shell

Korn shell (ksh) jest jedną z powłok uniksowych. Została stworzona przez Davida Korna z AT&amp;T Bell Laboratories w połowie lat osiemdziesiątych. Powłoka ksh jest całkowicie kompatybilna wstecz z powłoką sh, zawiera także wiele elementów z powłoki csh – takich jak historia wpisanych komend.
"ksh" zawiera wbudowany system obliczania wyrażeń arytmetycznych oraz zaawansowane funkcje skryptów podobne do tych używanych w bardziej zaawansowanych językach programowania, takich jak codice_1, codice_2, i codice_3.
W zamierzeniu, powłoka ksh ma spełniać wymogi standardu "Shell Language Standard" (POSIX 1003.2 „Shell and Utilities Language Committee”).
KornShell jest sprzedawany – w postaci kodu źródłowego oraz plików binarnych – przez AT&amp;T i Novell oraz przez inne firmy poza granicami USA.
pdksh jest implementacją ksh na licencji public domain.

</doc>
<doc id="110611" url="https://pl.wikipedia.org/wiki?curid=110611" title="Exe">
Exe



</doc>
<doc id="110612" url="https://pl.wikipedia.org/wiki?curid=110612" title="Austerlitz (Nowy Jork)">
Austerlitz (Nowy Jork)

Austerlitz – miasto w Stanach Zjednoczonych, w stanie Nowy Jork, w hrabstwie Columbia.

</doc>
<doc id="110613" url="https://pl.wikipedia.org/wiki?curid=110613" title="Ksh">
Ksh



</doc>
<doc id="110614" url="https://pl.wikipedia.org/wiki?curid=110614" title="Toporek">
Toporek



</doc>
<doc id="110615" url="https://pl.wikipedia.org/wiki?curid=110615" title="Bitwa pod Chełmem (1794)">
Bitwa pod Chełmem (1794)

Bitwa pod Chełmem – bitwa, która miała miejsce 8 czerwca 1794 w czasie insurekcji kościuszkowskiej pomiędzy wojskiem polskim a rosyjskim na przedpolu miasta Chełm. Decydująca część bitwy miała miejsce w rejonie miejscowości Kamień położonej na południowy wschód od miasta.
Bezpośrednia przyczyna starcia.
Generał Józef Zajączek, mianowany przez naczelnika powstania Tadeusza Kościuszkę dowódcą linii Bugu, bezskutecznie usiłował w pierwszych dniach czerwca rozbić nad rzeką rosyjski korpus generała Zagriażskiego, po czym wycofał się pod Chełm z zadaniem osłony województwa lubelskiego i Lublina.
Przebieg bitwy.
8 czerwca 1794 pod miastem doszło do bitwy z połączonymi siłami generałów Derfeldena i Zagriażskiego – łącznie około 16,5 tysięcy żołnierzy plus 24 działa. Generał Zajączek miał do dyspozycji 6 tysięcy regularnego wojska i ponad 2 tysiące kosynierów oraz 14 dział.
1,5 kilometra przed miastem Zajączek obsadził zalesione wzgórza na trakcie łuckim. Bój rozpoczął się około godziny 10:00. Rosjanie z impetem uderzyli na lewe skrzydło obrony polskiej bronione przez majora Wyszkowskiego i generała Haumana. Walczący tu 10 Regiment Pieszy Szefostwa Działyńskich zachował się dzielnie. Załamanie w szeregach polskich nastąpiło po godzinie 17:00 gdy rosyjski pocisk armatni urwał głowę dowódcy artylerii polskiej Michałowi Chomentowskiemu, po którego śmierci pospolite ruszenie, składające się z pikinierów i kosynierów rozbiegło się w panice, porzucając jedną z trzech armat baterii, którą dowodził Chomentowski. Będącą w pościgu rosyjską jazdę zatrzymała, a następnie odrzuciła pod rosyjskie stanowiska, 1 Wołyńska Brygada Kawalerii Narodowej majora Wyszkowskiego. Kontratak był na tyle skuteczny, że Rosjanie, aby uniknąć przerwania własnych linii, ostrzelali z dział zarówno własną jazdę, jak i ścigających ich Polaków. To zatrzymało ścigających. Rosjanom dzięki przewadze w artylerii udało się zmusić Polaków do odwrotu w kierunku miasta. Szef sztabu generała Zajączka major Karol Otto Kniaziewicz mistrzowsko zorganizował odwrót zapobiegając całkowitej zagładzie korpusu. Wycofywanie polskich oddziałów skutecznie osłaniała idąca w straży tylnej 2 Brygada Kawalerii Narodowej Wielkiego Księstwa Litewskiego.

</doc>
<doc id="110618" url="https://pl.wikipedia.org/wiki?curid=110618" title="Feliks Szczęsny Potocki">
Feliks Szczęsny Potocki



</doc>
<doc id="110619" url="https://pl.wikipedia.org/wiki?curid=110619" title="Podbój Meksyku przez Hiszpanów">
Podbój Meksyku przez Hiszpanów

Hiszpański podbój Meksyku miał miejsce w latach 1519–1524.
Hiszpański podbój Meksyku w latach 1519–1524 doprowadził do upadku królestwa Azteków i położył podwaliny pod panowanie Hiszpanów w Mezoameryce. Decydującymi czynnikami o zwycięstwie Hiszpanów były: przewaga w technice i broni oraz niska odporność miejscowej ludności na choroby europejskie, a także wykorzystanie wewnętrznych i zewnętrznych słabych punktów królestwa.
Po zdobyciu Królestwa Azteków Hiszpanie założyli tu wicekrólestwo Nowej Hiszpanii. W następstwie tego, napłynęło wielu osadników z Hiszpanii. Miejscowa religia ustępowała miejsca chrześcijaństwu, a kultura aztecka była wypierana. Do dziś jednak w Meksyku w wielu miejscach jest ona starannie pielęgnowana.
Wprowadzenie.
Po odkryciu Ameryki przez Krzysztofa Kolumba, Hiszpanie zajęli po roku 1493 liczne wyspy na Karaibach. Pierwsze osady powstały na Hispanioli (La Isabela, Santo Domingo) oraz na Kubie (Hawana). Powstanie tych osad miało cel przygotowania punktów do handlu z Chinami, o których myślano, że znajdują się w pobliżu.
W roku 1517 Francisco Hernandez de Cordoba podczas swojej ekspedycji odkrył półwysep Jukatan, a po zejściu na stały ląd napotkał agresywne plemię Maya, z którymi stoczył walkę. Na skutek doniesień o bogactwach znajdujących się wewnątrz kontynentu w następnym roku ekspedycję poprowadził Juan de Grijalva. Także on wdał się w walki z plemieniem Maya na Jukatanie, po czym pożeglował dalej na zachód w rejon dzisiejszego miasta Veracruz. Tam też on i jego ludzie po raz pierwszy spotkali się z ludem Azteków.
Po powrocie Grijalvy, wicekról Kuby Velazguez de Cuellar nakazał burmistrzowi Hawany Hernanowi Cortesowi zorganizowanie trzeciej ekspedycji. Środki, jakie podjął Cortes zaniepokoiły Velazqueza, który obawiał się, że Cortes nie będzie chciał pogodzić się z uzgodnionym podziałem łupów. Wicekról spróbował usunąć Cortesa z jego stanowiska dowódcy, jednak ten na czele 400-600 ludzi zaokrętował się i wypłynął w morze.
Tymczasem w kraju Azteków władzę sprawował król Montezuma II, piastujący ten urząd od roku 1502. W przeciwieństwie do swoich poprzedników nie był on generałem tylko duchownym. Gdy w roku 1510 pojawiła się na niebie kometa, astrologowie królewscy uznali to za znak przyszłego powrotu boga Quetzalcoatla, nie przeczuwając końca państwa Montezumy. Wkrótce potem nadeszły pierwsze wieści o brodatych obcych, którzy wylądowali na sąsiednich wyspach.
Marsz Hiszpanów na Tenochtitlán.
Hiszpanie wylądowali na wyspie Cozumel położonej naprzeciwko półwyspu Jukatan. Tam od tubylców dowiedzieli się o dwóch chrześcijanach, żyjących od dłuższego czasu z plemieniem Maya. Jednego z nich Geronimo de Aquilara odnaleziono po krótkich poszukiwaniach i włączono ku jego radości do swoich szeregów. Drugi z chrześcijan, Gonzalo Guerrero, do którego Indianie mieli wielki szacunek, odmówił jednak opuszczenia swojej nowej ojczyzny. Aquilar okazał się dużą pomocą dla Cortesa, gdyż znał język Indian.
Krótko potem w pobliżu Potonchan nad rzeką Tabasco nastąpił desant hiszpański. Hiszpanie starli się po raz kolejny z Indianami na równinie Cintla, a po ich pokonaniu otrzymali na znak poddania dwadzieścia niewolnic. Wśród nich znajdowała się młoda kobieta, zwana przez Hiszpanów La Malinche. Dzięki znajomości języka Maya oraz Azteków, stała się bardzo pomocna Cortesowi, a w przyszłości miała zostać jego kochanką.
Po walkach z Maya, Hiszpanie zeszli na ląd stały. Wkrótce po tym pojawili się azteccy wysłannicy z podarunkami. Cortes obawiał się mimo to zakładania obozu w tym miejscu. Po odejściu Azteków, król Totonaków -jeden z wasali azteckich nawiązał kontakt z Hiszpanami i zawiązał z nimi sojusz. Cortes założył osadę Villa Rica de la Vera Cruz w odległości kilku kilometrów od dzisiejszego miasta Veracruz. Chcąc pozyskać króla hiszpańskiego do swoich racji, Cortes wysłał do kraju okręt wyładowany złotem, za które zamierzał pozyskać nowe zaciągi. Pozostałe okręty z obawy przed dezercją polecił zatopić. W ten sposób na czele 300 ludzi pomaszerował w głąb kontynentu.
Wkrótce oddział hiszpański dotarł do położonego w pobliżu miasta Tlaxcala – potężnego miasta skłóconego z Aztekami. Mieszkańcy osady zaatakowali Hiszpanów, którzy tylko dzięki broni palnej uniknęli porażki. Cortes kilkakrotnie starał się porozumieć z Tlaxcaltekami, co mu się w końcu udało. Obie strony porozumiały się i ustaliły kierunek wspólnej walki z Aztekami. Miasto Tlaxcala posiadało zbyt mało wojowników, zdolnych pokonać Azteków, dlatego też pomoc Hiszpanów przyjęta została z nadzieją. Podobnie też Hiszpanie uważali, że pokonanie Azteków, bez pomocy tubylców skazane jest na niepowodzenie.
Po 16 dniach spędzonych w Tlaxcali, Hiszpanie pomaszerowali dalej do Cholula. Tam przypuszczalnie na polecenie Tlaxcalteków zabili miejscowego króla, osadzając w jego miejscu władcę marionetkowego, sprzymierzonego z Hiszpanami. W ten sposób Cortes pozyskał ogromną armię sojuszników, z którą po dwutygodniowym marszu 8 listopada 1519 r. dotarł w pobliże azteckiej stolicy Tenochtitlán. Hiszpanów olśnił przepych i potęga azteckiego miasta, a jego król Montezuma II obdarował ich licznymi upominkami.
Montezuma II marionetką Hiszpanów.
W przeciągu tygodnia Cortes zrobił dokładne rozpoznanie okolicy. Tenochtitlán zbudowany był na kilku wyspach na jeziorze Texcoco, połączony z lądem stałym trzema tamami. Przy niezachowaniu ostrożności, Hiszpanie nie mieliby najmniejszych szans na ucieczkę z miasta. Cortes dostrzegł jednak znaczenie samego Montezumy wśród poddanych i wyszedł z założenia, że jego podporządkowanie będzie jedyną możliwością na przejęcie władzy w państwie Azteków. Używając groźby, Hiszpan skłonił Montezumę do udzielenia jego żołnierzom kwater w pałacu królewskim. W ten sposób Cortes przez następne osiem miesięcy uzyskał władzę nad królem i jego państwem. Już na początku Montezuma zezwolił Hiszpanom na budowę kaplicy w mieście, przekazując im znajdujący się w pałacu skarb, jako podarunek dla hiszpańskiego domu królewskiego.
Po krótkim czasie wśród ludności cywilnej zapanował wielki gniew po tym, jak Cortes, wbrew woli króla azteckiego wystawił obraz Najświętszej Marii Panny na szczycie Templo Mayor, konfiskując przy tym znajdujące się w niej złoto i kosztowności.
W czerwcu 1520 r. Cortes uzyskał wiadomość, o wysłaniu przez Diego Velazqueza do Veracruz 800 ludzi pod wodzą Panfilo de Narvaeza, który miał osądzić dowódcę za jego poprzednie działania. Cortes mianował swoim namiestnikiem w Tenochtitlánie Pedro de Alvarado, a sam na czele 250 ludzi pomaszerował w kierunku wybrzeża, gdzie zaatakował znienacka obóz Narvaeza, który dostał się do niewoli.
W tym czasie osiemdziesięciu Hiszpanów, którzy pozostali w stolicy Azteków z obawą śledziło nastroje ludności. Pedro de Alvarado, który wśród samych Hiszpanów uważany był za okrutnego człowieka, nakazał zabicie dwóch miejscowych wodzów. Spowodowało to niepokoje wśród ludności azteckiej, którą odparto pod bramami miasta. W dniu azteckiego święta wiosny, na dziedzińcu Templo Mayor zebrało się ponad sześćset osób, głównie szlachty i duchownych. Podczas procesji, Hiszpanie, zajmujący pozycje w miejscu czterech wejść do świątyni dokonali masakry zabijając wszystkich znajdujących się tam Azteków, prawdopodobnie na skutek wybuchu paniki u Pedro de Alvarado, gdy dowiedział się o tym zgromadzeniu. Masakra wywołała gniew ludności. Wzburzony tłum zabił siedmiu Hiszpanów, resztę zaś otoczył w ich kwaterach. Na wieść o wydarzeniach w mieście Cortes pośpieszył swoim ludziom na pomoc. 24 czerwca ludzie Cortesa dotarli do Tenochtitlánu. Aztekowie tymczasem otwarli tamy na jeziorze, zwabiając Cortesa w pułapkę.
La Noche Triste (30 czerwca 1520 r.).
Położenie Hiszpanów wydawało się beznadziejne. Cortes nakazał wyprowadzić Montezumę na dach pałacu, zamierzając uciszyć wzburzony tłum. W chwilę później trafiony kamieniem rzuconym z tłumu, król aztecki padł martwy.
Cortes podjął wówczas próbę ucieczki po grobli. Aztekowie poniszczyli mosty na grobli. Hiszpanie wycofywali się budując prowizoryczne mosty, używając do tego drewnianych desek. Ucieczka rozpoczęła się krótko przed północą 30 czerwca i zakończyła się dla Hiszpanów katastrofą. Prawie trzy czwarte obładowanych łupami Hiszpanów i około tysiąca Tlaxcalteków zostało zabitych podczas próby ucieczki. W jeziorze zatonęło większość łupów oraz armat. Około 270 Hiszpanów, stacjonujących w innej części miasta, po ucieczce Cortesa zostało pojmanych i poświęconych w ofierze azteckim bogom. Klęska Hiszpanów przetrwała w historii jako "La Noche Triste" (Tragiczna Noc).
Izolacja polityczna Azteków.
Tragiczną noc przeżyło zaledwie 440 Hiszpanów, wśród nich Cortes i Alvarado. Gdyby nie epidemia ospy, która wybuchła wśród tubylców, również i oni podzieliliby los reszty żołnierzy. Choroba ta, zawleczona do Meksyku przez Hiszpanów, w przeciągu zaledwie roku pochłonęła prawie czterdzieści procent ludności, zabiła też nowego króla azteckiego Cuitlauaca. Po śmierci nowego króla na tronie zasiadł jego bratanek Cuautemoc. W tym czasie wśród Azteków doszło do sporów politycznych, co dało czas Hiszpanom na otrząśnięcie się z klęski. Po trzech tygodniach spokoju ze strony Indian, Cortes nakazał budowę trzynastu brygantyn. Następnie na czele nowych posiłków hiszpańskich przybyłych z wybrzeża, a także 10 000 Tlaxcalteków powrócił ponownie do Texcoco.
Texcoco było jednym z trzech azteckich miast należących do Związku Trzech Miast (obok Tenochtitlánu oraz Tlacopanu). Od roku 1515 w mieście trwały spory o następcę tronu. Panujący wówczas król Cacama, uzyskał ten tytuł tylko dzięki wsparciu króla Azteków. W sporze o tron uczestniczył także Ixtlilxochtitl, kontrolujący rejony na północ od miasta. W momencie pojawienia się Hiszpanów pod Texcoco, Ixtlilxochtitl zawiązał z nimi sojusz, dzięki któremu wygnał swojego przeciwnika z miasta. Umożliwiło to Hiszpanom dobre przygotowanie się do kolejnego ataku na Tenochtitlán. Do lutego 1521, kiedy to siły Cortesa były gotowe do akcji, w rękach hiszpańskich znalazło się kilka azteckich miejscowości.
28 kwietnia 1521 trzynaście brygantyn było gotowych do wypłynięcia na jezioro. Od razu rozpoczęto też blokadę wodną miasta, odcinając mieszkańcom drogi zaopatrzeniowe w żywność. Od połowy maja, Pedro de Alvarado, Christobal de Olid i Gonzalo de Sandoval podbili miasta położone nad brzegami jeziora Texcoco, wśród nich Tlacopan, odizolowując całkowicie aztecką stolicę. Rozpoczęło się oblężenie Tenochtitlánu.
Upadek Tenochtitlánu.
Aztekowie przygotowując się do obrony, zbudowali barykady na trzech groblach, łączących miasto z lądem stałym. Te właśnie groble zamierzali zaatakować Hiszpanie. Po wybudowaniu barykad, Aztekowie uczynili w nich wyłomy, w które wtargnęli Hiszpanie. Była to jednak pułapka Azteków, którzy okrążyli przeciwnika. Dzięki tej taktyce, Aztekowie byli blisko zabicia Cortesa, który tylko dzięki odwadze Christobala de Olei uniknął śmierci. Zdarzenie to miało miejsce 30 czerwca, a więc dokładnie rok po Tragicznej Nocy.
Pomimo pogarszającej się sytuacji zaopatrzeniowej, Aztekowie bronili się ofiarnie. Najtrudniejsze były dla Hiszpanów walki uliczne i o każdy budynek. Upadek miasta był jednak już tylko kwestią czasu. 13 sierpnia 1521 Hiszpanie i ich sprzymierzeńcy, Tlaxcaltekowie, wdarli się do dzielnicy Tlatelolco, która kilkadziesiąt lat wcześniej była jeszcze samodzielnym miastem. Tutaj znajdował się ostatni punkt oporu Azteków. Po pokonaniu Indian, miasto przez cztery dni plądrowano, a tysiące jego mieszkańców zabito.
Skutki podboju Meksyku.
Na gruzach Tenochtitlánu Hiszpanie zbudowali miasto Meksyk. Ostatni władca aztecki Cuauhtémoc, jeszcze w dniu upadku miasta dostał się do niewoli. 28 lutego 1525 został stracony po tym, jak udowodniono mu spisek przeciwko Cortesowi.
Hiszpańscy Konkwistadorzy przez kolejne lata systematycznie niszczyli każdy przejaw kultury azteckiej. W miejscu pałacu królewskiego zbudowali pałac wicekróla, na gruzach świątyń powstały kościoły chrześcijańskie. Jezioro Texcoco przez dziesięciolecia stopniowo osuszano.
W roku 1535 Meksyk stał się siedzibą wicekróla Nowej Hiszpanii. W kolejnych dziesięcioleciach Hiszpanie podporządkowali sobie wszystkie plemiona i ludy Meksyku. Do kraju napływała coraz liczniejsza grupa osadników. Indianie byli zmuszani do przyjmowania religii chrześcijańskiej. Wielu cierpiało w wyniku chorób i ciężkiej pracy fizycznej. Jedynym plemieniem, które uzyskało pewne przywileje byli Tlaxcaltekowie.
Niektórzy misjonarze, którzy przybyli do Meksyku starali się zrozumieć kulturę miejscowych plemion i uczyli się ich języków. Powstały wówczas liczne księgi mówiące o życiu ludności Meksyku.
Według najnowszych badań, liczba ludności Meksyku w latach 1519–1565 spadła z 25 do 2,5 miliona ludzi.
Hiszpanom mimo to nie udało się nigdy całkowicie wyplenić miejscowej kultury. Język Azteków – nahuatl, jest do dzisiaj używany w kulturze indiańskiej. Podobnie przetrwały języki Majów w stanie Chiapas i na Jukatanie. Niektóre zwyczaje do dzisiaj cenione są wysoko wśród rdzennej ludności Meksyku.

</doc>
<doc id="110622" url="https://pl.wikipedia.org/wiki?curid=110622" title="Zagłodzenie procesu">
Zagłodzenie procesu

Zagłodzenie procesu () – sytuacja w środowisku wielozadaniowym, w której dany proces nie jest w stanie zakończyć działania, ponieważ nie ma dostępu do procesora lub innego współdzielonego zasobu.
Występuje najczęściej na skutek niewłaściwej pracy algorytmu szeregowania, którego zadaniem jest sprawiedliwy przydział zasobów, lub nadmiernego obciążenia systemu.
Dla zilustrowania wagi problemu zagłodzenia wykorzystywany jest przykład systemu IBM 7094 używanego na MIT – gdy w 1974 roku był wycofywany z użycia, wykryto zadanie wsadowe o niskim priorytecie, które przedłożono do wykonania w 1967 roku i nigdy nie zostało aktywowane.

</doc>
<doc id="110626" url="https://pl.wikipedia.org/wiki?curid=110626" title="Geografia Australii">
Geografia Australii

Australia – państwo położone jest na kontynencie australijskim, zaliczane do jednych z największych państw świata. Australia leży na półkuli południowej i wschodniej. Kontynent australijski, na którym leży Związek Australijski, jest najbardziej płaskim ze wszystkich kontynentów ze średnią wysokością wynoszącą 330 m n.p.m. Kraj ten cechuje się zróżnicowanym klimatem i przyrodą, gdzie występuje wiele gatunków roślin i zwierząt endemicznych.
Powierzchnia, położenie i granice.
Powierzchnia: szósty co do wielkości kraj świata.
Położenie – Australia leży pomiędzy Oceanem Indyjskim od zachodu i południa a Oceanem Spokojnym od wschodu i północy.
Skrajne punkty Australii to:
Włączając przybrzeżne wyspy Australii, najdalej na południe wysuniętym punktem jest Przylądek Południowo-Wschodni na Tasmanii leżący na 43°39′S. Na północy, najdalej wysuniętym punktem jest wybrzeże Wyspy Banksa – 9°55′S. Rozciągłość południkowa Australii wynosi około 3200 km, a równoleżnikowa około 4400 km.
Granice – Australia nie graniczy lądowo z żadnym państwem, jednak od północy poprzez wody terytorialne Morza Arafura i Cieśniny Torresa, graniczy z Indonezją i Papuą-Nową Gwineą.
Linia brzegowa: 25 760 km.
Odległości od Australii:
Ukształtowanie poziome.
Linia brzegowa kraju jest słabo rozwinięta, łączna powierzchnia wysp i półwyspów stanowi 1/40 obszaru kraju.
Budowa geologiczna.
Australia jest częścią dawnego kontynentu – Gondwany. Obszar ten odłączył się od reszty na przełomie triasu i jury. Australia wraz z Tasmanią i Nową Gwineą stanowiły wtedy całość. Oddzielenie tych wysp miało miejsce w okresie plejstocenu na skutek podniesienia poziomu oceanu. Australia jest dużym obszarem lądowym, toteż dzieli się na kilka jednostek geologicznych. Są nimi: prekambryjska platforma krystaliczna, zapadlisko zachodnioaustralijskie, struktury Gór Flindersa, struktury Wielkich Gór Wododziałowych i Tasmanii i niecki środkowoaustralijskie. Australia wraz ze wschodnią częścią Oceanu Indyjskiego tworzy płytę litosfery zwaną płytą australijską, przemieszczającą się ku północy, wskutek czego kontynent Australii przybliża się do Azji (około 6,6 cm na rok).
Znaczny wiek skał występujących na powierzchni znacznej części kontynentu i pustynny klimat jego centrum przyczynił się do zachowania w Australii dużej liczby kraterów uderzeniowych. Największy potwierdzony spośród nich, krater Acraman mierzy 90 km średnicy, powstał w ediakarze.
Rzeźba.
Australia jest dużym państwem, ale pomimo tej wielkości ukształtowanie powierzchni jest stosunkowo mało urozmaicone. Średnia wysokość nad poziomem morza wynosi 292,5 m. 87% powierzchni kraju leży poniżej 500 m n.p.m. a tylko 5% to tereny leżące powyżej 600 m n.p.m. Górzyste tereny kraju zajmują niewielki procent jego powierzchni. Na obszarze Australii można wyróżnić trzy jednostki morfologiczne: Wielkie Góry Wododziałowe, Niziny Wewnętrzne i Platformę Australijską.
Wielkie Góry Wododziałowe.
Wielkie Góry Wododziałowe to najwyżej wzniesiona część Australii, które ciągną się południkowo we wschodnim krańcu kraju. Góry te miejscami stanowią nadbrzeżne pasma ciągnące się nad wybrzeżem Oceanu Spokojnego. Łańcuch tych gór ciągnie się na długości około 4000 km, a w najszerszym miejscu ma 800 km, zwężając się na południu do około 250 km. Wielkie Góry Wododziałowe są górami niskimi, gdzie obszary leżące powyżej 1000 m n.p.m. zajmują niewielki ułamek powierzchni tych gór. Góry te cechują się jednak dość dużymi wysokościami względnymi. Najwyższą część tych gór stanowią Alpy Australijskie, leżące w południowej części łańcucha gór. W tym paśmie wznosi się najwyższy szczyt Australii – Góra Kościuszki o wysokości 2228 m n.p.m.
Na północ od Alp Australijskich, Wielkie Góry Wododziałowe obniżają się i tworzą szeroką bramę – Lake George. Dalej na północy ciągną się Góry Błękitne, gdzie najwyższy szczyt One Tree Hill ma wysokość 1 111 m n.p.m. Posuwając się dalej na północ, rozciąga się rozległa wyżyna – New England, gdzie wznoszą się stoliwa górska – najwyższy szczyt Round Mountain ma 1615 m n.p.m. Na północ do tego obszaru Wielkie Góry Wododziałowe rozszerzają się i rozpadają się te szereg izolowanych pasm. Są to obszary niskie, gdzie góry nie przekraczają wysokości 1400 m n.p.m. Poszczególne pasma oddzielają tektoniczne obniżenia i doliny. Dalej ku północy Wielkie Góry Wododziałowe ponownie się zwężają. Leży tam Wyżyna Atherton, posiadająca zróżnicowaną rzeźbę. Najwyższe wzniesienia tego regionu sięgają około 1600 m n.p.m. Na Półwyspie Jork Wielkie Góry Wododziałowe obniżają się od 1300 m n.p.m. do 700 m n.p.m. i mniejszych wysokości.
Południowym przedłużeniem Wielkich Gór Wododziałowych jest Tasmania. Centralna część wyspy, to wyżyna, która wznosi się do około 1000 m n.p.m. Na obrzeżach tej wyżyny wznoszą się szczyty, gdzie najwyższy z nich – Mount Ossa ma 1617 m n.p.m. Strefa nadbrzeżna Tasmanii to tereny nizinne.
Niziny Wewnętrzne.
Niziny te tworzą południkowy pas obniżeń, ciągnących się we wschodniej części Australii. Niziny te składają się z kilku mniejszych jednostek. Nizina Murray leży samym południu, między Alpami Australijskimi a Górami Flindersa na zachodzie. W obrębie tej niziny znajduje się szereg aluwialnych dolin rzecznych, które połączone są w system rzeki Murray – stąd nazwa niziny. Nizina Darling leży bardziej na północny wschód do regionu nizinnego Murray i cechuje się podobnym, aluwialnym charakterem rzeźby, gdzie występują doliny rzeczne. W środkowej części Nizin Wewnętrznych leży Kraina Strumieni. Jest to nisko położony równinny obszar z szeregiem aluwialnych dolin rzek okresowych. Na południowy wschód od tego obszaru znajduje się najniżej położona część Australii. Jest to Basen Jeziora Eyre. Najniższy punkt leży 16 m.p.p.m. Najbardziej na zachód wysuniętą część Nizin Wewnętrznych stanowi Pustynia Simpsona. Pustynia ta jest nizinnym obszarem, gdzie charakterystycznym elementem są wały wydmowe, ciągnące się nawet do kilkudziesięciu kilometrów. Północne przedłużenie Nizin Wewnętrznych – Nizina Karpentaria jest oddzielona od reszty niewielką Wyżyną Selwyn. Nizina ta jest obszarem nadbrzeżnym otaczającym zatokę o tej samej nazwie.
Platforma Australijska.
Platforma ta stanowi największy obszar morfologiczny Australii. Ten ogromny obszar Australii cechuje się najbardziej monotonnym krajobrazem, gdzie wielkie przestrzenie lądu cechują się jednakowym wzniesieniem nad poziom morza. Krajobraz tego zajmujące ponad połowę powierzchni kraju regionu, urozmaicają: niewielkie i malownicze pasma górskie, góry wyspowe, monolity skalne i wały wydmowe. Liczne są też suche doliny i wąwozy – "gorge". Obszar platformy to zarówno tereny wyżynne, nizinne na obrzeżach i ostańcowe obszary górskie. Najwyżej wzniesienia jest wschodnia część platformy, leżąca w środku Australii. Leżą tam dwa równoleżnikowe pasma: Góry Centralne nazywane także Górami Macdonnella i leżące dalej na południe Góry Musgrave. Obszary tych dwóch pasma wznoszą się średnio na 1400 m n.p.m. Najwyższy szczyt Gór Centralnych – Mount Zeit ma 1531 m n.p.m. a Gór Musgrave – Mount Woodroffe ma 1440 m n.p.m. Pomiędzy tymi dwoma pasmami ciągnie się Rów Amadeusza. W tymże rowie znajduje się słynny monolit skalny – święta góra aborygenów – Ayers Rock.
Obszary górskie centralnej Australii prawie ze wszystkich stron otoczone są pustynnymi terenami. Na południu leży Wielka Pustynia Wiktorii, która jest równinnym (200-500 m n.p.m.) obszarem opadającym w kierunku południowym. Przeważa tam krajobraz wydmowy ze stoliwami górskimi. Na zachód od Musgrave leży Pustynia Gibsona wznosząca się 300-600 m n.p.m. Pustynia ta jest najbardziej niedostępną częścią kraju, gdzie występują piaszczyste, żwirowe i kamieniste odmiany pustynnego terenu. Na północ do owej pustyni leży Wielka Pustynia Piaszczysta. Ten równinny region (200-300 m n.p.m.) urozmaicony jest nielicznymi skalnymi wzniesieniami. Jak sama nazwa wskazuje jest to pustynia piaszczysta z wałami wydmowymi od długości do kilkuset kilometrów. Na północnym wschodzie Wielka Pustynia Piaszczysta przechodzi w Pustynię Tanami. Pustynia Tanami cechuje się pofalowaną powierzchnią i dosyć dużym udziałem dolin potoków epizodycznych.
Klimat.
Duża rozciągłość południkowa Australii sprawia, że kraj ten leży w trzech strefach klimatycznych. Na północy występuje klimat podrównikowy, gdzie jedynie północny kraniec półwyspu Jork zalicza się do strefy klimatu równikowego, gdzie pora sucha jest słabo zaznaczona. Na przeważającej część lądu panuje klimat zwrotnikowy, a na południu rozciąga się strefa klimatu podzwrotnikowego. Nad południowym wybrzeżem Tasmanii panuje klimat umiarkowany. Duży obszar lądowy i obecność oceanów sprawia, że w Australii występuje kilka odmian klimatycznych. Większość powierzchni kraju odznacza się suchą i miejscami w głębi lądu, w strefie pustyń – skrajnie suchą odmianą. Wnętrze kraju cechuje dodatkowo klimat kontynentalny. Po wschodniej stronie łańcucha Wielkich Gór Wododziałowych występują klimaty morskie. Północno-wschodnie obszary kraju – przede wszystkim Półwysep Jork, to wilgotna odmiana klimatu podrównikowego, gdzie występują: pora sucha i deszczowa. Zjawisko pory deszczowej i suchej jest obecne nad całą północną Australią, tam gdzie panuje klimat podrównikowy i relatywnie wysokie temperatury. Południowo-zachodnia i południowo-wschodnia część Australii odznacza się śródziemnomorską odmianą klimatu. Wyjątek stanowi region nad Wielką Zatoką Australijską, gdzie klimat jest morski.
Suchość klimatu wnętrza Australii warunkują głównie układy mas powietrza, uzależnione od występowania niżów i wyżów barycznych. Od grudnia do marca, w wyniku silnego nagrzania lądu i powietrza, północną część kontynentu obejmuje niż australijski. W związku z tym niżem napływają tu z północnego zachodu wilgotne masy powietrza morskiego, jako monsun letni. Monsun ten powoduje wzrost zachmurzenia, opadów i nieznaczny spadek temperatury powietrza. W ten sposób w części północnej Australii nastaje pora deszczowa. W tym czasie południowa część lądu jest pod wpływem wyżu południowoindyjskiego, rozciągającego się między Afryką i Australią. Z wyżu tego do wnętrza lądu napływają masy powietrza zwrotnikowo-kontynentalnego, w postaci pasatu południowo-wschodniego, który swoją wilgoć pozostawia na wschodnich stokach gór. Na zachodzie Australii i w jej wnętrzu w tym czasie panuje susza.
Od czerwca do września, układ cyrkulacji powietrza przesuwa się na północ, a cały kraj jest pod wpływem wyżu australijskiego. Nad lądem panują wówczas zwrotnikowo-kontynentalne masy powietrza, z wyjątkiem krańców południowych, które są w zasięgu wiatrów zachodnich, związanych z pasem wędrujących niżów. Wiatry te przynoszą opady atmosferyczne. Również stoki Wielkich Gór Wododziałowych mają duże opady atmosferyczne, gdzie w zimie napływa pasat południowo-wschodni.
Temperatura powietrza.
Temperatura powietrza Australii wykazuje znaczny związek z szerokością geograficzną i pozornym ruchem Słońca w ciągu roku. Najcieplejszym miesiącem roku jest styczeń. W miesiącu tym najwyższe średnie temperatury powietrza występują w Australii Zachodniej (Marble Bar), gdzie wynoszą one około 33 °C. Cała zachodnia część lądu, aż po okresową rzekę Coopers Creek, objęta jest izotermą 30 °C. Na południe od tej izotermy temperatury są coraz niższe, aż do 15 °C na Tasmanii. Przebieg izoterm zbliżony jest do równoleżnikowego. Odchylenia spowodowane są napływem wilgotnych mas powietrza i pasatami. W lipcu układ izoterm również zbliżony jest do równoleżnikowego. Najniższe średnie temperatury powietrza występują w południowo-zachodniej części lądu, na wschód od miasta Perth oraz w części południowo-wschodniej, w południowym dorzeczu rzeki Murray.
Przebieg opadów atmosferycznych w ciągu roku jest zróżnicowany. Opady letnie przeważają w północnej części kontynentu, na północ od zwrotnika Koziorożca. Na południu występują opady zimowe. W części wschodniej opady atmosferyczne utrzymują się w ciągu całego roku z przewagą w półroczu ciepłym po wewnętrznej stronie gór i w porze chłodnej na stokach wschodnich. W środkowej części lądu opady są skąpe lub ich brak.
Dane klimatyczne dwóch australijskich metropolii:
Temperatura morza czterech największych australijskich metropolii:
Wody.
Australia jest krajem ubogim w wodę, gdzie sieć rzeczna jest słabo rozwinięta i nierównomiernie rozłożona. Obszary bezodpływowe zajmują 60% powierzchni kraju. Mimo ogromnych rozmiarów Australii, większość rzek ma mniej niż 1000 km. Tylko 6 rzek ma więcej niż 1000 km długości. Do zlewiska Oceanu Indyjskiego należy 30% powierzchni kraju, Oceanu Spokojnego – 9%.
Rzeki.
Największe skupisko rzek znajduje się we wschodniej części kraju, gdzie leży największy system rzeczny Australii, Murray-Darling. System tych rzek ma powierzchnię około jednego miliona km² i jest to niewiele więcej niż obszar stanu Nowej Południowej Walii. Największą rzeką jest Darling, która ma 2735 km. Drugą co do długości rzeką kraju jest Murray, która uchodzi do Basenu Południowoaustralijskiego (Ocean Indyjski) i ma 2570 km długości. Przepływ wody przy ujściu Muray wynosi około 1900 m³/s. Długimi rzekami są lewobrzeżne dopływy Murray: Murrumbidgee (1 690 km) i Lachlan (1 500 km), ale nie zawsze koryta tych rzek są wypełnione wodą. Gęsta sieć rzeczna znajduje się na wschodnim krańcu Australii. Jedynie krótkie rzeki, do 300 km, spływają z Wielkich Gór Wododziałowych w stronę Oceanu Spokojnego. Stosunkowo gęsta jest sieć rzek na zachodzie kraju, są to jednak wyłącznie rzeki okresowe. Rzeki te cechują się dużymi spadkami i skalistym dnem. Największą rzeką tego regionu jest Gascoyne, mająca 820 km. Bardzo słabo rozwinięta jest sieć rzeczna na południu kraju, w obrębie platformy prekambryjskiej. Nad Wielką Zatoką Australijską praktycznie nie ma rzek, niewielkie cieki znajdują się w południowo-zachodnim krańcu Australii. We wnętrzu kontynentu sieć rzeczna ma wyłącznie charakter okresowy. Okresowe strumienie są określane jako „creeks”. W środkowo-zachodniej części kraju sieć rzeczna nie występuje w ogóle, pojawiają się tam - tak jak na Saharze - jedynie rzeki epizodyczne. Umiarkowanie rozwinięta jest sieć rzeczna na północy kraju. Większość tamtejszych rzek jest okresowa, ponieważ ich źródła znajdują się w suchych obszarach kraju, kilkaset kilometrów od północnego wybrzeża. Jednakże w dolnym biegu rzeki te mają charakter stały, co wiąże się z obfitymi opadami deszczu. Największą rzeką tego regionu jest Victoria, która liczy 640 km i uchodzi do Morza Timorskiego.
Jeziora.
Australia cechuje się dużą ilością jezior. Jednak zdecydowana większość z nich to występujące licznie skupiska bezodpływowych jezior. Najliczniej występują w południowej części Centralnej Depresji (Australia Południowa). Za największe uważa się jezioro Eyre o zmiennej powierzchni, średnio około 9000 km². Liczba jezior zależy ściśle od wielkości opadów atmosferycznych. Podczas sporadycznych, długotrwałych ulew prawie cała Centralna Depresja staje się ogromnym jeziorem. Inne skupiska jezior znajdują się w Australii Zachodniej – jeziora: Barlee, Cowan, Moore, Raeside, w środkowej części jezioro Carnegie, oraz na pograniczu Australii Zachodniej i Terytorium Północnego – jeziora: Mackay, Macdonald, Barlee, Hopkins. Największym jeziorem na terytorium Północnym jest jezioro Amadeusza. Pod Zwrotnikiem Koziorożca w Zachodniej Australii znajduje się jezioro Disappointment (jezioro rozczarowania). Nazwa jest bardzo słuszna, gdyż w jeziorze znajduje się słona woda, która intensywnie parując w gorącym suchym klimacie pozostawia solne tafle w misie jeziora. Takie powierzchnie wykorzystywane są jako tor do wyścigów samochodowych (np. jezioro Woomera w Australii Południowej). Niewielkie jeziora słodkowodne znajdują się w południowej części Wielkich Gór Wododziałowych oraz w górach Tasmanii. Szczególnie obfitością jezior cechuje się Tasmania, gdzie liczne są jezioro polodowcowe, z racji tego, iż Tasmanię w plejstocenie pokrywał lądolód o powierzchni 5 tysięcy km². Na obszarze północnej części Terytorium Północnego, wzdłuż wybrzeża, ciągnie się podmokły teren zwany „Błotami Arafura” całkowicie niedostępny w porze deszczowej.
Wody podziemne i inne źródła wód.
Australia cechuje się bogatymi zasobami wód podziemnych, gdzie głównymi rezerwuarami są wody zgromadzone w basenach artezyjskich. Powierzchnia tych basenów zajmuje 1/3 Australii. Wody podziemne znajdują się na głębokości od 30 do 1000 m. Największym zasobem wód podziemnych kraju jest obszar Wielkiego Basenu Artezyjskiego, leżący w środkowo-wschodniej części kraju. Duże zasoby wód podziemnych znajdują się także na północy kraju: basen Fitzroy i Ord-Victoria i Jork.
W celu retencji wody i dla potrzeb hydroenergetycznych na granicy stanu Nowa Południowa Walia i Wiktoria wybudowano na rzece Murray i jej górskich dopływów system sztucznych zbiorników wodnych. Sztuczne jezioro z tamą Hume Weir wykorzystują gospodarczo dwa miasta Albury w Nowej Południowej Walii i Wodonga w Wiktorii. W Australii jest 70 zbiorników zaporowych o pojemności przekraczającej 100 mln/m³ i 12 o większej powierzchni. Najstarsza zapora funkcjonująca w Australii to Lower, mająca 18 m wysokości (zbudowana w 1861 roku). Około 75% zbiorników zaporowych powstało wyłącznie lub przede wszystkim na potrzeby nawadniania. Dzięki czemu ponad 1,5 mln ha terenów może być wykorzystywanych pod uprawy rolne.
Gleby.
Duża powierzchnia kraju i zróżnicowania geomorfologiczne sprawiają, że pokrywa glebowa kraju jest zróżnicowana. Dominującą formacją glebową są śródstrefowe gleby obszarów suchych, zajmujące centralną i południową część kraju. Glebami tymi są aridisole. Glebami tymi są piaszczyste i gliniasto-ilaste pokrywy, oraz płytkie utwory glebowe z mało wyraźnymi oznakami procesów glebotwórczych. Na obszarach suchych liczne są też gleby słone.
Północna część kraju, gdzie panuje wilgotniejszy klimat, występują kwaśne i zbielicowane gleby ferralitowe barwy czerwonej i żółtej. Gleby te zaliczane są do ulitosoli według amerykańskiej klasyfikacji glebowej. Formacje te występują na Półwyspie Jork i częściowo na Ziemi Arnhema. W północnej części Nowej Południowej Walii i w Queensland, po zachodniej stronie Wielkich Gór Wododziałowych, tereny pokrywają czarne i szare gleby tropikalne zwane wertisolami. Obszary nadmorskie na południu i na północy pokryte są glebami cynamonowymi – alfisole.
Obszary górskie Australii zawierają różne typy gleb co wiąże się z klimatem i ilością opadów. Obszary górskie terenów suchych pokryte są pustynnymi i kamienistymi glebami inicjalnymi. W Wielkich Górach Wododziałowych występują także gleby inicjalne oraz rankery i górskie gleby brunatne.
Roślinność.
Szata roślinna Australii jest zróżnicowana, ale w krajobrazie kraju dominują formacje suchoroślowe, do których należą sawanny, półpustynie i obszary pustynne. Wilgotniejsze i przez to bujniejsze formacje roślinne skupiają się na północnych krańcach kraju, w północno-wschodniej i wschodniej części, a także na Tasmanii. Także południowo-zachodni kraniec Australii pokryty jest bogatą szatą roślinną. Roślinność o swoistym składzie, cechuje się dużą liczbą endemitów.
Wnętrze kontynentu zajmują pustynie piaszczyste cechujące bardzo skąpą roślinnością. W wielu miejscach dominującym elementem krajobrazu są półpustynie ze słonoroślami i kolczastymi krzewinkami, np.: karłowate akacje, eukaliptusy, kazuaryny (Casuarina), łobody (Atriplex), tworzące tzw. skrub. Pustynie i półpustynie graniczą, zwłaszcza od północy, ze stepami twardolistnych traw. Na północy stepy przechodzą w sawanny, a następnie, gdzie klimat jest wilgotniejszy – w lasy monsunowe. Wybrzeża południowo-wschodnie i południowo-zachodnie porastają lasy wawrzynolistne i zimozielone zarośla. Odrębna jest roślinność wschodniej części Australii, gdzie na obszarach o dużych opadach (głównie półwysep Jork) rosną wiecznie zielone lasy podrównikowe. Charakterystyczne dla tego regionu są: figowce, palmy, pandany, liany i epifity. Na wybrzeżach północnych rosną namorzyny. W Wielkich Górach Wododziałowych występują lasy wiecznie zielone typu podzwrotnikowego i umiarkowanego z udziałem buka południowego (notofagus) i drzew iglastych (np. araukarii), na najwyższych wzniesieniach Alp Australijskich porasta roślinność alpejska. Górna granica drzew w Alpach Australijskich przebiega na wysokości 1 700-1950 m n.p.m., natomiast na Tasmanii jest to wysokości 1100 m n.p.m.
Tasmańskie góry porastają eukaliptusowe lasy, gdzie rośnie "Eucalyptus regnans". Wyższe partie gór porastają niskie odmiany eukaliptusów i drzew iglastych takich jak "Athrotaxis". Poza drzewami występują także zbiorowiska krzewiaste i rośliny poduszkowe.
Wzdłuż wschodniego i północno-wschodniego wybrzeża stanu Queensland, w płytkich pacyficznych wodach morza Koralowego, znajduje się najwspanialsza osobliwość przyrodnicza Australii: Wielka Rafa Koralowa – Great Barrier Reef, którą Australijczycy określają jako „największą żyjącą istotę na ziemi”.
Fauna.
Obszar Australii i Tasmanii tworzy pod względem zoogeograficznym należy do krainy australijskiej, cechującej się unikalną i swoistą fauną. Fauna ta wytworzyła się wskutek wczesnego (od początku paleogenu) odizolowania Australii od innych kontynentów. Fauna kręgowców jest stosunkowo uboga, np. ssaki łożyskowe są reprezentowane przez nietoperze, nieliczne gryzonie (np. bobroszczura złotobrzuchego) i zwierzęta, które przybyły już z człowiekiem (jak dingo australijski). Bardzo liczne natomiast są torbacze, które są silnie zróżnicowane i są to z reguły gatunki endemiczne (np. kangury, koala, kretoworowate, wymarły dziś wilkowór tasmański, wombaty). Endemiczne są także stekowce do których należą dziobaki. Świat ptaków bardzo bogaty.
W Australii żyją takie gatunki jak: emu, kazuary, lirogony, altanniki, papugi i ptaki rajskie. Spośród gadów m.in. występują węże i krokodyle; te ostatnie żyją na północny, charakterystyczny jest np. krokodyl różańcowy. Do jaszczurek należą m.in. agamy i scynki. Do węży należą liczne gatunki pytonów i wiele gatunków węży jadowitych do których należą przede wszystkich zdradnicowate. W ichtiofaunie osobliwością jest endemiczny rogoząb. W wodach okalających szczególnie wschodnie i północne wybrzeże zamieszkują rekiny. Bezkręgowce reprezentowane są przez różne gatunki motyli, w tym wiele endemitów. Liczne są także pająki, gdzie charakterystyczny jest pająk atraks i inne.
Wody Morza Koralowego należącego do Australii słyną z bogactwa koralowców, które utworzyły tam Wielką Rafę Koralową, największą tego typu strukturę na świecie, będącą obecnie pod ścisłą ochroną.

</doc>
<doc id="110632" url="https://pl.wikipedia.org/wiki?curid=110632" title="Druga wojna w Zatoce Perskiej">
Druga wojna w Zatoce Perskiej



</doc>
<doc id="110635" url="https://pl.wikipedia.org/wiki?curid=110635" title="Pierwsza wojna w Zatoce Perskiej">
Pierwsza wojna w Zatoce Perskiej



</doc>
<doc id="110639" url="https://pl.wikipedia.org/wiki?curid=110639" title="Monstrancja">
Monstrancja

Monstrancja (z łac. "monstrare" − pokazywać) − naczynie liturgiczne służące w liturgii katolickiej do umieszczania w nim konsekrowanej hostii, celem wystawiania na ołtarz podczas nabożeństw, adoracji, błogosławieństwa Najświętszym Sakramentem oraz w czasie procesji teoforycznej.
Historia.
Monstrancja jako naczynie liturgiczne pełni w Kościele bardzo ważną funkcję prezentowania i procesyjnego obnoszenia świętej hostii, uobecniającej w kościele katolickim osobę Jezusa Chrystusa w celu jego adoracji. Ma ona długą, wielowiekową tradycję, sięgającą XIII wieku oraz belgijskiej miejscowości Liège. Następnie, tradycja umieszczania hostii w monstrancji przeszła do diecezji niemieckich. Kiedy to 11 sierpnia 1264 papież Urban IV wprowadził święto Bożego Ciała, monstrancja zaczęła pełnić kluczową funkcję w liturgii tej uroczystości oraz rozpowszechniła się w całym kościele. Początkowo w celu prezentowania Najświętszego Sakramentu posługiwano się przeźroczystymi, osadzonymi na metalowej stopie, kryształowymi puszkami tzw. "Ostensoriami" (łac. "Ostendere" - „patrzeć”). Następnie puszki te zaczęto zwieńczać metalowymi, pojedynczymi gotyckimi wieżyczkami, które od XIV wieku coraz bardziej rozbudowywano, upodabniając je w swoich pomysłach do budowy gotyckich katedr. W XV wieku były to już pokaźnych rozmiarów skomplikowane kompozycje artystyczne z bogatą ikonografią i zdobnictwem, z licznymi szkarpami i pinaklami. W okresie baroku wprowadzono nowy typ monstrancji, a mianowicie prezentowanie hostii w promienistej glorii w kształcie słońca. Typ ten w sztuce nazywany jest "Monstrancjami promienistymi". W ślad za formą artystyczną monstrancji, o bogatych złoceniach i wysadzanych kamieniami szlachetnymi, rozrastały się one do niemal gigantycznych rozmiarów. Za prekursorów gigantycznych monstrancji zalicza się Hiszpanię (3 metrowej wysokości monstrancja katedry w Toledo, ważąca 200 kg, czy też monstrancje z Kordoby, Ávili i Walencji). W Polsce za jedne z największych uważa się monstrancje m.in. ojca Kordeckiego z Jasnej Góry czy wawelską z Krakowa.
Budowa monstrancji.
Monstrancja składa się ze stopy, trzonu z nodusem oraz otoczonego tzw. glorią reservaculum (repozytorium na hostię) z melchizedekiem. Na zwieńczeniu znajduje się najczęściej krzyż. Św. Karol Boromeusz zalecał umieszczanie figury Chrystusa Zmartwychwstałego.
W wierze katolickiej konsekrowana hostia jest uobecnieniem Jezusa Chrystusa, Boga-Człowieka. Wraz z rozpowszechnieniem kultu Bożego Ciała ukształtowała się forma naczynia do prezentacji Najświętszego Sakramentu. Monstrancje wykonywano ze złota (lub pozłacane) lub innych cennych surowców, często są dziełami złotnictwa.
W dobie późnego średniowiecza monstrancje przybierały formę stylizowanej, wieżowej kapliczki będącej swego rodzaju świątynią Chrystusa (wtedy hostię umieszcza się często w miejscu serca), w nowożytności rozpowszechniła się forma solaryczna – w formie promienistej glorii, w którego centrum umieszczona jest hostia.
Użycie monstrancji.
Na początku adoracji duchowny wyjmuje z tabernakulum kustodię z hostią i umieszcza ją za pomocą specjalnego uchwytu zwanego melchizedekiem w monstrancji. Gdy adoracja się kończy, celebrans (kapłan lub diakon) błogosławi wiernych i po zakończeniu adoracji wykonuje te same czynności chowając Najświętszy Sakrament do tabernakulum.

</doc>
<doc id="110646" url="https://pl.wikipedia.org/wiki?curid=110646" title="United States Secret Service">
United States Secret Service

United States Secret Service, USSS () – jeden z najstarszych federalnych organów ścigania w Stanach Zjednoczonych, utworzony 5 lipca 1865, zajmujący się ochroną najważniejszych osób w państwie oraz ich rodzin, a także do prowadzenia śledztw w sprawie oszustw. Od 2003 podlega Departamentowi Bezpieczeństwa Krajowego USA.
Historia.
Początki.
Rozporządzenie o utworzeniu Secret Service zostało podpisane przez prezydenta Abrahama Lincolna 14 kwietnia 1865 i weszło w życie 5 lipca. Z początku agencja ta była jedynie wydziałem Departamentu Skarbu, którego głównym zadaniem była walka z fałszerstwem pieniędzy. Szacuje się, że wówczas 1/3 pieniędzy będących w obiegu była fałszywa. Rok później, w 1866, zlikwidowano około 200 miejsc, w których drukowano fałszywe banknoty. W 1867 agencja otrzymała zadanie prowadzenia śledztw w sprawach fałszerzy pieniędzy. Stała się w ten sposób pierwszą federalną agencją wywiadowczą w Stanach Zjednoczonych. Z czasem rozszerzano zakres jej uprawnień i obowiązków.
Przekształcenie w agencję chroniącą głowę państwa.
Pierwszy raz Secret Service oficjalnie zostało wykorzystane do ochrony głowy państwa w 1894. W związku z prowadzonym śledztwem wobec grupy hazardzistów z Kolorado, którzy planowali zamach na prezydenta Grovera Clevelanda, agencja przydzieliła część agentów, aby ochraniali prezydenta w Białym Domu, podróżowali z nim i zawsze jechali za jego powozem. Takie wykorzystanie agencji budziło wówczas kontrowersje i spotkało się z krytyką opozycji oraz części prasy. Cleveland uległ krytyce i zrezygnował z ochrony.
Secret Service wzmocniło ochronę prezydenta w reakcji na wydarzenia, mające miejsce w Europie między 1894 a 1900. Wiele osobistości padło w tym czasie ofiarami zamachów anarchistów, między innymi: prezydent Francji Marie François Sadi Carnot, premier Hiszpanii Antonio Cánovas del Castillo, cesarzowa Austrii Elżbieta Bawarska i król Włoch Humbert I. Niektórzy anarchiści emigrowali do Stanów Zjednoczonych, szukając schronienia, co wzmocniło czujność Secret Service. Od 1898 jednostka agencji stacjonowała w Białym Domu jako ochrona prezydenta. Po zamachu na prezydenta Williama McKinley’a w 1901, Kongres Stanów Zjednoczonych uchwalił przejęcie przez Secret Service pełnej odpowiedzialności za bezpieczeństwo głowy państwa. Poza jednostką odpowiedzialną za Biały Dom, prezydentowi przydzielono dwóch oficerów ochrony osobistej. Przydzielano także dodatkowych agentów na czas jego podróży lub urlopu. Pierwszym prezydentem, który korzystał z pełnej ochrony osobistej Secret Service był Theodore Roosevelt. W 1917 Secret Service objęło ochroną członków najbliższej rodziny prezydenta.
W 1930 elegancko ubrany mężczyzna wszedł bezprawnie do Białego Domu. Pilnujący budynku policjanci przepuścili go ze względu na jego ubiór, uznając za agenta Secret Service. Po zdemaskowaniu mężczyzny, okazało się, że nie był niebezpieczny i dokonał włamania jedynie w celu zwiedzenia zabytku. Incydent skłonił jednak urzędującego prezydenta Herberta Hoovera do ubiegania się o objęcie policji pilnującej Białego Domu nadzorem Secret Service. Kongres poparł jego wniosek i uchwalił odpowiednią ustawę 20 lipca 1930.
Ochrona osobista prezydenta stopniowo wzrastała. W 1902 liczyła ona 2 osoby, w 1914 – 5 osób. w 1917 – 10 osób, a w 1939 – 18 osób.
W czasie II wojny światowej agencja otrzymała specjalne zadanie ochrony najcenniejszych dokumentów w historii Stanów Zjednoczonych przed bombardowaniem, kradzieżą i przejęciem przez wroga. Do zakończenia wojny przechowano między innymi oryginalne teksty Deklaracji niepodległości Stanów Zjednoczonych, Konstytucji Stanów Zjednoczonych i Biblii Gutenberga.
Ponieważ prezydent Franklin Delano Roosevelt otrzymywał groźby drogą pocztową, Secret Service utworzyła w 1940 sekcję Protective Research Section, która zajmowała się analizą pogróżek i przekazywaniem wniosków agentom ochrony.
W 1950 po raz pierwszy i jedyny w historii pracownik Secret Service stracił życie, w czasie wykonywania swoich zadań. Był nim Leslie Coffelt, który zginął w czasie zamachu na prezydenta Harry'ego Trumana w 1950. W reakcji na ten zamach przyjęto nową ustawę o ochronie prezydenta, jego rodziny oraz prezydenta elekta. Wiceprezydent Stanów Zjednoczonych mógł od tej pory korzystać z ochrony na własne życzenie. W 1961 ochroną objęto także byłych prezydentów przez 10 lat od zakończenia kadencji. W 1962 wiceprezydentowi przydzielono obowiązkową ochronę na stałe.
Reforma po zamachu na prezydenta Kennedy’ego.
Najdalej idące zmiany w systemie ochrony osobistej prezydenta poczyniono na zlecenie komisji Warrena, badającej zabójstwo Johna F. Kennedy’ego. W 1964 komisja stwierdziła, że czynności składające się na urząd prezydenta zwiększyły się do tego stopnia, że zapewniana mu ochrona stała się niewystarczająca. Zdaniem komisji, Secret Service nie ustaliła osób, które miały stanowić zagrożenie dla prezydenta i nie dysponowała odpowiednio przeszkolonym personelem, odpowiednim sprzętem oraz ochroną motorową i techniczną potrzebną do wykonania zadania. Przed zamachem zadania Secret Service dotyczyły tylko bezpośredniego niebezpieczeństwa zagrażającego prezydentowi. Agencja nie potrafiła zidentyfikować potencjalnych źródeł niebezpieczeństwa. Zarzucono jej również zbytnie poleganie na innych urzędach w celu zgromadzenia informacji potrzebnych do wypełnienia zadania.
Komisja Warrena wysunęła wnioski, że Secret Service powinna zastosować jak najszybciej skuteczniejsze i dokładniejsze kryteria dla określenia potencjalnych niebezpieczeństw, o których powinna być powiadamiana przez inne organy. Powinna być między innymi niezwłocznie informowana o powrocie każdego zbiega do kraju. Powinna też zastosować najnowsze technologie do gromadzenia i opracowywania informacji oraz nawiązać ścisłą współpracę z innymi organami federalnymi, takimi jak Federalne Biuro Śledcze i National Security Agency. Komisja zaleciła również, aby lekarz prezydenta zawsze znajdował się w jego pobliżu.
Po zabójstwie Roberta Kennedy’ego w 1968 objęto ochroną również wdowy po prezydencie do jej śmierci lub ponownego zamążpójścia. Z czasem byłym prezydentom zapewniono dożywotnią ochronę osobistą, a także objęto nią ważniejszych kandydatów ubiegających się o nominację prezydencką.
Po 1990.
W 1998 prezydent Bill Clinton podpisał Dyrektywę nr 62, zobowiązując Secret Service do ochrony poszczególnych imprez. Dyrektywa przyjęła w 2000 formę ustawy Public Law 106-544.
Od 1 marca 2003 Secret Service nie podlega Departamentowi Skarbu, lecz nowo utworzonemu Departament Bezpieczeństwa Krajowego Stanów Zjednoczonych.
W 2004 Barbara Riggs została pierwszą w historii kobietą powołaną na stanowisko zastępcy dyrektora Secret Service, a 1 maja 2019 Julia Pierson została pierwszą w historii kobietą na stanowisku dyrektora Secret Service.
Zakres obowiązków i uprawnień.
Głównymi zadaniami Secret Service jest zapewnienie ochrony głowie państwa, prowadzenie dochodzeń w sprawach oszustw i zwalczanie fałszerstw pieniędzy.
Ustawa Public Law 91-217 z 1970 zobowiązuje Secret Service do ochrony:
Na mocy innych ustaw Secret Service jest zobowiązana także do ochrony prezydenta elekta i wdowy po prezydencie, aż do jej śmierci lub ponownego zamążpójścia.
Każda wizyta prezydenta jest poprzedzana inspekcją miejsca, które będzie odwiedzał, z punktu widzenia bezpieczeństwa. Szczególnemu sprawdzeniu podlega kuchnia i żywność. Jeśli prezydent podróżuje samochodem lub pociągiem, poprzedza go samochód zwany "pilotem", który sprawdza czy trasa jest bezpieczna. Limuzynę prezydenta zawsze prowadzi agent Secret Service, a pozostali agenci znajdujący się w pojeździe obserwują otoczenie.
Agencja zajmuje się również analizą listów adresowanych do prezydenta, zawierających pogróżki, w celu zidentyfikowania ich nadawcy.
Struktura.
Secret Service składa się z dwóch struktur:
Personel i przeszkolenie.
Agencja Secret Service w 2010 liczyła ok. 6500 pracowników, w tym ok. 320 agentów specjalnych, 1300 służby mundurowej i 2000 techników oraz pracowników administracji.
Agenci noszą pistolety SIG-Sauer P229. Są szkoleni również w posługiwaniu się bronią długą i maszynową, a także w udzielaniu pierwszej pomocy, walce z pożarem i ochronie prezydenta w wypadku ataku atomowego, biologicznego, czy chemicznego.
Kody prezydentów.
Od czasu, kiedy prezydentem był Harry Truman, Secret Service przydziela każdemu prezydentowi i jego rodzinie kryptonimy. Kody członków rodziny zaczynają się na tę samą literę co kod prezydenta.
Kontrowersje.
Sprawą kontrowersyjną była kwestia zeznawania agentów Secret Service przeciwko prezydentowi, którego ochraniali. Kwestia ta była szeroko komentowana, kiedy prokurator Kenneth Starr prowadził w 1998 dochodzenie przeciwko prezydentowi Billowi Clintonowi w sprawie skandalu obyczajowego. Prokurator chciał przesłuchać agentów, aby ustalić czy w latach 1995–1997 kiedykolwiek widzieli Clintona zostającego sam na sam z Monicą Lewinsky i co słyszeli, kiedy prezydent rozmawiał ze współpracownikami na temat kontaktów z innymi kobietami. Biały Dom i szefowie Secret Service sprzeciwiali się temu, argumentując, że to podważy zaufanie prezydenta do ochrony osobistej i negatywnie wpłynie na jej skuteczność. Kwestia przesłuchań została skierowana do Sądu Apelacyjnego w Waszyngtonie, który wyraził zgodę na przesłuchanie agentów. Następnie administracja prezydenta skierowała skargę do Sądu Najwyższego Stanów Zjednoczonych, który jednak podtrzymał decyzję Sądu Apelacyjnego. Przeciwny przesłuchiwaniom agentów ochrony był także były prezydent George H.W. Bush, natomiast byli prezydenci Jimmy Carter i Gerald Ford wyrazili opinię, że agenci powinni zeznawać.

</doc>
<doc id="110654" url="https://pl.wikipedia.org/wiki?curid=110654" title="Itanium">
Itanium

Itanium – procesor architektury IA-64 opracowany przez firmy Hewlett-Packard i Intel.
Pierwsza wersja Itanium (nazwa kodowa: "Merced"), ukazała się w czerwcu 2001 roku. Procesor wykonany był w technologii 180 nm, taktowany zegarem 733 lub 800 MHz. Dostępne były dwie wersje: z 2 MB i z 4MB pamięci podręcznej L3. Ceny wahały się w granicach od 1 200 do 4 000 USD.
Mimo zaawansowanej technologicznie architektury będącej implementacją VLIW wydajność tych procesorów w trybie emulacji była mierna. Głównym problemem była wydajność w trybie IA-32, gdyż większość systemów (Windows 2000) oraz aplikacji było zaprojektowanych do pracy w trybie 32-bitowym. W trybie IA-64 procesory Merced osiągały niewiele lepsze wyniki niż procesory klasy RISC, a dodatkowym problemem było znaczne wydzielanie ciepła. Z powodu wysokiej ceny oraz braku oprogramowania zostało sprzedanych tylko kilka tysięcy systemów z procesorem Merced. Intel rozumiejąc problem braku oprogramowania dostarczył systemy z procesorem Merced do Niezależnych Producentów Aplikacji (ISV) oraz rozpoczął pracę nad drugą generacją procesora − Itanium 2.

</doc>
<doc id="110657" url="https://pl.wikipedia.org/wiki?curid=110657" title="Znieczulenie">
Znieczulenie

Znieczulenie, anestezja (gr. αν- an- “bez” + αἲσθησις aisthesis “zmysłu”) – zjawisko przerwania przewodzenia impulsów nerwowych aferentnych z komórek receptorowych oraz eferentnych do komórek efektorowych pozwalający na bezpieczne i bezbolesne przeprowadzenie pacjenta przez czas operacji lub innego, potencjalnie bolesnego lub nieprzyjemnego zabiegu medycznego. W przeciwieństwie do analgezji blokuje przewodzenie wszystkich impulsów w obie strony.
Specjalność lekarska zajmująca się znieczuleniami to anestezjologia.
Rodzaje znieczulenia.
W zależności od metody wyróżnia się:
Historia.
W starożytności pierwsze znieczulenia sporządzano z ziół takich jak opium czy marihuana. Dopiero w XIX wieku zaczęto przeprowadzać badania nad efektywnymi środkami znieczulającymi. W 1800 roku brytyjscy chemicy Humphry Davy i stwierdzili znieczulające właściwości podtlenku azotu (tzw. "gazu rozweselającego"), jednak w tamtych czasach był jedynie wykorzystywany do rozrywek. Pierwszym, który wykorzystał go do znieczulenia był amerykański dentysta Horace Wells. W 1844 użył on podtlenku azotu podczas ekstrakcji zęba, lecz ponieważ pacjent był młodym, dobrze zbudowanym mężczyzną, nie było ono całkowicie skuteczne i pacjent krzyczał (później przyznał, że nie z bólu, a szoku), co wpłynęło na negatywny odbiór metody.
Kolejnym znaczącym środkiem znieczulającym jest chloroform, odkryty w 1831 roku. Jego skuteczność została potwierdzona dopiero w 1847. Zyskał popularność do tego stopnia, że 1853 roku wykorzystano go do uśpienia Wiktorii Hanowerskiej podczas porodu księcia Leopolda.
Pierwszą skuteczną operację pod narkozą na polu bitwy przeprowadził w roku 1847 rosyjski chirurg Nikołaj Pirogow.

</doc>
<doc id="110658" url="https://pl.wikipedia.org/wiki?curid=110658" title="Pasterka">
Pasterka

Pasterka, Msza Pasterska – uroczysta msza odprawiana w nocy (najczęściej o północy lub w godzinach wieczornych) z 24 na 25 grudnia, jako druga z liturgicznej uroczystości Bożego Narodzenia. Pasterka upamiętnia oczekiwanie i modlitwę pasterzy zmierzających do Betlejem. W Polsce jest jedną z najważniejszych świątecznych tradycji.

</doc>
<doc id="110659" url="https://pl.wikipedia.org/wiki?curid=110659" title="Msza pasterska">
Msza pasterska



</doc>
<doc id="110660" url="https://pl.wikipedia.org/wiki?curid=110660" title="Włodawka">
Włodawka

Włodawka – rzeka, lewy dopływ Bugu o długości 38,44 km i średnim rocznym przepływie u ujścia – 2,3 m³/s. 
Płynie przez powiat włodawski. Pierwotnie rzeka rozpoczynała bieg z Bagna Bubnów, obecnie jej początek trudno ustalić, ponieważ stanowi go sieć rowów melioracyjnych. Zlewnia rzeki obejmuje niemal całą wschodnią część Pojezierza Łęczyńsko-Włodawskiego. Na większości biegu rzeka jest uregulowana. Dopływami rzeki są m.in. Krzywianka, Mietułka i Tarasienka.
Historia.
Od 1387 Włodawka była rzeką graniczną między Wielkim Księstwem Litewskim, a Koroną. Od 1566 roku na mocy unii lubelskiej stanowiła granicę pomiędzy województwem brzeskim, a ziemią chełmską.

</doc>
<doc id="110661" url="https://pl.wikipedia.org/wiki?curid=110661" title="Aaron (postać biblijna)">
Aaron (postać biblijna)

Aaron (hebr. אַהֲרֹן Aharon) – według Biblii starszy brat i pomocnik Mojżesza i Miriam, syn Amrama i Jokebed, będący pierwszym dziedzicznym arcykapłanem z pokolenia Lewiego. Miał czterech synów z małżeństwa z Eliszebą: Nadaba, Abihu, Eleazara i Itamara.
Krytyka tradycji kapłańskiej.
Głównym źródłem wiadomości o Aaronie jest Księga Wyjścia. Najpóźniejsza z redakcji biblijnych, redakcja kapłańska, szczególnie podkreśla znaczenie Aarona dla kultu religijnego. Fakt ten stał się podstawą krytycznego podejścia do biblijnego przedstawienia Aarona i prób nowych interpretacji znaczenia tej postaci. Wolf Wilhelm Friedrich von Baudissin w "Die Geschichte des alttestamentlichen Priestertums" (1889) całkowicie odrzucił wartość historyczną tradycji kapłańskiej – opinię tę obaliło odkrycie odrębnej klasy kapłańskiej poza Izraelem. Yehezkel Kaufmann w "The Religion of Israel" (1960) wysunął hipotezę, że Aaron był jednym z pogańskich kapłanów egipskich. Teza ta pozostaje jednak w sprzeczności z biblijnym przekazem o pokrewieństwie Aarona i Mojżesza. Horst Seebass w "Mose und Aaron, Sinai und Gottesberg" (1962) wysuwa przypuszczenie o antagonizmie między Mojżeszem jako pośrednikiem obietnicy Bożej i Bożego słowa a Aaronem jako reprezentantem religijno-prawnego formalizmu. Pismo Święte przedstawia jednak Aarona jako bliskiego współpracownika Mojżesza zesłanego mu przez Boga i podporządkowanego mu.
Życie Aarona według Pięcioksięgu.
Aaron był synem Amrama i Jochebed z plemienia Lewiego, urodzony w Egipcie i prawnukiem Lewiego (ze strony matki wnukiem) (Księga Wyjścia 6,13; 16-20). Miał starszą siostrę Miriam i młodszego o trzy lata brata Mojżesza (Księga Wyjścia 2,1-4; 7,7). Poślubił Eliszebę, córkę Amminadaba, i miał z nią z czterech synów: Nadaba, Abihu, Eleazara i Itamara (Księga Wyjścia 6,23).
Gdy Mojżesz ociągał się z przyjęciem przydzielonego mu zadania, twierdząc, że nie umie płynnie przemawiać (jąkał się), na jego rzecznika przed faraonem Jahwe wyznaczył Aarona, o którym powiedział: "Wiem, że naprawdę potrafi mówić". Czynił cuda na dworze faraona. Według biblistycznej szkoły krytycznej cuda przypisano mu, aby osoba pierwszego arcykapłana zajmowała szczególne miejsce w historii ludu Izraela.
Aaron poszedł spotkać się z Mojżeszem na górze Synaj, gdzie dowiedział się o dalekosiężnych zamiarach Bożych dotyczących Izraela i Egiptu, do którego potem obaj wyruszyli (Księga Wyjścia 4,14-16; 27-30). Odtąd Aaron towarzyszył Mojżeszowi w zadaniu wyprowadzenia Izraela z niewoli egipskiej i wprowadzeniu go do Ziemi Obiecanej (Księga Wyjścia 4,27-31; 7,7; Księga Psalmów 77,21). Razem z Mojżeszem przewodził Izraelowi w walce z Amalekitami (Księga Wyjścia 17,8).
Ulegając namowom niezadowolonego ludu, dał się nakłonić do budowy złotego cielca (Księga Wyjścia 32,1-2) oraz do urządzenia mu święta ofiarnego (Księga Wyjścia 32,5-6). Bóg wybaczył mu jednak grzech bałwochwalstwa dzięki wstawiennictwu Mojżesza (Księga Powtórzonego Prawa 9,20).
Z polecenia Jahwe został namaszczony przez Mojżesza na pierwszego arcykapłana Izraela (Księga Kapłańska 8,1-36). Funkcje liturgiczne zostały odebrane pełniącym je do tej pory przywódcom pokolenia Rubena, co było karą za bunt (Księga Liczb 16,1-17,5). Wybór ten Jahwe potwierdził także cudownym znakiem, jakim było zakwitnięcie laski Aarona (Księga Liczb 17,16-26).
Podobnie jak Mojżesz, nigdy nie wszedł do Ziemi Obiecanej. Zmarł w wieku 123 lat (Księga Liczb 33,39) na górze Hor, gdzie jeszcze dziś pokazuje się podróżnym grób uchodzący za grób Aarona. Kolejnym arcykapłanem był jego syn Eleazar.
Aaron poza Pięcioksięgiem.
Pismo Święte.
Jako jedna z najważniejszych postaci biblijnych Aaron wymieniany jest także w innych niż Pięcioksiąg księgach Pisma Świętego, np. Mądrość Syracha (45, 6-22). Imię Aarona występuje w Piśmie Świętym jako określenie całej warstwy kapłańskiej, zwłaszcza w wyrażeniu "dom Aarona".
Judaizm.
W opinii żydów w zamian za cnotliwe życie Bóg dał Aaronowi dwa najwyżej cenione w ich kulturze dobra, tj. liczne potomstwo i długie życie. Rabini nauczali, że wywyższenie Aarona do godności kapłana jest wyrażeniem wagi równej stworzeniu świata. Według Reguły Zrzeszenia z Qumran z domu Aarona będzie pochodzić jeden z dwóch Mesjaszów. Najstarsze (datowane na 245) przedstawienie Aarona pochodzi z synagogi w Dura Europos, zostało odnalezione w 1932, obecnie przechowywane jest w muzeum w Damaszku.
Chrześcijaństwo.
Potomkiem Aarona był Jan Chrzciciel. List do Hebrajczyków (5, 1,6 i 9,7) przeciwstawia kapłaństwo dawne, kapłaństwo Aarona, kapłaństwu nowemu i wyższemu, kapłaństwu Chrystusa. Jest patronem guzikarzy i szmuklerów. Święto Aarona obchodzone jest w liturgii bizantyjskiej 20 lipca/ 2 sierpnia, a w martyrologiach łacińskich 1 lipca. W ikonografii przedstawiany jest w szatach kapłańskich z laską i napierśnikiem.
Islam.
Koran w wielu miejscach sławi osobę Aarona (np.4,163; 6,84). Grób Aarona na Hor (arab. Gebel Harun) jest otaczany czcią przez okolicznych wyznawców islamu.

</doc>
<doc id="110664" url="https://pl.wikipedia.org/wiki?curid=110664" title="Piotr Szulkin">
Piotr Szulkin

Piotr Andrzej Szulkin (ur. 26 kwietnia 1950 w Gdańsku, zm. 3 sierpnia 2018 w Warszawie) – polski reżyser, scenarzysta, plastyk, autor książek, aktor, profesor sztuk filmowych (2013), nauczyciel akademicki Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Życiorys.
Syn profesora fizyki Pawła Szulkina (rektora Politechniki Gdańskiej) i Marii Szulkin. Został absolwentem Liceum Plastycznego w Warszawie (1965–1970) oraz Szkoły Filmowej w Łodzi (1970–1975). W 1974 zawarł związek małżeński z Renatą Karwowską (doktor psychologii, wieloletnia prorektor Szkoły Wyższej Psychologii Społecznej).
Jako profesor Wydziału Reżyserii Szkoły Filmowej w Łodzi wykształcił wielu reżyserów młodego pokolenia.
Autor ponad 30 realizacji artystycznych (filmy fabularne, krótkie, teatry TV, książki), za które otrzymał ponad 50 nagród (w większości międzynarodowych).
Twórczość literacka.
Autor wielu esejów, artykułów publikowanych w prasie literackiej i społeczno-politycznej w Polsce.
Scenariusze.
Oprócz współpracy z Tadeuszem Sobolewskim przy scenariuszu filmu "Golem", tekstu Krystyny Kofty "Femina" do filmu o tym samym tytule oraz "Ubu Króla" Alfreda Jarry w tłumaczeniu Tadeusza Żeleńskiego będącego podstawą tego filmu, wszystkie filmy Piotra Szulkina powstały na podstawie autorskich scenariuszy.

</doc>
<doc id="110668" url="https://pl.wikipedia.org/wiki?curid=110668" title="Św. Paweł">
Św. Paweł



</doc>
<doc id="110669" url="https://pl.wikipedia.org/wiki?curid=110669" title="Chińscy Ochotnicy Ludowi">
Chińscy Ochotnicy Ludowi

Chińscy Ochotnicy Ludowi (ChOL; ) – zbrojne, chińskie oddziały wojskowe, zwane przez komunistyczną propagandę "ochotnikami", które zostały skierowane do Korei w związku z przekroczeniem przez wojska USA (ONZ) 38 równoleżnika i zbliżaniem się do granicy z ChRL, co odbierano tam jako zagrożenie od wschodu (USA obsadziły swoimi wojskami Tajwan, na który zbiegł w 1949 roku Czang Kaj-szek, udzieliły mu wsparcia wojskowego i stale w Cieśninie Tajwańskiej dochodziło do incydentów – był to punkt zapalny na południu Chin). Z drugiej zaś strony przywódca ChRL Mao Zedong uznawał Półwysep Koreański za tradycyjną strefę wpływów chińskich, jak to miało miejsce w poprzednich wiekach. Kolejnym czynnikiem była obawa, że kontrolowana przez kapitalistyczny Zachód antykomunistyczna Korea ze stacjonującymi wojskami USA byłaby uciążliwym sąsiadem.
ChOL w końcu października przekroczyli graniczną rzekę Yalu w liczbie ok. 200 tys. żołnierzy. W kolejnych miesiącach liczba ich stale wzrastała, tak że w wojnie koreańskiej uczestniczyło ich ok. 1–1,5 mln. Trzon stanowili weterani chińskiej wojny domowej, ale byli również robotnicy, aktywiści partyjni, ludzie pióra (np. Wei Wei, Li Guowen), chłopi. Hasło ochotników brzmiało "Okazać sprzeciw amerykańskiej agresji – pomoc Korei". Jednostki ChOL zorganizowane w armie (np. XV armia – dowódca Qin Jiwei, XIX armia – dowódca Han Xianchu) podlegały jednemu naczelnemu dowództwu. Naczelnym dowódcą ChOL był Peng Dehuai, zastąpiony później przez Yang Yong. Uzbrojenie stanowiła broń strzelecka i ciężka, artyleria, czołgi i amunicja przekazana przez Związek Socjalistycznych Republik Radzieckich, za którą później ChRL musiała zapłacić ZSRR. ZSRR natomiast zabezpieczała z powietrza granicę ChRL, dokonując lotów, i wzdłuż rzeki Yalu po stronie chińskiej. Konieczność zapłaty za broń, mimo że "ochotnicy" w Korei ginęli w interesie również ZSRR, spowodowała głęboką nieufność do Rosjan.
Oficjalnie liczby Chińskich Ochotników Ludowych nigdy nie podano, w informacjach chińskich pojawiała się liczba ok. 600 tys., a straty ogólne określano na 380 tys. (zabici, ranni, zaginieni). Nawet "Zhongguo Renmin Jiefangjun Jianshi" (Zarys historii Chińskiej Armii Ludowo-Wyzwoleńczej, Pekin 1982), milczy w tej kwestii, a ocenia straty amerykańskie na 315 tys. (str. 86). Powszechnie przyjmowane przez Anglosasów dane to ogólna liczba 1,2 mln, z czego straty ogólne to aż 900 tys. (tak podaje np. The New Encyclopaedia Britannica. University of Chicago 1979, edXV, vol.10, str.513). Obecnie historycy skłaniają się do liczby 400 tys. zabitych i 500 tys. rannych.

</doc>
<doc id="110670" url="https://pl.wikipedia.org/wiki?curid=110670" title="Znieczulenie ogólne">
Znieczulenie ogólne

Znieczulenie ogólne – kontrolowane, odwracalne (czasowe) i całkowite zniesienie bólu, świadomości i odruchów obronnych osoby znieczulanej. Od czasu wprowadzenia eteru popularnie nazywane narkozą (nazwa historyczna). Znieczulenie ogólne polega na okresowym zahamowaniu czynności ośrodkowego układu nerwowego przy jednoczesnym utrzymaniu funkcji ośrodków podtrzymujących życie (np. ośrodka oddechowego odpowiadającego za regularne oddychanie). W stan taki wprowadza się pacjentów przed bardzo bolesnymi zabiegami, np.: operacje chirurgiczne, nastawianie złamanych kości, usuwanie zębów i niektóre zabiegi diagnostyczne. Substancje służące do wprowadzania człowieka w stan znieczulenia ogólnego nazywa się anestetykami, a specjalność lekarska zajmująca się znieczuleniami to anestezjologia.
Elementy składowe znieczulenia ogólnego to:
Stan wyłączenia wszystkich 4 czynności ustroju nazywamy anestezją.
Istotnym, choć nie przez wszystkich autorów uznawanym elementem anestezji jest niepamięć wsteczna ("amnesia").
Etapy znieczulenia ogólnego to:
Można też podawać kilka anestetyków jednocześnie, różnymi drogami (indukcja mieszana).
Podczas znieczulenia ogólnego istnieje niewielkie ryzyko (około 0,1–0,2%) tzw. świadomości śródoperacyjnej – niezamierzonej świadomości podczas operacji. Ryzyko śmierci w wyniku zastosowania znieczulenia ogólnego wynosi ok. 0,001%.

</doc>
<doc id="110671" url="https://pl.wikipedia.org/wiki?curid=110671" title="Dawid (imię)">
Dawid (imię)

Dawid (heb. דָּוִד) – imię męskie pochodzenia biblijnego. Wywodzi się od hebrajskiego wieloznacznego słowa oznaczającego 1. "ukochany" (czytaj Dawid) lub 2. "wujek" (czytaj dod).
Żeński odpowiednik: Dawida
Dawid imieniny obchodzi: 1 marca, 20 maja, 24 maja, 26 czerwca, 15 lipca, 17 września, 16 grudnia, 29 grudnia i 30 grudnia.
Dawid w innych językach:
Znane osoby noszące imię Dawid:
Zobacz też:

</doc>
<doc id="110677" url="https://pl.wikipedia.org/wiki?curid=110677" title="Folia hot-stamping">
Folia hot-stamping

Folia hot-stamping (folia do tłoczenia na gorąco, folia do termodruku, folia do hotprintu) – materiał używany w poligrafii do uszlachetnianiu po druku, znakowań, zabezpieczeń druków za pomocą techniki zwanej tłoczeniem folią na gorąco hot-stampingiem (termodrukiem, hotprintem). Folię hot-stampingową używa się w celu nadrukowania termicznego na podłożach drukowych (np. papierach, kartonach, tworzywach sztucznych, skórze, materiałach introligatorskich, drewnie) za pomocą matryc podgrzanych do temperatur ponad 100 °C. Folia ta aplikowana jest na opakowaniach, etykietach, kartkach okolicznościowych, okładkach książek i czasopism itp.
Charakterystyka warstw folii do hot-stampingu.
Rozgrzana matryca styka się z poliestrowym nośnikiem. Temperatura przenika przez wszystkie warstwy folii do hot-stampingu i dociera do warstwy klejowej, którą roztapia dokładnie w takim kształcie, jaki miała powierzchnia matrycy. Klej stykając się z podłożem drukowym wtapia się weń. Po usunięciu nacisku matrycy możliwe jest oderwanie folii nośnej, a na podłożu pozostaje wraz z klejem fragment warstwy aluminium i lakieru (dzięki warstwie rozdzielającej ułatwiającej rozwarstwienie się).
Rodzaje folii.
Folie hot-stamping można podzielić na grupy:

</doc>
<doc id="110678" url="https://pl.wikipedia.org/wiki?curid=110678" title="Kara Bogaz Goł">
Kara Bogaz Goł

Kara Bogaz Goł (turkm.: Garabogazköl; ros. Кара-Богаз-Гол, "Kara-Bogaz-Goł", dawniej ros. Карабугаз, "Karabugaz") – bezodpływowe jezioro, dawniej zatoka Morza Kaspijskiego, znajdująca się na terytorium Turkmenistanu. 
Od 1980 roku została oddzielona od Morza Kaspijskiego tamą (dawniej połączone było cieśniną o tej samej nazwie), w celu zmniejszenia tempa obniżania się poziomu Morza Kaspijskiego. W 1983 całkiem wyschło, od 1984 znów zaczęto doprowadzać wodę z morza (ok. 2 km³/rok), a w 1992 odnowiono dopływ wody. Zarys brzegów, powierzchnia (ok. 18 tys. km²) i głębokość (maks. 3,5 m) w ciągu roku zmienna. Południowe brzegi bagniste, wschodnie i północne zajmuje step i półpustynia. Obecnie jezioro ulega wysychaniu (podobnie jak znajdujące się kilkaset kilometrów na wschód Jezioro Aralskie) i na jego miejscu powstaje słona toksyczna pustynia. Znajdują się tam największe na świecie złoża mirabilitu (soli glauberskiej).

</doc>
<doc id="110679" url="https://pl.wikipedia.org/wiki?curid=110679" title="Kura (rzeka)">
Kura (rzeka)

Kura (gruz. მტკვარი, "Mtkwari", azer. "Kür") – rzeka w Azji. Jej długość wynosi 1515 km, a powierzchnia dorzecza 188 tys. km².
Kura ma źródła na Wyżynie Armeńskiej na terytorium Turcji (174 km). Później wpływa do Gruzji pokonując przełomem Mały Kaukaz (426 km). Dalej zmienia kierunek, płynąc na południowy wschód. W dolnym biegu płynie przez Nizinę Kurańską na terytorium Azerbejdżanu (915 km). Uchodzi niewielką deltą do Morza Kaspijskiego. Główne dopływy Kury to Aragwi, Alazani (lewe) oraz Araks (prawy). W dolnym biegu znajduje się Zbiornik Mingeczaurski.
Największym miastem nad Kurą jest Tbilisi, stolica Gruzji. Inne ważne miasta to: Bordżomi, Gori, Mccheta, Rustawi, Mingeczaur i Şirvan.
Powierzchnia dorzecza obejmuje pięć krajów: Azerbejdżan (52,9 tys. km²), Iran (40 tys. km²), Gruzja (36,4 tys. km²), Armenia (29,8 tys. km²) oraz Turcja (28,9 tys. km²).
Nazwa.
Nazwa rzeki jest zbliżona we wszystkich językach z wyjątkiem gruzińskiego (ormiańskie "Կուր, Kur", azerskie "Kür", tureckie "Kura", kurdyjskie "kur"), jednak na temat jej pochodzenia istnieje wiele odrębnych hipotez. Często wywodzi się ją od imienia perskiego króla Cyrusa. Inne wiążą ją m.in. z historycznym regionem Kola (obecnie Göle w Turcji), azerskim słowem "qjur/kur" oznaczającym „niespokojną rzekę” lub Kurą – córką Zeusa. Gruzińska nazwa "Mtkwari" najczęściej wywodzona jest również od starogruzińskich lub ormiańskich słów oznaczających wodę lub rzekę.

</doc>
<doc id="110688" url="https://pl.wikipedia.org/wiki?curid=110688" title="Pijawka lekarska">
Pijawka lekarska

Pijawka lekarska ("Hirudo medicinalis") – ciepłolubny gatunek wodno-lądowej pijawki z rodziny pijawkowatych (Hirudinidae).
Występowanie.
Zasięg występowania obejmuje tereny od zachodniej i południowej Europy po góry Ural na wschodzie oraz – na południe – po kraje graniczące z północno-wschodnią częścią Morza Śródziemnego. Introdukowane w kilku regionach Ameryki Północnej. Występuje w płytkich zbiornikach stojącej lub wolno płynącej wody słodkiej o mulistym dnie, porośniętych trzciną. Woli małe zbiorniki wody.
Charakterystyka.
Ciało cylindryczne, spłaszczone grzbietobrzusznie, złożone z 33–34 segmentów. Wypukły grzbiet ma ubarwienie ciemnobrązowe do czarnego z sześcioma czerwonobrązowymi smugami, a płaska część brzuszna jest pokryta plamkami. Otwór gębowy zakończony jest okrągłą przyssawką. Długość ciała 10–15 cm. Po najedzeniu pijawka zwiększa masę i objętość ciała do 5 razy.
Jaja w kokonach składa do wilgotnej gleby na brzegu zamieszkiwanego zbiornika.
Pijawka lekarska jest pasożytem żywiącym się krwią kręgowców. Może wessać 10–15 ml krwi magazynowanej następnie w 10 uchyłkach jelita. Atakuje płazy (głównie żaby), ssaki lub gady. Może przeżyć bez pokarmu do dwóch lat. Jej ślina zawiera hirudynę zapobiegającą krzepnięciu krwi i specyficzną histaminę powodującą rozszerzanie naczyń krwionośnych. Przyssanie się i przecinanie skóry przez pijawkę jest bezbolesne, dzięki substancji chemicznej zawartej w ślinie znieczulającej przebicie się przez skórę ofiary. Później pojawia się swędzenie i obrzęk.
Znaczenie dla człowieka.
Pijawki są wykorzystywane do pozyskiwania hirudyny – z jednego osobnika można uzyskać ok. 0,015 g tej substancji.
Używane od starożytności lub wcześniej do upuszczania krwi, w szczególności u osób chorych na nadciśnienie. W połowie XIX w. wykorzystywanie pijawek w celach leczniczych zostało przyhamowane rozwojem nowoczesnej medycyny i farmakologii. Obecnie w medycynie stosuje się leczenie pijawkami (hirudoterapia) hodowanymi w sterylnych warunkach.
Stosowanie pijawek pochodzących z naturalnych źródeł obarczone jest ryzykiem ze względu na możliwość przenoszenia chorób i pasożytów.
Ochrona.
Pijawki lekarskie zostały wytępione w wielu regionach na skutek przełowienia (masowe wykorzystywanie w hirudoterapii), degradacji siedlisk i malejącej liczby żywicieli. W Polsce większość pijawek stosowanych w celach leczniczych to przedstawiciele obcych dla naszej fauny gatunków pochodzących z Europy Wschodniej i Azji.
W Polsce jest objęta ochroną gatunkową od 1995 roku. W Czerwonej liście gatunków zagrożonych IUCN wpisana w kategorii NT. W Polskiej czerwonej księdze zwierząt. Bezkręgowce, została zaliczona do kategorii VU (gatunki wysokiego ryzyka, narażone na wyginięcie).

</doc>
<doc id="110690" url="https://pl.wikipedia.org/wiki?curid=110690" title="Niedźwiedź jaskiniowy">
Niedźwiedź jaskiniowy

Niedźwiedź jaskiniowy ("Ursus spelaeus") – gatunek ssaka z rodziny niedźwiedziowatych (Ursidae), zamieszkującego Europę w okresie plejstocenu ok. 300 tysięcy lat temu i wymarłego pod koniec ostatniej epoki lodowcowej, ok. 28 tysięcy lat temu.
Zarówno polska nazwa "niedźwiedź jaskiniowy", jak też łacińska "Ursus spelaeus", wiąże się z faktem, iż szczątki tych zwierząt znajdowano głównie w jaskiniach. Dzięki temu uważa się, iż zwierzę to spędzało o wiele więcej czasu w jaskiniach, niż żyjący współcześnie niedźwiedź brunatny, który takie miejsca wykorzystuje wyłącznie dla snu zimowego.
Występowanie.
Kości niedźwiedzi jaskiniowych odnaleziono w wielu jaskiniach w prawie całej Europie, np. w jaskini Dechenhöhle (Niemcy), Teufelshöhle (Niemcy), Drachenloch (Szwajcaria), Jaskini Ważeckiej (Słowacja), zaś na terenie Polski np. w Jaskini Magurskiej w Tatrach oraz w wielu jaskiniach Wyżyny Krakowsko-Częstochowskiej, Karpat i Sudetów (m.in. w Jaskini Niedźwiedziej i Jaskini Radochowskiej).
Opis.
Niedźwiedzie jaskiniowe osiągały do 1,5 m wysokości w kłębie, do 1000 kg wagi i do 2 m długości, samice były zwykle nieco mniejsze.
Najbardziej zauważalnymi cechami różniącymi obydwa gatunki, poza wielkością, są: odmienna budowa czaszki – niedźwiedzie jaskiniowe miały wysokie, stromo nachylone czoło, natomiast czoło niedźwiedzia brunatnego jest niskie i raczej płaskie, oraz szerokie korony zębów trzonowych typowe dla roślinożerców.
Niedźwiedzie jaskiniowe były prawie wyłącznie roślinożerne, o czym świadczy budowa ich zębów.
Przyczyny wymarcia.
Przypuszczalnie w wymarciu niedźwiedzi jaskiniowych znaczącą rolę odegrała zmiana klimatu u schyłku zlodowacenia bałtyckiego (Würm), do którego niedźwiedzie jaskiniowe nie zdołały się przystosować. Wcześniej uważano, że zwierzęta te wymarły około 11 tys. lat temu i do ich wyginięcia przyczynili się w dużym stopniu także ludzie. W wyniku dalszych badań przesunięto okres wymarcia na 27 800 lat temu, co wyklucza wpływ ludzi na wymarcie niedźwiedzi, populacja ludzka na terenie Europy była wówczas zbyt mała, aby znacząco wpłynąć na stan populacji niedźwiedzi jaskiniowych.
Niektórzy badacze uważają, iż niedźwiedzie jaskiniowe były w jakiś sposób czczone przez prehistorycznych Europejczyków, o czym świadczą liczne malowidła i rysunki naskalne przedstawiające te zwierzęta. Dowodzi tego także np. znalezisko w szwajcarskiej jaskini Drachenloch, gdzie natrafiono na niedźwiedzie czaszki zamknięte w kamiennym sarkofagu, nakrytym kamienną płytą, co by świadczyło o celowym pochówku zwierząt.
Z badań Barlowa i współpracowników (2018) wynika, że w plejstocenie niedźwiedzie jaskiniowe krzyżowały się z niedźwiedziami brunatnymi i że do dziś żyją niedźwiedzie brunatne będące potomkami niedźwiedzi jaskiniowych.

</doc>
<doc id="110691" url="https://pl.wikipedia.org/wiki?curid=110691" title="Makiawelizm (psychologia)">
Makiawelizm (psychologia)

Makiawelizm (od nazwiska włoskiego filozofa Machiavellego) – cecha osobowości, polegająca m.in. na braku uczuć wyższych, instrumentalnym traktowaniu innych i chłodnych relacjach interpersonalnych.
Osoby z tą cechą osobowości często manipulują innymi, chcąc osiągnąć zyski tylko dla siebie. Nie liczą się z potrzebami partnerów interakcji. Są nieufni i lekceważący.

</doc>
<doc id="110702" url="https://pl.wikipedia.org/wiki?curid=110702" title="Pocket PC">
Pocket PC

Pocket PC – komputer przenośny typu palmtop, mieszczący się w dłoni, działający pod kontrolą systemu operacyjnego Windows Mobile (opartego na Windows CE z .NET).
Na rynku istnieją palmtopy Pocket PC z wbudowanym modułem GSM dającym im możliwość używania jako telefon komórkowy, odbiornikiem GPS i innymi urządzeniami.
Pocket PC musi spełniać wymagania narzucone przez firmę Microsoft. Niektóre z nich to:
W większości współczesnych Pocket PC rozdzielczość ekranu wynosi 480x640. Starsze modele zazwyczaj są wyposażone w ekran o rozdzielczości 240x320 pikseli. Obsługa rozdzielczości większych niż 240x320 i zmiana orientacji ekranu z pionowej na poziomą wprowadzona została w wersji Windows Mobile 2003 Second Edition. Spotyka się również modele (szczególnie starsze z wbudowaną zewnętrzną klawiaturą) mające ekran o rozdzielczości 240x240 pikseli.
Zazwyczaj urządzenia są wyposażone w 32 do 512 MB pamięci RAM i 32 MB lub więcej pamięci ROM zawierającej system operacyjny i aplikacje dołączone do systemu. W większości modeli wykorzystywany jest także dodatkowy obszar pamięci nieulotnej Flash (zazwyczaj 1 GB do 32 GB) na dane i aplikacje użytkownika. Procesor jest taktowany zegarem od ok. 200 do ponad 1 GHz. Większość jest wyposażona w slot kart pamięci SD oraz ich odmiany miniSD i microSD (tzw. TransFlash) (umożliwia podłączenie innych urządzeń zgodnych z SDIO), a niektóre w CompactFlash. Inne z kolei w specyficzne dla danego producenta złącze pozwalające na podłączanie dodatkowych akcesoriów, np. zewnętrznej baterii, zewnętrznego slotu na inny typ kart, itp. Urządzenia wyposażone mogą być w inne rozszerzenia, np. Wi-Fi, Bluetooth, czytnik linii papilarnych, aparat cyfrowy, skaner kodów kreskowych, GPS, akcelerometr lub wyjście video do podłączenia zewnętrznego monitora.
Wszystkie urządzenia Pocket PC według specyfikacji Microsoft powinny mieć słuchawkowe gniazdo stereo, rysik, głośnik, mikrofon, kilka przycisków, akumulator i kabel do komunikacji z komputerem PC. Starsze wymagania uwzględniały również port podczerwieni IrDA.
Urządzenia są produkowane przez wielu producentów, m.in. HP (pod marką IPAQ, a wcześniej Jornada), Dell, Toshiba, HTC, Asus, Fujitsu–Siemens, Palm (smartfony Treo). Różnią się oferowanymi możliwościami i ceną.
Wraz z urządzeniem użytkownik otrzymuje zestaw standardowych aplikacji. Wśród nich:
Dostarczane oprogramowanie do synchronizacji z komputerem PC działa tylko pod kontrolą systemów Microsoft Windows. Dostępne są jednak programy firm trzecich, które umożliwiają to w innych systemach operacyjnych.
Historia.
Pierwszą próbą wejścia firmy Microsoft na rynek urządzeń przenośnych były komputery Palm-size PC. Działały pod kontrolą systemu Windows CE 2.0-2.11, który bardzo przypominał system Windows dla komputerów PC. Nie odniosły one jednak nigdy sukcesu.
W roku 2000 Microsoft zaprezentował system operacyjny dla Pocket PC, który był oparty o jądro systemu Windows CE 3.0. Następnie pod koniec roku 2001 pojawiła się wersja Pocket PC 2002, również oparta o jądro Windows CE 3.0. Wymagała szybszych procesorów i więcej pamięci RAM.
W czerwcu 2003 r. została wprowadzona kolejna wersja systemu operacyjnego dla PocketPC – Windows Mobile 2003. Bazowała na jądrze Windows CE 4.2. Kolejną wersją był Windows Mobile 2003 Second Edition (jądro WinCE 4.21), zaprezentowany w połowie roku 2004.
W roku 2005 Microsoft zaprezentował Windows Mobile 5 (jądro CE 5.1), Natomiast pod koniec roku 2006 zaczęły pojawiać się pierwsze urządzenia oparte na najnowszym Windows Mobile 6 (Crossbow, jądro CE 5.2)
Zastosowania.
Mobilne biuro.
Większość współczesnych Pocket PC oferuje możliwość połączenia z siecią Internet, dzięki czemu urządzenie pozwala na stały dostęp do wiadomości poczty elektronicznej. Mimo ograniczonej (w porównaniu z pełną wersją pakietu Office) funkcjonalności, aplikacje Word Mobile, Excel Mobile oraz PowerPoint Mobile umożliwiają podgląd oraz niewielkie edycje dokumentów.
Istnieje ogromna ilość (również darmowych i otwartych) aplikacji, wzbogacających funkcjonalność Pocket PC. Dostępne są słowniki, czytniki RSS, komunikatory i wiele innych. Ponieważ współczesne wersje Windows Mobile zgodne są z .NET, tworzenie aplikacji jest bardzo proste i w niewielkim stopniu różni się od tworzenia aplikacji dla systemów Windows.
Nawigacja.
Ponieważ znaczna część Pocket PC wyposażona jest we wbudowany odbiornik GPS, a do większości pozostałych, odbiornik taki można podłączyć przez Bluetooth, urządzenia takie doskonale sprawdzają się jako nawigacja tak samochodowa (najpopularniejsze aplikacje to Automapa oraz Tom-Tom) jak i piesza (Pocket Streets) czy lotnicza (OziExplorer CE).
Rozrywka.
Jednym z zastosowań palmtopów z systemem Windows Mobile jest rozrywka. Urządzenia potrafią płynnie odtwarzać muzykę i filmy w różnych formatach (MPEG-4 część 2 w tym DivX i Xvid; FLV i wiele innych). Oprócz licznych gier stworzonych specjalnie dla Pocket PC istnieje także możliwość emulacji innych platform.
Emulatory:
Odtwarzacze filmów i muzyki:

</doc>
<doc id="110703" url="https://pl.wikipedia.org/wiki?curid=110703" title="PocketPC">
PocketPC



</doc>
<doc id="110705" url="https://pl.wikipedia.org/wiki?curid=110705" title="Zamek w Kórniku">
Zamek w Kórniku

Zamek w Kórniku – zabytkowa rezydencja historycznych rodów Górków i Działyńskich, położona w mieście Kórnik, w województwie wielkopolskim. Obecnie siedziba muzeum i Biblioteki Kórnickiej PAN. Początki zamku sięgają średniowiecza, jego obecny kształt pochodzi z połowy XIX wieku. 11 lipca 2011 roku obiekt uznany został za Pomnik historii Polski.
Od średniowiecza do Białej Damy.
Według niektórych opracowań pierwotna budowla obronna została wzniesiona w XIV wieku z inicjatywy Wyszoty, brata poznańskiego biskupa Mikołaja z Kórnika. Teza ta jednak nie znajduje potwierdzenia w źródłach, a pierwszy dokument dotyczący budowy zamku (kontrakt z cieślą Mikołajem) pochodzi z 1426 r. Ukończona prawdopodobnie ok. 1430 r. budowla, posadowiona na bagiennej wyspie, otoczona była fosą, dostęp do niej był możliwy przez most zwodzony oraz spuszczaną okutą kratę. Do dziś z tego okresu zachowały się stare mury i piwnice obiektu. Do 1592 r. Zamek w Kórniku był reprezentacyjną siedzibą rodu Górków, jednego z najpotężniejszych rodów magnackich Wielkopolski doby renesansu i reformacji. W 1574 r. gościł tu Henryk Walezy, przejeżdżający przez Kórnik w drodze na koronację do Krakowa.
Po bezpotomnej śmierci Stanisława Górki w 1592 r. zamek przeszedł w posiadanie Czarnkowskich, a w 1610 r. został sprzedany przez Andrzeja Czarnkowskiego Zygmuntowi Grudzińskiemu. Od 1676 r. zamek był własnością rodu Działyńskich.
Pierwszą wybitną przedstawicielką rodu Działyńskich była Teofila z Działyńskich Szołdrska-Potulicka (1714-1790). Po śmierci pierwszego męża Stefana Macieja Szołdrskiego i rozwodzie z drugim Aleksandrem Potulickim Teofila od połowy XVIII w. poświęciła swoje życie sprawie rozwoju kulturalnego i gospodarczego Kórnika i przebudowie rezydencji. Obok zamku urządziła ogród w stylu francuskim (obecnie, po przebudowie w XIX w., arboretum), utworzyła szkółki drzew i zwierzyniec z egzotycznymi roślinami i zwierzętami, dbała o rozwój miasta, sprowadzając doń niemieckich rzemieślników-kolonistów. Sam zamek został gruntownie przebudowany w stylu barokowym.
Namalowany przez A. Pesne portret Teofili w białej sukni, do dzisiaj zachowany w zamku, dał początek legendzie o Białej Damie – jednym z najsłynniejszych duchów w polskich zamkach.
Przebudowa zamku przez Tytusa Działyńskiego.
Po śmierci Teofili Potulickiej Zamek w Kórniku przez krótki czas był w rękach Szołdrskich, na mocy wyroku sądowego w 1801 r. został jednak zwrócony Działyńskim. Rezydencję objął najpierw Ksawery Szymon Działyński, a od 1826 r. jego syn Tytus Działyński.
Z powodu zaangażowania w powstanie listopadowe Tytus został ukarany przez władze pruskie konfiskatą majątku. Do Kórnika mógł wrócić z Galicji dopiero w 1839 r., po wygranym procesie o zwrot dóbr.
Tytus Działyński planował całkowitą przebudowę zamku jeszcze przed powstaniem listopadowym. Zamawiał związane z tym projekty u Antonia Corazziego, Henryka Marconiego i Karla-Friedricha Schinkla. Po powrocie do Kórnika przebudował zamek w stylu neogotyku angielskiego, zachowanym do dzisiaj. Podczas przebudowy najwięcej zaczerpnął z projektu Schinkla, twórczo go jednak modyfikując we współpracy z architektem Marianem Cybulskim.
W zamiarze Tytusa Działyńskiego, jednego z czołowych działaczy nurtu pracy organicznej w Wielkopolsce, zamek miał być nie tylko prywatną rezydencją, lecz służyć narodowi jako biblioteka i muzeum. Tytus zapoczątkował gromadzenie starodruków i rękopisów (m.in. Chopina, Mickiewicza, Bonapartego), które do dzisiaj są przechowywane w Bibliotece Kórnickiej. Ogród w stylu francuskim Teofili Potulickiej przekształcił w park w stylu romantycznym – obecne arboretum.
Kórnik po śmierci Tytusa Działyńskiego.
Po nagłej śmierci Tytusa Kórnik znalazł się w rękach jego syna Jana. Jan kontynuował prace w zamku, bardziej interesował się jednak rozbudową rezydencji swojej żony Izabeli z Czartoryskich w Gołuchowie. Po bezpotomnej śmierci Jana w 1880 r. zamek odziedziczył jego siostrzeniec, Władysław Zamoyski. Ten, jako obywatel francuski, w 1885 r. został zmuszony do opuszczenia Kórnika (rugi pruskie) i zamieszkał w Galicji (w Kuźnicy koło Zakopanego), gdzie zasłużył się m.in. w walce o polskość Morskiego Oka. Do Kórnika powrócił dopiero w 1920 r. W 1924 r., tuż przed śmiercią, bezdzietny Zamoyski przekazał całe swoje dobra, w tym zamek wraz z imponującą kolekcją dzieł sztuki, zbiorami bibliofilskimi i ogrodem dendrologicznym (Arboretum Kórnickie) narodowi polskiemu. Darowizną zarządzała fundacja „Zakłady Kórnickie”. W czasie wojny zbiory w znacznej części zostały rozgrabione. Fundacja „Zakłady Kórnickie”, jak i inne w PRL, została zlikwidowana w 1953 r., w 2001 r. została reaktywowana na mocy ustawy.
Architektura zamku.
Obecny kształt zamku nawiązuje do neogotyku angielskiego, jednego z historyzujących stylów popularnych w XIX w.
Główne wejście do zamku znajduje się od strony północnej. Charakterystyczną cechą jest zwieńczenie głównego okna nad wejściem łukiem Tudora. Jeszcze do okresu międzywojennego do zamku wchodziło się przez tak zwany „babiniec”, przedsionek w kształcie barbakanu, wyburzony w latach 1925–1939.
Strona zachodnia to rozbudowany architektonicznie taras z widokiem na jezioro Kórnickie i „Zwierzyniec”.
Strona południowa jest zdominowana przez łuk indyjski, wzorowany prawdopodobnie na Pawilonie Królewskim w Brighton, a pośrednio na muzułmańskiej architekturze Indii (łuk w Kórniku nosi wyraźne podobieństwo do łuków Tadź Mahal).
Od strony wschodniej nad zamkiem wznosi się neogotycka wieża, swoją elewacją z czerwonej cegły kontrastująca z resztą zamku, wybudowana dopiero podczas przebudowy zamku przez Tytusa Działyńskiego.
Przy wjeździe do zamku stoją zabytkowe oficyny oraz wozownia.
Wnętrza.
Obecnie w zamku mieści się muzeum z wieloma unikatowymi eksponatami, m.in. meble różnych stylów i epok, obrazy mistrzów polskich i europejskich, rzeźby, kolekcje numizmatyczne, militaria polskie i wschodnie, wyroby rzemiosła artystycznego z porcelany i srebra. Najokazalszym wnętrzem rezydencji jest Sala Mauretańska, nawiązująca do Dziedzińca Lwów w Alhambrze, początkowo przeznaczona na bibliotekę, później na salę muzealną, do dzisiaj eksponująca pamiątki narodowe. W pokoju pod wieżą eksponowane są też zbiory etnograficzne i przyrodnicze przywiezione przez Władysława Zamoyskiego z Australii i Oceanii.
Zamek jest też siedzibą Biblioteki Kórnickiej PAN, jednej z największych bibliotek w Polsce.
Numizmatyka.
W 1998 roku wydano dwie monety okolicznościowe z wizerunkiem zamku. Monety te miały nominały 2 zł i 20 zł (monetę o nominale 2 zł wyemitowano w nakładzie 400 000 sztuk, zaś monetę o nominale 20 zł wyemitowano w nakładzie 20 000 sztuk). Monety te wchodzą w skład serii monet "Zamki i Pałace w Polsce".

</doc>
<doc id="110706" url="https://pl.wikipedia.org/wiki?curid=110706" title="Reakcja autoimmunologiczna">
Reakcja autoimmunologiczna

Reakcja autoimmunologiczna – zjawisko polegające na zaistnieniu odpowiedzi układu immunologicznego skierowanej przeciwko własnym, prawidłowym komórkom organizmu.
Organizm wytwarza przeciwciała skierowane przeciwko własnym komórkom, tkankom i niszczy je. Normalnie organizm wytwarza przeciwciała przeciw antygenom wnikającym z zewnątrz.
Autoimmunizacja jest istotnym czynnikiem biorącym udział w powstawaniu i rozwoju następujących schorzeń:
Inna grupa schorzeń związana jest z humoralną odpowiedzią immunologiczną, która polega na powstawaniu przeciwciał skierowanych przeciw antygenom czynnika chorobotwórczego. W normalnych warunkach kompleksy antygen-przeciwciało są pożerane i trawione przez komórki żerne. Zdarza się jednak, że te kompleksy są deponowane w śródbłonku drobnych naczyń krwionośnych rozmaitych narządów. Owe depozyty immunologiczne inicjują kolejne patologiczne procesy, w których biorą udział komórki żerne, z tym, że to nie tyle zdeponowane kompleksy, lecz tkanka, na której powierzchni się one odłożyły, staje się ofiarą komórek żernych. W ten sposób dochodzi do chorób kompleksów immunologicznych, w których istotną rolę odgrywa także komplement i jego składniki zwane anafilatoksynami. Do chorób z udziałem kompleksów immunologicznych należą kłębuszkowe zapalenie nerek i niektóre choroby drobnych naczyń krwionośnych.
Bywa też, że własne tkanki organizmu, do tej pory tolerowane przez układ immunologiczny, z różnych powodów stają się przedmiotem jego ataku. Autoantygeny albo zmieniają swoją antygenowość, np. w wyniku zetknięcia się z wirusem, albo – nie zmienione – mogą być zaatakowane przez zmienione (zmutowane) limfocyty. Przełamanie tolerancji wobec własnych antygenów prowadzi do chorób z autoagresji. Tak zwana autoimmunizacja to wytwarzanie przez organizm przeciw ciał skierowanych przeciwko własnym komórkom, tkankom i niszczenie ich. Spowodowana niedoborem komórkowych i hormonalnych czynników immunoregulacyjnych oraz wzrostem immunogenności własnych tkanek związanym z zaburzeniami ich metabolizmu.
Należą do nich choroby układowe, takie jak reumatoidalne zapalenie stawów i spokrewnione z nim schorzenia, toczeń rumieniowaty, oraz liczne choroby określonych narządów, takie jak: przewlekłe autoimmunologiczne zapalenie wątroby, immunologiczne zapalenie tarczycy, nieswoiste zapalenia jelit, cukrzyca typu 1, stwardnienie rozsiane, pęcherzyca i przewlekłe zapalenia błon naczyniowych oczu.

</doc>
<doc id="110707" url="https://pl.wikipedia.org/wiki?curid=110707" title="Autoagresja (psychologia)">
Autoagresja (psychologia)

Autoagresja – działanie mające na celu spowodowanie sobie psychicznej albo fizycznej szkody.
oraz:

</doc>
<doc id="110708" url="https://pl.wikipedia.org/wiki?curid=110708" title="Syndrom Munchhausena">
Syndrom Munchhausena



</doc>
<doc id="110710" url="https://pl.wikipedia.org/wiki?curid=110710" title="Zespół Münchhausena">
Zespół Münchhausena

Zespół Münchhausena – choroba z grupy zaburzeń pozorowanych polegająca na wywoływaniu u siebie objawów somatycznych w celu wymuszenia na personelu medycznym hospitalizacji. Pacjenci domagają się operacji chirurgicznych, aby doprowadzić do deformacji zdrowego organizmu. Zespół występuje u osób, które mają zaburzenia osobowości, zwłaszcza w psychopatii, oraz osób z tendencjami masochistycznymi lub obsesyjnymi. Celem zachowania jest wejście w rolę chorego. Zachowanie to często wiąże się ze znacznymi nieprawidłowościami w zakresie związków z innymi ludźmi.
Typ krwotoczny.
Histeria krwotoczna ("Syndroma haemorrhagicum histrionicum"). Prezentowane objawy to najczęściej wymioty krwią, krwotok z płuc lub objawy hemofilii. Osoby z tą formą zaburzenia prowokują krwawienia z nosa lub połykają krew zwierzęcą i prowokują wymioty.
Typ brzuszny.
Wędrująca operacja jamy brzusznej ("Laparotomia migrans"). Powodem operacji jest najczęściej podejrzenie niedrożności jelit, spowodowane połknięciem ostrego przedmiotu. Osoby z tą formą zaburzenia mają często bogate doświadczenie pacjentów chirurgicznych.
Typ neurologiczny.
Neurologiczny zespół diabelski ("Syndroma neurologicum diabolicum"). Symulowane objawy to napady bólów głowy, utraty świadomości i padaczkopodobne.
Typ skórny.
Symulacja dotyczy chorób skóry.
Zastępczy zespół Münchhausena, zespół Münchhausena per procuram.
Zastępczy zespół Münchhausena () dotyczy wywołania objawów opisanych powyżej przez inną osobę „pełnomocnika” nie tylko u siebie, ale również u dzieci. Na zastępczy zespół Münchhausena cierpią najczęściej matki, które albo wzmacniają istniejące dolegliwości albo wywołują objawy w identyczny sposób, jak w przypadku zespołu Münchhausena.

</doc>
<doc id="110715" url="https://pl.wikipedia.org/wiki?curid=110715" title="Andriej Tarkowski">
Andriej Tarkowski

Andriej Arsienjewicz Tarkowski (ros. Андре́й Арсе́ньевич Тарко́вский, ur. 4 kwietnia 1932 we wsi Zawrażje koło Kadyja (dziś obwód kostromski), zm. 29 grudnia 1986 w Neuilly-sur-Seine) – radziecki reżyser filmowy i teatralny, scenarzysta i aktor.
Jest uważany za jednego z największych artystów w historii sztuki filmowej. Jego filmy zdobywały nagrody na Festiwalu Filmowym w Cannes, Festiwalu Filmowym w Wenecji, nagrodę BAFTA. Sam twórca w 1980 został laureatem nagrody im. Luchino Viscontiego. Imieniem Tarkowskiego nazwano też planetoidę (3345) Tarkovskij.
Twórczość Tarkowskiego cenili tacy reżyserzy jak Ingmar Bergman, Krzysztof Kieślowski, Béla Tarr, Lars von Trier, Chris Marker czy Wim Wenders.
Życiorys.
Młodość i edukacja.
Andriej Tarkowski urodził się we wsi Zawrażje na terenie obwodu kostromskiego jako syn znanego poety i tłumacza Arsienija Tarkowskiego oraz Marii Iwanowny Tarkowskiej z domu Wiszniakowej. W 1935 przyszła na świat siostra Andrieja, Marina. Rodzina mieszkała w Moskwie, latem zaś dzieci wraz z matką wyjeżdżały na wieś, miejscowości Ignatiewo. Po porzuceniu przez Arsienija Tarkowskiego rodziny w 1936 roku, Andriej, jego siostra i matka mieszkali razem z babką. Od wybuchu II wojny światowej przebywał we wsi Juriewo, gdzie uczęszczał do szkoły. W 1944 wyjechał wraz z matką i siostrą do Moskwy. Ukończył tam szkołę średnią. Ponadto Tarkowski rozwijał swoje zainteresowania, uczęszczając przez siedem lat do szkoły muzycznej oraz od siódmej klasy do szkoły sztuk plastycznych, gdzie uczył się malarstwa. Kontynuując powszechną edukację, poznał późniejszego przyjaciela, przyszłego poetę Andrieja Wozniesienskiego. W 1946 poważnie zapadł na zdrowiu, przechodząc ciężką gruźlicę. W 1951 rozpoczął studiowanie arabistyki w Instytucie Orientalistycznym, jednakże przerwał naukę w 1952. W 1955 pod wpływem matki wziął udział w geologicznej ekspedycji badawczej "Nigrizłoto" organizowanej przez Kirgiski Instytut Złota. W wyprawie na Syberię do kraju Turuchańskiego uczestniczył przez kilkanaście miesięcy jako zbieracz próbek.
W 1956 zdał egzaminy wstępne na Wydział Reżyserii i rozpoczął naukę na WGIK w klasie Michaiła Romma. W trakcie studiów poznał m.in. Siergieja Paradżanowa. W 1958 zrealizował wraz z Aleksandrem Gordonem i Mariką Beiku etiudę "Zabójcy" na podstawie prozy Hemingwaya. Poza reżyserią Tarkowski wystąpił w niej również jako aktor. Realizacja drugiej etiudy z okresu studiów pt. "Koncentrat" często podawana jest w wątpliwość. Domniemywa się, iż obraz taki nigdy nie został wyreżyserowany, a Tarkowski ograniczył się jedynie do napisania opowiadania pod tym tytułem, z zamiarem wykorzystania go w charakterze scenariusza. Na studiach stworzył ponadto dla telewizji w 1959, wraz z Aleksandrem Gordonem, propagandowy krótki metraż "Dzisiaj przepustki nie będzie" opowiadający o pracy saperów. W 1960 zrealizował swój film dyplomowy "Walec i skrzypce", w Polsce znany pod nieautorskim tytułem "Mały marzyciel", do którego scenariusz napisał wspólnie z Andriejem Michałkowem-Konczałowskim. Krytyka doceniła film, który został nagrodzony na festiwalu filmów studenckich w Nowym Jorku, Tarkowski zaś otrzymał dyplom z wyróżnieniem. Był to pierwszy zwiastun wątków obecnych w kolejnych filmach reżysera – autobiograficznych, metafizyki i natury.
W Związku Radzieckim.
W 1960 Andriej Tarkowski ożenił się po raz pierwszy z Irmą Rausz, małżeństwo przetrwało do roku 1963. W 1962 wyreżyserował swój pierwszy profesjonalny film pełnometrażowy "Dzieciństwo Iwana", zastępując poprzedniego reżysera Eduarda Abalowa. Andriej Tarkowski włączył do scenariusza opartego na opowiadaniu Władimira Bogomołowa dodatkowe sceny snów i wspomnień głównego bohatera, małego chłopca ciężko doświadczonego przez wojnę. Dzięki powstałemu kontrastowi pomiędzy dołączonymi scenami a obrazem bestialstwa wojny, film zyskał na sile wyrazu. Obraz rozpoczynający eksperymenty twórcy z narracją filmową został dobrze przyjęty przez krytykę, czego wyrazem był Złoty Lew na 23. MFF w Wenecji oraz nagroda za reżyserię na MFF w San Francisco w 1962, a także główna nagroda na MFF w Acapulco w 1963. W tym okresie życia Tarkowski współtworzył scenariusz do "Pierwszego nauczyciela" (1965) Andrieja Konczałowskiego oraz wystąpił w "Mam 20 lat" (1965) w reżyserii Marlena Chucyjewa. Napisał również słuchowisko radiowe na podstawie opowiadania Williama Faulknera.
W 1961 reżyser złożył w Mosfilmie konspekt scenariusza do filmu "Andriej Rublow". W rok później podpisano z Tarkowskim kontrakt, a w 1963 zatwierdzono scenariusz napisany wspólnie z Andriejem Michałkowem-Konczałowskim. Prace nad filmem ukończono w 1965, w następnym roku zaprezentowano obraz krytyce. Autorskie dzieło spotkało się z oporem cenzury, jego dystrybucja jako nieodpowiedzialnego ideologicznie została wstrzymana. 17 maja 1969 na nocnym seansie w ramach 22. MFF w Cannes po raz pierwszy zaprezentowano film międzynarodowej publiczności. Obraz ten, opowiadający historię Andrieja Rublowa, średniowiecznego twórcy ikon, poruszający ponadczasowe problemy jednostki, stał się przyczyną problemów reżysera z cenzurą. Sposób jego dystrybucji, nawet po jej umożliwieniu w 1971 nie pozwalał na dotarcie filmu do szerokiego grona odbiorców. Trudności piętrzone przez aparat państwowy przed twórcą nie przeszkodziły w docenieniu filmu przez krytykę, która nagrodziła obraz Nagrodą FIPRESCI na 22. MFF w Cannes oraz Nagrodą Francuskiej Krytyki Filmowej dla najlepszego filmu zagranicznego w 1971. Artysta kontynuował współpracę z Aleksandrem Gordonem, współtworzył scenariusz do filmu "Taszkient, miasto chleba" i wystąpił w "Bohaterze Dalekiego Wschodu".
Kolejnym wyreżyserowanym przez Andrieja Tarkowskiego filmem był "Solaris" z 1972, ekranizacja powieści Stanisława Lema. Zgodę pisarza na ekranizację Tarkowski otrzymał w 1965, konspekt scenariusza złożył w Mosfilmie w 1968. Dwa lata później rozpoczęły się zdjęcia. Film został doceniony na 25. MFF w Cannes, gdzie otrzymał Grand Prix Jury i Nagrodę FIPRESCI. W przeciwieństwie do późniejszego "Stalkera", "Solaris" był filmem science fiction. Choć sam twórca uważał, iż jego filmów nie można przypisywać do określonego gatunku, adaptacja powieści Lema rozgrywa się w znacznym stopniu w scenerii statku kosmicznego; całe rekwizytorium nieodwołalnie przynależy do gatunku fantastyki naukowej. 
W 1975 Tarkowski zrealizował "Zwierciadło", film, w którym zawarł wątki autobiograficzne, o zupełnie nowatorskim sposobie narracji. Kolejnym filmem reżysera, ostatnim zrealizowanym w ZSRR, był "Stalker" na podstawie fragmentu powieści braci Strugackich "Piknik na skraju drogi". Pierwsza wersja filmu, już po ukończeniu zdjęć, została nieszczęśliwie zniszczona w laboratorium, co zmusiło twórcę do nakręcenia go po raz drugi. Był to kolejny film reżysera spotykający się z trudnościami w dystrybucji. Premiera drugiej wersji, zrealizowanej w mniejszym budżecie, miała miejsce w 1979. W Moskwie udostępniono do emisji tylko trzy kopie. Mimo niesprzyjających dla twórcy warunków w ZSRR "Stalker" został doceniony na 33. MFF w Cannes Nagrodą Jury Ekumenicznego.
Emigracja.
W marcu 1982 Tarkowski opuścił ZSRR i wyjechał do Włoch. Wyreżyserował tam dwa filmy, premiera obu miała miejsce w 1983. Powstała "Nostalgia," opowiadająca o uczuciach emigranta, kolejny obraz w dorobku twórcy wyróżniony Nagrodą Jury Ekumenicznego i Nagrodą FIPRESCI, a także nagrodą za najlepszą reżyserię na 36. MFF w Cannes. 
Drugim filmem zrealizowanym we Włoszech przez Tarkowskiego wspólnie z Tonino Guerrą był "Czas podróży". Dokument opowiadał o pobycie Tarkowskiego na obczyźnie, jego życiu artystycznym oraz o pracy nad scenariuszem "Nostalgii". W 1984 reżyser podjął decyzję o pozostaniu na Zachodzie, ogłosił ją na konferencji w Mediolanie.
Ostatni swój film "Ofiarowanie" (1986) Tarkowski nakręcił w Szwecji. W jego realizacji udział wziął m.in. operator Ingmara Bergmana Sven Nykvist oraz jeden z jego ulubionych aktorów, Erland Josephson. Obraz nagrodzono trzema nagrodami na 39. MFF w Cannes: Grand Prix, Nagrodą FIPRESCI oraz Nagrodą Jury Ekumenicznego. Wyróżniono go również Nagrodą BAFTA dla najlepszego filmu zagranicznego. 
Andriej Tarkowski nie powrócił do ZSRR, pomimo iż od 1985 Stowarzyszenie Filmowców ZSRR zabiegało o jego powrót. Umarł w grudniu 1986 na raka płuc w Neuilly-sur-Seine. Został pochowany na cmentarzu rosyjskich emigrantów w Sainte-Geneviève-des-Bois.

</doc>
<doc id="110717" url="https://pl.wikipedia.org/wiki?curid=110717" title="Zespół Munchhausena">
Zespół Munchhausena



</doc>
<doc id="110719" url="https://pl.wikipedia.org/wiki?curid=110719" title="Emilio Segre">
Emilio Segre



</doc>
<doc id="110721" url="https://pl.wikipedia.org/wiki?curid=110721" title="Życie (dziennik)">
Życie (dziennik)

Życie – dziennik o charakterze konserwatywnym, założony w 1996 przez Tomasza Wołka po tym, kiedy przestał on być redaktorem naczelnym „Życia Warszawy” po wygranej w wyborach prezydenckich 1995 Aleksandra Kwaśniewskiego.
Prezesem Domu Wydawniczego „Wolne Słowo” został wówczas Jerzy Wysocki.
Pierwsze „Życie” (1996–2002).
W swoim początkowym okresie jego nakład oscylował w granicach 150 tys. egzemplarzy przy sprzedaży około 70 tys. Dziennik zasłynął zwłaszcza serią artykułów „Wakacje z agentem”, opisujących wspólne wakacje Władimira Ałganowa, rosyjskiego szpiega, i prezydenta RP Aleksandra Kwaśniewskiego. Kwaśniewski wytoczył gazecie proces sądowy, który wygrał.
„Życie” zaczęło tymczasem popadać w kłopoty finansowe. Nakład wciąż spadał, pismo zaczęło tracić reklamodawców. W 2001 nakład dziennika wynosił 92 tys. egzemplarzy przy sprzedaży 40 tys. W sierpniu 2001 Tomasz Wołek został odwołany z funkcji redaktora naczelnego, a jego następcą został Paweł Fąfara. Zmienił szatę graficzną gazety. W tym czasie nowy wydawca – 4Media – rozpoczął też kampanię reklamową, głoszącą m.in., że „Życie” można przeczytać w 15–20 minut.
W lipcu 2002 Fąfara został odwołany ze stanowiska. Oficjalnym powodem był fakt, że wypełnił swoją misję polegająca na „odświeżeniu” wizerunku gazety. Ostatnim redaktorem naczelnym był Dariusz Materek. „Życie” przestało się ukazywać w grudniu 2002 roku, po tym, jak dziennikarze zastrajkowali z powodu niezapłacenia zaległych pensji. Jego nakład w ostatnim czasie wynosił 80 tys. egzemplarzy i sprzedaż na poziomie 30 tys.
Reaktywacja „Życia” (2004–2005).
Dziennik „Życie” został reaktywowany w styczniu 2004 roku. Redaktorem naczelnym ponownie został Tomasz Wołek, jego zastępcą Maciej Łętowski, a sekretarzem redakcji Grzegorz Cydejko. Stara redakcja już się rozproszyła, część dziennikarzy znalazła pracę w tygodniku „Newsweek Polska”, część w „Fakcie”. Ich miejsce zajęli m.in. W. Stanisławski, A. Bernat, T. Terlikowski, K. Zorski, A. Zawłocka, W. Sumliński, P. Ludwicki. Nowe „Życie” miało nowych komentatorów i felietonistów: W.Młynarskiego, P. Semkę, M. Wolskiego, M. Szułdrzyńskiego, T. Łysiaka, S. Klawego, T. Lisa i S. Twardocha. Jednym z najsłynniejszych tekstów, jaki ukazał się wówczas na jego łamach, był artykuł o imprezie wigilijnej Jolanty Kwaśniewskiej z kluczowymi postaciami tzw. afery Orlenu – Andrzejem Kuną i Aleksandrem Żaglem w 1995.
Nowe „Życie” nie zyskało takiej pozycji, jaką miało w latach 90. W najlepszym okresie sprzedaż wynosiła około 30 tys. egzemplarzy, by pod koniec spaść do kilku tysięcy. Wobec braku inwestora branżowego dziennik szybko popadł w nowe kłopoty finansowe i w styczniu 2005 roku, po wydaniu 319 numerów, zniknął z rynku.
Dziennikarze, publicyści i felietoniści.
Tomasz Wołek, Jerzy Wysocki, Ryszard Legutko, Cezary Michalski, Paweł Fąfara, Robert Krasowski, Marta Stremecka, Konrad Kołodziejski, Grzegorz Jankowski, Cezary Bielakowski, Piotr Semka, Wojciech Duda-Dudkiewicz, Paweł Paliwoda, Jacek Łęski, Rafał Kasprów, Łukasz Warzecha, Piotr Zaremba, Igor Zalewski, Tomasz Wróblewski, Bronisław Wildstein, Piotr Skwieciński, Maciej Łętowski, Tomasz Lis, Dorota Kania, Jarosław Jakimczyk, Cezary Gmyz, Wojciech Sumliński, Wojciech Roszkowski, Luiza Zalewska, Jan Wróbel, Joanna Lichocka-Bichniewicz, Piotr Śmiłowicz, Bertold Kittel, Maciej Duda, Łukasz Perzyna, Anna Sarzyńska, Dariusz Tuzimek, Marek Halberda, Piotr Pytlakowski, Paweł Goźliński, Kuba Sufin, Andrzej Papierz, Magdalena Cytowska-Żakowska, Tomasz Kontek, Małgorzata Solecka, Zbigniew Zbikowski

</doc>
<doc id="110726" url="https://pl.wikipedia.org/wiki?curid=110726" title="Murowana Goślina">
Murowana Goślina

Murowana Goślina – miasto w Polsce położone w województwie wielkopolskim, w powiecie poznańskim, siedziba gminy miejsko-wiejskiej Murowana Goślina.
Miasto prywatne "Goślina Kościelna", własność wojewody płockiego Piotra Potulickiego, około 1580 roku leżało w powiecie poznańskim województwa poznańskiego. W latach 1975–1998 miasto administracyjnie należało do województwa poznańskiego.
Według danych z 31 grudnia 2009 miasto liczyło 10 296 mieszkańców.
Położenie.
Murowana Goślina położona jest na zboczach doliny rzeczki Trojanki, którą dawniej nazywano Goślinką, Wełnianką lub Czarną Wełną, niedaleko jej ujścia do Warty. Temu usytuowaniu zawdzięcza swój wydłużony, wrzecionowaty kształt z tradycyjnym rynkiem.
Nazwa.
Miejscowość ma metrykę średniowieczną i jest notowana od XIV wieku. Po raz pierwszy w 1355 "Goslina", 1387 "Goslyna", 1399 "Goszlina", 1400 "Goslina Templi", 1403 "Magna Goslina", 1422 "Koscielna Goslina", 1488/92 "Gosslyna circa templum", 1436 "Goslina Cosczelna", 1458 "Gostyna Kosczelna", 1483 "Cosczyelnagoslyna", 1510 "Cosczelnagoslina".
Murowana Goślina była początkowo osadą zlokalizowaną na wzgórzu i nazywała się Górką, a później Gośliną. Nazwa Goślina wywodzi się od nazwy osobowej "Gostla" utworzonej od słowiańskich imion złożonych typu Gościmir przy użyciu sufiksu zdrabniającego "-la". Nazwę utworzono na podstawie rdzenia "Gost" oznaczającego „gościć”, „gość”. Forma "Goślina" powstała przez uproszczenie starszej formy "Gostlina" i zamiany grupy spółgłoskowej "-stl" na "-sl". Nazwa "Murowana Goślina" występuje w okresie późniejszym. Powstała w nawiązaniu do murowanego kościoła wybudowanego w XVI wieku.
Historia.
Zasiedlenie Ziemi Goślińskiej należy zaliczyć do najstarszych w Wielkopolsce. Pod koniec XIX wieku znaleziono tu motykę z poroża renifera, pochodzącą z końca okresu paleolitu (8 tys. lat p.n.e.) – najstarsze znalezisko archeologiczne w Wielkopolsce. Innym wykopaliskiem jest toporek rogowy z okresu neolitu. Odkryto tutaj również ślady 20 obozowisk z tego okresu. W trójkącie miejscowości Murowana Goślina, Długa Goślina i Goślinka znaleziono wczesnośredniowieczne skarby pochodzące z X w. i z początku XI wieku. Przez obszar gośliński przebiegał prastary szlak komunikacyjny ze stołecznego Gniezna na Pomorze Zachodnie poprzez bród na Warcie pod Radzimiem.
Pierwsze odkrycia archeologiczne w mieście i okolicy odnotowuje XIX wieczny Słownik geograficzny Królestwa Polskiego: "W pobliżu gościńca, naprzeciwko dworu przebendowskiego, odkryto cmentarzysko z urnami bez skrzynek kamiennych, wydobyto mnóstwo urn zwyczajnych i naczyń; pomiędzy temi należą do osobliwszych: gruchawka dziecinna w kształcie podwójnego krąga ściętego z dziurkami, aby można przeciągnąć sznurek, brązowa strzała do włosów, mały haczyk brązowy do wędki, mały młotek kamienny z diorytu, a w innym miejscu wykopano wielki ząb nosorożca".
Nadanie praw miejskich.
Ród rycerski fortyfikując swą siedzibę wzniósł około 1200 r., za drewnianym częstokołem obok drewnianego kościoła wieżę mieszkalną z granitowych ciosów. Spowodowało to zmianę nazwy osiedla z Gośliny Templi (Kościelnej) na Murowaną Goślinę. W XIII w. cała dolina pomiędzy prawym brzegiem Warty a rzeką Wełnianką (dzisiejszą Trojanką) należała do Gostlów i Murowana Goślina rozwijała się wzdłuż nowego szlaku handlowego z Poznania na północ do Nakła.
Data nadania praw miejskich nie jest znana. Pierwsza wzmianka pochodzi jednak z 1355 r. W szeregu publikacji określa się, że musiało to nastąpić przed 1389 r., za panowania Władysława Jagiełły. Wtedy to bowiem i w dwa lata później występuje w źródłach historycznych wójt Andrzej z Górki, a w 1391 r. mieszczanin gośliński Staszek. Miasto przejęło wtedy funkcję grodu kaszteleńskiego (po Radzimiu).
Murowana Goślina była miastem prywatnym, w ciągu dziejów bardzo często zmieniającym swoich właścicieli. Od 1593 roku właścicielem miasta był Jan Rozdrażewski, który nadał przywileje oraz herb „Doliwa”. W 1605 r. zastąpiono stary, drewniany kościółek świątynią murowaną, jednonawową, którą dobudowano do dwupiętrowej, czworokątnej wieży. Sama nawa od strony wschodniej posiadała niższą półkolistą absydę, nakrytą dachem półstożkowym. W roku 1651 – właścicielem Murowanej Gośliny został Jan Leszczyński. W rękach Leszczyńskich została Murowana Goślina do roku 1694. W latach 1724-1726 ks. Filip Woliński dobudował w miejsce absydy prezbiterium, zaprojektowane przez architekta Pompeo Ferrari. Od zachodu nawa przylegała do już istniejącej wieży wywyższonej o piętro nad chór i poddasze na dzwony. Miasto było wielokrotnie niszczone i nawiedzane przez epidemie morowego powietrza.
W XVII w., za dziedzictwa Gurowskich Murowana Goślina stała się ośrodkiem dobrobytu i zamożności mieszkańców. Gurowski zaludnił swoje dobra, sprowadzając licznych rzemieślników. W 1736 roku Melchior Gurowski założył Hamer (dzisiejszy Raduszyn), gdzie znajdował się zakład hutniczy żelaza, wyrabiano papier, olej, mielono zboże. Powstały także w pobliżu starych wsi osady na prawie holenderskim, tak zwane olendry. W 1752 roku założono nową ulicę Zamkową (dzisiejsza Kochanowskiego) i otwarto szkołę. W 1763 cech garncarski otrzymał prawa i przywileje, zawarte w dwudziestu rozdziałach.
W 1782 pozwolono osiedlić się tutaj Żydom. W 1785 roku król Stanisław August nadał miastu przywileje na jarmarki i wtedy też osiedlili się tutaj sukiennicy. W 1793 roku miasto przeszło pod panowanie pruskie. Liczyło wtedy 903 mieszkańców oraz 99 domów. Główna ulica była wybrukowana, a na Warcie znajdował się prom należący do właściciela miasta. Mieszczanie nadal trudnili się rzemiosłem i handlem, tylko niewielu zajmowało się rolnictwem.
XIX wiek.
W 1807 roku Murowana Goślina została włączona do powiatu obornickiego i weszła w skład Księstwa Warszawskiego, a w 1815 roku znalazła się w obrębie Księstwa Poznańskiego.
W 1817 roku wielki pożar zniszczył większą część miasta co było powodem przeniesienia wielu rodzin do innych miejscowości. Napłynęło wielu przybyszów z różnych stron, którzy nabywali działki „pożydowskie”. Zaczęli stawiać domostwa przeważnie z niewypalanej cegły, które przetrwały do dnia dzisiejszego w starej zabudowie.
W 1830 r. rozpoczęto rozbudowę kościoła parafialnego św. Jakuba. Rozebrano wieżę i przedłużono nawę o całą jej pierwotną długość. Ciosy kamienne z rozebranej wieży wykorzystano na fundamenty i ścianę szczytową od strony zachodniej. Dobudowano również do pierwotnej nawy zakrystię. W XIX wieku pobudowano wieżyczkę na stromym dachu prezbiterium oraz wolno stojącą 3-kondygnacyjną dzwonnicę. Cały obiekt kościoła otoczono murem z 2 bramami.
W 1833 roku powstał pierwszy zarys gminy. Ziemia goślińska została podzielona na wójtostwo Murowana Goślina i Długa Goślina. Część północna oraz kilka wiosek, np. Uchorowo i Szymankowo weszły w skład wójtostwa Pacholewo. Dobra goslińskie zmieniały swoich właścicieli. W 1841 roku dobra te nabył Hans Karol von Winterfeld. Został wtedy wzniesiony pałac dla Winterfeldów w parku miejskim, który w drugim półroczu XIX wieku przebudowano. Pałac ten znajduje się w parku przy ulicy Poznańskiej. Park pochodzi z XIX wieku, rosną w nim okazałe drzewa, między innymi 700-letni cis o pięciu pniach.
W 1842 roku Murowana Goślina posiadała 196 domów i 1554 mieszkańców.
W okresie Wiosny Ludów okolice miasta objęta była działaniami wojskowymi w czasie powstania wielkopolskiego 1848 roku. Na ziemi goslińskiej działał złożony z chłopów i mieszczan oddział powstańców, który paraliżował komunikację z Wielkopolską północną.
10 lipca 1859 roku urodził się w Murowanej Goślinie wielki hellenista Bonawentura Graszyński, nagrodzony wysokim, greckim odznaczeniem państwowym – Złotym Krzyżem Kawalerskim Orderu Zbawiciela.
W drugiej połowie XIX w. mimo klęsk żywiołowych, życie gospodarcze rozwijało się. Widoczny był rozwój rzemiosła, usług, handlu oraz rolnictwa ponieważ sprzyjało temu położenie geograficzne miasta, zlokalizowanego na szlaku komunikacyjnym z Poznania na północ.
Miasto wymienione zostało w powiecie obornickim w XIX wiecznym Słowniku geograficznym Królestwa Polskiego. W 1871 w miejscowości było 121 domów zamieszkanych przez 1542 mieszkańców w tym 848 katolików, 501 ewangelików oraz 193 wyznawców judaizmu. W 1875 liczba ta wzrosła do 1587, a w 1881 do 1601 mieszkańców w tym 473 ewangelików, 949 katolików i 179 żydów. W miejscowości znajdowała się siedziba komisarza obwodowego, kościół katolicki i protestancki oraz synagoga, a także kilkuklasowa szkoła elementarna. Funkcjonowały również zakłady produkcyjne: kilka gorzelni, browar miejski oraz cegielnia. W mieście był lekarz, chirurg, apteka, szpital joannitów na 30 łóżek pod nadzorem lekarza, polska kasa pożyczkowa na 200 członków, urząd pocztowy trzeciej klasy, stacja telegrafu.
Do połowy XIX wieku miejscowość miała charakter rolniczy. Mieszkańcy zajmowali się rolnictwem, wyrabianiem masła oraz sera. Z miasta wysyłano ok. 700 cetnarów masła do Berlina. Rozwijał się nim także przemysł oraz rzemiosło. Istniały tu także fabryki sukna wyrabiające płótno, garbarnie, a także dwie papiernie oraz gorzelnie. W mieście odbywały się także targi na wieprze.
W XIX wieku w mieście powstały liczne instytucje i stowarzyszenia, w których Polacy zrzeszają się i działają. Były to: Polska Kasa Pożyczkowa, (Bank ludowy; powstał w 1873 r.), Ochotnicza Straż Pożarna (1888 r.), Rzemiosło zrzeszone w cechach, których działalność później uwieńczona została założeniem Towarzystwa Przemysłowców (1904 r.), a w odniesieniu do rolnictwa – założeniem Kółka Rolniczego (1905 r.). W latach 1895-1897 według księgi adresowej handlu i przemysłu polskiego w Murowanej Goślinie działało 50 rzemieślników. Istniały kółka śpiewacze oraz amatorskie zespoły teatralne i muzyczne. Istniała już wówczas Biblioteka Towarzystwa Czytelni Ludowych.
XX wiek.
W 1901 roku oddano do użytku kolej żelazną, przez co miasto uzyskało bezpośrednie połączenie do Poznania i do Wągrowca. Na przełomie lat 1902–1903 założono instalację gazową, a w roku 1935 rozpoczęto elektryfikację.
Rozwój miasta przerwany został z chwilą wybuchu pierwszej wojny światowej, a później powstania wielkopolskiego. Wielu mieszkańców brało udział w walkach na wszystkich frontach. Zubożała i wyniszczona Murowana Goślina z trudem odbudowała się w okresie niepodległego dwudziestolecia Polski. Stanowiła wówczas zaplecze usługowe dla okolicznego rolnictwa. Działało ówcześnie wiele różnych organizacji i stowarzyszeń świeckich i kościelnych – przykładowo w 1921 roku powstaje Klub Sportowy „Concordia”, a w 1926 – Chór Kościelny.
We wrześniu 1939 r. zawiązała się „Obrona Cywilna” składająca się z 40 uzbrojonych ochotników, która zmusiła do wycofania się niemieckiego patrolu i ostrzelała niemieckich saperów naprawiających most na Warcie. Już w pierwszych miesiącach wojny rozstrzelano 14 gośliniaków, a 85 wywieziono do obozów koncentracyjnych, z których 54 już nie powróciło. Na frontach zginęło 45 żołnierzy, a liczne rodziny polskie przeniesiono. Cztery osoby zginęły w Katyniu.
Wyzwolenie Murowanej Gośliny spod okupacji miało miejsce 21 stycznia 1945 roku, a już 23 stycznia zorganizowana została Milicja Obywatelska. Rozpoczęto organizowanie na nowo życia społecznego i gospodarczego. W ciągu następnych 40 lat liczba ludności miasta podwoiła się i wynosiła 4540 osób. Spowodowało to powstanie nowych osiedli domków jednorodzinnych, osiedla pracowników Leśnego Zakładu Doświadczalnego, a także budownictwa spółdzielczego.
Powstanie osiedla „Zielone Wzgórza”.
Osiedle – miasteczko powstało dla pracowników odległej o 2 km filii Zakładów Przemysłu Metalowego H. Cegielski Poznań w Bolechowie. Na potrzeby realizacji miasteczka utworzono Spółdzielnię Mieszkaniową „Zielone Wzgórza”. Pejzaż osiedla przypomina architekturę XIX wieku. Wokół stylizowanego na barok ratusza rozciąga się rynek z różnorodnymi domami, zaułkami, ogródkami, placykami, wieżyczkami.
Idea i projekt miasteczka powstały w zespole autorskim: prof. arch. Jerzy Buszkiewicz, prof. arch. Tomasz Durniewicz, Stanisław Sipiński, Eugeniusz Skrzypczak, z zespołem współpracował również prof. Augustyn Bańka, zajmujący się psychologią architektury. Projekt został zrealizowany z osobistym zaangażowaniem dyrektora fabryki inż. Jerzego Lenartowskiego.
Filia zakładu H. Cegielskiego po odłączeniu się od placówki macierzystej otrzymała nazwę Fabryki Wyrobów Tłoczonych „Pressta” w Bolechowie. Powstanie osiedla dla pracowników tejże fabryki stało się priorytetem. Docelowo zakładano zbudowanie zabudowy mieszkalnej dla około 6000 mieszkańców, a także zabudowę pełnej infrastruktury gospodarczej, społeczno-komunalnej i technicznej z indywidualnymi rozwiązaniami urbanistycznymi i architektonicznymi.
Nowe osiedle zaczęło powstawać na uboczu Murowanej Gośliny. Miejsce pod zabudowę zostało wybrane na stoku doliny jeziora Raduszyn, na południowym skraju miasta; wśród pól, zagajników i na pofałdowanym terenie. Na osiedlu budowano początkowo bloki wielorodzinne, stosując do tego technologię wielkopłytową. Pierwsze budynki powstały przy ulicy Kasztanowej (obecnie Lenartowskiego – na cześć zmarłego dyrektora "Pressty", szczególnie zaangażowanego w budowę osiedla). Pierwsze mieszkanie przekazano do użytku w 1986 roku.
Już w roku 1984 rozpoczęto budowę szkoły podstawowej na osiedlu, jednakże do użytku oddano go dopiero w październiku 1988 roku. Do tego czasu dzieci pierwszych zamieszkałych na osiedlu rodzin musiały uczęszczać do Szkoły Podstawowej nr 1 w Murowanej Goślinie, czyli w starej części miasta. Początkowo budynek szkoły był projektowany dla 760 uczniów, jednak już w kilka lat później liczba uczniów i nauczycieli podwoiła się. W 1992 roku patronem szkoły został Henryk Sienkiewicz, na pamiątkę tego wydarzenia w każdą rocznicę ulicami osiedla maszeruje pochód dzieci poprzebieranych w postacie z książek sławnego autora. Po reformie szkolnictwa Szkołę Podstawową podzielono na podstawówkę i Gimnazjum nr 2, które od 2001 roku nosi imię Jana Kochanowskiego.
Budowę kościoła na osiedlu „Zielone Wzgórza” rozpoczęto dopiero w 1990. Budowę nadzorował ksiądz Roman Kostecki. Początkowo nabożeństwa odprawiane były na ołtarzu polowym. Powstały kościół 15 marca 1993 roku przekształcono na parafię pod wezwaniem Najwyższego Arcykapłana Jezusa Chrystusa. W lipcu 1990 roku powstała również na terenie osiedla filia biblioteki publicznej z Murowanej Gośliny.
Osiedle, pomyślane jako zaplecze mieszkaniowe dla zakładów „Pressty”, w dużej mierze uzależnione było od środków finansowych, pozostających w dyspozycji fabryki. Gdy zaczęła odczuwać ona trudności ekonomiczne, zahamowaniu uległo budownictwo mieszkaniowe. Pojawiły się też problemy przy budowie infrastruktury osiedla. Nie doszło między innymi do budowy ośrodka kultury „z prawdziwego zdarzenia” – z salą widowiskową, biblioteką, kręgielnią, krytą pływalnią i kortami tenisowymi. Między innymi z tego względu spółdzielnia oddzieliła się do zakładów „Pressty” i w 1992 roku powstała Spółdzielnia mieszkaniowa „Zielone Wzgórza”.
Historia najnowsza.
Około roku 2000 zaczęły powstawać kolonie domów jednorodzinnych. W związku z tym wokół głównego trzonu osiedla, składającego się z pięciokondygnacyjnych bloków, powstało kilka skupisk niskiej zabudowy o zróżnicowanej architekturze.
W latach następnych na terenie osiedla powstało wiele przebudów. Np. w 2004 roku pojawił się nowy inwestor w zakresie budownictwa mieszkaniowego, który rozpoczął działalność od przebudowy dawnego hotelu robotniczego na 94 mieszkania TBS.
W lutym 2006 r. Rada Miejska uchwaliła podział miasta na 12 Osiedli samorządowych posiadających swój Zarząd (z Przewodniczącym na czele) i środki finansowe (z budżetu gminy) do wykorzystania.
Obecnie osiedle Zielone Wzgórza zostało rozbudowane w znacznym stopniu i wciąż pojawiają się nowi inwestorzy. W 2008 roku zakończyła się budowa trzech bloków na północno-zachodnim krańcu osiedla i budowa szeregowych domków jednorodzinnych w południowo-zachodniej części. Od 2006 roku trwają również sukcesywne prace termomodernizacyjne bloków, które poza dodatkową warstwą styropianu zyskują nową żywszą elewację.
26 stycznia 2018 w Murowanej Goślinie nastąpił wybuch i pożar gazociągu na ul. Gnieźnieńskiej.
Zabytki i atrakcje.
Przy świątyni i dalej w kierunku Poznania prowadzi szlak pątniczo-kulturowy, Wielkopolska Droga św. Jakuba – odcinek szlaku pielgrzymkowego do grobu św. Jakuba w Santiago de Compostela w Hiszpanii.
Sport i wydarzenia sportowe.
Siatkówka.
Rozwój siatkówki w Murowanej Goślinie zawdzięcza się w dużej mierze wieloletniej pracy trenerskiej państwa (Ewa i Andrzej) Miciul, którzy od lat trenują młodzież z podstawówki i gimnazjum nr 2. Przy Gimnazjum nr 2 działa zespół "UKS Zielone Wzgórza Murowana Goślina" oraz reprezentacja szkolna. W roku 2006 reprezentacja Gimnazjum nr 2 dziewcząt zdobyła wicemistrzostwo Polski.
W gimnazjum trenuje obecnie zespół złożony z absolwentek szkoły. Drużyna występuje w trzeciej lidze.
W I lidze kobiet występuje zespół KS Piecobiogaz Murowana Goślina.
Piłka nożna.
Na terenie gminy odbywają się rozgrywki Ligi Gminnej skupiającej amatorskie zespoły z osiedli i sołectw Murowanej Gośliny (Liga Gminna). Stadion piłkarski w Murowanej Goślinie był jednym ze stadionów, na których rozgrywano Młodzieżowe Mistrzostwa Europy w piłce nożnej w 2006 r.
Sporty walki.
Od 2015 r. regularnie odbywa się tam zawodowa gala MMA pod nazwą Slugfest.
Komunikacja.
Komunikacja między Murowaną Gośliną a Poznaniem:
Komunikacja wewnątrz gminy Murowana Goślina:
Współpraca międzynarodowa.
Gminy partnerskie:

</doc>
<doc id="110728" url="https://pl.wikipedia.org/wiki?curid=110728" title="Żaganiec">
Żaganiec

Żaganiec (przed 1945 ) – wieś w Polsce położona w województwie lubuskim, w powiecie żagańskim, w gminie Iłowa nad Czerną i Lubatką w Puszczy Żagańskiej (Bory Dolnośląskie). 
Przez wieś biegnie droga wojewódzka nr 296 stanowiąca zachodnią granicę największego w Polsce poligonu wojskowego – OSP Żagań-Świętoszów. Poniżej ujścia Lubatki do Czernej znajduje się wyremontowana i oddana do użytku w 2009 mała elektrownia wodna o mocy zainstalowanej ok. 30 kW. 
W latach 1975–1998 miejscowość administracyjnie należała do województwa zielonogórskiego.

</doc>
<doc id="110729" url="https://pl.wikipedia.org/wiki?curid=110729" title="Wilkowiska">
Wilkowiska



</doc>
<doc id="110730" url="https://pl.wikipedia.org/wiki?curid=110730" title="Szczepanów (województwo lubuskie)">
Szczepanów (województwo lubuskie)

Szczepanów – wieś w Polsce położona w województwie lubuskim, w powiecie żagańskim, w gminie Iłowa nad Lubatką w Puszczy Żagańskiej (Bory Dolnośląskie). 
Wieś typu ulicowo-placowego o średniowiecznym rodowodzie. Należała do dóbr kamery książęcej w Żaganiu. Posiada zachowane stare rozplanowanie oraz skupioną zabudowę z XIX-XX wieku, a ponadto młyn, folwark (początek XX wieku) i park z XVIII-XIX wieku.
W latach 1975–1998 miejscowość położona była w województwie zielonogórskim.
Zobacz też: Szczepanów, Szczepanowo 

</doc>
<doc id="110731" url="https://pl.wikipedia.org/wiki?curid=110731" title="Lubieszów (powiat żagański)">
Lubieszów (powiat żagański)

Lubieszów (przed 1945 ) – wieś w Polsce położona w województwie lubuskim, w powiecie żagańskim, w gminie Wymiarki. Leży na północnym skraju Borów Dolnośląskich. 
W latach 1975–1998 miejscowość należała administracyjnie do województwa zielonogórskiego.

</doc>
<doc id="110732" url="https://pl.wikipedia.org/wiki?curid=110732" title="Kowalice">
Kowalice

Kowalice (do 1945 ) – wieś w Polsce położona w województwie lubuskim, w powiecie żagańskim, w gminie Iłowa. Kowalice leżą w Borach Dolnośląskich nad Czerną Wielką. 
W latach 1975–1998 miejscowość administracyjnie należała do województwa zielonogórskiego.

</doc>
<doc id="110733" url="https://pl.wikipedia.org/wiki?curid=110733" title="Konin Żagański">
Konin Żagański

Konin Żagański (przed 1945 ) – wieś w Polsce położona w województwie lubuskim, w powiecie żagańskim, w gminie Iłowa, w północnej części Borów Dolnośląskich.
W latach 1954–1972 wieś należała i była siedzibą władz gromady Konin Żagański. W latach 1975–1998 miejscowość administracyjnie należała do województwa zielonogórskiego.
Jest to największa wieś tej gminy, liczy 730 mieszkańców. Na terenie wsi znajduje się szkoła podstawowa, przedszkole oraz jednostka Ochotniczej Straży Pożarnej.
Historia.
Na początku II wojny światowej (od 26 sierpnia 1939 do kwietnia 1940) w Koninie istniał dulag (od niem. "Durchganglager") obóz przejściowy dla jeńców wojennych, wchodzący w skład kompleksu hitlerowskich obozów jenieckich w okolicy Żagania. Nosił on różne nazwy - począwszy od Dulag Halbau/Kunau, przez Dulag A i Dulag C, po Dulag VIII C. Podlegał on, jak i pozostałe obozy (Stalag VIII C Sagan, Stalag VIII E Neuhammer i Stalag 308 Neuhammer) VIII Okręgowi Wojskowemu Wehrmachtu z siedzibą we Wrocławiu. Powstał z przeznaczeniem dla wziętych do niewoli podczas wojny obronnej 1939 roku polskich podoficerów i żołnierzy szeregowych. Dulag był typowym obozem przejściowym - nie posiadał żadnych stałych urządzeń, a jeńcy spali w namiotach. Na początku 1940 roku został zlikwidowany, a 6 tys. jego jeńców przeniesiono do Stalagu VIII A Görlitz oraz Stalagu VIII C Sagan.
Zabytki.
Do wojewódzkiego rejestru zabytków wpisany jest:

</doc>
<doc id="110734" url="https://pl.wikipedia.org/wiki?curid=110734" title="Klików">
Klików

Klików (do 1945 ) – wieś w Polsce położona w województwie lubuskim, w powiecie żagańskim, w gminie Iłowa nad Czerną Małą w Borach Dolnośląskich, przy drodze wojewódzkiej nr 296. 
W latach 1946–1950 Klików znajdował się na obszarze ówczesnego województwa wrocławskiego. Następnie od 6 lipca 1950, wraz z utworzeniem nowego województwa zielonogórskiego wchodził w jego skład. Należał do niego aż do podziału administracyjnego kraju z roku 1999, który wyłonił województwo lubuskie.
W latach 70. XX wieku na południe od wsi, na pograniczu województw lubuskiego i dolnośląskiego, na wschód od drogi wojewódzkiej nr 296 w miejscu opuszczonej (istniejącej jeszcze w 1952) gromady Brzeźna (niem. "Birkenlache") w gminie Ruszów na Czernej Małej powstał zbiornik retencyjno-rekreacyjny. Zalew ma powierzchnię ok. 17 ha i średnią głębokość 1,7 m. Znajduje się pod opieką Koła PZW w Iłowej. 

</doc>
<doc id="110735" url="https://pl.wikipedia.org/wiki?curid=110735" title="Jankowa Żagańska">
Jankowa Żagańska

Jankowa Żagańska () – wieś w Polsce położona na Dolnym Śląsku, w województwie lubuskim, w powiecie żagańskim, w gminie Iłowa nad Lubatką w Puszczy Żagańskiej (Bory Dolnośląskie). 
W latach 1975–1998 miejscowość administracyjnie należała do województwa zielonogórskiego.
Najstarszy w województwie lubuskim węzeł kolejowy, utworzony w 1846 roku przy linii Kolei Dolnośląsko-Marchijskiej – historycznej trasie Berlin – Żary – Węgliniec – Legnica – Wrocław (obecnie linia kolejowa nr 282), oraz przy linii (odgałęzienie) Jankowa Żagańska – Żagań – Głogów: linia kolejowa nr 389 (w późniejszym czasie wybudowano jeszcze linię do Sanic – linia kolejowa nr 380). 
Ośrodek przemysłu ceramicznego (cegielnie). 
Na terenie wsi znajduje się także tartak. W Jankowej Żagańskiej jest także pensjonat "Agroturystyka". 

</doc>
<doc id="110738" url="https://pl.wikipedia.org/wiki?curid=110738" title="Borowe (województwo lubuskie)">
Borowe (województwo lubuskie)

Borowe (niem. "Burau") – wieś w Polsce położona w województwie lubuskim, w powiecie żagańskim, w gminie Iłowa przy drodze wojewódzkiej nr 300, w północnej części Borów Dolnośląskich.
W latach 1975–1998 miejscowość administracyjnie należała do województwa zielonogórskiego.
Historia.
W dokumentach pochodzących z 1476 istnieje wzmianka o wsi, nazwę zapisano jako "Bore". W latach 40. XVIII wieku hrabia Promnitz osiedlił tu Braci Czeskich. 
Zabytki.
Do wojewódzkiego rejestru zabytków wpisany jest:

</doc>
<doc id="110739" url="https://pl.wikipedia.org/wiki?curid=110739" title="Iłowa (gmina)">
Iłowa (gmina)

Iłowa – gmina miejsko-wiejska w województwie lubuskim, w powiecie żagańskim z siedzibą w mieście Iłowa.
W latach 1975–1998 gmina administracyjnie należała do ówczesnego województwa zielonogórskiego. Gmina stowarzyszona jest w Euroregionie "Sprewa-Nysa-Bóbr" i współpracuje z partnerskimi gminami z Niemiec:
Struktura powierzchni.
Według danych z roku 2002 gmina Iłowa ma obszar 153,05 km², w tym:
Gmina stanowi 13,53% powierzchni powiatu.
Demografia.
Dane z 27 lutego 2008:
Miejscowości.
Miejscowości w gminie Iłowa
Transport.
Drogowy.
Na terenie gminy zlokalizowany jest węzeł "Iłowa" przyszłej autostrady A18 (obecnie DK18) na krzyżowaniu z DW296. Przez obszar gminy prowadzi także DW300 z Iłowej do Gozdnicy. W przyszłości zbudowany będzie węzeł do strefy inwestycyjnej w Iłowej.
Kolejowy.
Przez gminę przechodzą tory kolejowe, stacje i przystanki:
Dawniej po trasie jeździły zwykłe pociągi, w tej chwili szynobus zakupiony przez Unię Europejską.
Sąsiednie gminy.
Gozdnica, Osiecznica, Węgliniec, Wymiarki, Żagań, Żagań (miasto), Żary

</doc>
<doc id="110740" url="https://pl.wikipedia.org/wiki?curid=110740" title="Czyżówek">
Czyżówek

Czyżówek – wieś w Polsce położona w województwie lubuskim, w powiecie żagańskim, w gminie Iłowa w Borach Dolnośląskich (Puszcza Żagańska). 
Współczesny Czyżówek składa się z dwóch przedwojennych wsi – położonej na południu nad potokiem Czernica (niem.) "Rädel" z kolonią "Siegfriedshof" oraz leżącej na północ od nich "Gräflich Zeisau" (zw. także "Zeissau bei Halbau"). 
W latach 1975–1998 miejscowość administracyjnie należała do województwa zielonogórskiego.

</doc>
<doc id="110741" url="https://pl.wikipedia.org/wiki?curid=110741" title="Orontes">
Orontes

Orontes (, , , "Oróntēs") – rzeka przepływająca przez Liban, Syrię i Turcję. Długość – 540 km (niektóre źródła podają 400 km). Najważniejsze dopływy – Kara Su i Odi Meidani. Nad Orontesem leżą między innymi Hims, Hama i Antiochia Syryjska, a u ujścia – portowe miasto Samandağ. Rzeka nie jest żeglowna ani spławna.
Dolina Orontesu od starożytności stanowi korytarz komunikacyjny między Azją Mniejszą a Egiptem. Rzeka wypływa w górach Liban, w dolinie Bekaa, niedaleko Baalbeku i płynie na północ doliną między górami Liban i Antyliban. W początkowym biegu stanowi granicę między Syrią a Libanem. Na odcinku syryjskim wody Orontesu są intensywnie wykorzystywane do nawadniania. Niedaleko Himsu rzeka tworzy sztuczne jezioro Kattina, istniejące od starożytności. W Hamie od starożytności działają "norie" – olbrzymie (do 20 m średnicy) drewniane koła, napędzane przez prąd rzeki, które czerpią wodę do akweduktów doprowadzających ją na pola. Za Hamą Orontes przepływa przez żyzną dolinę al-Ghab, stanowiącą niegdyś moczary. Biegnąc na północ rzeka napotyka barierę wzgórz Dżisr al-Hadid, przed którą zatacza obszerny łuk na zachód, przecina obecną granicę syryjsko-turecką i wkracza na równinę Antiochii. Rzeka opływa dzisiejszą Antiochię od północy, gdzie przyjmuje dopływy Afrin i Kara Su. Dawniej na tym odcinku Orontes tworzył Jezioro Antiocheńskie, obecnie osuszone. Za Antiochią rzeka zmienia kierunek na południowo-zachodni i wpada do Morza Śródziemnego na terenie tureckiej prowincji Hatay. U ujścia Orontesu od starożytności istnieje port – w czasach Seleucydów i Cesarstwa Rzymskiego miasto Seleucja Pieria, obecnie, kilka kilometrów na północ od jego lokalizacji, miasto Samandağ.
Podziału wód Orontesu dotyczy umowa między Syrią a Libanem z 20 września 1994, mocą której zużycie wód przez Liban zostało ograniczone, natomiast Syria zobowiązała się do finansowania ewentualnej melioracji rzeki na terenie Libanu.

</doc>
<doc id="110742" url="https://pl.wikipedia.org/wiki?curid=110742" title="Vuk Karadžić">
Vuk Karadžić

Vuk Stefanović Karadžić, (ur. 7 listopada 1787 w Tršiciu, zm. 7 lutego 1864 w Wiedniu) – serbski myśliciel, pisarz, językoznawca, leksykograf, etnograf żyjący w XIX wieku.
Życiorys.
Zreformował ortografię i pismo – cyrylicę. Wprowadził do języka serbskiego zasadę „Pisz tak, jak mówisz, czytaj tak, jak jest napisane”. Ustalone przezeń zasady pisowni obowiązują do dziś. Stworzył pierwszy słownik języka serbskiego (pierwsze wydanie 1818, drugie 1852) , przetłumaczył także Nowy Testament (1847). Kolekcjonował i publikował (1821–1833) podania oraz wiersze ludowe. Uważany za twórcę serbsko-chorwackiego języka literackiego. Wniósł znaczący wkład w serbską antropologię i etnografię. Jego podobizna znajduje się na banknocie dziesięciodinarowym.

</doc>
<doc id="110743" url="https://pl.wikipedia.org/wiki?curid=110743" title="Ataulf">
Ataulf

Ataulf (ur. ok. 355, zm. 24 września 415) – władca Wizygotów z rodu Baltów, wybrany po śmierci swego szwagra Alaryka I w roku 410.
Życiorys.
W roku 411 roku poprowadził Gotów z Italii do Galii, gdzie najpierw był sprzymierzeńcem, a później przeciwnikiem uzurpatora Jowinusa.
Pod koniec 413 doszło do walk pomiędzy Ataulfem a cesarzem zachodniorzymskim Honoriuszem, po których Wizygoci osiedlili się w południowo-zachodniej Galii w okolicy Narbony.
W styczniu 414 roku pojął za żonę uprowadzoną z Rzymu w 410 r. córkę cesarza Teodozjusza I i siostrę Honoriusza, Gallę Placydię. Miał z nią syna, Teodozjusza, zmarłego w niemowlęctwie. Samozwańczo „przywrócił” godność cesarską Attalusowi (w 409 r. Alarykowi, podczas oblężenia Rzymu, udało się nakłonić senat do wyboru własnego cesarza Pryskusa Attalusa, jednak ten już w lipcu 410 został zdetronizowany, następnie został przez Gotów uprowadzony wraz z Gallą Placydią). Poza nielicznymi walkami, rzymskim sposobem na Wizygotów, z którymi nie doszło do żadnego formalnego porozumienia, była blokada lądowo-morska, w jej wyniku wiosną 415 roku w Narbonie skończyły się zapasy żywności i Ataulf zmuszony był do wycofania się do Hiszpanii.
W roku 415 został zamordowany przez swego następcę Sigeryka.

</doc>
<doc id="110745" url="https://pl.wikipedia.org/wiki?curid=110745" title="Mysiadło">
Mysiadło

Mysiadło – wieś w Polsce położona w województwie mazowieckim, w powiecie piaseczyńskim, w gminie Lesznowola. 
Położenie.
Mysiadło położone jest przy południowej granicy Warszawy (Dąbrówka), ok. 2 km od Piaseczna, przy drodze krajowej odcinek Warszawa–Piaseczno.
Nazwa.
Charakterystyczna nazwa wsi, wywodzi się od nazwy bagna "Myszadlo" (widocznego na planie z 1780 roku).
Historia.
Od drugiej połowy XIX wieku, Mysiadło było intensywnie kolonizowane przez osadników niemieckich. We wsi znajduje się willa Ryszarda Eiselego, potomka kolonistów niemieckich. W latach 1983–1995 we wsi znajdował się przystanek linii trolejbusowej nr 51 łączącej Warszawę z Piasecznem.

</doc>
<doc id="110747" url="https://pl.wikipedia.org/wiki?curid=110747" title="Park Narodowy Etoszy">
Park Narodowy Etoszy

Park Narodowy Etoszy (ang. Etosha National Park) – park narodowy położony w Namibii, zajmuje powierzchnię 22270 km². Jeden z największych parków narodowych na świecie. Został ustanowiony jako rezerwat zwierzyny przez niemieckiego gubernatora von Lindenquista w 1907 roku. W czasach apartheidu, w 1967, władze kraju w ramach polityki obronnej został zmniejszony do mniej niż połowy swojego pierwotnego rozmiaru.
Sercem parku jest Etosha Pan – rozległa, pozbawiona roślinności, płaska depresja i solnisko o powierzchni 4760 km², które zajmuje niemal ¼ parku. Na północ i na zachód od Etoszy znajdują się inne pokłady soli lub gliny; część leży poza granicami parku. Jednym z najciekawszych miejsc w parku jest oświetlony w nocy wodopój w rejonie Okakuejo, który w nocy odwiedzają słonie i inne zwierzęta. 
Fauna.
Występują tu 144 gatunki ssaków, takich jak słoń, nosorożec czarny i zebra Hartmanna. Wśród drapieżników spotkać można lwa, geparda i lamparta. Przedstawicielami antylop są antylopa eland, mała dikdik sawannowy oraz oryks południowy, której wizerunek widnieje na emblemacie namibijskiej armii. Obficie występuje tu również ptactwo – ok. 340 gatunków, 110 gatunków gadów, 16 płazów i 1 gatunek ryby. Populacja żyraf w parku wynosi ok. 1500 osobników.
Awifauna.
Park Narodowy Etoszy od 2001 roku uznawany jest przez BirdLife International za ostoję ptaków IBA. Główne, ogromne solnisko ma duże znaczenie dla flamingów: karmazynowego ("Phoenicopterus ruber") i małego ("P. minor"), które chętnie lęgną się w parku, gdy suma opadów przekracza 440 mm. W czasach historycznych odnotowywano nawet 1,1 mln flamingów gnieżdżących się w parku w ciągu roku (przy wyjątkowo obfitych deszczach). Poza flamingami na solnisku gnieżdżą się też pelikany różowe ("Pelecanus onocrotalus") i sieweczki przylądkowe ("Charadrius pallidus"). Zarówno solnisko, jak i przyległe trawiaste obszary stanowią ważny punkt w wędrówce ptaków z palearktyki, m.in. żwirowców stepowych ("Glareola nordmanni") oraz sieweczek długonogich ("Charadrius asiaticus"). Właśnie w Parku Narodowym Etoszy gniazduje jedyna lęgnąca się poza RPA populacja żurawi rajskich ("Grus paradisea").
Ogółem BirdLife International wymienia 19 gatunków, których występowania zaważyło na utworzeniu ostoi. Wśród nich jest jeden gatunek narażony na wyginięcie (żuraw rajski) oraz cztery bliskie zagrożenia – wspomniany już flaming mały, żwirowiec stepowy i sieweczka przylądkowa oraz zimujące w parku błotniaki stepowe ("Circus macrourus"). Pozostałe to gatunki najmniejszej troski; wśród nich są m.in. szponiastonóg namibijski ("Pternistis hartlaubi"), afrykanka niebieskorzytna ("Poicephalus rueppellii"), toko plamoskrzydły ("Tockus monteiri"), tymal gołolicy ("Turdoides gymnogenys") oraz tkacz ("Philetairus socius").
Turystyka.
W parku znajdują się trzy turystyczne obozy: Okaukuejo, Halali, Wanteli i Namutomi.

</doc>
<doc id="110749" url="https://pl.wikipedia.org/wiki?curid=110749" title="Stowarzyszenie Harcerski Ruch Ochrony Środowiska im. św. Franciszka z Asyżu">
Stowarzyszenie Harcerski Ruch Ochrony Środowiska im. św. Franciszka z Asyżu

Stowarzyszenie Harcerski Ruch Ochrony Środowiska im. św. Franciszka z Asyżu (HROŚ) – ekologiczna organizacja harcerska założona w 1986 przez Dariusza Morsztyna. Przez pierwsze dwa lata działała w ramach Związku Harcerstwa Polskiego, następnie funkcjonowała nieformalnie, a w 1990 została zarejestrowana jako stowarzyszenie. Patronem organizacji jest św. Franciszek z Asyżu.
Jest jedyną pacyfistyczną organizacją harcerską: nie stosuje się w niej musztry, stroje organizacyjne nie są nazywane mundurami, zamiast komendantów są wodzowie. HROŚ nawiązuje do nurtu puszczańskiego, czerpie z kultur tubylczych, zwłaszcza indiańskiej i staropolskiej. Zawołaniem i pozdrowieniem HROŚ, jest hasło św. Franciszka z Asyżu „Pokój i Dobro”.
Założyciel organizacji otrzymał m.in. nagrodę Zielonego Liścia (1994). HROŚ jest organizacją lokalną, działa głównie na terenie województwa warmińsko-mazurskiego. Siedziba HROŚ znajduje się w Ściborkach koło Bań Mazurskich. Środowiska ruchu działają m.in. w Gołdapi i Grudziądzu.

</doc>
<doc id="110752" url="https://pl.wikipedia.org/wiki?curid=110752" title="II wojna angielsko-holenderska">
II wojna angielsko-holenderska

II wojna angielsko-holenderska – wojna toczona w latach 1665-1667, będąca kontynuacją pierwszej wojny morskiej pomiędzy tymi mocarstwami, w której chodziło głównie o kontrolę handlu morskiego i panowanie na morzu.
Wstęp.
Dzięki Aktowi Nawigacyjnemu z roku 1651 Anglia posiadała całkowitą władzę na morzu. Stan taki nie był do końca akceptowany przez inne państwa. Niderlandy pomimo formalnego sojuszu z Francją nie były dostatecznie przez nią wspierane. Niewielkiej pomocy Holendrom udzieliła także Dania.
Po pierwszej wojnie morskiej szybko okazało się, że zawarty w Westminster traktat pokojowy nie będzie skutecznym rozwiązaniem problemu. Już 10 lat po jego zawarciu doszło w sierpniu 1664 r. do angielskich prowokacji w Zachodniej Afryce, w których uczestniczyła eskadra dowodzona przez Roberta Holmesa. W Ameryce Północnej Anglicy zajęli wyspę Manhattan, a Nowy Amsterdam przemianowano na Nowy Jork. Gdy pod koniec 1664 r. zaatakowano holenderski konwój morski w okolicy Gibraltaru, Holendrzy nakazali swoim okrętom w styczniu 1665 r. ataki na jednostki angielskie. W odpowiedzi na ten czyn Anglicy 4 marca 1665 r. oficjalnie wypowiedzieli Holandii wojnę.
Przebieg działań wojennych.
Początek konfliktu, podczas którego w walkach brała udział niewielka liczba okrętów, przebiegał wyjątkowo spokojnie. Dopiero po ukończeniu remontów i poprawie uzbrojenia floty doszło 13 czerwca 1665 r. do pierwszego poważnego starcia w bitwie morskiej pod Lowestoft. Flotą angielską dowodził brat króla Karola II, książę Yorku, późniejszy król Jakub II.
Obie strony wprowadziły do walki ponad 100 okrętów. Koło południa, gdy w powietrze wyleciał flagowy okręt holenderski „Eendragt”, flota holenderska rozpoczęła odwrót. Po jej stronie polegli m.in. admirałowie Cortenaer, van Wassenaer i Stelligwert. Straty angielskie były niewielkie, a bitwa określana jest jako wielkie zwycięstwo wyspiarzy. Pomimo tego zwycięstwa Anglicy nie potrafili zrealizować swoich celów. Holendrom pod wodzą admirała Michiela de Ruytera udało się przeprowadzić z Bergen wyładowany skarbami konwój morski. Jego flota długo krążyła w okolicach ujścia Tamizy, odpływając dopiero wtedy, gdy marynarze holenderscy zaczęli coraz mocniej chorować.
Decydującym wydarzeniem tego okresu wojny był wybuch zarazy w Londynie jesienią 1665 r. Na początku 1666 r. król francuski Ludwik XIV wypowiedział Anglii wojnę. W czerwcu 1666 r. doszło do jednej z najdłuższych bitew morskich w historii, tzw. bitwy czterodniowej, toczonej w dniach 11-14 czerwca w rejonie od Dunkierki po ujście Tamizy. Ta krwawa bitwa, w której sytuacja zmieniała się kilka razy, zakończyła się zwycięstwem Holendrów, aczkolwiek stracili w niej kolejnego admirała Cornelisa Evertsena.
4 sierpnia obie strony ponownie spotkały się w bitwie pod North Foreland. W walce uczestniczyło 90 okrętów. Holendrzy stracili także i tutaj kilku dowódców, m.in. admirała Jana Evertsena, a uniknęli klęski tylko dzięki doświadczeniu swojego morskiego bohatera de Ruytera. Na jakiś czas Anglicy ponownie panowali na morzu.
2 września 1666 r. w Londynie doszło do wybuchu wielkiego pożaru trwającego kilka dni. To wydarzenie w połączeniu z zarazą z poprzedniego roku, a także coraz trudniejszymi warunkami życiowymi mieszkańców, zmusiły króla Karola II do ponowienia rozmów pokojowych i handlowych. Niektóre okręty liniowe miały być przebudowane na jednostki handlowe.
De Ruyter wykorzystał trudną sytuację Anglików, wdzierając się na czele swojej floty i branderów w czerwcu 1667 r. w rejon ujścia Tamizy, wywołując panikę w Londynie. W porcie Medway stacjonowało 9 okrętów liniowych, które Holendrzy zdobyli bądź spalili. Bitwa morska pod Medway zakończyła się zwycięstwem Holendrów, a wśród zniszczonych okrętów brytyjskich znalazł się m.in. flagowy okręt admirała Ruperta HMS „Royal Charles” z 82 działami.
Pokój w Bredzie.
31 lipca 1667 r. zawarto pokój w Bredzie, który przyniósł Holendrom kilka zmian w Akcie Nawigacyjnym. W zamian za utratę Nowego Amsterdamu Holendrzy pozyskali Surinam. Anglicy kontynuowali jednak przygotowania do odzyskania pozycji mocarstwa na morzu.

</doc>
<doc id="110754" url="https://pl.wikipedia.org/wiki?curid=110754" title="Wetter (jezioro)">
Wetter (jezioro)

Wetter (szw. "Vättern") – jezioro w południowej Szwecji, drugie co do wielkości w tym kraju (po jeziorze Wener), położone w zapadlisku tektonicznym. Znajduje się na wysokości 88 m n.p.m., a jego maksymalna głębokość sięga 128 m – dno jeziora stanowi zatem kryptodepresję.
Brzegi jeziora są wysokie, skaliste i strome. Kanał Gotyjski łączy jezioro z Morzem Bałtyckim i jeziorem Wener. Jezioro odwadnia rzeka Motala ström.
W południowej części jeziora znajduje się wyspa Visingsö (14 km długości).
Główne miasta nad jeziorem Wetter: Jönköping, Motala, Huskvarna, Karlsborg, Askersund, Vadstena. Nad jeziorem leży też najstarsze uzdrowisko Szwecji Medevi ze źródłami zbadanymi już w 1670.
W jeziorze występuje golec zwyczajny, jego populacja zmniejsza swoją liczebność. Golce z południowej Szwecji, w tym z jeziora Wetter różnią się od innych populacji tego gatunku i znane są w Szwecji pod nazwą "storröding" Odławia się też pewne ilości szczupaków.
Nazwa Vättern pochodzi od szwedzkiego słowa "vatten", oznaczającego wodę.

</doc>
<doc id="110758" url="https://pl.wikipedia.org/wiki?curid=110758" title="Blejtram">
Blejtram

Blejtram ("krosna malarskie") – rama z profilowanych listew, zwykle prostokątna, czasem okrągła lub owalna, na którą naciąga się i przybija płótno malarskie.
W blejtramach o większych rozmiarach stosuje się dodatkowe listwy poprzeczne (rozpórki), które zapobiegają odkształcaniu się (skręcaniu) całego blejtramu. Od XVIII wieku wytwarzane są także blejtramy łączone na wpusty i czopy, ale bez użycia kleju. Pobijanie (lub luzowanie) drewnianych klinów osadzonych w nacięciach po wewnętrznej stronie blejtramu umożliwia regulację naprężenia płótna (podobrazia), które może się zmieniać wraz ze zmianami wilgotności powietrza.

</doc>
<doc id="110761" url="https://pl.wikipedia.org/wiki?curid=110761" title="Tom (dopływ Obu)">
Tom (dopływ Obu)

Tom, ros. "Томь", szorski "Том" – rzeka w Rosji, na Nizinie Zachodniosyberyjskiej, prawy dopływ Obu. 
Długość 827 km. Powierzchnia dorzecza 62 tys. km². Wypływa z zachodnich stoków Gór Abakańskich w Chakasji i uchodzi do rzeki Ob. W górnym biegu typowa rzeka górska, bystra, płynąca w wąskiej dolinie. W biegu środkowym i dolnym szeroka (do 3 km), z licznymi wyspami i płyciznami. Główne dopływy: lewe Mras-Su i Kondoma, prawy Usa.
Rzeka zamarza na ok. 6 miesięcy, żeglowna przy wysokim stanie wód od Nowokuźniecka, wyżej spław drzewa.
Większe miasta położone nad Tomem: Mieżdurieczensk, Tomsk, Nowokuźnieck, Kemerowo.

</doc>
<doc id="110763" url="https://pl.wikipedia.org/wiki?curid=110763" title="Wyoblanie">
Wyoblanie

Wyoblanie – rodzaj plastycznej obróbki blachy. Dawniej nazywane "drykowanie" – jest to germanizm od niemieckiego drücken. Ta metoda obróbki plastycznej wykorzystuje podatność materiałów do odkształceń (po przekroczeniu granicy plastyczności), bez przerwania ciągłości kształtowanej blachy. W efekcie uzyskujemy z materiału wyjściowego (np. krążka blachy) cienkościenną bryłę obrotową nieraz o bardzo skomplikowanym kształcie. W zależności od sposobu kształtowania materiału rozróżniamy:
Na skutek działania przyrządami kształtującymi (wyoblak, rolka do wyoblania), materiał zmienia postać uzyskując kształt wirującego wzornika. Wzornik, na którym układany jest materiał w postaci krążka blachy wiruje razem z obrabianą blachą, dzięki czemu za pomocą tej metody można wykonywać głównie wyroby w kształcie brył obrotowych. Istnieją również metody wyoblania wyrobów asymetrycznych (metoda polega na synchronicznych ruchach odjeżdżających i zbliżających. Proces obróbki blachy za pomocą wyoblania odbywa się np. na obrabiarce nazywanej wyoblarką.
Wykonanie pojedynczego wyrobu za pomocą tłoczenia jest nieraz zbyt kosztowne. Wiąże się to z koniecznością wykonania w metalu całych przyrządów, nadto szereg wyrobów musi być obrabiany w kilku przyrządach po sobie, a wyoblanie umożliwia takie kształtowanie w jednej operacji. Wykonanie tego samego wyrobu za pomocą wyoblania może trwać kilka minut, a koszt oprzyrządowania jest niższy (nawet kilkaset razy w porównaniu z tłocznikami).
Do niekorzystnych zjawisk występujących w czasie wyoblania można zaliczyć: anizotropię, nadmierne pocienienie grubości ścianki (nieplanowane), fałdowanie promieniowe i obwodowe (np. na kołnierzu wytłoczki). 
Materiałem wyjściowym do wyoblania są najczęściej krążki z blachy.
Kształtowanie blachy odbywa się za pomocą wyspecjalizowanych narzędzi:
Metodą wyoblania kształtuje się wyroby najczęściej z:

</doc>
<doc id="110764" url="https://pl.wikipedia.org/wiki?curid=110764" title="Giuseppe Garibaldi (1899)">
Giuseppe Garibaldi (1899)

Giuseppe Garibaldi – włoski krążownik pancerny typu "Garibaldi" z początku XX wieku i okresu I wojny światowej. Zatopiony 18 lipca 1915 na Adriatyku przez austro-węgierski okręt podwodny U-4.
Zbudowany w stoczni Ansaldo w Genui. Położenie stępki 8 czerwca 1898, zwodowany 29 czerwca 1899, do służby we flocie włoskiej wszedł 1 stycznia 1901 roku.
„Giuseppe Garibaldi” służył na Morzu Śródziemnym, uczestnicząc w licznych rejsach zagranicznych w celu demonstracji obecności włoskiej bandery. Często służył jako okręt flagowy zespołów floty. Uczestniczył w wojnie włosko-tureckiej, od września 1911 do października 1912. Wraz z innymi okrętami, ostrzeliwał on forty i pozycje wojsk tureckich w Trypolitanii i Cyrenajce, wspierając szturmy na Trypolis i Tobruk. 24 lutego 1912 w starciu pod Bejrutem wraz z bliźniaczym krążownikiem „Francesco Ferruccio” zatopił turecki okręt pancerny obrony wybrzeża „Avnillah” i torpedowiec „Ankara”. Następnie działał na Morzu Egejskim i ostrzeliwał forty w Dardanelach.
Po przystąpieniu Włoch do I wojny światowej ostrzeliwał linie kolejowe na wybrzeżu austriackim. Pierwsze zadanie tego typu miało miejsce 5 czerwca 1915. 18 lipca 1915 został zatopiony przez austro-węgierski okręt podwodny U-4 w czasie ostrzału linii kolejowej Szybenik – Kotor koło Dubrownika (50 mil od Kotoru) – śmierć poniosło 53 marynarzy.
Zobacz historię powstania i opis okrętu na stronie poświęconej okrętom typu "Garibaldi".
Dane techniczne.
Uzbrojenie:
Pancerz:

</doc>
<doc id="110766" url="https://pl.wikipedia.org/wiki?curid=110766" title="Common Language Infrastructure">
Common Language Infrastructure

Common Language Infrastructure (z ang. "architektura wspólnego języka", w skrócie CLI) to część platformy Microsoft .NET Framework, wykorzystywana jako środowisko uruchomieniowe oprogramowania stworzonego w różnych językach. Przed opracowaniem CLI każdy język wymagał własnego środowiska: Visual Basic – "VBVM", Visual C++ (aż do Visual C++ .NET) – "MSVCRT".
Specyfikacja CLI opisuje następujące cztery aspekty:
Każdy kod źródłowy napisany w języku kompatybilnym z tą infrastrukturą jest kompilowany do języka pośredniego CIL, niezależnego od platformy sprzętowej. W czasie wykonywania kodu VES tłumaczy język pośredni na kod dopasowany do danej platformy.
CLR – maszyna wirtualna CLI.
CLI wykorzystuje bibliotekę klas i maszynę wirtualną Common Language Runtime (CLR) firmy Microsoft. W trakcie przygotowania jest wiele kompilatorów, które będą generować kod dla CLR zapisany w postaci Common Intermediate Language (CIL) (inna nazwa: Microsoft Intermediate Language, MSIL). Kod CIL jest niezależny od zestawu instrukcji procesora, co umożliwia jego translację na kod natywny. W związku z tym CIL może być nazwany asemblerem wysokiego poziomu.
Rywalizacja z Javą.
Maszyna CLR jest z założenia konkurentem dla Java Virtual Machine (JVM), a CLI – dla Java Software Development Kit (SDK).

</doc>
<doc id="110768" url="https://pl.wikipedia.org/wiki?curid=110768" title="WRL">
WRL



</doc>
<doc id="110769" url="https://pl.wikipedia.org/wiki?curid=110769" title="Inuksuk">
Inuksuk

Inuksuk (ᐃᓄᒃᓱᒃ w języku Inuitów – „pełnić obowiązki człowieka”, w liczbie mnogiej Inuksuit) – rodzaj znaku lub rzeźby tworzonej przez Inuitów poprzez układanie kamieni w taki sposób, by ich stos przypominał stojącego człowieka. "Inuksuk" ma znaczenie praktyczne – służy jako drogowskaz, punkt orientacyjny, wskazanie wygodnego miejsca obozowania, terenu łowieckiego itp. oraz znak „tu byłem”. Poza tym "inuksuit" mają także znaczenie duchowe i wpisane są w inuicką mitologię.
Przypuszcza się, że początki inuksuków mogą się wiązać ze znakami na kamiennych krzyżach, postawionych w czasie wyprawy Martina Frobishera w 1578 roku.
Współcześnie, wraz z rozwojem zainteresowania kulturą inuicką, inuksuk stał się cenioną ozdobą, elementem małej architektury w kanadyjskich miastach.
Flaga kanadyjskiego terytorium Nunavut przedstawia inuksuk.
13 lipca 2005 inuksuk został zbudowany na wyspie Hans przez armię kanadyjską. U jego podstaw umieszczono tabliczkę z kanadyjską flagą. Jest to jeden z epizodów wokół sporu terytorialnego dotyczącego tej wyspy.
Również logo igrzysk w Vancouver zostało oparte na motywie inuksuka.

</doc>
<doc id="110771" url="https://pl.wikipedia.org/wiki?curid=110771" title="Samuel Frederick Gray">
Samuel Frederick Gray

Samuel Frederick Gray (1766-1828) – farmakolog i botanik angielski.
Był aptekarzem w Walsall w hrabstwie Staffordshire (1797-1800). Później wykładał botanikę w Londynie. Zajmował się systematyką grzybów i roślin naczyniowych.
Jego synami byli John Edward Gray (1800-1875) i George Robert Gray (1808-1872)
Napisał m.in. "A Natural Arrangement of British Plants", 1821.

</doc>
<doc id="110773" url="https://pl.wikipedia.org/wiki?curid=110773" title="Jezioro Genewskie">
Jezioro Genewskie

Jezioro Genewskie (hist. "Jezioro Lemańskie", fr. "Lac Léman" lub "Lac de Genève", wł. "Lago Lemano" lub "Lago di Ginevra", niem. "Genfersee") – jezioro położone na granicy Szwajcarii i Francji, znajduje się w obniżeniu tektonicznym między Alpami i Jurą. Największe jezioro w Alpach i Europie Zachodniej. Jezioro Genewskie nie zostało uznane największym jeziorem w Szwajcarii, ze względu na obszar należący również do Francji.
Podstawowe dane liczbowe dotyczące jeziora.
Na północnym brzegu jeziora znajdują się winnice, zgrupowane w dwa rejony winiarskie: La Côte na zachód od Lozanny i Laveaux na wschód od tego miasta.
Nad jeziorem leżą miasta Genewa, Lozanna i Nyon oraz liczne ośrodki turystyczne, wypoczynkowe, sportowe i uzdrowiskowe m.in.:

</doc>
<doc id="110774" url="https://pl.wikipedia.org/wiki?curid=110774" title="Tarcza Kanadyjska">
Tarcza Kanadyjska

Tarcza kanadyjska (; fr. "Bouclier Canadien" lub "Laurentian Plateau") – rejon geologiczny i geograficzny w Ameryce Północnej. Obejmuje jej północną część, włączając w to dużą część Archipelagu Arktycznego. Zajmuje większą część Kanady i niewielki fragment Stanów Zjednoczonych.
Powierzchnia i granice.
Tarcza kanadyjska obejmuje powierzchnię około 5,75 miliona kilometrów kwadratowych. Południowa granica tarczy kanadyjskiej przebiega wzdłuż skarpy laurentyńskiej, następnie dalej na zachód przecina Wielkie Jeziora Ameryki Północnej. W dalszym swym biegu granica wyznaczona jest linią przechodzącą przez jeziora Leśne, Winnipeg, Athabaska, Wielkie Jezioro Niedźwiedzie i Wielkie Jezioro Niewolnicze, aż po Półwysep Bathurst.
Położenie.
Stanowi większą część platformy amerykańsko-grenlandzkiej. Od zachodu i południa graniczy z płytą centralną, na niewielkim odcinku na południowym wschodzie z Appalachami, na północnym wschodzie z tarczą grenlandzką, a na północy z pasmem innuickim
Budowa geologiczna.
Tarcza kanadyjska zbudowana jest z archaicznych skał krystalicznych, na których w późniejszych okresach geologicznych pojawiły się osady algonckie i paleozoiczne piaskowce, a w późniejszych erach geologicznych także intruzje granitowe.
Najstarsze skały metamorficzne – granitognejsy – występują w północnej części Kanady, a także w Górach Skalistych, poza obszarem tarczy kanadyjskiej, jak i platformy amerykańsko-grenlandzkiej. Ich wiek oznaczono metodami radiometrycznymi na ok. 3100-3000 mln lat (mezoarchaik). Młodsze są skały systemu Keewatin – pierwotnie szarogłazowo-piaskowcowe z licznymi przewarstwieniami zasadowych skał wylewnych i piroklastycznych i przechodzących w stropie w kwarcyty Timiskaming. Ich wiek określono na ok. 2500 mln lat. Zostały one przefałdowane i zmetamorfizowane w orogenezie kenorańskiej, ok. 2490 mln lat temu. Opisane skały tworzą łącznie tzw. prowincję kenorańską.
Częściowo na podłożu prowincji kenorańskiej, a częściowo w jej obrzeżeniu powstały skały prowincji hudsońskiej. Są one bardzo zróżnicowane. Występują to miin. seria hudsońska o charakterze miogeosynklinalnym i seria Animiki o charakterze eugeosynklinalnym z dużym udziałem skał wulkanicznych. W obu tych seriach występują skały zbliżone do tillitów (zlodowacenie hurońskie). Utwory prowincji hudsońskiej zostały przefałdowane i zmetamorfizowane w czasie orogenezy hudsońskiej, po dolnym proterozoiku, ok. 1700 mln lat temu. Lokalnie skały prowincji kenorańskiej oraz hudsońskiej zostały powtórnie przeobrażone w czasie orogenezy elsońskiej. Ta orogeneza spowodowała powstanie basenów sedymentacyjnych w centralnych rejonach tarczy kanadyjskiej – w okolicy Jeziora Górnego i Zatoki Hudsona.
Na podłożu zbudowanym z serii hudsońskiej (prowincja hudsońska) powstał gruby kompleks zasadowych skał wylewnych z przeławiceniami pstrych piaskowców kontynentalnych. Ku górze wzrasta ilość utworów detrytycznych, a całą serię kończą osady piaszczyste. Skały te nie są zafałdowane ani zmetamorfizowane tylko pocięte uskokami oraz intruzjami, głównie gabrowymi. Wiek intruzji został ustalony na ok. 1100 mln lat.
We wschodniej części tarczy kanadyjskiej występują zmetamorfizowane utwory prowincji grenwilskiej, których fałdowanie określono na ok. 800 mln lat. Są to najmłodsze skały krystaliczne tarczy kanadyjskiej.
Opis.
Tarcza kanadyjska jest w większości nizinna. Teren ten, niegdyś bardzo zróżnicowany morfologicznie, uległ wypłaszczeniu, głównie wskutek wielowiekowego działania czynników atmosferycznych, a w epoce plejstocenu działania lodowców. Działalność lodowców zaznaczyła się w postaci wygładów skał, rys lodowcowych, mutonów i mis egzaracyjnych, a na obszarach peryferyjnych moren. W szczególności na północnych terenach, z płytkiej i mało urodzajnej gleby, wyłaniają się duże obszary wygładzonych skał. Zagłębienia terenu wypełnione są jeziorami, a cały teren przecinany jest licznymi rzekami i strumieniami. Nieco odmienny charakter ma Półwysep Labrador i Ziemia Baffina. Obszar ten uległ silnemu i szybkiemu wypiętrzeniu (ok. 2 m na 10 lat) w erze kenozoicznej, tworząc wysokie równiny sięgające wysokości 2000 m n.p.m. Tereny te uległy później silnemu przeobrażeniu glacjalnemu. Wypiętrzenie tych terenów spowodowało obniżenie się centralnego terenu tarczy kanadyjskiej – Niziny Hudsońskiej oraz częściowe zalanie jej przez wody Oceanu Arktycznego, tworząc w ten sposób Zatokę Hudsona. Podobne zjawisko zaobserwowano na niektórych wyspach Archipelagu Arktycznego, najwyraźniej na wyspach Wiktorii, Banksa, Księcia Walii i Somerset.
Najbardziej znaczącymi pasmami górskimi wznoszącymi się na terenie tarczy kanadyjskiej są: Torngat, Góry Hope, Góry Baffina, Góry Treuter, Góry Księcia Walii, Góry Wiktorii i Alberta, Góry Kriegera, Góry Shalera.
Tarczę kanadyjską przecinają liczne rzeki uchodzące głównie do Zatoki Hudsona lub bezpośrednio do Oceanu Arktycznego. Choć wiele z nich tworzy bystrza i wodospady, to większość na przeważającym ich odcinku charakteryzuje się wolnym i niezdecydowanym biegiem, tworząc rozlewiska, jeziora i bagna. Do najważniejszych rzek zalicza się Albany, Nelson i Churchill.
Większość terenu tarczy kanadyjskiej ma surowy, monotonny, tundrowy charakter.

</doc>
<doc id="110777" url="https://pl.wikipedia.org/wiki?curid=110777" title="HROŚ">
HROŚ



</doc>
<doc id="110780" url="https://pl.wikipedia.org/wiki?curid=110780" title="Touch pad">
Touch pad



</doc>
<doc id="110781" url="https://pl.wikipedia.org/wiki?curid=110781" title="Erasure">
Erasure

Erasure – brytyjska grupa muzyczna, która powstała w 1985 w Londynie. Grupa została utworzona przez Vince’a Clarke’a, który wcześniej grał i był współzałożycielem Depeche Mode, Yazoo i The Assembly
Historia.
Jako grający na keyboardzie, aranżer i twórca piosenek dla Depeche Mode, Vince Clarke na poważnie udowodnił swoje zdolności jako twórca hitów, zanim opuścił zespół w 1981 roku. Tworząc Yazoo z Alison Moyet również wszedł na listy przebojów, kontynuując nagrania jako The Assembly w 1983 roku, przed przerwą na rozważenie innego nowego projektu dwa lata później.
Początkowo plan Clarke’a obejmował nagranie albumu z 10 różnymi piosenkarzami, ale po przesłuchaniu młodego wokalisty Andy’ego Bella, Clarke zdał sobie sprawę z ich wzajemnego potencjału jako duet. Erasure powstało szybko z wyrazistym Bellem będącym dodatkiem do nie zwracającego na siebie uwagi czarodzieja keyboardu jakim jest Clarke. Po zadomowieniu się w Mute Records debiutancki album duetu – "Wonderland" (1986) – pojawił się wkrótce, podczas gdy ich pierwszy singel "Oh L’amour" ustanowił międzynarodową pozycję Erasure praktycznie natychmiast stając się hitem we Francji i Australii. Pomimo popularności singla, sprzedaż albumu była niska, więc by podnieść swoje notowania duet rozpoczął tournée po klubach nocnych, prezentując swoją muzykę w jej najbardziej logicznym wystroju.
Drugi album Erasure, "The Circus" (1987 r.) doszedł do Top 20 w marcu 1987 roku i zawierał ich singel nr 2, "Sometimes" wraz z błyskotką disco "Victim of Love", która to dotarła do pierwszej 10. brytyjskich notowań muzycznych w tym samym roku.
Duet w rzeczy samej szybko zauważył wpływ, jaki kultura klubowa miała na główny nurt muzyczny lat 80. Można to wyczuć na ich własnej zremiksowanej kolekcji na żywo "The Two-Ring Circus" (1987 r.). Przetworzona w muzykę house zapełniającą parkiety, stworzona przez DJ Little Louie Vega, producenta Flood i Vince’a Clarke’a – wszyscy zaangażowani w przerobienie ich utworów – by mógł rozbudzić parkiet i potwierdzić po drodze ich referencje jako techno-pop maszyna do produkcji hitów.
Ich kolejny album "The Innocents" (1988) następnie rozpoczął wyścig pięciu wbijających się na listy long-playów z singlami "Ship of Fools" (1988), a następnie hymniczny "A Little Respect" (1988), który również dotarł do pierwszej 10 brytyjskiej listy przebojów, "Chains of Love" zdobyło dla nich wysoki numer brytyjski, ale co ważniejsze, zdobyło popularność w Ameryce, co stworzyło fanatyczny ruch, który Clarke i Bell utrzymują aż do dzisiaj.
Październik 1988 był świadkiem wydania "Crackers International" EP, co dało kolejne miejsce nr 2 na liście UK z hitem "Stop !", pierwszym z wielu, które napisać miał Vince i Andy.
Następne pełnej długości wydanie Erasure było jednym z takich hitów. "Wild!" (1989 r.), pojawiło się w całości z jeszcze większą liczbą singli, w formie "Drama!" i "You Surround Me" (1989 r.), które dostało się do TOP 20, a także numer 3 "Blue Savannah", kawałek pisarstwa muzycznego, które duet i ich fani uważają za jeden z najlepszych. Faktycznie powiodło mu się rozpalać areny koncertowe, podobnie jak czynił to pokaz scenowy z kostiumami Bella, które stawały się coraz dziwniejsze i kompletnie niezapomniane. Po tournée po świecie z "Wild!" przez większość 1990 roku, chłopaki powrócili do domu we wrześniu by zagrać przed tłumem 65 000 ludzi w Milton Keynes Bowl.
Nagrany we Francji i Niemczech przed wydaniem w 1991 roku, "Chorus" był kolejnym hitem, który doświadczył eksperymentowania Vince’a ze starymi syntezatorami; próbując używać jedynie podstawowych ustawień sekwencera i specyficznych dźwięków syntezatora. Kompletny album miał dość unikalne odczucie i bez żadnych trudności wydał na świat kolejną grupę singli z list Top Ten. Świetnie dopracowana ścieżka „Chorus” (1991 r.) osiągnęła pozycję 3, podczas gdy "Love to Hate You" (1991 r.) doszedł do 4 pozycji na brytyjskiej liście przebojów.
Rok 1992 ujrzał bardzo publiczny pokaz miłości Erasure do idealnego popu szwedzkiej grupy ABBA z 4 piosenkami EP coverów Abby zatytułowanych "Abba-Esque". Wyprzedzała o kilka lat retro-kicz grupówek i ujrzała Vince’a i Andy’ego oddających hołd swoim bohaterom w promocyjnym klipie video. Samo EP było kwartetem zmodernizowanych coverów z „Take a Chance on Me” dającym duetowi pierwsze miejsce w UK. Wskazaniem popularności Erasure w ich światowym Tournée Phantasmagorical, kiedy po kolei wykonali 12 występów w Manchester Apollo spędzając 15 nocy w Hammersmith Odeon.
Kolekcja hitów Erasure idealnie zatytułowana "Pop! The First 20 Hits" wskoczyła na pierwsze miejsca list LP w 1992 roku, a "I Say I Say I Say" powtórzył ten trick w 1994 roku. Następnie pojawił się singel z 4 miejsca ze znaczącym odegraniem dla „Always” (1994 r.). Vince i Andy zwrócili się ku głębszym i bardziej eksperymentalnym sprawom z ich groźniejszym albumem artrockowym "Erasure" (1995 r.), nowym kierunkiem, który nie był w guście wszystkich, mimo faktu, że album zawierał jedne z najpiękniejszych i najbardziej cenionych prac duetu. Album był wyprodukowany przez Thomasa Fehlmanna i Garetha Jonesa a zmiksowany przez legendarnego Francois Kevorkian. Singel „Stay With Me” (1995 r.) dotarł do pozycji 15 i Erasure zanotowało niższą popularność niż zwykle z „In My Arms” z albumu "Cowboy" (1997 r.) i "Freedom" z albumu "Loveboat" (2000 r.).
W 2003 roku Erasure ukazało swoją dojrzałość w pełnej szacunku kolekcji coverów "Other People’s Songs". 12 omawianych piosenek zawierało, dość zadziwiającą dla niektórych, przeróbkę folk-popu Petera Gabriela "Solsbury Hill" (2003 r.), który jako singel zabrał Erasure z powrotem prosto do Top 10 brytyjskiej listy przebojów, szybko demonstrując, że czas był odpowiedni dla "Hits! The Very Best of Erasure" (2003 r.).
Odkąd po raz pierwszy Vince Clarke zwrócił się do syntezatora na pewno nie brakowało mu krótkich projektów pobocznych. Jego umiejętności produkcyjne i remiksowania można usłyszeć w nagraniach artystów tak różnorodnych jak The Happy Mondays, Betty Boo, Simple Minds, Sparks i kolegów z Essex chłopaków synth Nitzera Ebba, by wymienić tylko kilku.
Clarke był także znany ze współpracy z Martyn Ware z The Human League oraz Heaven 17 i do dzisiaj wydali dwa ambientowe albumy instrumentalne dla Mute. Zarówno „Pretentious” (1999 r.) jak i „Spectrum Pursuit Vehicle” (2001) wykorzystują technologię nagrywania 3D do stworzenia muzyki specyficznie zaprojektowanej do doświadczania przez słuchawki.
Początek roku 2005 ujrzał wydanie kolejnego long-playa "Nightbird", po którym pojawił się akustyczny album "Union Street" w 2006 roku. W roku 2007 zespół wydał kolejną płytę Light at the End of the World. Trasa koncertowa dała nowy album na żywo o nazwie Live at the Royal Albert Hall. Po dwóch latach fani doczekali się składanki o nazwie Total Pop! The First 40 Hits, która obejmowała cztery dyski (2CD z singlami, 1CD ze specjalnymi wydaniami utworów na żywo oraz 1DVD z materiałami, teledyskami nagranymi w telewizji). 
Również w kolejnych latach zespół wydawał kolejne płyty: w październiku 2011 roku wydano nowy album Tomorrow’s World, pod koniec 2013 album "Snow Globe", natomiast w 2014 "The Violet Flame". W 2017 wydana została płyta "World Be Gone", a muzycy zaanonsowali trasy koncertowe wspólnie z Robbie Williamsem.

</doc>
<doc id="110782" url="https://pl.wikipedia.org/wiki?curid=110782" title="Touchpad">
Touchpad

Panel dotykowy, płytka dotykowa, gładzik (ang. "touchpad", ) – urządzenie wskazujące zastępujące mysz komputerową, które można najczęściej spotkać w laptopach. Touchpad posiada czujniki dotykowe, które mogą przekładać ruch i pozycje palca użytkownika na pozycję w systemie operacyjnym, która jest wprowadzona na ekran. Zwykle jest on zintegrowany z dwoma przyciskami odpowiadającymi przyciskom myszy (z wyjątkiem nowszych, które można naciskać wszędzie, choć dla zachowania kompatybilności zachowują się tak, jakby miały dwa osobne przyciski na dole). Jego powierzchnia rzadko przekracza 50 cm². Ponieważ Touchpad może mieć różne rozmiary można spotkać go również w Palmtopach oraz w niektórych odtwarzaczach MP3.
Zasada działania.
Najczęściej spotykaną metodą działania panelu dotykowego jest wyczuwanie pojemności elektrycznej palca (dlatego nie reaguje on na długopis ani dłoń w rękawiczce). Czujniki pojemności umieszczone są w osiach (poziomych i pionowych). Zmianę położenia palca odczytuje się jako przesunięcie punktu o określonej pojemności elektrycznej.
Gładzik obrazuje płaszczyznę względnie, czyli nie ma bezwzględnego odniesienia między nim a ekranem. Zamiast tego względne przesunięcie palca w określonym kierunku powoduje odpowiedni ruch kursora po ekranie. Obok panelu (z reguły nad lub pod nim, choć czasami po bokach) znajdują się dwa przyciski, działające jak przyciski myszy. Nie jest to jednak jedyny sposób, w jaki można wywołać kliknięcie – podobnie zadziała pojedyncze uderzenie palcem w płytkę. Ponadto po zaznaczeniu określonego obiektu lub obiektów można wykonać ich przemieszczenie metodą „przeciągnij i upuść”.
Niektóre panele dotykowe mają tak zwane gorące miejsca: fragmenty, przez które można wydawać komendy inne niż wskazywanie – na przykład w niektórych modelach przesunięcie palcem wzdłuż prawej krawędzi panelu powoduje ruch suwaka paska przewijania wzdłuż okna, a na dolnej krawędzi panelu – wszerz aktywnego okna. Najczęściej decyduje o tym sterownik; niektóre z nich oferują zaawansowane możliwości konfiguracji gładzika – na przykład naciśnięcie prawego przycisku myszy przy stuknięciu dwoma palcami czy przewijanie przy przesuwaniu dwoma palcami po jego powierzchni. W laptopach firmy Apple wypuszczonych pod koniec 2008 roku wprowadzono płytki dotykowe bez widocznych przycisków – wówczas cała płytka była przyciskiem. Natomiast w netbookach firmy Lenovo (np. IdeaPad S10), ze względu na bardzo małą powierzchnię panelu dotykowego, można spotkać przyciski zintegrowane z powierzchnią dotykową, co zwiększa efektywną powierzchnię działania. Podobne rozwiązanie spotyka się również w komputerach Vaio.
Zastosowanie.
Gładziki spotyka się przede wszystkim w komputerach przenośnych, ponieważ standardowa mysz wymaga fragmentu płaskiej powierzchni w pobliżu komputera, co często jest nieosiągalne poza biurem czy domem. Kolejną ich zaletą jest to, że zawsze znajdują się blisko klawiatury, co przyspiesza korzystanie z nich (w porównaniu z koniecznością zdejmowania ręki z klawiatury i sięgania do myszy, a następnie powrotu). Bliskość klawiatury i panelu dotykowego może być równocześnie wadą, gdyż podczas pisania łatwo o przypadkowe uderzenie w gładzik, wskutek czego w niekontrolowany sposób następuje przemieszczenie kursora w pisanym tekście. Z tego powodu w panelach dotykowych zwykle montowane są wyłączniki lub używana jest detekcja naciśnięcia go dłonią (dużą powierzchnią), zapobiegająca przemieszczaniu kursora. Również dlatego bardzo często umieszcza się gładzik w odpowiednim miejscu obudowy klawiatury, aby podczas pisania znajdował się on między dłońmi, a nie pod nimi.
Małe gładziki można było również spotkać m.in. w iPod Classic firmy Apple oraz w odtwarzaczach MP3 Zen firmy Creative Labs. Touchpady w tych urządzeniach służyły do szybkiego przemieszczania się po menu. Istnieją również klawiatury, które posiadają w sobie wbudowany touchpad. 

</doc>
<doc id="110785" url="https://pl.wikipedia.org/wiki?curid=110785" title="Windows nt">
Windows nt



</doc>
<doc id="110786" url="https://pl.wikipedia.org/wiki?curid=110786" title="Windows ME">
Windows ME



</doc>
<doc id="110788" url="https://pl.wikipedia.org/wiki?curid=110788" title="Król Dawid">
Król Dawid



</doc>
<doc id="110791" url="https://pl.wikipedia.org/wiki?curid=110791" title="Introspekcjonizm">
Introspekcjonizm

Introspekcjonizm, psychologia introspekcyjna – technika zbierania danych, rozwijana przez XIX-wiecznych psychologów, m.in. Wundta, kładąca nacisk na bezpośrednie i subiektywne badanie świadomości – introspekcję.
Badania nad percepcją prowadzone były z punktu widzenia nauk przyrodniczych. Wynikało to z tendencji myśli XIX-wiecznej do przekształcania dziedzin filozofii zajmujących się człowiekiem w nauki empiryczne. Psychologia miała być podstawową dyscypliną humanistyczną tego przekształcenia. W introspekcjonizmie psychika była rozumiana jako świadomość indywidualna – przedmiot jej badań stanowiła psychika dowolnej jednostki ludzkiej – utożsamiana ze świadomością.
Metoda introspekcyjna (introspekcja) była metodą empiryczną, gdyż pozwalała zbadać bezpośrednio fenomeny psychiczne. Polegała na wewnętrznej obserwacji własnych stanów przeżyć psychicznych, ich bezpośredni ogląd możliwy był tylko przez jednostkę, która dany stan przeżywała. (Samoobserwacja). Wiedza w ten sposób uzyskana, uznana była za jedyną wiedzę pewną.
Przedmiotem badań introspekcjonizmu jest psychika indywidualna. Według niej to, co psychiczne jest tym, co świadome i subiektywne. Stanom psychicznym przysługują specyficzne własności, inne niż własności przypisywane rzeczom fizykalnym. Nie mają wymiaru przyczynowo-skutkowego ani przestrzennego, jedynie wymiar czasowy.
Psychologia introspekcyjna to nauka o człowieku i jego duchowości. Metodą pośrednią dla introspekcji jest ekstraspekcja, polegająca na wnioskowaniu przez analogię (skoro ktoś się jakoś zachowuje, możemy przypuszczać na podstawie własnego doświadczenia, jak się musi czuć). Ta metoda jest epistemologicznie gorsza, wiedza uzyskana w ten sposób nie jest pewna i wiarygodna.
Introspekcja została odrzucona przez behawiorystów, którzy na jej miejsce zaproponowali badanie zachowania – obserwowalnego dla wszystkich i porównywalnego. Ostatecznie uznano, że introspekcja nie spełnia wymagań stawianych naukowym metodom badania w nauce empirycznej, za jaką uznano psychologię.

</doc>
<doc id="110793" url="https://pl.wikipedia.org/wiki?curid=110793" title="Pendrive">
Pendrive



</doc>
<doc id="110795" url="https://pl.wikipedia.org/wiki?curid=110795" title="Medycyna behawioralna">
Medycyna behawioralna

Medycyna behawioralna – dziedzina medycyny powstała na gruncie behawioryzmu w latach siedemdziesiątych.
Prezentuje podejście pragmatyczne, polegające na mniejszym zainteresowaniu wyjaśnianiem etiologii zaburzeń, a większej koncentracji na rozwoju metod skutecznej terapii.
Jej założenia to interdyscyplinarność (wykorzystywanie różnych kierunków medycyny, np. antropologii, psychologii, socjologii) i włączanie profilaktyki, diagnostyki, leczenia i rehabilitacji.

</doc>
<doc id="110797" url="https://pl.wikipedia.org/wiki?curid=110797" title="Psychologia medyczna">
Psychologia medyczna

Psychologia medyczna – dziedzina wyłoniona z psychologii klinicznej i medycyny pozapsychiatrycznej w latach siedemdziesiątych XX wieku. Jej założeniem było stosowanie psychologii do terenu medycyny z wyłączeniem zaburzeń psychicznych.
Zdaniem I. Heszen-Klemens psychologia medyczna to dział psychologii stosowanej, którego przedmiotem są psychologiczne aspekty powstawania, przebiegu i leczenia chorób somatycznych, rozpatrywane zarówno na poziomie jednostki, jak i grupy oraz systemu.

</doc>
<doc id="110798" url="https://pl.wikipedia.org/wiki?curid=110798" title="Szczepanów">
Szczepanów



</doc>
<doc id="110803" url="https://pl.wikipedia.org/wiki?curid=110803" title="Salomon (król Izraela)">
Salomon (król Izraela)

Salomon (, "Szlomoh", , "Sulayman", "Sulaiman", "Süleyman", "Solyman"; ur. ok. 1000 p.n.e., zm. ok. 931 p.n.e.) – biblijny król Izraela, syn i następca króla Dawida. 
Swój dwór uczynił ośrodkiem kultury, głównie literatury. Według tradycji biblijnej słynął z mądrości. Na lata jego panowania przypada największa świetność monarchii hebrajskiej. Należy zauważyć, że niemal wszystko, co wiadomo o Salomonie, pochodzi z Biblii (głównie z Pierwszej Księgi Królewskiej 1-11 i Drugiej Księgi Kronik 1-9); inne źródła historyczne są nieliczne i niepewne.
Daty panowania.
Daty panowania Salomona nie są pewne. Proponuje się lata 973–935 p.n.e. (V. di Giovanni, G. Pretto), 970–931 p.n.e. (V. Pavlovsky, E. Vogt, B. Andre-Salvini, J.E. Morby), 970–930 p.n.e. (E.R. Thiele, S.H. Horn), 969–926 p.n.e. (M. Bocian), 965–926 p.n.e. (G.E. Wright, F.V. Filson), 960–930 p.n.e. (P. Connoly).
Dzieciństwo i młodość.
Salomon był synem Dawida, króla Izraela, i Batszeby, wdowy po Uriaszu. Urodził się w Jerozolimie już po śmierci swojego starszego rodzonego brata. Otrzymał imię "Jedidia" (Jedyniasz), imię Salomon było najprawdopodobniej imieniem tronowym, które przybrał dopiero po objęciu rządów.
Żony i potomstwo Salomona.
Posiadał, jak inni ówcześni władcy, liczny harem. Źródła biblijne podają, że miał 700 żon-księżniczek i 300 żon drugorzędnych. Wiadomo, że wśród jego żon były Moabitki, Ammonitki (jedną z nich – Naamę – znamy z imienia), Edomitki, Sydonitki i Hetytki (Chetytki). Już na początku rządów poślubił córkę faraona (prawdopodobnie Siamona albo jego następcy, Psusennesa II z XXI dynastii).
Imiennie znamy tylko jego syna i następcę Roboama oraz córki Tafat i Basmat. Sądząc po liczebności haremu, Salomon musiał mieć więcej dzieci, jednak w źródłach brak wzmianek na ich temat.
Salomon i demony.
Biblia milczy całkowicie o jakichkolwiek związkach Salomona z demonami i rzekomej władzy, którą miał nad nimi posiadać.
Jako pierwszy wspomina o tym żydowski historyk Józef Flawiusz: „Tak wielka była roztropność i mądrość, której Bóg udzielił Salomonowi, że przewyższał on nią wszystkich ludzi dawnych, a nawet Egipcjanie, którzy ponoć górują nad wszystkimi ludźmi bystrością umysłu, nie tylko nie dorównywali Salomonowi, ale pozostawali daleko w tyle za roztropnością króla. [...] Bóg obdarzył go również znajomością sztuki stosowanej przeciwko demonom w celu wspomagania i leczenia ludzi. Układał więc Salomon zaklęcia przynosząc ulgę w chorobach i zostawił po sobie formuły egzorcyzmów, za pomocą których ludzie opętani przez demony mogą je wygnać tak, że nigdy nie wrócą” (Józef Flawiusz, Dawne Dzieje Izraela, Oficyna Wydawnicza „Rytm”, Warszawa 1997 (8, 2, 5) s. 372).
Podobne opinie znajdziemy w Talmudzie, poza tym w Koranie mamy wzmiankę, że Prorok Sulejman (czyli właśnie biblijny Salomon) dostał jako dar od Allaha możliwość kontroli nad dżinnami, a one były mu posłuszne (Koran, 27:39).
Kabaliści przypisywali Salomonowi napisanie różnych ksiąg zawierających wiedzę tajemną. Najsłynniejszą z okultystycznych ksiąg, za autora której uważa się króla Salomona, jest "Sztuka Goecji" (nazwa ta pochodzi od greckiego goetia – wycie), czyli I księga Lemegetonu, nazywanego również "Małym Kluczem Salomona". Do czasów współczesnych zachowały się co najmniej cztery wersje tego dzieła, lecz żadna z nich nie pochodzi z czasów dawniejszych aniżeli przełom XVI i XVII.
Dzieło to przedstawia szczegółową charakterystykę 72 demonów, które król Salomon miał niegdyś rzekomo mocą swych wielkich zaklęć zamknąć w mosiężnym naczyniu. Jak głosi legenda, od tamtej chwili duchy te zmuszone były służyć każdemu, kto poznał ich magiczne pieczęcie i w zakreślonym kręgu magicznym wypowiedział Salomonowe zaklęcia.
Salomon w literaturze i muzyce.
W żydowskiej tradycji uchodzi za autora "Księgi Koheleta", "Pieśni nad pieśniami" i "Księgi Przysłów". W Koranie pod imieniem Sulajman jest prawzorem Mahometa. W arabskich legendach występuje jako jeden z czterech wielkich władców świata obok Nimroda, Nabuchodonozora i Aleksandra Wielkiego.
Utwory literackie z Salomonem w roli głównej:
Utwory muzyczne z Salomonem:
Odniesienia do Salomona zawierają również "Godzinki o Niepokalanym Poczęciu Najświętszej Maryi Panny".

</doc>
<doc id="110804" url="https://pl.wikipedia.org/wiki?curid=110804" title="Prawo poznańskie">
Prawo poznańskie

Prawo poznańskie (łac. "ius Posnaniense") – prawo miejskie, lokalna odmiana prawa magdeburskiego wzorowana na przywileju lokacyjnym Poznania z 1253 i stosowana w zachodniej Wielkopolsce.
Powstało ono wskutek niedostatecznej znajomości tegoż prawa przez lokalnych książąt, a później i królów, którzy omijali te niedostatki poprzez wzorowanie się na poznańskiej wersji tegoż prawa. Na prawie poznańskim lokowano takie miasta jak:
Natomiast w przywilejach lokacyjnych Wschowy z 1426 i Bledzewa z 1619 wspomina się ogólniej o "prawie miast wielkopolskich".

</doc>
<doc id="110806" url="https://pl.wikipedia.org/wiki?curid=110806" title="Jumper">
Jumper

Zobacz też:

</doc>
<doc id="110807" url="https://pl.wikipedia.org/wiki?curid=110807" title="Józef Franciszek Bliziński">
Józef Franciszek Bliziński

Józef Franciszek Bliziński herbu Korczak (ur. 10 marca 1827 w Warszawie, zm. 29 kwietnia 1893 w Krakowie) – polski dramaturg i komediopisarz pozytywistyczny. Jest uważany, obok Michała Bałuckiego, za spadkobiercę komedii fredrowskiej.
Życiorys.
Był synem Augustyna Franciszka Blizińskiego h. Korczak (ur. 1796) i arystokratki Marianny Heleny Zakrzewskiej h. Ogończyk (ur. 1799). W młodzieńczych latach często bywał na Kujawach. Przyjeżdżał z rodzicami do kuzynostwa Konstancji i Ignacego Zakrzewskiego herbu Pomian – właścicieli dóbr ziemskich Chocenia i Bodzanówka (1842). Trzy lata później, po śmierci w 1845 r. ich córki – jedynaczki, Marianny Zakrzewskiej (ur. 1784), jako nieletni odziedziczył na mocy testamentu tamtejsze dobra Choceń (dzisiejsze kujawsko-pomorskie). Został dziedzicem, chociaż nie na długo, bo wkrótce tytuł własności przepisał na matkę. Mieszkał w Choceniu do 1854 r. Lata szkolne spędził w Warszawie. Tam też uczęszczał na kursy prawne. W powstaniu styczniowym w 1863 r. stracił brata, a sam trafił do więzienia.
Kujawy opuścił w 1873, kiedy przeprowadził się ponownie na trzy lata do Warszawy, gdzie brał czynny udział w życiu towarzyskim i kulturalnym miasta. W latach 1876–1888 prowadził gospodarstwa w Sanockiem. W 1876 otrzymał majątek w Bóbrce jako wiano, biorąc ślub z Pelagią z Sokołowskich h. Pomian (ur. ok. 1840) i zamieszkał tam we dworku (obecnie jest zalany wodami Jeziora Myczkowskiego). Z Pelagią miał syna – Alfonsa Blizińskiego. Przyjaźnił się z Oskarem Kolbergiem, z którym prowadził ożywioną korespondencję, gdyż Kolberg przebywał także w Choceniu i Bodzanówku oraz w Bóbrce, prowadząc studia etnograficzne. W związku z nietrafionymi inwestycjami w wydobycie ropy naftowej Bliziński popadł w kłopoty finansowe i po 12 latach niepowodzeń, w 1888 r., wyjechał do Krakowa, gdzie osiedlił się i przebywał do śmierci 29 kwietnia 1893.
Twórczość.
Działalność literacką rozpoczął w okresie studenckim. Debiutował w 1860 wierszowaną komedią "Imieniny" (przeróbka "Konkurentów" powstałych w 1859) opublikowaną w „Gazecie Codziennej”. Z czasopismem tym współpracował również w późniejszych latach, publikując w nim materiały etnograficzne. W 1877 otrzymał pierwszą nagrodę w krakowskim konkursie dramatycznym za komedię "Pan Damazy".
Akcja sztuk Blizińskiego rozgrywała się najczęściej w środowisku wiejskiej szlachty. W "Imieninach" opisał przywary środowiska wiejskiego, ziemiaństwa i szlachty – poczesne miejsce zajął w niej „handel panną”. Podobnie w "Dziwolągach" (1876) przedstawił humorystyczny obraz środowiska ziemiańskiego. Najbardziej dojrzałe artystycznie były późniejsze komedie: "Pan Damazy" (1877) i "Rozbitki" (1881). W "Rozbitkach" ukazana została degradacja ziemiaństwa, jego rozrzutność, kłótliwość, a z drugiej strony – arystokratyczny snobizm mieszczaństwa. Motywy komiczne uległy w tych sztukach ograniczeniu, a obok nich pojawiły się wątki traktowane serio. Bohaterowie stali się bardziej skomplikowani psychologicznie (np. w "Rozbitkach"). Inni, chociaż traktowani humorystycznie, pokazywani byli z sympatią, np. tytułowy Pan Damazy – przedstawiciel cnót staroszlacheckich, szorstki i porywczy, ale jednocześnie uczciwy i dobry – czy młody adept pozytywizmu. Sztuki te zbliżały się do tzw. komedii społecznej, czyli odnoszącej się do ważnych zjawisk społecznych.
Bliziński był też etnografem, badał język ludowy, obyczaje, stroje. Przyjaźnił się z Oskarem Kolbergiem, którego uwiecznił w postaci Heliodora w "Marcowym kawalerze", będącym pożegnalnym akcentem wsi kujawskiej. Na podstawie utworu powstał w 1980 roku spektakl teatralny w reżyserii Józefa Słotwińskiego, z Mieczysławem Czechowiczem w roli tytułowej. Jego dorobek ulegał licznym przeobrażeniom wraz z przemianami ekonomicznymi ówczesnej Polski (rozwój kapitalizmu, deklasacja ziemiaństwa i alians bogatych mieszczan z arystokracją rodową) – "Rozbitki".
Pochowany na Cmentarzu Rakowickim w Krakowie (kw. RB, pas zachodni).

</doc>
<doc id="110808" url="https://pl.wikipedia.org/wiki?curid=110808" title="Zworka">
Zworka

Zworka – stosowany w elektronice, a zwłaszcza w architekturze komputera, łącznik pozwalający na zamknięcie, otwarcie lub obejście obwodu elektronicznego znajdującego się na płytce drukowanej. Umieszcza się go w celu zresetowania lub skonfigurowania układu elektronicznego (płyty głównej, karty rozszerzenia i tym podobnych).
Zworki mogą być zestawione w grupy z co najmniej jedną parą styków, choć często jest ich więcej. Każdy styk zakończony jest małym metalowym pinem. Odpowiednio dopasowana nasuwka przewodząca powoduje połączenie pinów i zamknięcie obwodu. Nasuwki te są niemal zawsze metalowe i zamknięte w nieprzewodzącej obudowie z tworzywa sztucznego, aby zapobiec przypadkowym niepożądanym zwarciom pozostałych elementów elektronicznych. Potocznie przyjęło się używać terminu „zworka” w odniesieniu do nasuwek, ale nie jest to prawidłowe określenie.
Ustawienie zworki, czyli zamknięcie obwodu elektronicznego, aktywuje pewne jego funkcjonalności, na przykład określenie częstotliwości taktowania procesora czy wysokości napięcia zasilania. 
Prawidłowe ustawienie zestawu zworek opisane jest zazwyczaj w dokumentacji, jednak zbyt duża ich liczba utrudnia montowanie sprzętu. Obecnie panuje trend związany z eliminacją zworek ze sprzętu elektronicznego powszechnego użytku i zastąpienie ich mechanizmami autokonfiguracji, na przykład "plug and play", albo konfiguracji programowej. Konfiguracja ta może być przechowywana w układach NVRAM (zwykle w pamięci "flash") i ładowana przez procesor lub negocjowana podczas inicjalizacji systemu. W niektórych przypadkach urządzenia typu "hot plug", to znaczy podłączane w trakcie pracy, mogą mieć możliwość renegocjacji swojej konfiguracji.
Z drugiej strony w systemach obsługiwanych przez specjalistów zastosowanie zworek jest pożądane ze względu na brak konieczności posiadania klawiatury i wyświetlacza do zmiany ustawień oraz odporność konfiguracji na zmianę lub uszkodzenie oprogramowania sterującego.

</doc>
<doc id="110811" url="https://pl.wikipedia.org/wiki?curid=110811" title="Środowisko uruchomieniowe">
Środowisko uruchomieniowe



</doc>
<doc id="110815" url="https://pl.wikipedia.org/wiki?curid=110815" title="Lasowice Małe (wieś w województwie opolskim)">
Lasowice Małe (wieś w województwie opolskim)

Lasowice Małe (dodatkowa nazwa w j. niem. Klein Lassowitz, w przeszłości "Deutsch Lassowitz", 1936–1945 "Schlosswalden") – wieś w Polsce położona w województwie opolskim, w powiecie kluczborskim, w gminie Lasowice Wielkie.
Z geograficznego punktu widzenia wieś leży na Górnym Śląsku, nad rzeką Bogacicą, w makroregionie Niziny Śląskiej, w mezoregionie Równiny Opolskiej.
Do czasu polskiej reformy administracyjnej (1999) wieś związana była z powiatem oleskim.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "małe Lassowice" oraz niemiecką "Klein Lassowitz".
Historia.
Przynależność państwowa.
Wieś osadzona w 1292, w księstwie opolskim, stanowiącym lenno czeskie. Do 1532 pod zarządem książąt opolskich z dynastii Piastów śląskich. 
Od 1526 w rękach Habsburgów austriackich. W latach 1532–1551 przejściowo w zastawie pod Hohenzollernami z linii Ansbach, w latach 1551–1557 we władaniu Izabeli Jagiellonki, regentki syna – niekoronowanego króla Węgier, w latach 1645–1666 w zastawie pod królami polskimi.
Po wojnach śląskich w 1742 miejscowość znalazła się w Królestwie Prus pod berłem Hohenzollernów. Do 1806 w składzie Świętego Cesarstwa Rzymskiego Narodu Niemieckiego, od 1871 w Cesarstwie Niemieckim, następnie od 1918 w Republice Weimarskiej. Od 1933 w III Rzeszy.
1945 przejściowo pod administracją Armii Czerwonej, po czym w składzie państwa polskiego. W latach 1945–1954 siedziba gminy Lasowice Małe.
Przynależność administracyjno-terytorialna.
Wieś w 1816, podczas podziału prowincji śląskiej na rejencje, weszła w skład rejencji górnośląskiej, docelowo przemienionej w rejencję opolską. 1919–1938 i od 1941 w prowincji górnośląskiej.
1945 w I okręgu administracyjnym Śląsk Opolski. W latach 1946–1950 w województwie śląskim, od 1950 w woj. opolskim. W latach 1954–1972 wieś należała i była siedzibą władz gromady Lasowice Małe. 
Wieś od osadzenia przynależała do dystryktu oleskiego, z czasem przeobrażonego w powiat oleski. Od 1999, pomimo sprzeciwu władz samorządowych i mieszkańców, w składzie powiatu kluczborskiego.
Prywatni właściciele.
Początkowo nieznani. Od ok. poł. XV w. ród von Dambrowka. Od 1753 (lub wcześniej) ród von Hoym. W latach 1811–1945 ród zu Hohenlohe-Öhringen, zu Hohenlohe-Ingelfingen.
Status.
Około XVIII/XIX w. – 1973 wieś gminna (od 1954 siedziba Gromadzkiej Rady Narodowej), w latach 1945–1947 przejściowo z siedzibą w Kocianowicach (Chocianowicach).
W latach 1974–2005 siedziba gminy Lasowice Wielkie.
W latach 1874–2005 siedziba USC.
Rys historyczny.
Pierwsze ślady działalności człowieka sięgają przełomu epok brązu i żelaza, czego dowodem jest położone na skraju wsi cmentarzysko z okresu kultury halsztackiej.
Wieś osadzona w okresie kolonizacji Śląska, na terenie Puszczy Śląskiej, na wschód od Przesieki Śląskiej. Początkowo pod nazwą "Deutsch-Lassowitz". Spustoszona podczas wyprawy Husytów na Śląsk.
Wobec bliskości Kluczborka oraz wprowadzonej w 1555 zasady "Cuius regio, eius religio", wieś poddana reformacji. Od 1599 kościół filiałem nowo powstałej parafii (gminy) ewangelicko-augsburskiej Lasowice Wielkie.
Wieś tragicznie doświadczona przez wojnę trzydziestoletnią oraz kontrreformację. 1628 (lub później) wypędzenie pastora luterańskiego. 1653 konfiskata kościoła na rzecz katolików. Mimo to ludność pozostała przy wyznaniu luterańskim.
1688 luteranie wybudowali nowy kościół (data nie znajduje potwierdzenia w źródłach przedwojennych; sugestywnie podaje się rok 1735, ujawniony na belce tęczowej świątyni), z którego jednak zaprzestali wkrótce korzystać.
Wieś dotknęły wojny śląskie, później oddziały Napoleona Bonaparte.
1783 pierwsza wzmianka o szkole luterańskiej.
Około XVIII/XIX w. wieś podniesiona do rangi gminy (pełniła tę funkcję do 2005). Około połowy XIX w. sumptem rodu zu Hohenlohe-Öhringen znacznie rozbudowana, m.in. o obiekty przemysłowe i usługowe. W tym czasie następowało stopniowe uwalnianie chłopów od pańszczyzny.
Dalszy rozwój wsi związany z otwarciem w 1868 stacji Kolei Prawego Brzegu Odry (odcinek linii zamknięty w 2004).
1867, wobec budowy nowego kościoła (domu zborowego) (1866), odtworzono parafię (gminę) ewangelicko-augsburską Lasowice Wielkie, ale bez filiału w Lasowicach Małych.
Podczas I wojny światowej poległo 51 mieszkańców wsi. Ich nazwiska wyryto na ufundowanym po wojnie obelisku.
W Plebiscycie na Górnym Śląsku we wsi oddano 521 głosów za Niemcami, 20 za Polską.
1928 zorganizowano Ochotniczą Straż Pożarną. 1934 sporządzono jej akt założycielski.
1932, po wcześniejszych nieudanych próbach, luteranie wznieśli budynek przedszkola (działającego od 1896) i domu młodzieży, wykorzystywany także jako dom zborowy. Odtąd Lasowice Małe z powrotem filiałem parafii (gminy) ewangelicko-augsburskiej Lasowice Wielkie.
W latach 1936–1945 miejscowość nosiła nazwę "Schloßwalden".
Przed wybuchem II wojny światowej we wsi zbudowano lotnisko do celów zwiadowczych. Pod koniec wojny zajęła je Armia Czerwona, po czym zostało zniszczone.
1945 wieś opustoszała. Postanowieniami konferencji poczdamskiej oddano ją pod jurysdykcję Polski. Osiedlono w niej przymusowych polskich wysiedleńców z obszarów wschodnich II Rzeczypospolitej wcielonych do ZSRR, głównie z Rodatycz. Zakończyły działalność instytucje luterańskie.
Zabór plebanii w Lasowicach Wielkich wymusił konieczność adaptacji do tego celu obiektów po dawnym przedszkolu i domu młodzieży; stąd Lasowice Małe siedzibą parafii ewangelicko-augsburskiej w Lasowicach Wielkich.
W latach 1950–1990 wieś PGR-owska. Od 2000 sukcesywnie pozbawiana funkcji koncentratora lokalnej społeczności. Od 2003 znana dzięki luterańskiej inicjatywie Lasowickiego Domu Tolerancji i Kultury.
Odwilż polityczna po Okrągłym Stole, unormowanie stosunków polsko-niemieckich oraz wejście Polski do Unii Europejskiej, pozwoliły na względną jawność działania w sprawach historycznych i narodowościowych. W ramach tych działań m.in. na wniosek lokalnej mniejszości niemieckiej siedzibę Urzędu Gminy w Lasowicach Małych, jako pierwszą w Polsce instytucję publiczną, oznaczono dwujęzyczne, w językach polskim i niemieckim. Ustalono dwujęzyczne oznaczenie wsi. Sukcesywnie odtwarzane są kontakty z dawnymi mieszkańcami, owocujące działaniami partnerskimi, kulturalnymi, charytatywnymi i in.
Zabytki.
Do wojewódzkiego rejestru zabytków wpisane są:
zabytki nieistniejące:
Gospodarka.
Obecnie podstawową strefą działalności gospodarczej mieszkańców jest praca zarobkowa, głównie w krajach Europy Zachodniej. Nieznaczny odsetek mieszkańców pracuje, lub prowadzi na miejscu gospodarkę rolną i leśną oraz drobną działalność usługową.
We wsi działa spółka rolnicza, hodowla, gorzelnia, leśnictwo, wyłuszczarnia.
W przeszłości działały m.in. kuźnia, mleczarnia, młyn, potażarnia (wszystkie z tych zakładów zburzone).
Kultura.
Wieś początkowo (1999) objęta organizowanym przez Dom Współpracy Polsko-Niemieckiej oraz lokalne władze samorządowe projektem „Historia lokalna na przykładzie wybranych powiatów, miast i gmin”, w ramach którego odbywały się odczyty, projekcje filmowe, zwiedzanie obiektów dziedzictwa kulturowego itp. Obecnie program kontynuowany jest w powiecie oleskim.
Mieszkańcy uczestniczą w spotkaniach delegacji polsko-niemieckich, w tym z gminy partnerskiej Holle i związku gmin Grünstadt-Land.
Lasowicki Dom Tolerancji i Kultury.
Lasowicki Dom Tolerancji i Kultury od 2003 wyrasta na wiodącą instytucją kulturalną regionu. Dom powstał z inicjatywy proboszcza parafii ewangelicko-augsburskiej w Lasowicach Wielkich, ks. Ryszarda Pierona. Działa na zasadzie świetlicy środowiskowej, w dawnej szkole luterańskiej, w 2000 przez lokalne władze samorządowe zamkniętej, w 2004 odkupionej przez parafię, w 2007 wyremontowanej jej nakładem.
Dom kieruje swoją działalność do dzieci i młodzieży, niezależnie od wyznania. Prowadzi na bieżąco zajęcia edukacyjne, organizuje imprezy kulturalne, sportowe, turystyczne, wypoczynkowe, i in.
Przyroda.
Wieś położona częściowo w obszarze chronionego krajobrazu Lasy Stobrawsko-Turawskie. Na jego terenie m.in.:
Urozmaicenie elementów nieskażonej przyrody (biocenozy leśne, łąkowe i polne), w połączeniu z niewielkimi, lecz licznymi obszarami wodnymi, powoduje występowanie we wsi i wokół niej gatunkowego bogactwa zwierząt i roślin. Walory przyrody przyciągają jej miłośników, stanowią raj dla wędkarzy i zbieraczy grzybów, sprzyjają aktywnym formom wypoczynku, jak turystyka piesza i rowerowa.

</doc>
<doc id="110818" url="https://pl.wikipedia.org/wiki?curid=110818" title="Znieczulenie miejscowe">
Znieczulenie miejscowe

Znieczulenie miejscowe, znieczulenie przewodowe, znieczulenie regionalne – metoda blokowania odczuwania bólu ostrego lub przewlekłego polegająca na odwracalnym przerwaniu przewodnictwa nerwowego w pniach nerwowych zaopatrujących daną okolicę ciała. Znieczulenie miejscowe umożliwia bezbolesne przeprowadzenie zabiegów chirurgicznych, stomatologicznych i diagnostycznych bez narażenia pacjenta na silny ból towarzyszący tym zabiegom. Podczas takiego zabiegu pacjent pozostaje świadomy (funkcje mózgu są zachowane).
Do anestezji tego typu stosuje się środki znieczulające miejscowo, opioidy oraz leki z innych grup. Rodzajami takich procedur są:

</doc>
<doc id="110819" url="https://pl.wikipedia.org/wiki?curid=110819" title="Blokady centralne">
Blokady centralne

Blokady centralne – odmiana znieczulenia regionalnego (przewodowego), w której leki wywołujące przerwanie przewodnictwa nerwowego oddziałują na rdzeń kręgowy. W zależności od przestrzeni, do której podaje się leki wyróżnia się dwa typy:

</doc>
<doc id="110820" url="https://pl.wikipedia.org/wiki?curid=110820" title="Nieulotna pamięć o dostępie swobodnym">
Nieulotna pamięć o dostępie swobodnym

Nieulotna pamięć o dostępie swobodnym, NVRAM (od ang. "non-volatile random-access memory") – pamięć komputerowa nietracąca zawartych w sobie informacji po zaniku zasilania. Jest używana w komputerach głównie do przechowywania ustawień (na przykład BIOS) i informacji, które muszą być trwałe.
Najbardziej znanym przykładem pamięci takiego typu były pamięci ferrytowe, używane w latach 50. i 60. XX wieku. Obecnie rozwija się różne rodzaje nieulotnych pamięci o dostępie swobodnym, stosując technologie nanorurek węglowych (NRAM) lub wykorzystując efekt tunelu magnetycznego (MRAM) i właściwości ferroelektryczne (FRAM).
Innym rodzajem pamięci o zbliżonych właściwościach do NVRAM są układy "flash", stosowane powszechnie na przykład w cyfrowych aparatach fotograficznych i przenośnych odtwarzaczach MP3.

</doc>
<doc id="110823" url="https://pl.wikipedia.org/wiki?curid=110823" title="Dżos (miasto)">
Dżos (miasto)

Dżos (ang. "Jos") – miasto w północno-centralnej Nigerii, położone na płaskowyżu Dżos, stolica stanu Plateau, znajduje się na terenach plemienia Hausa. Założone przez brytyjskich kolonizatorów, jego nazwa to skrót angielskiego wyrażenia „"Jesus Our Saviour"” (Jezus Naszym Zbawicielem). Obecna liczba mieszkańców to ponad 800 000 (stan na 1 stycznia 2005).
Do końca lat 90. XX wieku, ze względu na ożywczy, chłodny klimat, popularne miejsce wypoczynku w Nigerii. Od czasów wprowadzenia w północnej Nigerii surowego prawa koranicznego (szariatu) Dżos stał się areną krwawych zamieszek pomiędzy muzułmanami a chrześcijanami.

</doc>
<doc id="110827" url="https://pl.wikipedia.org/wiki?curid=110827" title="Znieczulenie podpajęczynówkowe">
Znieczulenie podpajęczynówkowe

Znieczulenie podpajęczynówkowe – forma znieczulenia regionalnego z grupy blokad centralnych, w której leki wywołujące przerwanie przewodnictwa nerwowego podaje się bezpośrednio do płynu mózgowo-rdzeniowego znajdującego się w worku oponowym otaczającym rdzeń kręgowy drogą punkcji lędźwiowej. Ze względów bezpieczeństwa nakłucie opony twardej wykonuje się w odcinku lędźwiowym kręgosłupa, gdzie nie istnieje ryzyko uszkodzenia rdzenia kręgowego. Znieczulenie charakteryzuje się bardzo szybkim początkiem działania, przewidywalnym rozkładem obszaru znieczulenia oraz stosunkowo krótkim czasem działania.

</doc>
<doc id="110831" url="https://pl.wikipedia.org/wiki?curid=110831" title="Psychosomatyka">
Psychosomatyka

Psychosomatyka – całościowe ujmowanie problemów człowieka chorego. Termin wprowadził do medycyny w 1818 roku J.Ch. Heinroth.
Psychosomatyka zajmuje się rozpatrywaniem zależności psychosomatycznych, czyli dotyczących wpływu czynników psychicznych na organizm człowieka. Badania w modelu patogenetycznym poszukują czynników natury psychicznej w powstawaniu chorób somatycznych i wpływających na ich przebieg.
Czynniki takie to:
Określenie „zaburzenia psychosomatyczne“ funkcjonuje w nauce od niedawna, gdyż dopiero od 1922, jednak już Platon w dziele "Parmenides" twierdził: „leczenie wielu chorób, nie jest znane lekarzom Hellady, gdyż nie baczą oni na całość, którą także studiować należy, albowiem nie może być zdrowa część, kiedy niedomaga całość“.
Teorie psychosomatyki.
Podział główny:
Wyznawcami teorii swoistości etiologii byli: Freud, Ferenczi, Jelliffe, Deutsch. Wszyscy oni, jak cały nurt psychoanalityczny w tamtych czasach, twierdzili, że zaburzenia fizjologiczne są wyrazem stłumionych, podświadomych pragnień. Freud podawał za przykład konwersję histeryczną.
Choroby psychosomatyczne.
Klasyfikacja chorób psychosomatycznych według Manfreda Bleulera
Klasyfikacja chorób psychosomatycznych według Engela:

</doc>
<doc id="110832" url="https://pl.wikipedia.org/wiki?curid=110832" title="Znieczulenie zewnątrzoponowe">
Znieczulenie zewnątrzoponowe

 
Znieczulenie zewnątrzoponowe – forma znieczulenia regionalnego z grupy blokad centralnych, w której leki wywołujące przerwanie przewodnictwa nerwowego podaje się do przestrzeni zewnątrzoponowej kanału kręgowego, pomiędzy okostną wyścielającą kanał kręgowy i oponę twardą otaczającą rdzeń kręgowy.
Wówczas lek rozprzestrzeniając się w górę i w dół blokuje przechodzące nerwy rdzeniowe odchodzące od rdzenia kręgowego i nerwy przechodzące przez otwory międzykręgowe.
Znieczulenie charakteryzuje się mało dynamicznym początkiem znieczulenia, możliwością wykonania w dowolnym odcinku kręgosłupa oraz możliwością wykonania ciągłego znieczulenia zewnątrzoponowego po wprowadzeniu do przestrzeni zewnątrzoponowej specjalnego cewnika.
Anatomia.
Znieczulenie zewnątrzoponowe można przeprowadzić na każdym odcinku kręgosłupa. Najbardziej dogodny i bezpieczny dostęp do przestrzeni zewnątrzopoponowej stanowi jednak odcinek lędźwiowy poniżej zakończenia rdzenia kręgowego, czyli na wysokości L3-L4 lub L4-L5. Przebieg zabiegu ułatwiają prawie poziomy przebieg wyrostków kolczystych i dobrze rozwinięte w tym miejscu więzadła kręgosłupa.
W celu osiągnięcia przestrzeni zewnątrzoponowej igła musi przejść kolejno przez następujące struktury:
Podczas wykonywania znieczulenia igła napotyka na opór więzadła żółtego, które stanowi najistotniejszy punkt rozpoznawczy, po osiągnięciu którego igła znajduje się już w przestrzeni zewnątrzoponowej rdzenia kręgowego. Dalej znajduje się opona twarda, która również daje znaczny opór. Jednak przebicie tej struktury jest jednoznaczne z niepowodzeniem znieczulenia zewnątrzoponowego.
Wskazania.
Do najważniejszych wskazań wykonania znieczulenia zewnątrzoponowego należą:
Technika znieczulenia.
Znieczulenie należy wykonywać w warunkach podobnych jak zabiegi chirurgiczne. Miejsce wkłucia musi zostać wyjałowione, a okolica powinna być okryta jałowymi serwetami. Anestezjolog musi być ubrany w maskę, czapkę oraz jałowe rękawiczki. Warto zaznaczyć, że w różnych ośrodkach techniki wykonania znieczulenia mogą być inne.
Ułożenie pacjenta.
Do wykonania zabiegu może być zastosowane ułożenie pacjenta w pozycji siedzącej z oparciem nóg lub leżącej na boku. Pacjent jednocześnie przygina głowę do klatki piersiowej oraz zgina kończyny dolne stawach biodrowych i kolanowych. Takie ułożenie pozwala na rozejście się sąsiednich wyrostków kolczystych, co ułatwia prowadzenie igły do przestrzeni międzykręgowej.
Wprowadzenie igły.
Wykonuje się dojście w linii środkowej ciała, lub rzadziej stosowane dojście boczne. Podczas znieczulenia odcinka lędźwiowego z dojściem w linii środkowej najpierw oznacza się poziom L3-L4, który wyznacza linia przeprowadzona pomiędzy kolcami tylnymi górnymi talerza kości biodrowej. Następnie po znieczuleniu nasiękowym skóry i tkanki podskórnej nacina się skórę i ostatecznie wprowadza się specjalną igłę Tuohy (czyt. "tui") charakterystycznie zakrzywioną na końcu.
Identyfikacja przestrzeni zewnątrzoponowej.
Igłę Tuohy należy kierować w linii środkowej w miejscu wkłucia. O prawidłowym prowadzeniu igły świadczy brak wyraźnego oporu. Kiedy w trakcie prowadzenia igły pojawia się opór, świadczy to o dotarciu igły do opony twardej. Igła nie może wówczas przebić tej przestrzeni, a każdy kontakt z oponą może ją naruszyć i spowodować niepowodzenie zabiegu. W przypadku osiągnięcia opony twardej, należy wycofać igłę i zastosować dojście boczne.
Metoda wiszącej kropli.
Na igle umieszczona zostaje kropla soli fizjologicznej, która zostanie wessana po dojściu do przestrzeni zewnątrzoponowej z powodu panującego w niej niższego ciśnienia.
Metoda zanikania oporu.
Zostaje usunięty mandryn z igły, a do nasadki podłącza się 10 ml strzykawkę wypełnioną solą fizjologiczną. Igłę ze strzykawką delikatnie wprowadza się w kierunku przestrzeni zewnątrzoponowej wywierając stały nacisk na tłok. Kiedy igła przebije więzadło żółte, opór nagle ustaje i tłok strzykawki poddaje się uciskowi.
Podanie dawki testowej.
Po osiągnięciu przestrzeni zewnątrzoponowej zostaje podana niewielka ilość środka znieczulającego. Po kilku minutach sprawdza się ciśnienie tętnicze, ruchomość kończyn i subiektywne odczucia pacjenta.
Podanie środka znieczulającego.
Metoda pojedynczej dawki.
Po podaniu dawki testowej, zostaje podana całkowita dawka leku.
Wprowadzenie cewnika.
Cewnik do przestrzeni zewnątrzoponowej można kierować w górę lub w dół kanału kręgowego na głębokość ok. 5 cm. Podczas wprowadzania cewnika wyczuwa się niewielki opór, będący wynikiem kontaktu z oponą twardą. Po wprowadzeniu cewnika należy sprawdzić, czy nie wycieka z niego płyn mózgowo-rdzeniowy lub krew co świadczyło by o przebiciu opony twardej lub o nakłuciu żyły. Wówczas kilkakrotnie można podawać lek znieczulający.
Powikłania.
Na skutek blokady również włókien współczulnych u prawie każdego pacjenta występuje spadek ciśnienia krwi. Ponadto często na skutek delikatnego naruszenia opony twardej oraz wycieku niewielkich ilości płynu mózgowo-rdzeniowego do przestrzeni zewnątrzoponowej występują popunkcyjne bóle głowy. Pacjentom po wykonaniu znieczulenia zaleca się leżenie oraz ograniczenie ruchów przez 24 godziny po zabiegu w celu uniknięcia tych powikłań. Nieprzestrzeganie tych zaleceń, często jest bezpośrednim skutkiem uporczywych dla pacjenta bólów głowy.

</doc>
