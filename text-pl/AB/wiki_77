<doc id="110836" url="https://pl.wikipedia.org/wiki?curid=110836" title="Nicolae Ceaușescu">
Nicolae Ceaușescu

Nicolae Ceaușescu ( []; ur. 26 stycznia 1918 w Scornicești, zm. 25 grudnia 1989 w Târgoviște) – rumuński polityk i działacz komunistyczny. Sekretarz generalny Rumuńskiej Partii Komunistycznej w latach 1965–1989, przewodniczący Rady Państwa i prezydent Rumunii sprawujący władzę dyktatorską od 1967 do 1989. Został obalony i stracony w wyniku rewolucji w 1989.
Życiorys.
Młodość i początek kariery.
Nicolae Ceaușescu urodził się w wielodzietnej rodzinie chłopskiej w Scornicești, w regionie Aluta. Jego ojciec, Andruță Ceaușescu posiadał mające 7,4 akra grunty rolne i kilka owiec. Ukończył cztery klasy szkoły podstawowej, po czym przeniósł się do Bukaresztu, gdzie rozpoczął pracę w fabryce. Dzięki swojej siostrze Nicolinie Nicolae Ceaușescu rozpoczął praktyki czeladnicze u szewca. Po sześciu tygodniach porzucił praktyki – krótko pracował w sklepie spożywczym, a później rozpoczął pracę u innego szewca.
Pod wpływem Săndulesca (szewca, u którego pracował Nicolae) wstąpił do nielegalnej Rumuńskiej Partii Komunistycznej. W roku 1933 został po raz pierwszy aresztowany. Według oficjalnych biografii Ceaușescu aresztowano za wzywanie do strajków i kolportaż ulotek. W 1934 roku był kilka razy zatrzymywany, wpierw za zbieranie podpisów przeciw procesowi pracowników kolei, a następnie dwa razy za podobną działalność. Nie został jednak aresztowany, ale zakazano mu mieszkania w stolicy. 15 stycznia 1936 roku aresztowano go za kolportaż ulotek. Został skazany na dwa lata w więzieniu Doftan za działania antyfaszystowskie.
Z więzienia wyszedł w grudniu 1938, zaś w 1939 roku poznał Lenutę Petrescu (pobrali się w 1945 roku; małżonka po ślubie zmieniła imię na Elena), która wraz z upływem czasu miała coraz większy wpływ na życie polityczne męża. W 1940 roku został ponownie aresztowany i uwięziony. Latem 1943 roku został przewieziony do obozu koncentracyjnego w Târgu Jiu, gdzie dzielił celę z Gheorghem Gheorghiu-Dejem, stając się jego protegowanym. W 1944 roku Ceaușescu zaczął działać jako sekretarz Związku Młodych Komunistów.
Wraz z rosnącą władzą komunistów w Rumunii w 1947 roku, Ceaușescu objął stanowisko ministra rolnictwa, a następnie został zastępcą ministra sił zbrojnych (resortem kierował wtedy Gheorghe Gheorghiu-Dej). W 1952 roku Gheorghiu-Dej przeniósł go do Komitetu Centralnego Partii. W 1954 roku Ceaușescu stał się pełnoprawnym członkiem Biura Politycznego i z czasem awansował, zajmując w końcu drugie miejsce w Partii.
Przywództwo Rumunii.
Konsolidacja władzy w partii.
Trzy dni po śmierci Gheorghiu-Deja w 1965 Ceaușescu objął stanowisko I sekretarza Rumuńskiej Partii Robotniczej. Wraz z wyborem Ceaușescu doszło do innych przetasowań u sterów władzy. Przewodniczącym Rady Państwa został Chivu Stoica, a premierem Ion Gheorghe Maurer. Jedną z jego pierwszych decyzji była zmiana nazwy partii z Rumuńskiej Partii Robotniczej na Rumuńską Partię Komunistyczną oraz nazwanie państwa Socjalistyczną Republiką Rumunii. W ramach walk frakcyjnych Ceaușescu odsunął do drugiego szeregu dotychczasowych stronników Gheorghiu-Deja: Stoicę, Alexandru Drăghici i Gheorghe Apostola. W ten sposób do 1969 roku objął pełną kontrolę nad Komitetem Centralnym. Ceaușescu wykorzystał zmiany w Komitecie Centralnym do powołania Komisji Partii, która rozpoczęła badania nad czystkami stalinowskimi w Rumunii i dokonała rehabilitacji wielu działaczy poddanych represjom stalinowskim (w tym m.in. Ștefana Forișa, Lucrețiu Pătrășcanu, Mirona Constantinescu). Zarówno badania nad czystkami politycznymi, jak i rehabilitacja były pozorne. Dwa lata później, w 1967 roku, objął stanowisko przewodniczącego Rady Państwa (od 1974 przyjął także tytuł Prezydenta Socjalistycznej Republiki Rumunii). Pod koniec kwietnia 1968 roku na kongresie partii Ceaușescu potępił stalinowskiego poprzednika, Gheorghiu-Deja i zrehabilitował kolejne ofiary stalinowskiego terroru. Działanie to miało na celu stworzenie wokół Ceaușescu aury szczerego, odważnego i patriotycznego komunisty i antystalinisty.
Polityka wewnętrzna w latach 60..
Dzięki wydobyciu surowców naturalnych gospodarka Rumunii rozwijała się (w latach 1950–1973 wskaźniki wzrostu gospodarczego wynosiły średnio 10% rocznie). Rumunia samodzielnie rozwijała szereg branż produkcyjnych, nie zgadzając się tym samym na przypisaną jej rolę dostawcy surowców, narzuconą przez Związek Radziecki. W latach 70., na skutek deficytu artykułów rolnych, surowców i energii oraz uporczywego rozwijania niedochodowego przemysłu ciężkiego doszło do załamania gospodarczego.
Rumunia w latach 60. uchodziła za najbardziej liberalny kraj w bloku wschodnim. Ceaușescu zdecydował się odstąpić od masowych represji i wypuścić tysiące osób z więzienia. Poprawie poziomu życia towarzyszył rozwój kultury i nauki. Zmiana nastąpiła 21 sierpnia 1968 roku, po inwazji wojsk Układu Warszawskiego na Czechosłowację. Zwołano wiec przed budynkiem Komitetu Centralnego Rumuńskiej Partii Komunistycznej. W jej trakcie Ceaușescu wygłosił przemówienie, w którym wezwał Rumunów do obrony państwa przed sowiecką inwazją. Tysiące ludzi wstąpiło w szeregi Gwardii Patriotycznej oraz zapisało się do partii (wśród nich znalazł się pisarz Paul Goma, uchodzący w latach 70. za „rumuńskiego Sołżenicyna”. Dzięki temu Nicolae Ceaușescu zdobył popularność na Zachodzie oraz otrzymał nieoficjalną obietnicę pomocy w razie agresji.
W 1965 roku Nicolae Ceaușescu nakazał wyburzenie kilku dzielnic Bukaresztu, by móc postawić budynki użyteczności publicznej. W 1966 roku wprowadzono zakaz aborcji dopuszczający nieliczne wyjątki.
Polityka zagraniczna.
W latach 60. zakończył aktywne członkostwo w Układzie Warszawskim (pomimo że Rumunia pozostała członkiem Układu do czasu jego rozwiązania w 1991 roku). Nicolae Ceaușescu odmówił uczestnictwa w ataku na Czechosłowację w ramach sił Układu Warszawskiego, a następnie otwarcie potępił to posunięcie (w dniach 15–17 sierpnia, kilka dni przed interwencją, Ceaușescu przebywał z wizytą przyjaźni w Pradze, gdzie podpisał układ o przyjaźni i pomocy wzajemnej). Ceaușescu zdecydował wówczas o utworzeniu Gwardii Patriotycznej, która miała bronić kraju przed Związkiem Radzieckim. Sam Nicolae Ceaușescu wówczas uważał, że za decyzję wobec Czechosłowacji otrzyma Pokojową Nagrodę Nobla. Przywódca Rumunii nie podzielał jednak poglądów Alexandra Dubčeka, a jego postawa wynikała z niechęci do Związku Radzieckiego (ponadto Ceaușescu wychodził z założenia, że każdy kraj komunistyczny powinien samodzielnie decydować o swojej drodze rozwoju). Według rumuńskiego ambasadora w Paryżu Victora Dimitriu Ceaușescu uzgadniał decyzje z Moskwą.
Po wojnie sześciodniowej Rumunia utrzymywała stosunki dyplomatyczne z Izraelem. Rumunia była jedynym państwem należącym do Układu Warszawskiego, który nie zerwał relacji dyplomatycznych z Izraelem. Decyzja ta miała podłoże finansowe – Izrael reprezentujący wszystkich Żydów zgodził się na przyjęcie rumuńskiej gminy żydowskiej w zamian za pomoc finansową. Pieniądze z wymiany trafiły do tajnych kont bankowych należących do Ceaușescu. Jednocześnie Ceaușescu pozbył się nielubianej grupy społecznej oraz korzystał z jej miejsc pracy, domów i mieszkań, nadal będąc odbieranym na arenie międzynarodowej jako obrońca praw człowieka. Podobna umowa obowiązywała podczas rządów Gheorghiu-Deja, ale wówczas Izrael płacił technologiami, a nie twardą walutą.
W 1969 roku Nicolae Ceaușescu zdecydował się na zaprzestanie szkolenia oficerów wojska i służb specjalnych w Związku Radzieckim. Nowo wyszkoleni oficerowie mieli kontakt z armią radziecką w ramach Układu Warszawskiego.
Pomimo przeciwstawiania się Układowi Warszawskiemu Nicolae Ceaușescu i Leonid Breżniew utrzymywali poprawne relacje i ufali sobie w strategicznych kwestiach politycznych. Dzielące ich różnice wyjaśniali podczas wspólnych polowań.
Kult jednostki.
Od 1968 roku zaczął rozwijać się kult jednostki wokół Nicolae Ceaușescu. Podczas podróży do Chin i Korei Północnej w 1971 roku Nicolae Ceaușescu zachwycił się hołdami oddawanymi Mao Zedongowi i Kim Ir Senowi. 26 stycznia 1973 roku Nicolae Ceaușescu nakazał obchodzenie swoich 55. urodzin jako państwowe święto. Jako władcę Ceaușescu porównywano do ważnych postaci z historii Rumunii: Decebala, Stefana Wielkiego, Michała Walecznego. Według propagandy Ceaușescu był jedynym spadkobiercą ich dziedzictwa i bezpośrednim następcą. Członek Egzekutywy Komitetu Politycznego Dumitru Popescu mawiał, że Juliusz Cezar, Napoleon Bonaparte, Aleksander Wielki, Perykles i Piotr Wielki nie są razem tyle warci co jeden Ceaușescu. Podobny kult jednostki w państwach komunistycznych miał miejsce tylko w Albanii.
28 marca 1974 roku parlament jednogłośnie wybrał Nicolae Ceaușescu na urząd prezydenta. Wkrótce nowego prezydenta nazywano "Conducător" (wódz). Będąc prezydentem Ceaușescu wydawał liczne dekrety. Wiele z nich przeczyło sobie nawzajem lub nie były logiczne. Rządzenie dekretami doprowadziło do biurokratycznego bałaganu, dzięki któremu osoby z lepszymi koneksjami mogły wykorzystywać sprzeczne przepisy do ochrony swojej pozycji. Zgromadzenie Narodowe straciło swoje znaczenie. Media zagraniczne odnotowały wprowadzenie w Rumunii urzędu prezydenta, ale ze względu na dobre stosunki pomiędzy Rumunią a Zachodem nie wspominano o autorytarnym charakterze rządów. Ceaușescu będący prezydentem cieszył się dużą władzą.
Po 1974 roku wielu artystów włączyło się do tworzenia kultu jednostki prezydenta Rumunii. Poeci stosowali przy zaimku osobowym odnoszącym się do Ceaușescu wyłącznie duże litery. Malarze malowali Nicolae i Elenę Ceaușescu w stylu alegorycznych portretów świętych, kulturalni działacze tworzyli coraz to bardziej wyszukane formy hołdów. W dniu urodzin "Conducătora" ukazywała się książka "Omagiu", będąca tomem z pieśniami i przyśpiewkami sławiącymi Ceaușescu. Większość artystów tworzyła dzieła wychwalające reżim w celu otrzymania przywilejów i prezentów od prezydenta Rumunii. Prasa, radio i telewizja wychwalała Nicolae Ceaușescu. Media tworzyły materiały opierające się na kulcie jednostki, demagogii, kłamstwach i półprawdach. Historycy stworzyli nową biografię Ceaușescu – i tak prezydent Rumunii będąc dzieckiem chronił starszych braci, którzy bali się dzikich zwierząt, a w młodości walczył z faszyzmem. We wsi Scornicești powstało muzeum.
Kult jednostki nie obejmował tylko Nicolae i Eleny. Rumuni musieli odpowiednio traktować psa o imieniu Corbu. Gdy Nicolae Ceaușescu chciał go widzieć, zwierzę przywożono limuzyną z prywatnej rezydencji do siedziby Komitetu Centralnego. Podczas przewożenia psa blokowano ulice, a konwój zabezpieczała policja na sygnale. Ceaușescu nakazał ambasadorowi w Wielkiej Brytanii sprowadzanie drogich angielskich ciasteczek dla psów, które przez pocztę dyplomatyczną trafiały do Bukaresztu.
Otwarcie na Zachód i neutralna polityka zagraniczna.
Polityczna niezależność Ceaușescu od ZSRR oraz jego sprzeciw wobec interwencji w Czechosłowacji w 1968 roku, zainteresowała mocarstwa zachodnie, które wierzyły, że jest on antysowieckim indywidualistą i że wspierając finansowo Rumunię doprowadzą one do rozpadu bloku wschodniego. Ceaușescu nie zdawał sobie sprawy, że pożyczki państw zachodnich często były udzielane mu na niekorzystnych warunkach, przez co zaczerpnął on pożyczki warte 13 miliardów dolarów. Za pieniądze te sfinansowano liczne programy rozwoju ekonomicznego.
Jako przywódca realizował politykę otwartości wobec Stanów Zjednoczonych i Europy Zachodniej. Seria oficjalnych wizyt w krajach Zachodu (w tym w USA, Francji, Wielkiej Brytanii i Hiszpanii) sprawiło, że Ceaușescu zyskał na Zachodzie opinię reformowanego komunisty i oświeconego przywódcy. Rumunia była pierwszym i jedynym krajem bloku wschodniego, który nawiązał oficjalne umowy handlowe ze Wspólnotą Europejską. W 1972 roku kraj dołączył do Międzynarodowego Funduszu Walutowego. Dzięki kompleksowej współpracy z państwami zachodnimi, zdobył on wiele zachodnich odznaczeń państwowych, a w podzięce za współpracę z Wielką Brytanią, królowa Elżbieta II nadała mu tytuł szlachecki. Ponadto jako pierwszy kraj Układu Warszawskiego, Rumunia oficjalnie uznała RFN i jako pierwsza stała się celem wizyty prezydenta USA (był nim Richard Nixon). Jako jedno z nielicznych państw bloku wschodniego Rumunia (obok Jugosławii i Polski) emitowała w telewizji amerykańskie lądowanie na Księżycu. W latach 70. Rumunia zyskała międzynarodowy szacunek i była w stanie pośredniczyć w konfliktach międzynarodowych (stan ten utrzymywał się do drugiej połowy lat 70.). W 1977 roku spotkał się z prezydentem Syrii Hafizem al-Asadem, egipskim prezydentem Anwarem as-Sadatem (dwukrotnie) i premierem Izraela Menachemem Beginem.
Tezy Lipcowe.
W 1971 roku, podczas wizyty w Chińskiej Republice Ludowej i Korei Północnej, Ceaușescu został zainspirowany bezkompromisowym modelem prowadzenia polityki. Szczególnie zainteresowała go idea całkowitej transformacji narodowej, jaka została wcielona w życie w programie Partii Pracy Korei oraz podczas rewolucji kulturalnej w Chinach. Zaraz po powrocie do kraju zaczął wcielać w życie reguły życia społecznego panujące w Korei Północnej, zainspirowany głównie tamtejszym prezydentem Kim Ir Senem oraz filozofią dżucze. Odmienne stanowisko zaprezentował Adam Burakowski, który utrzymuje, iż "tak szeroko zakrojona akcja propagandowa była (…) przygotowana dużo wcześniej, a w lipcu (…) wdrożono opracowany już plan" oraz że "źródeł „tez lipcowych” należy szukać w reakcji Ceaușescu na demonstrację bożonarodzeniową studentów z 1968 r." – zaznaczając jednakże, że "kult jednostki był prawdopodobnie jedynym aspektem kampanii propagandowej, który rzeczywiście został zapożyczony (…) lub przynajmniej wzrost jego natężenia miał związek z azjatycką podróżą Ceaușescu"). 6 lipca 1971 roku Ceaușescu wygłosił mowę przed Komisją Egzekucyjną Partii. Wówczas przywódca Rumunii przedstawił tezy lipcowe, które w siedemnastu punktach objaśniały, jak Nicolae Ceaușescu wyobraża sobie przyszłą rumuńską kulturę. Tezy Lipcowe zostały przez Ceaușescu określone jako "socjalizm humanistyczny". Ogłoszone tezy lipcowe zatrzymały reformy liberalizujące kraj.
Na skutek Tez Lipcowych, w programie i ideologii państwowej pojawiły się elementy nacjonalizmu. Nowa ideologia państwowa tzw. narodowego komunizmu łączyła ze sobą marksizm-leninizm i skrajnie prawicowy nacjonalizm okresu międzywojennego. Po 1970 roku ustanowił własną dyktaturę z kultem własnej osoby (był określany jako „Przywódca” – "Conducător" – tytuł w przeszłości używany przez rumuńskich przywódców i „Geniusz Karpat” – "Geniul din Carpați") i władzą tajnej policji Securitate.
Mniejszości narodowe.
Węgrzy byli dla Ceaușescu najbardziej znienawidzoną mniejszością narodową. Ceaușescu irytował fakt, że w okręgach zdominowanych przez Węgrów gospodarka funkcjonowała lepiej niż w innych regionach. Węgrzy, nie mający wsparcia za granicą (w przeciwieństwie do Żydów lub Niemców) najbardziej ucierpieli w wyniku nietolerancyjnej polityki Ceaușescu. W lutym 1968 roku Ceaușescu zlikwidował częściową autonomię administracyjną Węgrów (ograniczoną wcześniej przez Deja w 1960 roku). W latach 70. przesiedlano Rumunów do węgierskich miast i wsi. W maju 1973 roku drastycznie ograniczono możliwość kształcenia w języku ojczystym, a w 1975 roku zniesiono dwujęzyczne miejscowości na obszarach zamieszkanych przez mniejszości. Ograniczenia spotykały się z protestami (głównie Węgrów, Niemców i Żydów).
Wolty ze strony wojskowych.
W 1978 roku Ion Mihai Pacepa, starszy członek rumuńskiej policji politycznej (Securitate) i dwugwiazdkowy generał, zdezerterował do Stanów Zjednoczonych. W całej historii zimnej wojny był on najwyższej rangi wojskowym, który zdezerterował z bloku wschodniego.
W 1984 roku uniemożliwił wojskowy zamach stanu poprzez wysłanie podejrzanych jednostek do pracy przy zbiorze kukurydzy.
Gospodarka w latach 70..
Po rozwoju gospodarczym w latach 1960–1973 doszło do załamania gospodarczego, który wynikał z deficytu surowców, artykułów rolnych, energii oraz wspierania niedochodowego przemysłu ciężkiego. Aby pokonać trudności ekonomiczne Nicolae Ceaușescu narzucił rygorystyczny plan centralizacji. Aby zdobyć fundusze na inwestycję i zmniejszyć deficyt nakazał eksportować większość wyprodukowanych artykułów, co doprowadziło do drastycznego obniżenia stopy życiowej Rumunów. Związek Radziecki nie zamierzał pomóc Rumunii, która wielokrotnie deklarowała inne stanowisko od sojusznika. Dzięki eksportowi towarów, które nie były dla Rumunii absolutnie niezbędne, udało się zredukować zadłużenie do poziomu 50 dolarów amerykańskich na mieszkańca kosztem powszechnych niedoborów zaopatrzeniowych.
Aby podnieść niską wydajność rumuńskiego rolnictwa podjął próbę zastąpienia niewielkich gospodarstw rolnych i około ośmiu tysięcy wiosek ogromnymi i (według Ceaușescu) rentownymi kombinatami. Obok budowy kombinatów rozpoczęto burzenie starych burżuazyjnych dzielnic i zastępowanie ich olbrzymi dzielnicami z mieszkaniami, które nie miały własnej kuchni czy łazienki.
Aby zwiększyć populację kraju Nicolae Ceaușescu zakazał wszystkich form antykoncepcji. W fabrykach pojawiły się personele medyczne, które kontrolowały ciężarne kobiety i nakładały na nie kary, jeśli nie doszło do porodu. Kobiety, które po ukończeniu 25 lat nie zaszły w ciążę, musiały płacić podatek w wysokości 10–15% swojej pensji.
Lata 80..
Realizacja gospodarki centralnie planowej doprowadziła do całkowitego upadku gospodarczego. Kryzys pogłębiła izolacja międzynarodowa. Rumunia w latach osiemdziesiątych była krajem skrajnej biedy, nieporównywanej nawet z innymi komunistycznymi państwami. Problemy gospodarcze dotyczyły także członków Rumuńskiej Partii Komunistycznej – np. poziom życia wojewody był w latach osiemdziesiątych taki, jak poziom życia niewykwalifikowanego robotnika z Europy Zachodniej. Stalinowski kurs oraz rosnąca megalomania pozbawiła Ceaușescu poparcia społecznego i szacunku na arenie międzynarodowej. Gdy w Związku Radzieckim Michaił Gorbaczow rozpoczął reformy polityczne, Ceaușescu brnął w jeszcze większy despotyzm. Ważne stanowiska partyjne obejmowali krewni Ceaușescu.
Ceaușescu był przeciwny Gorbaczowowi i jego reformom, przez co wielokrotnie był krytykowany przez radzieckiego przywódcę. Polityka Ceaușescu sprawiła, że jedyną realną grupą opozycyjną mogącą zaszkodzić dyktatorowi byli usunięci działacze partyjni. W marcu 1989 roku grupa czołowych działaczy komunistycznych (Silviu Brucan, Gheorghe Apostol, Alexandru Bârlădeanu, Grigore Răceanu, Constantin Pârvulescu i Corneliu Mănescu) wysłała do Nicolae Ceaușescu list, w którym krytykowali łamanie konstytucji, systematyzację wsi (przesiedlania ludzi do bloków), budowę Domu Ludu w Bukareszcie, represje polityczne, upadek gospodarki i błędną politykę wobec mniejszości narodowych. Działacze domagali się ustąpienia prezydenta z urzędu. Reakcją Ceaușescu było wydanie nakazu aresztowania Apostola i Răceanu. Inni autorzy listu pozostali w areszcie domowym.
W listopadzie 1989 roku, podczas XIV Kongresu Rumuńskiej Partii Komunistycznej, 71-letni wówczas przywódca, został ponownie wybrany na 5 lat jako przewodniczący Partii. Reżim Ceaușescu upadł po serii gwałtownych wydarzeń, które miały miejsce w Rumunii w grudniu 1989 roku.
Wieści o reformach Gorbaczowa zyskiwały w Timișoarze i Jassach dużą popularność (mieszkańcy tych miast mogli odbierać zagraniczną telewizję: odpowiednio z Węgier i Związku Radzieckiego). W mieście Jassy 14 grudnia 1989 roku wybuchło antyrządowe powstanie, które szybko stłumiły władze.
Zakaz aborcji, niechciane dzieci.
W połowie lat 80. zaostrzono zakaz aborcji. Aborcje dopuszczano tylko u kobiet powyżej 45. roku życia. Według Nicolae Ceaușescu każda kobieta do 45. roku życia powinna urodzić przynajmniej pięcioro dzieci. W zakładach pracy obowiązywały przymusowe badania ginekologiczne. Lekarze zakładowi dostawali całą wypłatę, dopiero gdy wypełnili „kwoty ciążowe”. Za dokonanie nielegalnej aborcji lub wywołania poronienia groziła kara od sześciu miesięcy do dwóch lat pozbawienia wolności. Pomimo surowego prawa wiele mieszkanek Rumunii dokonywała aborcji, ryzykując tym samym swoje życie (w latach 1966–1989 zmarło 11 tys. kobiet). Lekarze podejmujący się wykonania aborcji mogli zostać skazani na 12 lat więzienia i utratę prawa do wykonywania zawodu. Wielu lekarzy podejmowało jednak zabieg po otrzymaniu łapówki.
Dzieci rejestrowało się w urzędzie stanu cywilnego dopiero wtedy, gdy noworodek przeżył 15 lub 30 dni. Pomimo tego w 1987 roku śmiertelność dzieci wynosiła 28,9 (na 1000 narodzin).
Warunki panujące w sierocińcach i domach dziecka były bardzo złe. Poważnymi problemami był brak pieniędzy i leków oraz postawa wielu lekarzy i pielęgniarek, którzy nie wypełniali swoich obowiązków. Po rewolucji cały świat obiegły zdjęcia dzieci z sierocińców. W 1990 roku brytyjska wolontariuszka Monica McDaid pojechała do miasta Seret, w którym znajdowała się największa rumuńska instytucja dla dzieci. W 2005 McDaid opowiedziała BBC, że dzieci leżały całe dnie bez opieki. W piwnicy znajdowały się kilkuletnie dzieci, które nigdy nie widziały światła. Od 2000 roku amerykańscy i rumuńscy naukowcy związani z Bucharest Early Intervention Project badali mózgi u 136 dzieci w 30. miesiącu życia, 42. miesiącu, a następnie w wieku 4, 8, 12 i 15 lat. Według wyników u dzieci dorastających w placówkach państwowych iloraz inteligencji był średnio o 2-3 odchylenia standardowe niższy od dzieci wychowanych w normalnych rodzinach.
Rewolucja.
Timișoara.
Demonstracje w Timișoarze rozpoczęły się, gdy rząd próbował karnie przenieść z miasta do odległej wsi węgierskiego pastora ewangelickiego Kościoła reformowanego László Tőkésa. Na początku grudnia Securitate i milicja izolowała Tőkésa i nie wpuszczała nikogo do jego mieszkania. Decyzją sądu pastor miał opuścić mieszkanie do 15 grudnia. Kilka dni przed terminem Tőkés poprosił parafian, by byli świadkami eksmisji. 15 grudnia ludzie zaczęli gromadzić się wokół bloku, w którym mieszkał pastor. Grupa urosła do dwustu osób. Wieczorem burmistrz miasta odwiedził pastora i złożył obietnice poprawy jego sytuacji, w zamian tłum miał się rozejść. Świadkami rozmowy było dwóch młodych ludzi: Węgier i Rumun. Świadkowie powiadomili tłum, że doszło do porozumienia. 16 grudnia ponownie zgromadził się tłum – pojawił się wiec w obronie Tőkésa. Po południu w centrum Timișoary zebrało się ponad tysiąc osób, którzy krzyczeli: „Precz z Ceaușescu” i „Wolność”. 17 grudnia regularne wojsko, policja i Securitate otworzyły ogień do demonstrantów.
Dzień później Ceaușescu wyjechał do Iranu, pozostawiając stłumienie buntu swoim podwładnym i żonie. Do czasu jego powrotu, 20 grudnia 1989 roku, sytuacja stała się jeszcze bardziej napięta. 19 grudnia wojsko zdecydowało się przejść na stronę protestujących. 20 grudnia zostało wyemitowane w telewizji przemówienie Ceaușescu, w którym mówił, że uczestnicy demonstracji z Timișoary są „bandą chuliganów”, którzy realizują zagraniczną politykę. Obwiniał za kryzys kręgi reakcyjne i imperialistyczne (przede wszystkim Węgry).
Obalenie Ceaușescu.
21 grudnia odbył się wiec „ludu pracującego stolicy”, na którym wygwizdano przemawiającego z balkonu Ceaușescu. Prezydent Rumunii schował się w gmachu Komitetu Centralnego. Po ucieczce Ceaușescu w Bukareszcie wybuchły walki. 22 grudnia w telewizji została ogłoszona niespodziewana śmierć Vasile Milea, ministra obrony. Nowym ministrem został Victor Stănculescu. Nicolae Ceaușescu próbował wygłosić przemówienie do tłumu zgromadzonego przed budynkiem Komitetu Centralnego, ale ten desperacki krok został odrzucony przez buntowników, którzy zdołali dostać się siłą do budynku. O godzinie 12:06 Ceaușescu uciekł helikopterem. Partyjni przeciwnicy Ceaușescu założyli Front Ocalenia Narodowego, na czele której stanął były członek KC partii Ion Iliescu, który wraz z Frontem przejął kontrolę nad rewolucją.
W trakcie trwania zamieszek zagraniczna prasa opublikowała oszacowaną liczbę ludzi zabitych przez Securitate w tym czasie. Według zagranicznych mediów liczba ta znacznie rosła i osiągnęła 64 tysiące, co było szeroko opisywane i komentowane na pierwszych stronach gazet. Jugosłowiańskie media podawały, że podczas rewolucji zginęło 4500 osób. Po śmierci Ceaușescu okazało się, że liczba ofiar zarejestrowanych w szpitalach w całym kraju wyniosła mniej niż tysiąc osób. Większość osób zginęło po 22 grudnia.
Egzekucja.
Ceaușescu i jego żona Elena opuścili stolicę wraz z Emilem Bobu i Maneą Mănescu i udali się helikopterem do rezydencji Ceaușescu w Snagovie, skąd ponownie uciekli, tym razem do Târgoviște. Gdy armia kazała im lądować, porzucili helikopter obok miasta. Ceaușescu został zatrzymany przez policję, która przekazała małżeństwo wojsku. W święta Bożego Narodzenia, 25 grudnia, obydwoje zostali skazani przez sąd wojskowy na śmierć pod licznymi zarzutami: od nielegalnego gromadzenia bogactwa do ludobójstwa. Sędzia zarzucił obojgu Ceaușescu zamordowanie ponad 64 tys. osób, które w ciągu dziesięciu lat umarły w wyniku głodu, braku opieki medycznej, zimna itp. Sam proces był improwizowany i trwał niecałą godzinę. Podczas rozprawy sędziowie stosowali populistyczne sformułowania oraz przedstawili ogólne punkty oskarżenia.
Po odczytaniu wyroku obojgu Ceaușescu zawiązano ręce. Ich życzeniem było umrzeć razem. Pierwsze serie z broni automatycznej padły, gdy Nicolae Ceaușescu zaintonował "Międzynarodówkę". Wyrok wykonano w Târgoviște krótko przed godziną 15:00. Podczas upadku na ziemię Nicolae Ceaușescu krzyknął "Niech żyje wolna i demokratyczna Socjalistyczna Republika Rumunii". Cały proces był filmowany, jednak załoga filmowa nie nakręciła samej egzekucji, ponieważ kamerzysta miał problemy techniczne. Zwłoki przewieziono na stadion klubu sportowego Steaua. 26 grudnia Ministerstwo Obrony zdecydowało się na emisję nagrania z procesu i egzekucji. Zadanie przekazano reżyserowi i aktorowi Sergiu Nicolaescu. Nicolaescu zdecydował się na wycięcie sekwencji ze zwłokami. Skrócony film zawieziono do Studia 4, ale nie wyemitowano go, gdyż pracownicy Studia uznali nagranie za fałszywkę. 27 grudnia Studio otrzymało nową siedmiominutową wersję, na której widać zabitych Ceaușescu. Nowa wersja nie została jednak wyemitowana – zgodnie z życzeniem Iona Iliescu wyemitowano oryginalne nagranie. Ostatecznie 27 grudnia wyemitowano wszystkie wersje filmu (zaczynając od skróconych wersji). Już wcześniej na czarnym rynku można było kupić kasety VHS, na których było nagranie z procesu i egzekucji.
Zwłoki obojga Ceaușescu do 30 grudnia znajdowały się w kostnicy szpitala wojskowego. Małżeństwo pochowano 30 grudnia na cmentarzu Ghencea. Aby zapobiec profanacji zdecydowano się wpisać do rejestrów cmentarnych dane dwóch oficerów. Pierwsze krzyże na grobach także informowały o pochowaniu wojskowych. Początkowo Nicolae i Elena byli pogrzebani w oddzielnych grobach po przeciwnych stronach alejki, następnie ich ciała przeniesiono do wspólnego grobowca.
Majątek.
Małżeństwo Ceaușescu posiadało bardzo duży majątek, który odkryto po rewolucji w 1989 roku. Poza rezydencją Primăvara Ceaușescu para posiadała kilkanaście willi rozsianych po całym kraju. W weekendy Ceaușescu udawali się do kompleksu Snagov – dużej posiadłości znajdującej się ok. 15 km od Bukaresztu w lasach nad jeziorem o tej samej nazwie. W kompleksie znajdował się nowoczesny budynek w starorumuńskim stylu, z wieloma sypialniami, łazienkami, salonami, gabinetami, salami konferencyjnymi i siłownią. Nad jeziorem cumował jacht Snagov, mogący pomieścić 30 osób. Sam jacht był używany zaledwie kilka razy przez młodszego syna prezydenta, Nicu. W 1984 roku Nicolae Ceaușescu kupił jacht Snagov 2. Małżeństwo Ceaușescu posiadało także jacht, będący kopią modelu jordańskiego króla Husajna.
Ceaușescu korzystali także z dwóch innych willi: Olănești (położonego w górach) i Neptuna (położona nad Morzem Czarnym). Podczas wybierania się do Olănești kolumna samochodów szefa państwa blokowała jedyną w Rumunii autostradę (Bukareszt-Pitești), zmuszając innych kierowców do zjechania na bok. Po zablokowaniu autostrady samochód z Nicolae Ceaușescu mógł szybko przejechać z jednego miejsca na drugie. W wilii Neptun małżeństwo spędzało letnie wakacje.
W willach Ceaușescu były liczne wartościowe przedmioty. Wnętrza urządzono drogo i bez gustu. Obok obrazów z jeleniami na rykowisku, łóżek z baldachimami i ciężkich kryształowych luster w willach znajdowały się dzieła sztuki.
Nicolae Ceaușescu poruszał się mercedesem 600 o numerach 1-B-111. Dyktator posiadał także samochody marki Cadillac, Rolls-Royce, Dacia. W 1974 roku szach Reza Pahlawi podarował Ceaușescu Hillmana ze skórzaną tapicerką, a Richard Nixon przekazał władcy Rumunii Buicka Electrę. W latach 80. Nicolae Ceaușescu korzystał z samochodu rumuńskiej marki ARO.
Nicolae Ceaușescu we współczesnej Rumunii.
Według badania opinii publicznej z grudnia 2018, ponad 64% Rumunów wyraża pozytywny stosunek do byłego przywódcy kraju.
Życie prywatne.
Ze związku z Eleną Ceaușescu miał troje dzieci: córkę Zoię i dwóch synów, Valentina i Nicu.

</doc>
<doc id="110839" url="https://pl.wikipedia.org/wiki?curid=110839" title="Nicolae Ceausescu">
Nicolae Ceausescu



</doc>
<doc id="110845" url="https://pl.wikipedia.org/wiki?curid=110845" title="Milionerzy (teleturniej)">
Milionerzy (teleturniej)

Milionerzy – polski teleturniej oparty na brytyjskim formacie "Who Wants to Be a Millionaire?," emitowany na antenie TVN w latach 1999–2003, 2008–2010 i od 2017. Jego prowadzącym jest Hubert Urbański.
Główną nagrodą w programie jest 1 milion złotych. Zdobyto ją pięciokrotnie:
Teleturniej zajął drugie miejsce w plebiscycie Telekamery 2010, uzyskawszy 142 925 głosów.
Zasady gry.
Uczestnicy programu odpowiadają na pytania z zakresu wiedzy ogólnej, obejmującej przede wszystkim takie tematy, jak: historia, sztuka, teologia, polityka, ekonomia, matematyka, język, podróże, sport, rozrywka, żywność oraz gry i zabawy (w porównaniu z rokiem 2000, w latach 2017–2019 zadawano przeciętnie mniej pytań z zakresu historii, ekonomii, sportu i podróży, lecz więcej pytań dotyczących polityki i społeczeństwa, rozrywki, jedzenia oraz języka polskiego). Pytania odnoszące się do wiedzy akademickiej występują mniej więcej z taką samą częstością, co pytania sprawdzające tzw. wiedzę codzienną.
Wszystkie podstawowe zasady gry teleturnieju oparte są na oryginalnej, brytyjskiej wersji programu pt. "Who Wants to Be a Millionaire?". Do etapu właściwego teleturnieju zawodnik kwalifikuje się poprzez rundę eliminacyjną "Kto pierwszy, ten lepszy", w której na początku brało udział dziesięć osób, zaś od 2017 jest to sześć osób. W tej rundzie każdy uczestnik musi poprawnie ułożyć cztery odpowiedzi A, B, C i D we właściwej kolejności. Do gry dostaje się osoba, która zrobiła to najszybciej (czas podawany jest do części tysięcznych, dawniej setnych) lub jako jedyna. Jeśli więcej niż jeden zawodnik ułoży w odpowiedniej kolejności odpowiedzi w tym samym czasie, odbywa się dogrywka. Po tym zwycięzca eliminacji rozpoczyna grę o milion złotych, w której musi poprawnie odpowiedzieć na dwanaście zamkniętych pytań (w latach 1999–2003 należało odpowiedzieć na 15 pytań).
Domyślnie w czasie gry zawodnik ma do dyspozycji trzy koła ratunkowe. Od marca do grudnia 2010 zawodnik mógł też wybrać drugą ścieżkę gry, wtedy dostępne było czwarte koło ratunkowe, ale kwota 40 000 zł nie była już sumą gwarantowaną.
Podstawowe koła ratunkowe to:
Inne koła ratunkowe to:
Koło ratunkowe „pytanie do publiczności” w odcinku mikołajkowym z 2020 roku zastąpiono wyjątkowo „zamianą pytania”. Miało to związek z nieobecnością widowni na nagraniach z powodu pandemii koronawirusa. Zmianę kół utrzymano również na następną, dziewiętnastą serię, która także była realizowana bez obecności publiczności. Sytuacja ta nie dotyczy ostatniego odcinka tej serii.
Prowadzący.
Prowadzącym program od początku jest Hubert Urbański. Urodzony 23 marca 1966, polski aktor, dziennikarz i prezenter. Wiosną 2011 rozstał się z telewizją TVN, przechodząc do Telewizji Polskiej, co było powodem zakończenia emisji teleturnieju. W lutym 2017 przyjął po raz trzeci rolę gospodarza Milionerów w stacji TVN.
Dzięki prowadzeniu Milionerów zyskał ogromną popularność i w lutym 2000 został okrzyknięty telewizyjnym "odkryciem roku".
Oprawa teleturnieju.
Scenografia.
Układ wszystkich scenografii "Milionerów" jest taki sam, jak w brytyjskiej edycji tego programu (szczegóły: Who Wants to Be a Millionaire?, sekcja Oprawa teleturnieju, akapit Scenografia programu), jednak każda z nich różni się kolorystyką oświetlenia oraz wielkością i wyglądem poszczególnych elementów studia.
Produkcja.
Studio nagrań.
Pierwszą edycję w latach 1999–2000 nagrywano w Warszawie w studiu Wytwórni Filmów Dokumentalnych i Fabularnych (WFDiF) przy ulicy Chełmskiej 21, a następnie do 2003 w studiu TVP przy ulicy Jana Pawła Woronicza 17.
W latach 2008–2009 program był kręcony w studiu TVP w Krakowie przy ulicy Nowohuckiej 44. W 2010 miejscem nagrań było studio Farat Film w Warszawie.
Od stycznia 2017 do końca 2018 roku teleturniej realizowano w studio Transcolor w Szeligach koło Warszawy. Od stycznia 2019 do listopada 2020 roku program nagrywano w Sękocinie Starym w studiu TVN SCENO-KREACJE. W lutym 2021 roku powrócono do nagrań w Szeligach.
Od listopada 2018 do lutego 2019 w studiu TVN SCENO-KREACJE w Sękocinie Starym pod Warszawą nagrywane były odcinki do włoskiej edycji "Milionerów" (wł. "Chi vuol essere milionario?)". Od 7 grudnia 2018 do 14 marca 2019 były one emitowane we Włoszech na antenie Canale 5 należącego do sieci Mediaset. Włochy zdecydowały się na nagrania "Milionerów" w Polsce ze względu na propozycję Sony Pictures Television, licencjodawcę praw do międzynarodowego formatu. Przedstawiciele stwierdzili, że polska edycja jest uznawana za najlepszą na świecie. Zgadzając się na realizację teleturnieju w Polsce, Włosi musieli zapewnić transport do Polski ekipie realizacyjnej, prowadzącemu oraz zawodnikom. Produkcją i wsparciem merytorycznym zajmowała się firma Jake Vision Jana Kepinskiego, do której należy licencja polskiej edycji "Milionerów". Jake Vision było również odpowiedzialne za znalezienie w Polsce włoskiej publiczności, z kolei zaś wóz transmisyjny zapewniła telewizja TVN. 22–23 maja 2019 w tym miejscu nagrywane były cztery odcinki z okazji 20-lecia hiszpańskiej edycji teleturnieju.
Producent wykonawczy.
Producentem wykonawczym pierwszej polskiej edycji był Endemol-Neovision, drugiej – Intergalactic, zaś za trzecią odpowiada Jake Vision.
Rekrutacja do programu.
Na podstawie tekstu źródłowego.
Emisja programu.
Wraz z rozpoczęciem odsłony zapoczątkowanej w roku 2017 nadawca zaczął udostępniać odcinki programu w serwisie wideo na życzenie Player. Poszczególne wydania były lub są udostępniane – w zależności od sezonu – po zakończeniu odcinka bądź w momencie planowego rozpoczęcia emisji w telewizji. Z powodu ograniczeń licencyjnych kolejne wydania są po paru latach wycofywane z platformy.
20 marca 2020 Grupa TVN podjęła decyzję o zawieszeniu emisji programu z końcem marca na czas nieokreślony z powodu rozprzestrzeniania się koronawirusa w Polsce i wprowadzonego stanu zagrożenia epidemiologicznego. Teleturniej powrócił jesienią tego samego roku.
Oglądalność w telewizji linearnej.
Najwyższą oglądalność (ponad 6,5 mln widzów) miał odcinek pierwszej odsłony wyemitowany 5 marca 2000 (w którym po raz pierwszy w polskiej edycji padła wygrana w wysokości 250 000 zł).
Pierwszy odcinek drugiej odsłony programu wyemitowany 19 stycznia 2008 obejrzało 3,5 mln widzów. Widownię wynoszącą 4,95 mln widzów – najwyższą od 2008 – miał odcinek z 5 kwietnia 2008 (gdy po raz pierwszy w tej edycji padło pytanie za milion złotych). Odcinek z 6 kwietnia obejrzało 4,2 mln widzów (w tym odcinku zawodnik udzielił błędnej odpowiedzi na pytanie za 500 000 zł).
Pierwszy odcinek trzeciej odsłony teleturnieju z 9 lutego 2017 obejrzało ok. 3,4 mln widzów. Najwyższą oglądalność od 2017 miał odcinek specjalny z 14 lutego 2018, kiedy to program obejrzało ok. 4,04 mln widzów. Odcinek z 21 marca tego samego roku, kiedy po raz drugi w historii padła główna wygrana, obejrzało 2,7 mln osób.
Uwaga: Podane wartości wyników oglądalności są zaokrągleniami do 0,01 mln.
Odcinki specjalne.
2001–2003.
Od 24 do 26 grudnia 2001 wyemitowano charytatywne wydanie "Milionerów" z okazji świąt Bożego Narodzenia. Udział wzięło ośmioro aktorów, którzy rozegrali swoją grę w następujących parach: Renata Dancewicz i Paweł Wilczak, Edyta Olszówka i Olaf Lubaszenko, Agnieszka Warchulska i Zbigniew Zamachowski oraz Małgorzata Kożuchowska i Maciej Stuhr. Łączna kwota wygranych całego wydania wyniosła 378 000 zł. Przeznaczono ją na rzecz Fundacji TVN "Nie jesteś sam".
Wielkanocne wydanie teleturnieju wyemitowano na przełomie marca i kwietnia 2002. Uczestniczyły w nim pary aktorów i satyryków: Artur Barciś i Cezary Żak, Katarzyna Skrzynecka i Maciej Kozłowski, Anna Przybylska i Robert Gonera oraz Krzysztof Daukszewicz i Marcin Daniec. Wartość wszystkich nagród programu wyniosła 346 000 zł. Wygrane przekazano na rzecz Fundacji TVN "Nie jesteś sam".
Na Dzień Dziecka w 2002 zostało zorganizowane wydanie specjalne. Odcinki, z których dochód został przekazany na rzecz Fundacji TVN "Nie jesteś sam", wyemitowano na antenie telewizji TVN 1 i 2 czerwca 2002. Uczestnikami wydania były dzieci w wieku szkolnym (uczniowie szkół podstawowych). Rozgrywka toczyła się na takich samych zasadach, jak w wydaniu standardowym, przy czym poziom trudności pytań był dostosowany do wieku grających. Łączna suma pieniędzy zdobytych przez dwoje uczestników wyniosła 64 000 zł.
29 i 30 czerwca 2002 wyemitowano wydanie "Milionerów" z uczestnikami reality show "Big Brother". Zawodnicy rozgrywali swoją grę w następujących parach: Monika Sewioło i Piotr "Gulczas" Gulczyński, Ilona Stachura i Arkadiusz Nowakowski, Monika Brochacka i Piotr Borucki, Agnieszka "Frytka" Frykowska i Łukasz Wiewiórski, Alicja Walczak i Sebastian Florek oraz Karolina Jakubik i Wojciech Glanc. Łączna wygrana – 127 000 zł – została przeznaczona na rzecz Fundacji TVN "Nie jesteś sam".
24 i 25 grudnia 2002 nadano dwa charytatywne odcinki programu, w których wystąpiły trzy pary aktorskie: Grażyna Wolszczak i Andrzej Zieliński, Joanna Brodzik i Paweł Wilczak oraz Aleksandra Woźniak i Rafał Królikowski. Dochód z wygranych przekazany został na rzecz Fundacji TVN "Nie jesteś sam".
Ponadto w latach 2001–2003 stacja TVN nadawała serię wydań rodzinnych. Brały w nich udział trzyosobowe drużyny, których członkowie byli spokrewnieni. Każdy zespół miał swojego kapitana. Zasady gry były takie same jak w normalnych odcinkach teleturnieju, jednak o zaznaczeniu odpowiedzi decydował kapitan po wspólnej konsultacji z pozostałymi członkami rodziny. Po wygraniu kwoty 32 000 zł ekipę opuszczał jeden z członków rodziny i zasiadał na widowni, po osiągnięciu sumy 125 000 zł z drużyny odchodziła kolejna osoba – na ostatnie trzy pytania odpowiadała tylko jedna osoba. Najwyższa wygrana w tych wydaniach to 250 000 zł.
2008–2010.
W odcinku wyemitowanym 1 czerwca 2008 gwiazdy polskiej telewizji z okazji Dnia Dziecka grały o pieniądze na budowę centrum profilaktyki nowotworowej. Pierwszymi uczestnikami specjalnego odcinka "Milionerów" byli Katarzyna Skrzynecka i Piotr Gąsowski. Ich wygrana to gwarantowane 40 000 zł. W drugiej części programu zawodnikami byli Ewa Drzyzga i Szymon Majewski, którzy wygrali 125 000 zł. Kwotę wygraną przez obydwa zespoły gwiazd (łącznie 165 000 zł) przekazano na rzecz Fundacji TVN "Nie jesteś sam".
Kolejny odcinek specjalny został wyemitowany 6 i 7 grudnia 2008. W części pierwszej z 6 grudnia udział wzięli Kinga Rusin i Bartosz Węglarczyk wygrywając 40 000 zł, natomiast w części drugiej z 7 grudnia wystąpili Renata Dancewicz i Piotr Adamczyk, którzy wygrali 500 000 zł. Łączna suma wygranych – 540 000 zł – została przekazana na rzecz Fundacji TVN "Nie jesteś sam" na budowę centrum profilaktyki nowotworowej.
Następny odcinek specjalny został wyemitowany 25 i 26 grudnia 2009. Pierwszego dnia udział wzięli Julia Kamińska i Filip Bobek, którzy wygrali 40 000 zł. Pod koniec odcinka z 25 grudnia oraz w odcinku wyemitowanym 26 grudnia uczestnikami byli Marcin Prokop i Szymon Hołownia, którzy wygrali 250 000 zł. Przez obydwa dni ekspertem przy kole ratunkowym "pytanie do eksperta" był Michał Ogórek. Łączną sumę wygranych, a więc 290 000 zł, przekazano na rzecz Fundacji TVN "Nie jesteś sam" na budowę centrum profilaktyki nowotworowej.
Kolejne odcinki specjalne zostały wyemitowane 12 i 19 grudnia 2010. Jako pierwsi zagrali Karolina Korwin-Piotrowska i Michał Piróg. Ich wygrana to 500 000 zł. Następnie uczestnikami byli dziennikarze TVN – Anita Werner i Grzegorz Kajdanowicz, którzy wygrali 40 000 zł. W obydwu odcinkach ekspertem był Michał Ogórek. Łącznie obydwie pary gwiazd wygrały 540 000 zł, kwotę przekazano na rzecz Fundacji TVN "Nie jesteś sam" na budowę centrum profilaktyki nowotworowej. Były to jednocześnie ostatnie odcinki tego teleturnieju przed ponad sześcioletnią przerwą w jego emisji.
Od 2017.
Następne odcinki specjalne zostały wyemitowane 15 i 17 kwietnia 2017. Pierwsi zagrali Kinga Rusin oraz Piotr Kraśko, wygrali 500 000 zł. Jako drudzy zagrali Zygmunt i Filip Chajzerowie, ich wygrana to 40 000 zł. Ostatnią parą, która wzięła udział w wydaniach specjalnych teleturnieju, było małżeństwo Małgorzaty Rozenek-Majdan i Radosława Majdana. Mimo ośmiu poprawnych odpowiedzi, pomylili się przy 9. pytaniu i skończyli grę z 40 000 zł. W sumie na rzecz Fundacji TVN Nie jesteś sam została przekazana kwota 580 000 zł.
Kolejne odcinki specjalne zostały wyemitowane 6 i 7 grudnia 2017 z udziałem aktorów, którzy zagrali w filmie "Listy do M. 3". Jako pierwsi zagrali Zbigniew Zamachowski i Borys Szyc (wygrali 500 000 zł). Następnie zagrali Tomasz Karolak i Mateusz Winek (wygrali 40 000 zł). Suma wygranych z obu gier wyniosła 540 000 zł. Kwota ta została przekazana Fundacji TVN Nie jesteś sam.
Następne odcinki specjalne zostały wyemitowane 13 i 14 lutego 2018 jako wydania walentynkowe. Udział w nich brali aktorzy serialu "Diagnoza" oraz filmu "Podatek od miłości". Do gry przystąpili: Sonia Bohosiewicz i Maciej Zakościelny, Aleksandra Domańska i Michał Czernecki oraz Kayah i Grzegorz Hyży. Wszyscy wygrali po 40 000 zł. W sumie na rzecz Fundacji TVN Nie jesteś sam przekazano 120 000 zł.
5 i 6 grudnia 2018 wyemitowano specjalne odcinki z udziałem aktorów filmu "Miłość jest wszystkim". Zagrali Olaf Lubaszenko i Patricia Kazadi oraz Aleksandra Adamska i Mateusz Damięcki. Na Fundację TVN Nie jesteś sam przekazali 115 000 zł.
Kolejne odcinki specjalne wyemitowano 20 i 21 marca 2019, a udział w nich wzięli Marieta Żukowska, Rafał Rutkowski, Joanna Liszowska oraz Tomasz Sapryk. W sumie na rzecz Fundacji TVN Nie jesteś sam przekazano 290 000 zł.
5 grudnia 2019 roku ukazał się odcinek, w którym uczestnikami byli: 11-letnia Paulina Foremny i 13-letni Aleksander Multan oraz 9-letnia Lena Pachuc i 10-letnia Katarzyna Wincza. Na cele charytatywne przekazali łącznie 41 000 złotych.
3 grudnia 2020 wyemitowano kolejny odcinek specjalny z udziałem par prowadzących program Dzień Dobry TVN. Udział wzięli Paulina Krupińska i Damian Michałowski oraz Anna Kalczyńska i Andrzej Sołtysik. W sumie na cele charytatywne przez Fundację TVN Nie jesteś sam przekazano 126 000 zł.
2 grudnia 2021 wyemitowano odcinek specjalny, w którym udział wzięli prowadzący programy „Dzień dobry TVN” i „Mam talent!”: Dorota Wellman i Marcin Prokop oraz Ewa Drzyzga i Michał Kempa. Obie pary wygrały po 40 000 zł; na rzecz podopiecznych Fundacji TVN Nie jesteś sam przekazano zatem 80 000 zł.
Kolejny odcinek z okazji walentynek nadano 14 lutego 2022 roku. Jego uczestnicy – Małgorzata Ohme i Filip Chajzer oraz Daria Ładocha i Bartłomiej Jędrzejak – zdobyli łącznie 41 000 zł, które przekazano na rzecz podopiecznych Fundacji TVN.
W dniu 1 czerwca 2022 wyemitowano wydanie z okazji Dnia Dziecka. Zagrały w nim dwie pary: Cezary Pazura z córką Anastazją Pazurą oraz Jan Peszek z synem Błażejem Peszkiem. Ich łączna wygrana, którą przekazano Fundacji TVN, wyniosła 80 000 zł.
3 października 2022 wyemitowano kolejny odcinek specjalny – tym razem z okazji 25-lecia TVN. Jego uczestnicy – Michel Moran i Tomasz Jakubiak oraz Małgorzata Rozenek-Majdan i Krzysztof Skórzyński – w sumie na cele charytatywne (dla Fundacji TVN) wygrali 501 000 zł.
1 grudnia 2022 wyemitowano odcinek specjalny z udziałem aktorów, którzy zagrali w filmie Listy do M. 5. Do gry przystąpili Jacek Borusiński i Wojciech Malajkat, a także Tomasz Karolak i Agnieszka Dygant. Suma wygranych w odcinku wyniosła 250 000 zł; kwotę tę przekazano na rzecz podopiecznych Fundacji TVN.
7 marca 2023 wyemitowano odcinek specjalny z okazji Dnia Kobiet. Wzięły w nim udział Agnieszka Suchora i Agata Kulesza oraz Marta Kuligowska i Magdalena Cielecka. W sumie na rzecz podopiecznych Fundacji TVN przekazano 375 000 zł.
Rekordowe wygrane.
1999–2003.
Wygrane w wysokości 500 000 zł padły w odcinkach z: 21 października 2000, 21 maja 2001 i 14 października 2001.
Wygrane w wysokości 250 000 zł padły w odcinkach z: 5 marca 2000, 5 maja 2000, 8 października 2000, 17 lutego 2001, 28 lutego 2001, 12 marca 2001, 24 września 2001, 16 grudnia 2001, 25 grudnia 2001 (odcinek specjalny), 9 lutego 2002, 23 września 2002 ("Milionerzy Rodzinni"), 25 grudnia 2002 (odcinek specjalny).
2008–2010.
W odcinku z 5 kwietnia 2008 zawodniczka Paulina Kowalczyk jako piąta osoba w programie wygrała 500 000 zł. Zachowała wszystkie koła ratunkowe do pytania za 125 000 zł włącznie. Była też pierwszą w historii polskich "Milionerów" zawodniczką, która odpowiadając na ostatnie pytanie za 1 000 000 zł miała do dyspozycji dwa koła ratunkowe (nie wliczając odcinka z dnia 2 czerwca 2002). Przy ostatnim pytaniu, po wykorzystaniu kół ratunkowych ("pytania do publiczności" i "50:50"), uczestniczka wycofała się z gry.
W odcinku wyemitowanym 18 maja 2008 zawodniczka Dagna Sieńko, maturzystka z Lublina wygrała 500 000 zł. Zrezygnowała z gry dopiero przy pytaniu za 1 milion zł.
W odcinku wyemitowanym 22 listopada 2008 zawodnik Rafał Tomański odpowiadając na pytanie za milion zł miał do dyspozycji dwa koła ratunkowe: "pytanie do publiczności" oraz "pół na pół", jednak po ich wykorzystaniu zrezygnował z dalszej gry (typował właściwą odpowiedź).
7 grudnia 2008 w specjalnym odcinku z udziałem gwiazd, Renata Dancewicz i Piotr Adamczyk wygrali 500 000 zł. Nie zdecydowali się odpowiedzieć na pytanie za 1 milion zł, przy którym użyli koła ratunkowego 50:50.
25 kwietnia 2009 zawodniczka Marzena Rogowska wygrała 500 000 zł. Wycofała się przy ostatnim pytaniu, które dotyczyło likieru maraschino, a dokładnie owocu, z którego jest produkowany. Choć typowała poprawną odpowiedź (wiśnię) zrezygnowała z gry.
W odcinku wyemitowanym 28 marca 2010 po raz pierwszy w polskiej edycji "Milionerów" padła główna wygrana – 1 000 000 zł. Zwycięzcą został Krzysztof Wójcik ze Szczecina.
17 października 2010 po raz jedenasty w historii programu padła poprawna odpowiedź na pytanie za 500 000 zł. Pytanie za główną wygraną padło tydzień później, 24 października, ale uczestniczka zrezygnowała z zaznaczenia odpowiedzi.
Kolejna wygrana w wysokości 500 000 zł padła w wydaniu specjalnym z 12 i 19 grudnia 2010. Została zdobyta przez Karolinę Korwin-Piotrowską i Michała Piróga.
Wygrane w wysokości 250 000 zł padły w odcinkach wyemitowanych: 29 marca 2008, 27 kwietnia 2008, 7 września 2008, 19 kwietnia 2009, 1 listopada 2009, 26 grudnia 2009 (odcinek specjalny), 2 maja 2010, 20 czerwca 2010, 10 października 2010.
Od 2017.
Wygrana w wysokości 1 000 000 zł padła w odcinkach wyemitowanych: 21 marca 2018 roku (wówczas jako druga w historii polskiej edycji programu zwyciężczynią została Maria Romanek z Bezmiechowej Dolnej, emerytowana nauczycielka i działaczka społeczna), 14 marca 2019 roku (wówczas trzecią zwyciężczynią w historii polskiej wersji Milionerów została Katarzyna Kant-Wysocka z Gdańska, miłośniczka kultury antycznej, absolwentka filologii klasycznej, a zawodowo specjalistka ds. marketingu), 23 września 2021 roku (wówczas czwartym zwycięzcą w polskiej edycji został Jacek Iwaszko) oraz 19 września 2022 roku (nagrodę zdobył Tomasz Orzechowski).
Wygrane w wysokości 500 000 zł padły w odcinkach wyemitowanych: 15 marca 2017, 15 kwietnia 2017 (wydanie specjalne), 16 października 2017, 7 grudnia 2017 (wydanie specjalne), 10 września 2018, 4 marca 2019, 16 marca 2020, 22 października 2020, 16 listopada 2020, 2 grudnia 2020, 7 kwietnia 2022, 21 kwietnia 2022, 3 października 2022 (wydanie specjalne).
Wygrane w wysokości 250 000 zł padły w odcinkach wyemitowanych: 8 marca 2017, 29 marca 2017, 12 kwietnia 2017, 14 września 2017, 25 października 2017, 8 listopada 2017, 21 lutego 2018, 27 marca 2018, 28 marca 2018, 18 kwietnia 2018, 25 kwietnia 2018, 5 września 2018, 3 grudnia 2018, 26 lutego 2019, 21 marca 2019 (odcinek specjalny), 25 kwietnia 2019, 3 września 2019, 4 września 2019, 12 września 2019, 26 września 2019, 16 października 2019, 23 października 2019, 29 października 2019, 14 listopada 2019, 4 marca 2020, 5 marca 2020, 11 marca 2020, 12 października 2020, 16 lutego 2021, 18 lutego 2021, 26 kwietnia 2021, 2 września 2021, 13 września 2021, 11 października 2021, 3 listopada 2021, 21 marca 2022, 5 września 2022, 29 września 2022, 17 października 2022, 1 grudnia 2022 (wydanie specjalne), 7 marca 2023 (wydanie specjalne).
Pytania „za milion” w polskiej edycji.
W polskiej edycji "Milionerów" padło 30 pytań za milion złotych (z czego odpowiedzi na pięć zostały poprawnie wskazane):
Kontrowersje wokół pytań.
W historii programu kilkukrotnie zdarzyło się, że zawodnik przegrał z powodu nieprecyzyjnie sformułowanego pytania, po czym po wyjaśnieniu nieporozumienia został przywrócony do gry.
Ponadto:
Promocja programu.
Telewizja TVN emitowała programy poświęcone kulisom teleturnieju, m.in. "Milionerzy od kuchni" i "Fenomen Milionerów", które prowadziła Sandra Walter.
W 2000 nakładem wydawnictwa Świat Książki ukazała się książka pt. "Milionerzy – sprawdź swoje możliwości", zawierająca 998 pytań i odpowiedzi. W ramach promocji tytułu Hubert Urbański odwiedził kilka największych polskich miast i tamtejsze salony Świata Książki, gdzie opowiadał o kulisach programu, a także poprowadził konkurs wzorowany na teleturnieju.
Gry na podstawie teleturnieju.
Gry planszowe i dodatki do nich.
Po wydaniu książki "Milionerzy – sprawdź swoje możliwości" została wydana gra planszowa "Milionerzy", która zawierała 1000 pytań, pięć ramek na pytania i „czeki”. Była produkowana przez Brio.
W 2017 została wydana druga wersja gry planszowej "Milionerzy", której producentem była firma EVO CE. Gra zawierała planszę, 660 kart z pytaniami pochodzącymi z teleturnieju, plik 30 czeków, 4 ramki na karty z pytaniami, 12 żetonów kół ratunkowych, 20 kart, dzięki którym można korzystać z kół ratunkowych pytanie do publiczności oraz telefon do przyjaciela, sześć pionków oraz 7 kart dodatkowych z ciekawostkami dotyczącymi tego programu w Polsce i na świecie. W 2018 został wydany dodatek do gry, zawierający 550 nowych kart z pytaniami.
Gra online.
Na oficjalnej stronie programu działała gra z rankingiem. Aby zagrać, należało się zarejestrować pod wskazanym adresem i zalogować. Do wygrania były drobne nagrody rzeczowe, a by gracz mógł je otrzymać, musiał mieć ukończone 18 lat. Gracz miał na odpowiedź 30 sekund do dziewiątego pytania, po tym progu czas maksymalny na odpowiedź to 60 sekund. Za poprawną odpowiedź gracz dostawał punkty. Liczba punktów była równa kwocie pytania (przy pytaniu za 500 zł maksymalna liczba punktów do zdobycia to 500, a przy pytaniu za 20 tys. zł, maksymalna liczba punktów to 20 000). Liczba punktów ubywała z każdą sekundą, dlatego uzyskanie maksymalnej liczby punktów nie było możliwe. Liczba punktów sumowała się. W przypadku błędnej odpowiedzi gracz zachowywał punkty do progu gwarantowanego 1000 lub 40 000 pkt. Raz na tydzień publikowany był ranking z dziesięcioma najlepszymi wynikami.
Gry na telefony komórkowe.
Została wydana polska wersja gry Java, pt. "Milionerzy" (szczegóły: Who Wants to Be a Millionaire?, sekcja Promocja programu, akapit Gry Java), wraz z pytaniami dotyczącymi polskich realiów. Czwarta oraz piąta wersja tej gry jest oparta na edycji teleturnieju z 2008, w której obowiązywał jeszcze "telefon do przyjaciela" oraz gra "bez ryzyka".
Parodie programu i wpływ na kulturę.
Kazik Staszewski sparodiował teleturniej w swojej piosence pt. „Miliarderzy”. W tekście występują kwestie, które wypowiada prowadzący programu. W szóstym odcinku 11. serii (odc. 694. z 20 lutego 2017) padło pytanie na temat tego utworu. Brzmiało ono następująco:
Program został sparodiowany również w utworze Jaromíra Nohavicy pt. „Milioner” (nagranym w dwóch wersjach: czeskiej i polskiej) z albumu "Babilon", opowiada o przygodach Franta Šiški w teleturnieju.
Parodii "Milionerów" dokonały także m.in. Kabaret Afera w skeczu „Miliarderzy” z 2000, Kabaret Smile w skeczu „Kredyt” z 2009 oraz Kabaret Skeczów Męczących w: "shorcie" o sytuacji dotyczącej KFPP w Opolu (2017) oraz skeczach „Milionerzy” i „Milionerzy w Telewizji Trwam” (2020).
W "Milionerach" brali udział bohaterowie seriali: "Miasteczko" (gdzie Wojtek Bir grany przez Pawła Iwanickiego wygrał 64 000 zł), "Król przedmieścia" (Leszek Kowalski grany przez Krzysztofa Kowalewskiego) oraz "Na Wspólnej" (Włodzimierz Zięba grany przez Mieczysława Hryniewicza zdobył 250 000 zł).
Jedną z parodii "Milionerów" jest gra "Żulionerzy" wydana przez Ortalion Entertainment.
Podejście probabilistyczne do teleturnieju.
Problem ryzyka.
Wartość oczekiwana wypłaty (w tym przypadku wygranej) informuje o tym, jaka kwota może zostać wygrana. Gdyby grający grał nieskończoną ilość razy i odpowiadał w nieskończoność na pytanie o tę samą stawkę – za każdym razem obstawiając losową odpowiedź, to średnio za każdym razem będzie wygrywać kwotę będącą wartością oczekiwaną wygranej przy danym pytaniu.
Wartość oczekiwana wygranej jest różna w zależności od pytania, zakładając, iż gracz wybiera spośród 4 możliwości (i wszystkie są dla niego identycznie prawdopodobne) to wartość oczekiwana wygranej (EX (wygrana)) przedstawia się następująco (w wybranych momentach):
formula_1
Wynika z tego, iż nieopłacalne jest wybieranie losowej odpowiedzi – gdyż poza dwoma pytaniami, w których EX (wygrana) jest wyższa przy graniu dalej (są to pytania po progach gwarantowanych) to za każdym razem gracz ma szansę wygrać mniej odpowiadając aniżeli zabierając wygraną sumę. W przypadku, gdy gracz wykorzystał koło ratunkowe „pół na pół”, wyliczenie wygląda następująco
formula_2
W tym wypadku wybieranie losowej odpowiedzi (poza pytaniem za 1000 zł) opłaca się, ponieważ wartość oczekiwana jest wyższa od aktualnej wygranej.

</doc>
<doc id="110846" url="https://pl.wikipedia.org/wiki?curid=110846" title="Stożek (bryła)">
Stożek (bryła)

Stożek (łac. "conus") – bryła ograniczona przez powierzchnię stożkową, której krzywa kierująca jest zamknięta, oraz przez płaszczyznę przecinającą tę powierzchnię stożkową. Część płaszczyzny wycięta przez powierzchnię stożkową stanowi podstawę stożka. Może mieć ona kształt dowolnej figury płaskiej. Kierującą powierzchni stożkowej może być obwód podstawy. Wysokością stożka nazywamy odległość wierzchołka od płaszczyzny podstawy.
Objętość stożka wynosi
gdzie:
Stożek obrotowy.
Stożek obrotowy prosty to bryła wypukła powstała przez obrót trójkąta prostokątnego wokół jednej z przyprostokątnych. Przyprostokątna ta tworzy wysokość formula_4 stożka, druga przyprostokątna staje się promieniem podstawy formula_5 zaś przeciwprostokątna – tworzącą stożka formula_6
Stożek w kartezjańskim układzie współrzędnych opisany jest układem nierówności:
gdzie: formula_8
Długość tworzącej stożka.
Tworząca stożka to odcinek łączący dowolny punkt na brzegu podstawy stożka z jego wierzchołkiem (dla stożka prostego i pochyłego) lub najbliższym punktem na brzegu drugiej podstawy (dla stożka ściętego).
Tworzącą stożka oznacza się najczęściej małą literą formula_9 Jej długość dana jest wzorem:
Pole powierzchni bocznej stożka.
Wzór ten można uzyskać w następujący sposób: powierzchnia boczna stożka po rozprostowaniu na płaszczyźnie tworzy wycinek kołowy o promieniu formula_15 takim jak tworząca stożka i długości łuku równej obwodowi podstawy stożka formula_16
Wycinek kołowy o promieniu formula_17 i długości łuku formula_18 ma pole powierzchni:
stąd
Objętość stożka.
Wzór ten obowiązuje także dla dowolnych ostrosłupów, formula_25 jest wtedy polem wielokątnej podstawy. Koło jest granicznym przypadkiem ciągu wielokątów foremnych dla liczby boków dążącej do nieskończoności.
Kąt rozwarcia stożka.
Tym terminem oznacza się kąt przy wierzchołku przekroju osiowego stożka
Objętość kuli opisanej na stożku.
gdzie:

</doc>
<doc id="110847" url="https://pl.wikipedia.org/wiki?curid=110847" title="Syndrom Münchhausena">
Syndrom Münchhausena



</doc>
<doc id="110849" url="https://pl.wikipedia.org/wiki?curid=110849" title="Antoni Szuniewicz">
Antoni Szuniewicz

Antoni Szuniewicz (ur. 14 listopada 1911 w Leonowiczach na Wileńszczyźnie w gminie Prozoroki, zm. 12 marca 1987 w Częstochowie) – organista, kompozytor, dyrygent, chórmistrz, pedagog.
Życiorys.
Był synem Jana Szuniewicza i Tekli z domu Bielewicz. Wywodził się z tej samej rodziny, do której należał ks. dr Wacław Szuniewicz. W latach 1927-1931 uczęszczał do Zawodowej Szkoły Organistów im. Józefa Montwiłła w Wilnie. Po jej ukończeniu studiował w wileńskim Konserwatorium Muzycznym im. M. Karłowicza w klasie organów u Władysława Kalinowskiego (1932-34), a następnie w klasie kompozycji u Tadeusza Szeligowskiego (1934-39).
Od 1937 roku nauczał w Konserwatorium Wileńskim pracując równocześnie w Zawodowej Szkole Organistów. Już w czasie studiów był organistą w wileńskich kościołach. Początkowo w kościele św. Bartłomieja (1931-34), a od 1934 do 1945 roku w kościele Ojców Franciszkanów, gdzie prowadził również chór.
W 1945 roku opuścił Wilno i w ramach repatriacji przeniósł się do Częstochowy. Tam objął funkcję organisty i dyrygenta chóru w bazylice katedralnej św. Rodziny. Przyczynił się do wybudowania w tej świątyni organów. Obok pracy w kościele był także koncertującym organistą. Koncertował w wielu miastach Polski. Ponadto działał jako rzeczoznawca budowy organów. Zasiadał w komisjach ekspertów nowo wybudowanych instrumentów. Był także autorem dyspozycji głosów m.in. do organów kościoła franciszkanów w Gdańsku i katedry św. Rodziny w Częstochowie.
Antoni Szuniewicz znany był także z działalności dyrygenckiej. Obok kierowania chórem katedralnym zajmował się także prowadzeniem połączonych chórów Diecezji Częstochowskiej, powoływanych z okazji szczególnych wydarzeń w życiu miejscowego Kościoła (np. pielgrzymek Jana Pawła II).
Prowadził także działalność pedagogiczną. Od 1946 r. pracował w Zespole Szkół Muzycznych w Częstochowie, gdzie uczył teorii muzyki i prowadził klasę organów. Współpracował ponadto z Niższym Seminarium Duchownym w Częstochowie, Diecezjalnym Studium Organistowskim oraz zgromadzeniami zakonnymi.
Szuniewicz był członkiem Diecezjalnej Komisji ds. Muzyki i Śpiewu Kościelnego, Diecezjalnej Komisji ds. Organistów, członkiem Sekcji Głównej Komisji Kultu Bożego II Synodu Diecezji Częstochowskiej, prezesem Częstochowskiego Koła Stowarzyszenia Polskich Artystów Muzyków oraz wiceprzewodniczącym Rady Zakładowej Związku Pracowników Kultury i Sztuki.
Ożenił się w Walerią z domu Bielewicz, córką Antoniego i Anieli, urodzoną w Połocku (zmarła w Częstochowie w 2002). Dwoje dzieci Antoniego i Walerii Szuniewiczów urodziło się w Wilnie. Byli nimi Maria Teresa i Stanisław.
Odznaczenia.
Otrzymał liczne dyplomy i odznaczenia państwowe i kościelne, m.in.:
Twórczość.
Ważniejsze kompozycje:
cykle mszalne (m.in.):
utwory o charakterze kantatowym (m.in.):
utwory chóralne a cappella (m.in.):
pieśni solowe z tow. fortepianu lub organów (m.in.):
ponadto:
Większość kompozycji o tematyce religijnej A. Szuniewicza wydało Wydawnictwo Zakonu Paulinów „Paulinianum” w zbiorze "Modlitwa do Boga" (Częstochowa 2001).

</doc>
<doc id="110851" url="https://pl.wikipedia.org/wiki?curid=110851" title="Płowdiw">
Płowdiw

Płowdiw () – miasto w środkowej Bułgarii, ośrodek administracyjny obwodu Płowdiw i gminy Płowdiw, w zachodniej części Niziny Górnotrackiej, nad rzeką Maricą. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 364 403 mieszkańców.
Drugie po Sofii pod względem liczby mieszkańców miasto Bułgarii i jedno z najstarszych w kraju. Ważny ośrodek gospodarczy i naukowo-kulturowy kraju (5 szkół wyższych). Port lotniczy, węzeł kolejowy i drogowy.
W mieście od 1882 r. odbywają się Targi Płowdiwskie. Tutaj też założono pierwszą bułgarską szkołę.
Rozwinięty przemysł spożywczy (głównie tytoniowy – około 50% produkcji krajowej, młynarski, cukrowniczy, winiarski, owocowo-warzywny), samochodowy, maszynowy, metalowy, włókienniczy (bawełniany i jedwabniczy), chemiczny, odzieżowy, skórzano-obuwniczy, drzewny oraz hutnictwo metali nieżelaznych (ołów, cynk).
W mieście znajduje się stacja kolejowa Płowdiw.
Położenie.
Płowdiw położony jest wśród siedmiu wzgórz zwanych z turecka "tepe", nad rzeką Maricą, na skraju Rodopów i Niziny Górnotrackiej. Sto lat temu jedno ze wzgórz – Markowo Tepe zostało zniwelowane przy rozbudowie miasta. Trzy wzgórza dobrze widoczne dla zwiedzających to Bunardżik Tepe, Dżendem Tepe oraz Sachet Tepe. W obrębie dawnego rzymskiego Trimontium znajdują się trzy pozostałe wzgórza: Dżambaz Tepe (największe i najwyższe), Taksim Tepe oraz Nebet tepe (tur. "Wzgórze straży").
Historia.
Z odkryć archeologicznych przeprowadzonych na terenie miasta i w jego pobliżu wynika, że było ono zamieszkane na długo przed I tysiącleciem p.n.e. Do IV stulecia p.n.e. znajdował się tu warowny gród Traków o nazwie Eumolpias. W roku 342 p.n.e. został on podbity przez Filipa II Macedońskiego. Wtedy miasto zostało nazwane Filipopolis (Philippopolis). W 46 r. miasto przejęli Rzymianie i nazwali je Trimontium – miasto na trzech wzgórzach. Uczynili je głównym miastem Tracji. Biegł tutaj ważny szlak bałkański – Via Diagonalis. Rzymianie wzbogacili miasto o stadion, teatr, liczne łaźnie i wiele innych budowli.
Po upadku Rzymu, we wczesnym średniowieczu tereny te zasiedliły plemiona słowiańskie, a w IX wieku Płowdiw wszedł w skład pierwszego państwa bułgarskiego. Przez następnych kilka stuleci miasto było graniczną twierdzą bizantyjską. Wskutek tego czterokrotnie plądrowali je krzyżowcy. W 1363 roku wpadło w ręce Turków, którzy nadali mu nazwę "Filibe".
W roku 1878 po zakończeniu wojny rosyjsko-tureckiej miejscowość otrzymała obecną nazwę "Płowdiw", a po kongresie berlińskim do 1885 roku była stolicą prowincji tureckiej – autonomicznego regionu Rumelia Wschodnia. 6 września 1885 zajęły ją wojska bułgarskie, a pół roku później (24 marca 1886) całkowite zwierzchnictwo nad prowincją i miastem Turcja przekazała Bułgarii.
W 1882 roku zorganizowano tam po raz pierwsze Targi Płowdiwskie, które przyczyniły się do rozwoju gospodarczego miasta. Odtąd stało się ono głównym ośrodkiem handlowym Bułgarii.
Podczas II wojny światowej Płowdiw przez krótki czas okupowany był przez Niemców, ale w roku 1944 wyparła ich Armia Czerwona.
W 2019 r. miasto było Europejską Stolicą Kultury.
Zabytki i atrakcje turystyczne.
W mieście widać wciąż ślady zamierzchłej przeszłości miasta – między innymi pozostałości murów rzymskich, starożytne ruiny, a także wciąż czynny teatr rzymski. Poza tym można zobaczyć:
Sport.
W 1990 miasto gościło mistrzostwa świata juniorów w lekkoatletyce. W 1998 odbyły się mistrzostwa Europy w szermierce. Od 9 do 12 grudnia 2008 odbyły się tutaj mistrzostwa Europy kadetek i juniorek w boksie kobiecym. Po 11 latach, w 2009 znów mistrzostwa Europy w szermierce. W roku 2018 w Płowdiwie odbyły się mistrzostwa świata w wioślarstwie, i Mistrzostwa Świata Juniorów w kajakarstwie klasycznym. W 2021 roku miasto było współgospodarzem mistrzostw Europy w piłce siatkowej kobiet. Działają tu dwa kluby piłkarskie: Botew (najstarszy bułgarski klub) oraz Łokomotiw.
Miasta partnerskie.
Miasta partnerskie Płowdiwu:

</doc>
<doc id="110856" url="https://pl.wikipedia.org/wiki?curid=110856" title="Business Intelligence">
Business Intelligence

Business Intelligence (BI), (również analityka biznesowa) – proces przekształcania danych w informacje, a informacji w wiedzę, która może być wykorzystana do zwiększenia konkurencyjności przedsiębiorstwa.
Definicja.
Termin „Business Intelligence” po raz pierwszy został użyty w 1958 roku przez H.P. Luhna i utożsamiany był z narzędziami do analizy danych. Z czasem zaczął być rozumiany znacznie szerzej, a mianowicie jako element spajający różne komponenty infrastruktury wspomagania decyzji i dostarczający kompleksowych informacji decydentom.
Określenie BI ściśle wiąże się z zagadnieniem hurtowni danych. Jest to kluczowa technologia wykorzystywana do budowy tego typu systemów, integrująca dla celów analitycznych dane z różnych systemów transakcyjnych.
Charakterystyka.
Efektywne eksploatowanie narzędzi BI jest mocno uzależnione od utworzenia hurtowni danych, która pozwala na ujednolicenie i powiązanie danych zgromadzonych z różnorodnych systemów informatycznych przedsiębiorstwa. Utworzenie hurtowni danych zwalnia systemy transakcyjne od tworzenia raportów i umożliwia równoczesne korzystanie z różnych systemów BI.
Koncepcja jest następująca: system BI generuje standardowe raporty lub wylicza kluczowe wskaźniki efektywności działania przedsiębiorstwa ("key performance indicators"), na podstawie których stawia się hipotezy, po czym weryfikuje się je poprzez wykonywanie szczegółowych „przekrojów” danych. Do tego służą różnego rodzaju narzędzia analityczne (np. OLAP, eksploracja danych).
Business intelligence stanowi narzędzie menedżerów i specjalistów zajmujących się analizami i strategią. Dla menedżerów „liniowych”, którzy oczekują informacji o aktualnym stanie procesów przeznaczone są rozwiązania business activity monitoring (BAM), umożliwiające przetwarzanie napływających na bieżąco danych. Techniki prezentacyjne dobierane są odpowiednio do potrzeb użytkownika. Aby uniknąć konieczności przeglądania gąszczu liczb, wizualizacja stanu aktualnego realizowana jest w postaci obrazkowej. Kokpit menedżerski to sposób prezentacji wyników – wizualizacja danych i raportów w postaci podobnej do pulpitów sterowniczych.
Przy tworzeniu interaktywnych kokpitów menadżerskich pomocne są dedykowane aplikacje. Wysoko oceniany w tym obszarze jest Microsoft ze swoim rozwiązaniem Power BI. Jest to zestaw aplikacji i usług klasy Business Intelligence, w znacznej mierze opartych na chmurze obliczeniowej, które pomagają organizacjom gromadzić, zarządzać, przetwarzać, analizować i wizualizować dane z różnych źródeł za pomocą przyjaznego dla użytkownika interfejsu.
Niebezpieczeństwa stosowania BI:
Do technik, jakimi posługuje się BI można zaliczyć m.in. eksplorację danych, eksplorację procesów, systemy ekspertowe, sieci neuronowe i algorytmy genetyczne.

</doc>
<doc id="110859" url="https://pl.wikipedia.org/wiki?curid=110859" title="Poul Anderson">
Poul Anderson

Poul William Anderson (ur. 25 listopada 1926 w , Pensylwania, zm. 31 lipca 2001 w , Kalifornia) – amerykański pisarz science fiction i fantasy. Używał pseudonimów A.A. Craig, Michael Karegeorge, Winston P. Sanders.
Życiorys.
Urodził się jako Poul William Anderson w Bristolu (Pensylwania) jako syn inżyniera Antona Williama Andersona (z domu Andersen) i sekretarki Astrid Hertz. Jego rodzice pochodzili z Danii, ojciec nosił nazwisko Andersen, ale w czasie służby wojskowej w czasie I wojny światowej zmienił na bardziej anglosaskie „Anderson”. Przez krótki okres swojego życia, po śmierci ojca, Poul mieszkał z matką w Danii. Rodzina wróciła do Stanów po wybuchu II wojny światowej, najpierw do stanu Maryland, a następnie do brata jego matki w pobliżu Northfield (Minnesota), gdzie kupili 40-akrową farmę. Anderson uczęszczał do szkoły średniej w Northfield. W 1944 odrzucono go ze służby wojskowej z powodu blizny na bębenku ucha środkowego.
Wychowywał się głównie w Teksasie i Minnesocie. W 1948 ukończył fizykę na Uniwersytecie Minnesota. Interesował się również historią, językiem i literaturą rodzinnego kraju rodziców. Wiedzę tę wykorzystał później w swojej książkach. Poruszał się swobodnie zarówno w tak zwanej twardej fantastyce, jak i w fantasy.
Jego córka, Astrid, wyszła za mąż za znanego pisarza s-f Grega Beara.
Debiut literacki Andersona to opowiadanie napisane wspólnie z "Tomorrow’s Children" w 1947. Był członkiem Fantasy Society w Minneapolis, gdzie początkowo mieszkał. W 1952 roku wydał pierwszą powieść "Vault of the Ages". Był redaktorem i wydawcą wielu książek.
Był szóstym przewodniczącym Science Fiction and Fantasy Writers of America, przejmując urząd w 1972.
Zmarł na raka 31 lipca 2001 po miesięcznym pobycie w szpitalu.

</doc>
<doc id="110860" url="https://pl.wikipedia.org/wiki?curid=110860" title="Port-au-Prince">
Port-au-Prince

Port-au-Prince (haitański "Pòtoprens") – stolica i główny port Haiti, ośrodek administracyjny departamentu Ouest, położony nad zatoką Gonâve (Morze Karaibskie). W mieście mieszka 942 194 osób (2012). Największe miasto Haiti, centrum polityczno-gospodarcze i kulturalne kraju. Port-au-Prince jest dużym węzłem komunikacyjnym na Haiti. Znajduje się tutaj port lotniczy obsługujący połączenia międzynarodowe, w przeszłości w okolicach miasta funkcjonował dodatkowo port lotniczy Bowen.
Centrum jest zamieszkane przez najbogatszych mieszkańców. W bardzo złym stanie są peryferia miasta, zamieszkane przez ubogich czarnych mieszkańców.
Uniwersytet założono w 1920 roku. W mieście działają liczne biblioteki i muzea (m.in. muzeum narodowe).
Historia.
Założony w 1749 przez Francuzów jako L'Hôpital. W latach 1791–1803 Port-au-Prince było ośrodkiem walk wyzwoleńczych. Kilkakrotnie niszczony przez trzęsienia ziemi (m.in. w 1751 i 1770). W okresie podziału państwa 1807–20 stolica jego południowej części (Republiki Haiti), a od 1820 stolica zjednoczonego Haiti. W latach 1915-1934 okupowany przez USA. 12 stycznia 2010 miasto nawiedziło kolejne trzęsienie ziemi, które zniszczyło większą jego część. W wyniku trzęsienia ziemi zginęło ok. 250 tys. osób, a ponad milion osób straciło dach nad głową. Krótko po trzęsieniu ziemi wybuchły zamieszki w mieście, w których uczestniczyło ponad tysiąc osób.
Gospodarka.
W Port-au-Prince rozwinął się przemysł włókienniczy (produkcja bawełny), spożywczy (destylacja rumu, cukier), metalowy, obuwniczy i chemiczny.

</doc>
<doc id="110862" url="https://pl.wikipedia.org/wiki?curid=110862" title="Amber">
Amber



</doc>
<doc id="110864" url="https://pl.wikipedia.org/wiki?curid=110864" title="Neofowizm">
Neofowizm

Neofowizm lub neoabstrakcjonizm – kierunek w światowym malarstwie z końca lat 70., nawiązujący do doświadczeń fowizmu i abstrakcjonizmu.
Grupa niemieckich malarzy (Rainer Fetting, Salome, Bernd Zimmer oraz Helmut Middendorf) złączyła się około 1978 r. pod wspólnym sztandarem niechęci do pop-artu, tworząc tzw. "Neue Wilde" (czyli „Nowi dzicy”). W swoim malarstwie nawiązywali do najlepszych lat niemieckiego ekspresjonizmu, a więc lat 1907–1915 – tworząc niezwykle żywo i brutalnie, ze szczyptą fowistycznego szaleństwa barwnego.
W Hiszpanii na początku lat 80. nurt ten podjął Manuel Brotto, a w Polsce pod hasłem Nowa Ekspresja tworzyli m.in.: Jerzy Świątkowski, Cezary Staniszewski, Andrzej Cisowski, Maciej Dowgiałło, Janusz Mulak, Michał Kowalski, Grzegorz Śmigielski, Krzysztof Skarbek, grupa Gruppa, Zdzisław Nitka.
Tematem prac neofowistycznych są zwykle ludzie, często ukazani w konwencji pornograficznej lub agresywnej prowokacji. Artyści powracają do wątków historycznych i mitycznych, przy czym ich celem jest jak największe zbrutalizowanie danych tematów – zaakcentowanie tkwiącego w rzeczywistości cierpienia i przemocy. Na wystawie "Zeitgeist" („Duch czasu”) z 1982 r. malarze niemieccy przedstawili światu ich wizję współczesnego życia w mieście, pełnego gwałtu i drastyczności.
Technika malarska jest również agresywna – prace bywają niedokończone, pospiesznie i niestarannie kadrowane, a farba wyciskana bezpośrednio z tubki układa się w wyraziste pasma kontrastujących barw.

</doc>
<doc id="110867" url="https://pl.wikipedia.org/wiki?curid=110867" title="Saimaa">
Saimaa

Saimaa (szw. "Saima") – sieć jezior w Finlandii południowo-wschodniej, na Pojezierzu Fińskim na wysokości 75,7 m n.p.m. Głównymi jeziorami tworzącymi system Saimaa są: Etelä-Saimaa (właściwe Saimaa, dosł. południowe Saimaa), Pihlajavesi, Orivesi, Haukivesi, Puruvesi i Pyhäselkä.
Wysokie skaliste brzegi oraz wiele zalesionych wysp – ok. 14 tys. o łącznej powierzchni 660 km². 
Region Saimaa powstał w wyniku działania kontynentalnej pokrywy lodowej podczas ostatniego zlodowacenia. W efekcie wytopienia grubej na kilometr warstwy lodu powstał wyniesiony obszar, w którego zagłębieniach powstały jeziora regionu Saimaa.
Odwadniane przez rzekę Vuoksi do jeziora Ładoga, a przez Kanał Saimiański (o długości 42,5 km) połączone z Zatoką Fińską. 
Główne miasta nad Saimaa to Mikkeli, Lappeenranta, Savonlinna, Imatra. Łącznie ok. 60 portów. System wykorzystywany jest m.in. do spławu drewna.

</doc>
<doc id="110869" url="https://pl.wikipedia.org/wiki?curid=110869" title="Uker-Marchia">
Uker-Marchia



</doc>
<doc id="110870" url="https://pl.wikipedia.org/wiki?curid=110870" title="José Fernando Abascal">
José Fernando Abascal

José Fernando Abascal (ur. 3 czerwca 1743 w Oviedo, zm. 31 lipca 1821 w Madrycie) – wojskowy hiszpański, wicekról Peru.
Wstąpił do armii w 1762; w 1793 mianowany pułkownikiem, brał udział w walkach z rewolucyjną Francją. W 1796 został gubernatorem Kuby, następnie Nowej Galicji. W 1804 został wicekrólem Peru. Był bardzo dobrym administratorem, umiejącym załagodzić konflikty między ludnością miejscową i hiszpańskimi kolonizatorami, za co otrzymał od Kortezów w 1812 tytuł margrabiego de la Concordia del Peru. W 1816 został odwołany ze stanowiska, po czym wrócił do Hiszpanii. Zmarł w 1821.

</doc>
<doc id="110872" url="https://pl.wikipedia.org/wiki?curid=110872" title="Obiekt (programowanie obiektowe)">
Obiekt (programowanie obiektowe)

Obiekt – podstawowe pojęcie wchodzące w skład paradygmatu programowania obiektowego w analizie i projektowaniu oprogramowania oraz w programowaniu.
Charakterystyka.
Jest to struktura zawierająca:
Z reguły obiekty (a właściwie klasy, do których te obiekty należą) są konstruowane tak, aby dane przez nie przenoszone były dostępne wyłącznie przez odpowiednie metody, co zabezpiecza je przed niechcianymi modyfikacjami. Takie zamknięcie danych nazywa się enkapsulacją.
W istocie obiekty są rozwinięciem koncepcji programowania z kontrolą typów zmiennych. W programowaniu obiektowym obiekty tworzone są dynamicznie jako podstawowy element konstrukcji programu. Podobnie jak dla typu liczb naturalnych czy typu zmiennych znakowych, dla których zdefiniowane są pewne operacje jak np. dodawanie czy konkatenacja, a nie są zdefiniowane inne, jak np. operacje logiczne, tak dla obiektów programista decyduje o wykonalności pewnych operacji oraz definiuje ich funkcyjną postać. Użycie obiektów polega na ich zainicjalizowaniu (np. na nadaniu zmiennej całkowitej pewnej wartości np. 7) oraz na wykonywaniu na nich operacji zgodnie z definicją typu – obiektu.
Każdy obiekt ma trzy cechy:

</doc>
<doc id="110878" url="https://pl.wikipedia.org/wiki?curid=110878" title="Abava">
Abava

Abava – rzeka na Łotwie. Płynie przez Kurlandię ze wschodu ku zachodowi i wpada do Windawy i jest jej największym dopływem. Długość rzeki wynosi 133 km. Dolina Abavy została wpisana na listę UNESCO. Na rzece znajduje się wodospad Abava (łot.: Abava rumba).

</doc>
<doc id="110880" url="https://pl.wikipedia.org/wiki?curid=110880" title="Abau">
Abau



</doc>
<doc id="110881" url="https://pl.wikipedia.org/wiki?curid=110881" title="Przylądek Kennedy">
Przylądek Kennedy



</doc>
<doc id="110882" url="https://pl.wikipedia.org/wiki?curid=110882" title="Krążowniki pancerne typu Garibaldi">
Krążowniki pancerne typu Garibaldi

Krążowniki pancerne typu Garibaldi – typ włoskich krążowników pancernych, budowanych na przełomie wieku XIX i XX w długiej serii liczącej 10 okrętów. Okręty te służyły w kilku marynarkach wojennych świata.
Historia.
Projekt okrętów, opracowany we Włoszech, stanowił skrzyżowanie cech wcześniejszych krążowników pancernych typu "Vettor Pisani" i pancerników typu "Emanuele Filiberto". W efekcie powstały okręty ustępujące nieco ówczesnym typowym krążownikom pancernym rozmiarami i podstawowymi „krążowniczymi” parametrami jak prędkością i zasięgiem pływania, lecz za to o silnym opancerzeniu. Typ "Garibaldi" wyróżniała szczególnie duża powierzchnia części opancerzonej kadłuba, co stało się zaletą w obliczu okresu dominacji szybkostrzelnej artylerii średnich kalibrów na przełomie wieków. Okręty tego typu były budowane w stoczniach Ansaldo w Genui, Orlando w Livorno, a jeden okręt w Wenecji.
Niespodziewanie krążowniki typu "Garibaldi" stały się przebojem eksportowym. Dwa pierwsze okręty, budowane dla marynarki włoskiej, zostały jeszcze przed ukończeniem w 1895 zakupione przez Argentynę, uwikłaną w konflikt z Chile i weszły do służby w marynarce argentyńskiej pod nazwami „Garibaldi” i „San Martin”. Z kolejnych trzech okrętów, zaczętych dla marynarki włoskiej, dwa zostały również zakupione przez Argentynę i weszły do służby pod nazwami „General Belgrano” i „Pueyrredon”, a trzeci został zakupiony przez Hiszpanię i wszedł do służby hiszpańskiej jako „Cristóbal Colón”. Dopiero kolejne trzy okręty weszły do służby włoskiej pod nazwami „Giuseppe Garibaldi”, „Varese” i „Francesco Ferruccio”. Dwa ostatnie okręty zostały zamówione przez Argentynę, która jednak zrezygnowała z zakupu z powodu zawarcia pokoju z Chile i okręty te ostatecznie zakupiła w 1903 Japonia pod nazwami „Kasuga” i „Nisshin”.
Na skutek budowy długiej serii, rozciągniętej w czasie, poszczególne okręty różniły się rozwiązaniami technicznymi. O ile pierwsze trzy argentyńskie okręty miały pancerz ze stali Terni odpowiadającej jakością stali Harveya, to pozostałe miały znacznie odporniejszy pancerz, zbliżony do stali Kruppa. Poszczególne okręty miały różne warianty uzbrojenia głównego, składającego się z 2 dział kaliber 254 mm w dwóch wieżach na dziobie i rufie lub 4 dział 203 mm w dwudziałowych wieżach, lub mieszany: 1 działo 254 mm w wieży dziobowej i 2 działa 203 mm w wieży rufowej. Okręty różniły się też typem kotłów parowych. Cztery okręty były kolejno nazwane imieniem Giuseppe Garibaldiego, z których pierwszy wszedł ostatecznie do służby pod nazwą „Garibaldi”, dwa kolejne pod innymi nazwami, a dopiero czwarty stał się włoskim „Giuseppe Garibaldi”.
Argentyńskie okręty.
„Garibaldi” jako pierwszy wszedł do służby w 1896 roku. W 1917 stał się okrętem szkolnym. W 1932 przeklasyfikowano go na okręt obrony wybrzeża, a w 1936 sprzedano na złom. „San Martin” wszedł do służby w 1898 roku, w 1920 przeklasyfikowano go na okręt szkolny, później na okręt obrony wybrzeża. 18 grudnia 1935 wycofano go ze służby, a w 1947 ukończono złomowanie. „General Belgrano” i „Pueyrredon” weszły do służby w 1898 roku, począwszy od 1926 przeszły modernizację, po czym przeklasyfikowano je na okręty obrony wybrzeża. W 1933 „Belgrano” przebudowano na okręt-bazę okrętów podwodnych, a w 1947 wycofano ze służby i złomowano. „Pueyrredon” w 1941 przeklasyfikowano na okręt szkolny, w której roli służył aż do wycofania ze służby 2 sierpnia 1954 roku, będąc najdłużej pływającym okrętem typu Garibaldi (56 lat). Okręt w 1955 złomowano.
Włoskie okręty.
„Giuseppe Garibaldi” służył często jako okręt flagowy zespołów floty. W latach 1911–1912 aktywnie uczestniczył w wojnie włosko-tureckiej, m.in. w bitwie pod Bejrutem. Po wybuchu I wojny światowej uczestniczył w ostrzeliwaniu celów nabrzeżnych. 18 lipca 1915 został zatopiony na Adriatyku przez austro-węgierski okręt podwodny U-4. „Varese” i „Francesco Ferruccio” również uczestniczyły w wojnie włosko-tureckiej, następnie w I wojnie światowej. Po wojnie „Varese” stał się okrętem szkolnym, a 4 czerwca 1923 wycofano go ze służby. Jako okręt szkolny zastąpił go w 1924 „Francesco Ferruccio”, 13 stycznia 1930 wycofano go ze służby.
Japońskie okręty.
Para ostatnich krążowników była budowana na zamówienie Argentyny, złożone w 1902 w związku z napięciem w stosunkach z Chile. Okręty miały nosić nazwy „Mitra” i „Roca”, następnie zmienione na „Rivadivia” i „Moreno”. Ponieważ w odpowiedzi Chile zamówiło w Wielkiej Brytanii dwa pancerniki, co rozpętało kosztowny wyścig zbrojeń między oboma krajami, oba państwa zdecydowały się na negocjacje i za pośrednictwem Wielkiej Brytanii udało się zawrzeć 28 maja 1902 porozumienie o granicy chilijsko-argentyńskiej. W ramach częściowego rozbrojenia, w 1903 Chile zrezygnowało z budowy zamówionych pancerników, a Argentyna – krążowników pancernych i nowo zamówionych we Włoszech pancerników.
Włosi zaoferowali wówczas w sierpniu 1903 zakup znajdujących się w końcowym stadium budowy krążowników pancernych Rosji, jednakże w grudniu 1903 rosyjski sztab morski odrzucił ofertę kupna (jego naczelnikiem był wówczas Zinowij Rożestwienski). Japonia natomiast szybko skorzystała z okazji wzmocnienia swojej floty i 29 grudnia 1903 zakupiła oba krążowniki pancerne za cenę 760 000 funtów szt. każdy.
Decyzja Rosji o odrzuceniu oferty kupna krążowników, podjęta w sytuacji napięcia w stosunkach z Japonią, jest przedmiotem krytyki wielu historyków, aczkolwiek w pewien sposób była usprawiedliwiona tym, że gdyby nie doszło do wojny, to okręty takiego rodzaju nie były potrzebne w świetle rosyjskiej doktryny morskiej, miały przy tym niestandardowe uzbrojenie (trzy nowe typy dział). Doktryna rosyjska kładła nacisk na typowo „krążownicze” charakterystyki okrętów, jak dzielność morską, prędkość i zasięg, których nie spełniał typ "Garibaldi", oferując za to dużą siłę bojową. Prawdopodobna jest opinia, że zakup obu okrętów nie byłby w stanie zmienić w znaczący sposób przebiegu wojny. Oba państwa starały się o zakup budowanych dla Chile pancerników, lecz ostatecznie zostały one przejęte jako HMS „Swiftsure” i „Triumph” przez Wielką Brytanię, która nie chciała wzmocnić Rosji ani dopuścić się wobec niej wrogiego aktu oddania okrętów Japończykom.
Oba krążowniki, nazwane „Nisshin” i „Kasuga” osiągnęły gotowość bojową 11 kwietnia 1904 i weszły w skład głównego pierwszego zespołu floty japońskiej admirała Tōgō (wraz z pancernikami, jako najsilniejsze z japońskich krążowników pancernych). Brały one następnie udział we wszystkich głównych starciach wojny japońsko-rosyjskiej 1904-1905: działaniach pod Port Artur, bitwie na Morzu Żółtym i bitwie pod Cuszimą, odnosząc niewielkie uszkodzenia. Brały następnie udział w I wojnie światowej. „Nisshin” w 1927 został okrętem szkolnym, 1 kwietnia 1935 wycofano go ze służby i następnie zatopiono jako okręt-cel. „Kasuga” od 1925 również służył jako okręt szkolny. 18 lipca 1945 został zatopiony przez amerykańskie samoloty w porcie w Yokosuka.
Hiszpański okręt.
„Cristóbal Colón” wszedł do hiszpańskiej służby 16 maja 1897. Wybuch wojny amerykańsko-hiszpańskiej spowodował, że okręt nie otrzymał przewidywanych dział artylerii głównej 240 mm. W kwietniu 1898 został wysłany na Kubę w składzie eskadry kontradmirała Cervery. Okręt został samozatopiony przez załogę 3 lipca 1898 w bitwie z okrętami amerykańskimi pod Santiago de Cuba, nie mając szans na przedarcie się przez blokadę.
Dane techniczne.
Poszczególne okręty różniły się w szczegółach.

</doc>
<doc id="110891" url="https://pl.wikipedia.org/wiki?curid=110891" title="Bronisław Huberman">
Bronisław Huberman

Bronisław Huberman (ur. 19 grudnia 1882 w Częstochowie, zm. 16 czerwca 1947 w Corsier-sur-Vevey) – polski skrzypek i pedagog żydowskiego pochodzenia. Należy do grona najwybitniejszych polskich skrzypków XX wieku.
Życiorys.
Był synem zasymilowanych Żydów Jankiela (Jakuba) i Etli (Aleksandry) z domu Goldman (ur. 1863 we Włodawie). Naukę gry na skrzypcach rozpoczął pod kierunkiem M. Michałowicza i J. Rozena. Szybko zyskał opinię „cudownego dziecka” i rozpoczął błyskotliwą karierę. W 1892 r. podjął naukę gry na skrzypcach w Berlinie, pod kierunkiem światowej sławy pedagoga i skrzypka, Józefa Joachima. Już wtedy koncertował m.in. w Wiedniu, a rok później w Niemczech, Holandii, Belgii i Francji. Od swojego protektora i opiekuna, Jana hr. Zamoyskiego otrzymał skrzypce Gibson wykonane przez Stradivariusa. 
W 1896 r. Huberman wykonał w Wiedniu koncert Brahmsa w obecności kompozytora. Rok później, po zagraniu serii koncertów w Europie, wyjechał do USA. Wkrótce stał się jednym z najbardziej znanych wirtuozów skrzypiec. Podejmował współpracę artystyczną m.in. z wiolonczelistą Pablo Casalsem i pianistą Ignacym Friedmanem. Wspólnie wykonali w 1927 r. komplet triów L. van Beethovena w ramach obchodów 100-lecia śmierci tego kompozytora. 
Huberman był inicjatorem powołania "Israel Philharmonic Orchestra" w Tel Awiwie. Był także propagatorem idei Zjednoczonej Europy. Wygłaszał na ten temat odczyty i publikował artykuły. Zajmował się także działalnością pedagogiczną. Jego uczennicą była m.in. Irena Dubiska. Prowadził klasę mistrzowską w Akademie für Musik w Wiedniu.
Hubermanowi skradziono w roku 1936 skrzypce Stradivariusa Gibson ex Huberman z roku 1713 z garderoby artystów nowojorskiej Carnegie Hall. Złodziej, z zawodu wędrowny muzyk, zachował skradzione skrzypce do końca życia i dopiero na łożu śmierci przyznał się żonie do kradzieży. Skrzypce nabył w roku 2001 amerykański skrzypek Joshua Bell.
Rodzina.
Jego żoną od 1910 była aktorka Elza Małgorzata Galafres (1879–1977), z którą miał syna Jana Bronisława (ur. 1911 w Wiedniu), oboje wyznania ewangelicko-reformowanego.
Upamiętnienie.
W Częstochowie odbywa się Międzynarodowy Festiwal Wiolinistyczny im. Bronisława Hubermana.
Jego imieniem jest również nazwana Filharmonia Częstochowska.

</doc>
<doc id="110893" url="https://pl.wikipedia.org/wiki?curid=110893" title="Rhee Syng-man">
Rhee Syng-man

Rhee Syng-man lub Syngman Rhee (, hancha 李承晩 (dawna pisownia: Li Syng Man); ur. 26 marca 1875 w Haeju, zm. 19 lipca 1965 w Honolulu na Hawajach) – koreański działacz niepodległościowy, emigrant, polityk, prezydent Korei Południowej w latach 1948–1960.
Życiorys.
Działalność niepodległościowa.
Urodził się w Haeju w prowincji Hwanghae w Korei. Nauki pobierał w szkole metodystów, gdzie przyjął chrześcijaństwo. Od 1896 współzałożyciel i działacz Klubu Niepodległości, którego celem było odzyskanie niezależności kraju staczającego się w strefę wpływów Japonii (od 1910 kraj był okupowany jako Generalne Gubernatorstwo Korei). Za działalność polityczną był więziony w latach 1898–1904, po wyjściu na wolność wyjechał do USA. W 1907 uzyskał licencjat na George Washington University, a rok później magisterium na Uniwersytecie Harvarda. W 1910 zdobył tytuł doktorski na Uniwersytecie w Princeton. W latach 1913–1940 mieszkał na Hawajach kontynuując działalność na rzecz niepodległości Korei. Uczestnik antyjapońskiego powstania ludowego w 1919, polityk, a następnie przewodniczący emigracyjnego Rządu Tymczasowego rezydującego w Szanghaju. Spory z innymi politykami Rządu Tymczasowego doprowadziły w 1925 do odwołania go ze stanowiska. Od 1940 mieszkał w Waszyngtonie.
Koreańska Republika Ludowa.
15 sierpnia 1945, w związku ze zbliżającą się kapitulacją Japonii, grupa koreańskich działaczy o różnych poglądach politycznych pod kierownictwem Yo Un-hyonga powołała tzw. Koreańską Republikę Ludową (nie mylić z Koreańską Republiką Ludowo-Demokratyczną), która zaczęła tworzyć struktury terenowe władzy na obszarze całego kraju, czyli tzw. komitety ludowe. Rhee Syng- manowi proponowano stanowisko prezydenta, Yo Un Hyongowi wiceprezydenta.
We wrześniu 1945 rząd Koreańskiej Republiki Ludowej w Seulu został obalony przez amerykańską administrację wojskową (, USAMGIK); komitety ludowe na obszarze okupacji radzieckiej zostały przejęte przez komunistów i stały się podstawą do utworzenia KRLD, zaś pod okupacją amerykańską w większości rozwiązane – często przy użyciu siły. Utrzymały się tylko w kilku miejscach, m.in. na wyspie Czedżu.
Okupacja amerykańska.
W październiku 1945 roku Rhee Syng-man przybył do okupowanej przez USA południowej części Korei wraz z innymi politykami konserwatywnymi, nacjonalistycznymi i prawicowymi z koreańskich kół emigracyjnych w USA. Na tej bazie utworzono w południowej części Korei partie prawicowe: Demokratyczną Partię Korei i Partię Narodową, które ściśle współpracowały z administracją wojskową USA (gen. Arnold) nad eliminacją ugrupowań lewicowych przed planowanymi wyborami do parlamentu (Zgromadzenie Narodowe Korei). Likwidacja KRL i Komitetów Ludowych, wymuszony podział kraju, okupacja amerykańska i policyjne represje doprowadziły do niezadowolenia społecznego wzmożonego dodatkowo przywracaniem do pracy w urzędach, policji i nowo tworzonej armii byłych kolaborantów japońskich, spośród których część była agentami tajnej policji Kempeitai. Wybuchło kilka powstań, z których większym echem odbiły się bunty wojska w Yeosu i Suncheon, mające poparcie ludności cywilnej. Armia amerykańska przy pomocy podległych jej koreańskich jednostek policji i żandarmerii krwawo stłumiła te wystąpienia. Dochodziło do masowych egzekucji osób podejrzewanych o działalność „wywrotową” i poglądy komunistyczne, jednak do najtragiczniejszych wydarzeń doszło na wyspie Czedżu, gdzie w 1947 miejscowa policja podległa USAMGIK ostrzelała uczestników manifestacji patriotycznych. 3 kwietnia 1948 wybuchło tam powstanie zbrojne, na wieść, że policja zamordowała na torturach aresztowanych wcześniej uczestników demonstracji. Rhee Syng- man przejmujący władzę od USA zdecydował się wysłać na wyspę dodatkowe siły wojska, policji i skrajnie prawicowych bojówek antykomunistycznych. Powstanie zostało brutalnie stłumione przez siły proamerykańskie, w walkach i pacyfikacjach zginęło 27 719 mieszkańców wyspy, a zniszczeniu uległo 39 285 budynków. Kolejne dziesiątki tysięcy osób wyemigrowały (zwłaszcza do Japonii), a funkcjonariusze rozbijający powstanie przejęli zagrabiony wyspiarzom majątek.
Pierwsze lata Korei Południowej.
Wybory w południowej części Korei odbyły się 10 maja 1948, a utworzone w ich wyniku Zgromadzenie Narodowe uchwaliło 12 lipca 1948 konstytucję i 20 lipca wybrało Rhee Syng- mana na prezydenta. 15 sierpnia Rhee Syng- man proklamował Republikę Korei (Południowej). Jak przyznaje Hak Jon Kim: „...prezydent, rząd, jak i Zgromadzenie Narodowe, miały wybitnie konserwatywny charakter...”. Jeszcze przed wybuchem wojny koreańskiej jego rząd więził ponad 30 000 domniemanych komunistów, i około 300 000 podejrzanych o sympatyzowanie z komunistami lub jakimikolwiek grupami lewicowymi.
W czasie zbliżania się wojsk północnokoreańskich do Seulu, 27 czerwca 1950, Rhee Syng- Man uciekł w czołgu do Daejeonu, który ogłosił tymczasową stolicą państwa. Następnie ewakuował się do Pusanu. Powrócił do Seulu po desancie pod Inczon, gdy armia amerykańska zmusiła żołnierzy KRLD do odwrotu.
Późniejszy okres.
Urząd prezydenta piastował od 20 lipca 1948 do 26 kwietnia 1960; w tym czasie brutalnie rozprawił się z opozycją wewnętrzną i przejął kontrolę nad wszelkimi przejawami życia politycznego w kraju, co spowodowało rosnącą niechęć społeczeństwa do jego rządów, które w dodatku cechowały się rosnącą korupcją. W 1960, po jego trzeciej reelekcji, doszło do kulminacji niezadowolenia w postaci demonstracji studenckich i protestów w parlamencie. W ich wyniku złożył urząd i uciekł z kraju samolotem należącym do CIA. Władze amerykańskie umieściły byłego prezydenta na Hawajach, gdzie ów zmarł.

</doc>
<doc id="110903" url="https://pl.wikipedia.org/wiki?curid=110903" title="Luteranie">
Luteranie



</doc>
<doc id="110905" url="https://pl.wikipedia.org/wiki?curid=110905" title="Kalwini">
Kalwini



</doc>
<doc id="110909" url="https://pl.wikipedia.org/wiki?curid=110909" title="Daejeon">
Daejeon

Daejeon () – miasto na prawach metropolii (gwangyeoksi) w środkowej części Korei Południowej, w regionie Hoseo (dawna prowincja Chungcheong), u podnóża gór Noriong, w dolinie rzeki Kum, piąte co do wielkości miasto Republiki Korei. Położone 167 km od Seulu, 294 km od Pusanu oraz 169 km od Gwangju.
Historia.
Szybki rozwój od początków XX w. Silnie zniszczone w czasie wojny koreańskiej 1950-1953. Podczas tej wojny, po ewakuacji prezydenta i rządu z Seulu Daejeon stanowił tymczasową stolicę Republiki Korei. W dniach 7–20 lipca 1950 rozegrała się tu bitwa, w której klęskę poniosły połączone wojska Stanów Zjednoczonych i Korei Południowej, zaś ich dowódca gen. Dean (dowódca amerykańskiej 24. Dywizji Piechoty) dostał się do niewoli. Według niepotwierdzonych danych północnokoreańskich (The Pyongyang Times z dn. 23 lipca 1983, s. 2 – inne publikacje podają wyższą liczbę) zginęło, zostało rannych, zaginęło i dostało się do niewoli 17,5 tys. żołnierzy ONZ (Amerykanie i Południowokoreańczycy, armia Korei Południowej na prośbę Li Syng Mana została włączona przez Mac Arthura do sił ONZ z dnia 15 lipca 1950).
Gospodarka.
Ośrodek handlowy regionu rolniczego (uprawa głównie ryżu, jęczmienia, soi). Przemysł maszynowy, włókienniczy, skórzany, ceramiczny, papierniczy, spożywczy. Węzeł komunikacyjny kolejowy i drogowy. 2 uniwersytety. Miejsce wystawy światowej Expo 1993.
Podział administracyjny.
Daejeon podzielone jest na 5 dzielnic (kor. "gu").
Sport.
Największym i najbardziej znanym obiektem sportowym w mieście jest stadion Purple Arena. Wybudowano go w latach 1998–2001, z myślą w Mistrzostwach Świata 2002. Na co dzień występuje tu klub Daejeon Citizen, a w 2002 rozegrano na nim 3 spotkania koreańsko-japońskiego mundialu: dwa mecze fazy grupowej (w tym Polska – Stany Zjednoczone 3:1) i jeden pojedynek 1/8 finału. Największą halą sportową w Daejeon jest Chungmu Arena. Otwarty w 1998 tutejszy ośrodek Samsunga był bazą pobytową reprezentacji Polski podczas piłkarskich Mistrzostw Świata 2002.

</doc>
<doc id="110910" url="https://pl.wikipedia.org/wiki?curid=110910" title="Inczhon">
Inczhon



</doc>
<doc id="110911" url="https://pl.wikipedia.org/wiki?curid=110911" title="Józef Puzyna (matematyk)">
Józef Puzyna (matematyk)

Józef Puzyna herbu Oginiec (ur. 18 kwietnia 1856 w Martynowie Nowym koło Rohatynia, zm. 30 marca 1919 w Stryju) – polski matematyk, encyklopedysta.
Życiorys.
Był profesorem Uniwersytetu we Lwowie (od 1889), w 1905 pełnił funkcję rektora, rok później prorektora tej uczelni; był również dziekanem Wydziału Filozoficznego w roku akademickim 1894/1895. W 1900 został członkiem Akademii Umiejętności w Krakowie (późniejszej PAU), od 1917 kierował Towarzystwem Matematycznym we Lwowie.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy – polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu matematyki.
Jego najsłynniejszą pracą była "Teoria funkcji analitycznych" (1898–1900, 2 tomy). Wśród jego uczniów byli m.in. Franciszek Leja, Hugo Steinhaus, Antoni Łomnicki, Wacław Sierpiński, Stanisław Ruziewicz.

</doc>
<doc id="110912" url="https://pl.wikipedia.org/wiki?curid=110912" title="Podera">
Podera

Podera (krzywa spodkowa) – krzywa utworzona na podstawie jakiejś krzywej formula_1 oraz punktu formula_2 (zwanego "spodkiem podery").
Jest to miejsce geometryczne takich punktów formula_3 leżących na stycznej do krzywej formula_4 że odcinek formula_5 jest prostopadły do tej stycznej.
Jeśli krzywa formula_6 jest poderą krzywej formula_4 to formula_1 jest antypoderą krzywej formula_9

</doc>
<doc id="110913" url="https://pl.wikipedia.org/wiki?curid=110913" title="Krzywa spodkowa">
Krzywa spodkowa



</doc>
<doc id="110914" url="https://pl.wikipedia.org/wiki?curid=110914" title="Icecast">
Icecast

Icecast – serwer mediów strumieniowych, stworzony przez fundację Xiph.org. Pozwala na założenie i prowadzenie własnego radia internetowego. Potrafi transmitować sygnał w formatach Opus, Ogg Vorbis, Ogg Theora, Ogg FLAC, Ogg Speex, WebM, MP3, AAC i Ogg MIDI. Jest rozprowadzany na licencji GNU GPL.
Icecast jest bardziej rozbudowany względem oprogramowania SHOUTcast. Jeden proces może na przykład transmitować wiele strumieni poprzez pojedynczy port (SHOUTcast potrzebuje dwóch otwartych sąsiednich portów dla poprawnego działania i transmisji jednego strumienia), każdy strumień może wymagać uwierzytelnienia, serwer może również przenosić odbiorców na inny strumień w przypadku braku sygnału. Tym niemniej obydwa programy są częściowo ze sobą zgodne (Icecast 2 potrafi współpracować z narzędziami przeznaczonymi dla serwera SHOUTcast).
Lekko zmodyfikowany Icecast został wykorzystany jako jeden z komponentów przykładowej implementacji standardu NTRIP – protokołu używanego w transmisji różnicowej GPS.

</doc>
<doc id="110915" url="https://pl.wikipedia.org/wiki?curid=110915" title="Trzciniak zwyczajny">
Trzciniak zwyczajny

Trzciniak zwyczajny, trzciniak, trzciniak drozdówka ("Acrocephalus arundinaceus") – gatunek niewielkiego ptaka wędrownego z rodziny trzciniaków (Acrocephalidae), wcześniej zaliczany do pokrzewkowatych (Sylviidae).
Systematyka.
Takson ten bywał często łączony w jeden gatunek z trzciniakiem wschodnim ("A. orientalis") lub trzciniakiem perskim ("A. griseldis"), ale w oparciu o wyniki badań genetycznych są one obecnie traktowane jako odrębne gatunki. Wyróżnia się dwa podgatunki "A. arundinaceus":
Występowanie.
Zamieszkuje Europę (oprócz Wielkiej Brytanii i północnej części kontynentu), północno-zachodnią Afrykę, Bliski Wschód, Azję Środkową oraz południowo-zachodnią i południowo-środkową Syberię. Odbywa migracje na duże odległości. Zimuje w Afryce Subsaharyjskiej. Przyloty w kwietniu–maju oraz odloty w sierpniu i wrześniu.
W Polsce średnio liczny ptak lęgowy niżu. Rozpowszechniony w całym kraju do wysokości 500 m n.p.m., a więc gór nie zasiedla. Występuje wyspowo, na obszarach ze zbiornikami wodnymi i rzekami. Najliczniejsze populacje zamieszkują bagienne doliny większych rzek, obficie zarośnięte jeziora i kompleksy stawów hodowlanych. Badania dowiodły, że w biotopach o największym zagęszczeniu trzciniaków występuje kilka par lęgowych na 1 ha trzcinowisk. W czasie migracji obserwuje się go w całym kraju, choć niemal zawsze w okolicach wód i tylko pojedyncze osobniki. Najpóźniejsze odloty zanotowano w październiku. Prób zimowania nie zaobserwowano. W latach 70. w Europie Środkowej doszło do silnego załamania liczebności, które spowodowało znaczne luki w zasięgu występowania. W XXI wieku w Polsce odnotowany jest wyraźny trend wzrostowy populacji lęgowej tego gatunku – średnie tempo wzrostu w ciągu 16-letniego okresu badań wynosiło 4,5% rocznie.
Charakterystyka.
Cechy gatunku.
Największy przedstawiciel rodzaju "Acrocephalus" w Europie, osiągający wielkość szpaka. Upierzenie jednolite, podobne jak u trzcinniczka, ale jest wyraźnie większy, ma wyraźniejszą brew i dłuższy, masywniej zbudowany dziób. Obie płci ubarwione jednakowo. Wierzch ciała oliwkowobrązowy, głowa ciemniejsza. Kuper żółtawobrązowy. Pokrywy skrzydeł z pomarańczowobrązowym brzegiem. Spód ciała kremowy, na bokach ciemniejszy; gardło brudnobiałe. Przez oko przechodzi jasny niewyraźny pasek, wokół oka jasna obrączka. Dziób szarobrązowy.
Wielkością prawie dorównuje drozdowi, jest większy od wróbla. Prowadzi skryty tryb życia, trzymając się prawie zawsze trzcinowisk. Samca można jednak dostrzec z daleka, gdy wykonuje swą pieśń na końcu wysokiej trzcinowej łodygi.
Głos.
Śpiew bardzo głośny, wielosylabowy, szorstki, rechoczący i terkoczący. Aby wykonać swą melodię, samiec wspina się do góry po łodydze trzciny. Śpiewa energicznie, najczęściej tam siedząc i nieprzerwanie często powtarza „karre karre kit kit” (słychać to bardzo, podobnie jak odgłos kokoszki). Świergot często zagłusza inne ptaki trzcinowisk. Składa się z 1–3 powtarzalnych motywów, choć na zmianę wydaje warkoczące głosy i wysokie piski. Przypomina odgłosy trzcinniczka, ale jest bardziej szorstki i głośniejszy. Czasem zdarza się, że trzciniaka można usłyszeć w nocy. Natomiast żebrzący głos piskląt przypomina odgłos drozda „kre”.
Dawniej pospólstwo naśladowało głos słowami: "Ryba ryba-rak-rak-rak, świędzi, świędzi-drap-drap-drap, boli-boli, cierp-cierp cierp."
Masa ciała.
ok. 37 g
Biotop.
Jeziora i stawy z brzegami porośniętymi pasem rozległych trzcinowisk (najlepiej jednogatunkowych) na głębszej wodzie, szuwarami, łanami pałek lub łóz. To najmniejszy ptak polskich szuwarów. Rzadziej zasiedla trzcinowiska z domieszką zarośli wierzbowych lub z dominującą pałką wodną. Choć trzyma się tylko jednego typu biotopu, to może występować na terenach przekształconych przez człowieka. Liczne gniazdowiska znajdują się np. na Jeziorze Czerniakowskim w Warszawie – zagęszczenie gniazd jest do 6 razy większe niż w przypadku dzikich stanowisk na jeziorach.
Okres lęgowy.
Na lęgowiska trzciniaki wracają na przełomie kwietnia i maja. Okres lęgowy trwa od maja do lipca, w którym ptaki wyprowadzają jeden lęg.
Toki.
Gdy trzciniaki wracają na tereny lęgowe, nie ma jeszcze nowych pędów trzcin. To powoduje, że ptaki muszą cierpliwie czekać z budową gniazda na ich wyrośnięcie. Właściwy moment przypada na czas, gdy trzcinowiska zmienią kolor z żółtawego na zielony. Terytoria gniazdowe nie są duże – obejmują obszar 20–30 metrów wokół gniazda.
Mogą tworzyć pary monogamiczne, ale zdarza się, że samiec ma do 3 partnerek.
Gniazdo.
Lęgnie się w gęstych i wysokich trzcinowiskach. Gniazdo zawsze nad lustrem wody, misternie splecione w głęboki, duży i stabilny koszyczek przymocowany do kilku pionowych łodyg trzciny (zielonych lub suchych – zeszłorocznych), o wysokości 20 cm i ulokowane zwykle 50–100 centymetrów ponad lustrem wody. Budują je paski z liści trzciny (mytych przez ptaki przez zanurzenie w wodzie) i włókien roślin, a wyłożone jest fragmentami kwiatostanów trzciny. Z daleka wydaje się, jakby łodygi przerastały na wylot ściany gniazda. Wysokie brzegi konstrukcji lęgowej mają znaczenie – zabezpieczają jaja i pisklęta przed wypadnięciem w czasie wietrznej pogody, która kołysze trzcinami. Samce nie budują gniazda, choć pomagają samicy w przynoszeniu budulca.
Jaja.
Pod koniec maja lub na początku czerwca składa 3–6 jaj o średnich wymiarach 22×15 mm, o tle niebieskozielonym lub oliwkowozielonym z plamkami barwy szarozielonej lub brązowej.
Wysiadywanie i pisklęta.
Od złożenia ostatniego jaja trwa 14–15 dni. Na jajach siedzą oboje przyszli rodzice. Często wysiadują jajo kukułki, która korzysta z solidnego wykonania gniazda. Dlatego też trzciniaki potrafią rozpoznawać kukułkę i jeśli jest w pobliżu, zaczynają ją atakować. Para lęgowa może to robić na terenie swego terytorium brutalnie i zaciekle. Ptaki mają na tyle duże rozmiary i siłę, że dotkliwie dziobią większego pasożyta lęgowego. To wymusza od kukułki użycia dużego sprytu, aby udało się jej niepostrzeżenie wykorzystać trzciniaki. Pisklęta mają pomarańczowożółte wnętrze paszczy, a język brązowy z żółtymi obrzeżeniami. Oprócz tego na języku widać dwie podłużne czarne plamy. Młode opuszczają gniazdo po 12–14 dniach. Do tego czasu są pod troskliwą opieką rodziców. Gdy wyjdą z gniazda, nie potrafią jeszcze latać, ale wspinają się już zręcznie po łodygach trzcin. Rodzice dokarmiają je jeszcze przez około 2 tygodnie. W sierpniu trzciniaki odlatują do Afryki równikowej i Południowej.
Pożywienie.
To głównie dojrzałe owady żyjące na źdźbłach trzcin, ich larwy, takie jak ważki, jętki i chruściki oraz inne bezkręgowce (np. ślimaki), które są zbierane z bagiennej roślinności lub z powierzchni wody. W czasie żerowania trzciniaki potrafią huśtać się głową do dołu. Na powierzchni wody mogą łapać również małe płazy. Jesienią w diecie trzciniaków pojawiają się owoce.
Pokarmu szuka nie tylko w gęstych trzcinowiskach, ale i w koronach drzew i krzewów, np. na wierzbach.
Status i ochrona.
IUCN uznaje trzciniaka zwyczajnego za gatunek najmniejszej troski (LC, "Least Concern"). Organizacja BirdLife International w 2015 roku szacowała liczebność populacji europejskiej (wraz z Turcją) na 2 600 000 – 4 680 000 par lęgowych. Trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 populacja trzciniaka na terenie kraju liczyła 151–224 tysięcy par lęgowych.
Jest bardziej zagrożony od innych gatunków trzciniaków w wyniku zmniejszenia terenów trzcinowisk. Innym powodem lokalnego zaniku tego gatunku jest eutrofizacja wód i bezpośrednia działalność człowieka, np. uprawianie sportów wodnych na jeziorach. Zagrożeniem dla niego są też polowania i zanikanie siedlisk, na których wypoczywa i zimuje na skutek osuszania terenów podmokłych i susz, jakie nawiedzają kraje Sahelu.

</doc>
<doc id="110916" url="https://pl.wikipedia.org/wiki?curid=110916" title="Simeon Poisson">
Simeon Poisson



</doc>
<doc id="110917" url="https://pl.wikipedia.org/wiki?curid=110917" title="Trzciniak (wzgórze)">
Trzciniak (wzgórze)

Trzciniak (niem. "Ramberg", 562 m n.p.m.) – częściowo zalesione wzniesienie położone w Górach Izerskich, na północnym przedpolu Grzbietu Kamienickiego, pomiędzy Chromcem i Kamienicą, na południe od Międzylesia.
Zbudowane jest ze skał metamorficznych – gnejsów i granitognejsów z wkładkami amfibolitów należących do bloku karkonosko-izerskiego, a ściślej jego północno-zachodniej części – metamorfiku izerskiego.

</doc>
<doc id="110918" url="https://pl.wikipedia.org/wiki?curid=110918" title="Wielki Brat">
Wielki Brat

Wielki Brat (ang. "Big Brother") - fikcyjna postać, opisana w powieści George'a Orwella "Rok 1984". Wielki Brat stał się symbolem nadużywania władzy (szczególnie w kontekście masowej inwigilacji), a także zainspirował program z gatunku "reality show" pod nazwą "Big Brother".
Tłumaczenie.
W języku angielskim określenie "big brother" oznacza dosłownie starszego brata. W pierwszym tłumaczeniu "Roku 1984", autorstwa Juliusza Mieroszewskiego, tytuł przywódcy Oceanii - "Big Brother" - przełożono jednak na polski jako Wielki Brat. Tego samego określenia - utrwalonego już wówczas w obiegu - użył Tomasz Mirkowicz w swoim tłumaczeniu z 1988 r.
W 2021 r. ukazało się nowe wydanie książki, przetłumaczone przez Dorotę Konowrockiej-Sawy. Decyzją tłumaczki"Wielki Brat stał się Starszym Bratem, kimś bliższym jednostce, dwoistym jak cała powieść – jednocześnie dobrotliwym i groźnym".
Inspiracja dla postaci.
W książce "Rok 1985" angielski pisarz Anthony Burgess sugerował, że inspiracją dla postaci Wielkiego Brata mogły być reklamy brytyjskiej szkoły korespondencyjnej, The Bennet Correspondence College. Reklamujące działalność szkoły plakaty przedstawiały wizerunek właściciela firmy, poważnie wyglądającego mężczyzny i hasło "Let me be your big brother" (pol. "Pozwól, bym został Twoim starszym bratem").
Douglas Kellner (profesor Uniwersytetu Columbia) argumentował, że "Rok 1984" jest krytyką stalinizmu, a postać Wielkiego Brata ma przywoływać skojarzenia z Józefem Stalinem.
Inna teoria wskazuje na Brendana Brackena, brytyjskiego ministra informacji, który przez pewien czas był zwierzchnikiem George'a Orwella.
Wygląd.
W rozdziale pierwszym "Roku 1984" Orwell opisuje wiszący na klatce schodowej plakat:"Przedstawiał tylko ogromną twarz, przeszło metrowej szerokości; przystojną, czerstwą twarz mniej więcej czterodziestopięcioletniego mężczyzny z sutym czarnym wąsem. (...) Oczy mężczyzny zdawały się śledzić każdy ruch przechodzącego. WIELKI BRAT PATRZY, głosił napis u dołu plakatu."Plakat ten, jak i wygląd postaci Wielkiego Brata, został prawdopodobnie zainspirowany przez plakat z 1914, zachęcający Brytyjczyków do wstępowania w szeregi armii, przedstawiający między innymi twarz lorda Kitchenera.
Opis postaci.
Istnienie.
Wielki Brat jest opisany jako przywódca Oceanii i jeden z założycieli rządzącej Partii. Jego wizerunek jest widoczny wszędzie - od plakatów przez monety, książki i opakowania papierosów.
Partyjne podręczniki historii opisują go jako Wodza i Strażnika Rewolucji, którego działalność sięga lat 30. i 40. XX wieku - mitycznego, z punktu widzenia teraźniejszości opisanej w książce, okresu. Winston Smith, główny bohater Roku 1984 ma jednak wątpliwości co do prawdziwości tych stwierdzeń. We własnej ocenie po raz pierwszy usłyszał o Wielkim Bracie prawdopodobnie w latach 60. XX wieku.
Powieść Orwella w żadnym miejscu nie stwierdza definitywnie, czy Wielki Brat jest (lub był) prawdziwą postacią, czy jedynie personifikacją w rodzaju Britannii. Książka "Teoria i praktyka oligarchicznego kolektywizmu", identyfikowana na łamach powieści jako dzieło Emmanuela Goldsteina lub zespołu pracowników Ministerstwa Prawdy, opisuje jego postać następująco:"Na szczycie" [struktury społecznej Oceanii] "stoi Wielki Brat. Wielki Brat jest nieomylny i wszechmocny. Każdy sukces, każde osiągnięcie, każde zwycięstwo, każde odkrycie naukowe, cała wiedza, mądrość, szczęście i cnota wynikają bezpośrednio z jego przewodnictwa i inspiracji. Nikt nigdy nie widział Wielkiego Brata. Jest podobizną na plakatach, głosem płynącym z teleekranów. Możemy być prawie pewni, że nigdy nie umrze, tak jak właściwie nie wiadomo, kiedy się urodził. Wielki Brat to przebranie, w którym Partia ukazuje się światu. Działa jak ogniskowa, skupiając na sobie miłość, strach i uwielbienie - tymi bowiem uczuciami łatwiej darzyć jednostkę niż organizację."
Kult jednostki.
Postać Wielkiego Brata jest otaczana w Oceanii kultem. Na zakończenie rytuału dwóch minut nienawiści jego uczestnicy deklarują uwielbienie dla przywódcy Oceanii. Celem Ministerstwa Miłości jest sprawienie, by osoby, które popełniły myślozbrodnie, pokochały Wielkiego Brata.
Adaptacje.
W filmie z 1984 r. wizerunek Wielkiego Brata jest oparty na fotografii brytyjskiego aktora Boba Flaga.

</doc>
<doc id="110919" url="https://pl.wikipedia.org/wiki?curid=110919" title="Jean-Victor Poncelet">
Jean-Victor Poncelet

Jean-Victor Poncelet (ur. 1 lipca 1788 w Metz, zm. 22 grudnia 1867 w Paryżu) – francuski wojskowy, inżynier i naukowiec: matematyk oraz fizyk matematyczny, generał brygady wojsk inżynieryjnych. Członek Francuskiej Akademii Nauk (od 1834), profesor Uniwersytetu Paryskiego, a od 1848 r. komendant École polytechnique. Poncelet był jednym ze współtwórców geometrii rzutowej, formułując dla niej zasadę dualności (dwoistości) w 1822 roku.
Życiorys.
Po ukończeniu liceum w Metz zdecydował się na karierę wojskową i w latach 1807-1812 studiował na Politechnice w Paryżu. W tym samym 1812 r. wstąpił do armii Napoleona i wziął udział w kampanii rosyjskiej. 
Autor prac z mechaniki teoretycznej; wprowadził jednostkę pracy mechanicznej (kilogramometr).
Ustanowił również prestiżową nagrodę Ponceleta.
Upamiętnienie.
Jego nazwisko pojawiło się na liście 72 nazwisk na wieży Eiffla.

</doc>
<doc id="110920" url="https://pl.wikipedia.org/wiki?curid=110920" title="Trzcinnik (ryba)">
Trzcinnik (ryba)

Trzcinnik ("Erpetoichthys calabaricus") – gatunek słodkowodnej ryby z rodziny wielopłetwcowatych (Polypteridae), jedyny przedstawiciel rodzaju "Erpetoichthys". Stanowi przedmiot handlu dla potrzeb akwarystyki.
Występowanie.
Wolno płynące rzeki i wody stojące Afryki Zachodniej i Środkowej – od Beninu po Gabon i Brazzaville w Kongo. 
Budowa.
Jako przedstawiciel rodziny wielopłetwcowatych posiada charakterystyczną płetwę grzbietową, którą tworzy kilka pojedynczych płetw o mocnym kolcu i przyczepionych do niego kilku miękkich promieniach. Jest pokryty łuskami ganoidalnymi . Od pozostałych wielopłetwców odróżnia go długie, węgorzowate ciało i brak płetw brzusznych. Ubarwienie oliwkowozielone, brzuch pomarańczowożółty . W naturze dorasta do 90cm, ale w akwariach osiąga od 15 do 25cm . 
Dymorfizm płciowy: samiec w okresie tarła ma powiększoną płetwę odbytową.
Biologia i ekologia.
Jest gatunkiem słodkowodnym. Występuje w wolno płynących rzekach i wodach stojących. Preferuje zamulone i niezbyt głębokie wody. Toleruje zbiorniki o niskiej zawartości tlenu. Może penetrować środowiska lądowe, poruszając się ruchem przypominającym ruch węża, a także zdobywać pokarm na lądzie . Żeruje w nocy. Zjada różne bezkręgowce, głównie larwy owadów i skorupiaki, które odnajduje za pomocą elektroreceptorów, a także mniejsze ryby, martwe organizmy i części roślin.
Biologia rozrodu tego gatunku nie została jeszcze poznana. Wiadomo jedynie, że jest to gatunek o zapłodnieniu zewnętrznym.
Badania.
Trzcinnik wraz z wielopłetwcem senegalskim ("Polypterus senegalus"), również należącym do rodziny Polypteridae, są obiektami badań nad organizacją centralnego układu nerwowego. Prowadzone są badania nad organizacją takich układów jak:

</doc>
<doc id="110921" url="https://pl.wikipedia.org/wiki?curid=110921" title="Laplace">
Laplace

Osoby:
Matematyka:
Miejsca:
Technika:

</doc>
<doc id="110923" url="https://pl.wikipedia.org/wiki?curid=110923" title="Gaeta">
Gaeta

Gaeta (łac. Caieta) – niewielkie portowe miasto we Włoszech, na wybrzeżu Morza Tyrreńskiego, w regionie Lacjum, prowincji Latina. Nazwa pochodzi najprawdopodobniej od "kaiàdas" lub "kaiètas", czyli jaskinia. Mieści się tu baza operacji morskich NATO.
Na szczycie Monte Orlando znajduje się mauzoleum rzymskiego senatora, konsula i cenzora Lucjusza Munatiusa Plancusa.
Pierwsze zapiski o Gaecie pochodzą z IX wieku.
6 sierpnia 1734 zdobyte po czteromiesięcznym oblężeniu przez siły francusko-hiszpańskie, które pokonały austriacki garnizon podczas wojny o sukcesję polską.
Według danych na rok 2004 gminę zamieszkuje 21 135 osób, a gęstość zaludnienia wynosi 754,8 os./km².
Najprawdopodobniej od antycznej nazwy tego miasta pochodzi imię Kajetan, tzn. pochodzący z Caiety.
W mieście znajduje się zamek i dawne więzienie Castello di Gaeta.
Urodził się tutaj Jan Coniulo z Gaety, późniejszy papież Gelazjusz II.

</doc>
<doc id="110924" url="https://pl.wikipedia.org/wiki?curid=110924" title="Punkt Laplace’a">
Punkt Laplace’a

Punkt Laplace’a – w geodezji krańcowy punkt geodezyjny bazy triangulacyjnej, dla którego metodami astronomicznymi wyznaczono współrzędne geograficzne (długość i szerokość geograficzną) oraz azymut jednego z boków wychodzących z tego punktu, czyli jest miejscem precyzyjnej orientacji całego układu sieci triangulacyjnej.
Odległości między sąsiednimi punktami Laplace’a wynoszą od 70 do 200 km i są uzależnione w od rodzaju sieci. Pomiary wykonane w punktach Laplace’a umożliwiają wyznaczenie tzw. równania Laplace’a, określającego prawidłową orientację danej sieci na elipsoidzie.
Baza triangulacyjna jest częścią sieci triangulacyjnej – punktów geodezyjnych, które tworzą sieć w postaci trójkątów, mających boki o długości od 3 do 50 km w zależności od potrzeby i dokładności pomiarów. Punkty sieci triangulacyjnej wykorzystywane się do dalszych pomiarów geodezyjnych.
Nazwa punktów pochodzi od nazwiska Pierre Simona de Laplace’a.

</doc>
<doc id="110925" url="https://pl.wikipedia.org/wiki?curid=110925" title="Caieta">
Caieta



</doc>
<doc id="110936" url="https://pl.wikipedia.org/wiki?curid=110936" title="Uxbridge (Kanada)">
Uxbridge (Kanada)

Uxbridge – gmina (ang. "township") w Kanadzie, w prowincji Ontario, w regionie Durham. Jest ono częścią Durham Regional Municipality znajdującą się na północny wschód od Toronto.
Spis powszechny 2001 Statistics Canada podaje następujące dane na temat miasta:

</doc>
<doc id="110937" url="https://pl.wikipedia.org/wiki?curid=110937" title="Flaga powiatu żagańskiego">
Flaga powiatu żagańskiego



</doc>
<doc id="110939" url="https://pl.wikipedia.org/wiki?curid=110939" title="Pusan">
Pusan

Pusan (kor. 부산광역시, Metropolia Pusan) – największe miasto portowe Korei Południowej; zespół miejski ok. 4,1 mln mieszkańców. Jest miastem na prawach metropolii. Drugie co do wielkości miasto kraju.
Historia.
Od początku XV wieku Pusan był portem handlowym mającym połączenia z Japonią.
W czasie wojny koreańskiej rejon w promieniu 20 km od Pusan nazwano workiem pusańskim, do którego po błyskawicznej ofensywie KRLD zostały zepchnięte niedobitki sił wiernych Rhee Syng- manowi i wojsk amerykańskich. Od 4 sierpnia do 15 września 1950 roku trwała obrona worka pusańskiego, z którego po powodzeniu desantu pod Inczon 15 września 1950 roku ruszyła ofensywa 80-tysięcznego zgrupowania wojsk Stanów Zjednoczonych, działających pod auspicjami ONZ, w kierunku na Daejeon i Seul.
W 2002 roku był jednym z miast, w których odbywały się mecze piłkarskich mistrzostw świata, organizowanych wspólnie przez Koreę Południową i Japonię.
Atrakcje turystyczne.
Jedną z wizytówek miasta jest założona w 678 roku buddyjska świątynia Beomeosa. Znajduje się ona przy północnym wejściu na szlak prowadzący przez górę Geumjeong, która także jest popularnym celem weekendowych wycieczek mieszkańców. Warto odwiedzić także znajdujące się w pobliżu fortyfikacje Geumjeong. Jedną z najpiękniejszych i najpopularniejszych plaż Korei Południowej jest znajdująca się w Pusan plaża Haeundae, wzdłuż której ulokowanych jest szereg hoteli. Pozostałe plaże to: Gwangalli, Dadaepo, Songdo, Songjeong, Ilgwang, Imnang, Kamienna Plaża. Miejscem wartym odwiedzenia jest również rynek rybny Jagalchi. 
W Pusan mieszka znaczna liczba Rosjan. Znanym miejscem wycieczek obcokrajowców jest „Foreigners' Shopping Street”, na której ulokowanych jest wiele rosyjskich sklepów, barów i restauracji. 
Muzea i miejsca warte zobaczenia:
Podział administracyjny.
Pusan podzielony jest na 15 dzielnic (kor. "gu") i 1 powiat (kor. "gun").
Transport.
Pusan posiada połączenia promowe z Shimonoseki (Kampu Ferry Company), Fukuoką oraz Hiroszimą w Japonii.
Prom do Fukuoki to bardzo szybki hydropłat obsługiwany przez JR Kyushu (Japońskie Koleje Kyushu – 九州旅客鉄道, Kyūshū Ryokaku Tetsudō). Rejs poprzez Cieśninę Koreańską pomiędzy Koreą a Japonią trwa 2 godziny 55 minut.
W mieście znajduje się stacja kolejowa Pusan.
W latach 1910−1968 w mieście działała sieć tramwajowa.
Inne.
W mieście znajdują się hale sportowe Geumjeong Arena, Gijang Arena, Gudeok Arena, Sajik Arena.

</doc>
<doc id="110940" url="https://pl.wikipedia.org/wiki?curid=110940" title="Marian Masłoń">
Marian Masłoń

Marian Lucjan Masłoń (ur. 11 lutego 1930 w Sosnowcu, zm. 11 grudnia 2004 w Sosnowcu) – piłkarz (obrońca), reprezentant Polski w piłce nożnej, trener I klasy, jeden z najlepszych piłkarzy w historii Zagłębia Sosnowiec i propagator futbolu wśród zagłębiowskiej młodzieży.
Kariera piłkarska.
Karierę obrońcy rozpoczynał w 1945 w RKU Sosnowiec. W 1949 trafił do kadry seniorów sosnowieckiej Stali, następczyni RKU. Od 1951 odbywał służbę wojskową jako piłkarz OWKS Kraków (obecnie WKS Wawel Kraków), z którą to drużyną wywalczył awans do pierwszej ligi. W I lidze zadebiutował 16 sierpnia 1952 r. w meczu OWKS Kraków - Górnik Radlin 1:1.
W 1953 powrócił do rodzinnego miasta. Od 1955 kapitan sosnowieckiej drużyny. Szczytem jego kariery były w 1956 dwukrotne występy, jako pierwszego zagłębiowskiego zawodnika, w reprezentacji Polski (w meczach z Norwegią i Bułgarią). Kontuzjowany w 1959 zmuszony został zakończyć karierę piłkarską – oficjalne pożegnanie nastąpiło w 1960. &lt;br&gt;
Jako piłkarz zadziwiał wysokimi umiejętnościami, ambicją, wolą walki i wysoką kulturą gry. Jego niespełnionym marzeniem pozostała chęć uczestniczenia w 1956 w olimpiadzie w Melbourne.&lt;br&gt;
Pochowany został na sosnowieckim cmentarzu przy Alei Mireckiego.
Statystyki piłkarskie.
W I lidze rozegrał 85 meczów jako zawodnik dwóch klubów:
Kariera trenerska.
W latach 1967-1977 trenował sosnowiecką drużynę rezerw i drużyny młodzieżowe, a w 1979 został asystentem I trenera. W latach 1984-1994 był koordynatorem sekcji młodzieżowej. Jako szkoleniowiec wypromował takich zawodników jak Włodzimierz Mazur czy Wojciech Rudy.
Kariera reprezentacyjna.
Jest pierwszym zawodnikiem Stali Sosnowiec, który wystąpił w reprezentacji Polski. W reprezentacji Polski A wystąpił w 2 meczach.
Ponadto wystąpił w 4 oficjalnych meczach reprezentacji Polski B.

</doc>
<doc id="110945" url="https://pl.wikipedia.org/wiki?curid=110945" title="Anatolian Shepherd">
Anatolian Shepherd



</doc>
<doc id="110947" url="https://pl.wikipedia.org/wiki?curid=110947" title="Border collie">
Border collie

Border collie – jedna z ras psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Typ wilkowaty. Podlega próbom pracy.
Rys historyczny.
Współczesny border collie jest potomkiem roboczych collie trzymanych w hrabstwach na pograniczu Anglii i Szkocji. W XIX wieku wyodrębniono tę rasę pod nazwą "working sheepdog" (pracujący owczarek). W roku 1873 w Walii odbyły się pierwsze brytyjskie zawody w zaganianiu owiec z udziałem tej rasy. Właścicielką kilku jej przedstawicieli była królowa Wielkiej Brytanii Wiktoria.
W 1915 roku nazwę rasy zmieniono na border collie.
Wygląd.
Sylwetka.
Border collie ma mieć proporcjonalną budowę ciała, przy czym wygląd jego wskazuje na grację i doskonałą harmonię w połączeniu z odpowiednią masą ciała. Obecnie kształtują się coraz większe podziały w kwestii wzorca między psami przeznaczonymi do wystaw a użytkowymi. Te drugie charakteryzuje lżejsza budowa ciała, mniej obfita okrywa włosowa oraz wydłużony kształt głowy.
Jest to również kwestią przodków – cięższa budowa charakteryzuje psy hodowane w Nowej Zelandii, lżejsze to typ angielski.
Szata i umaszczenie.
Dopuszczalne są wszystkie odmiany kolorystyczne z zastrzeżeniem braku przewagi bieli (przewaga bieli wyklucza psy z hodowli). Często występują tzw. znaczenia irlandzkie. Oczy brązowe, ciemne lub jasne. Niebieskie oczy dopuszczalne są jedynie u psów z umaszczeniem merle, podobnie jak heterochromia. U border collie występuje ponad sto odmian kolorystycznych, najczęściej spotykane to:
Zachowanie i charakter.
Uznany przez psychologa Stanleya Corena za najbardziej inteligentną rasę psów. Jego predyspozycje wymagają, aby praca, którą wykonuje, dawała mu radość i pozwalała wykazać się inicjatywą. Uważny i podatny na szkolenie, uwielbia biegać i wykonywać zadania powierzane mu przez przewodnika. Właściciel psa powinien dysponować czasem i być osobą aktywną. Border collie potrzebuje właściciela o spokojnym usposobieniu, który będzie w stanie żyć z nim w harmonii i potrafić się z nim porozumieć, gdyż w przeciwnym razie border łatwo wymknie się spod kontroli. Border collie to pies szczerze oddany swojemu właścicielowi, uległy i zrównoważony. Charakter często determinuje przeznaczenie psa – psy sportowe cechuje większa uległość, niż typowo pasterskie. Jak w każdej rasie, osobniki border collie potrafią różnić się zachowaniem i charakterem, bywają psy bardzo dominujące, uległe, o słabszym i mocniejszym charakterze. Charakter szczeniaków z jednego miotu może się diametralnie różnić.
Użytkowość.
Pies pasterski, pomocnik w zaganianiu owiec. Wykazuje olbrzymią potrzebę i chęć do pracy oraz ciągłego ruchu. By zagonić rozproszone w górskim terenie owce, pies przebiega niejednokrotnie 65-80 km. Doskonale nadaje się do uprawiania wszystkich sportów kynologicznych, z wyjątkiem szkolenia w kierunku IPO (szkolenie na psa obronnego). Sprawdza się jako pies lawinowy w górach i jako pies tropiący. Z racji ogromnej chęci pracy z człowiekiem może być wykorzystywany przy wykrywaniu narkotyków oraz w służbach celnych. Nadaje się również do terapii chorych.
Podobnie jak przy budowie border collie, tak i przy użytkowości kształtują się różnice między psami z linii typowo wystawowych a tymi sportowymi/użytkowymi. Pierwszy typ zatraca powoli niespożyty temperament na rzecz spokojnego poddawania się zabiegom pielęgnacyjnym, drugi zaś utrzymuje pierwotne cechy – szybkość, bystrość, zwinność.
Zdrowie i pielęgnacja.
Pielęgnacja i utrzymanie tego psa nie są kłopotliwe. Konieczne jest dostarczenie mu odpowiedniej dawki ruchu, a szczególnie zajęć umysłowych poprzez pracę z owcami czy sporty kynologiczne. Psy te są bardzo pojętne i szybko uczą się zarówno zachowań pożądanych, jak i niepożądanych, dlatego należy zadbać o ich odpowiednie szkolenie już od szczeniaka. Warto wybrać się do przedszkola dla szczeniąt, gdzie szczeniak nauczy się zachowania w grupie i zostanie socjalizowany pod okiem specjalisty od psich zachowań. Następnie można rozpocząć szkolenie agility czy frisbee, które zapewnią psu wysiłek psychiczny i fizyczny. Również nauka sztuczek zapewni wysiłek psychiczny i pomoże zbudować więź z psem.U border collie mogą wystąpić choroby takie jak CEA, czyli anomalia oczu collie, CL, czyli Ceroidolipofuscynozy neuronalne, oraz TSN Trapped Neutrophil Syndrome – w profesjonalnych hodowlach przeprowadzane są badania genetyczne w kierunku tych chorób.
Może także wystąpić dysplazja stawów biodrowych – w tym celu hodowle wykonują zdjęcia RTG pod kątem tej choroby i rozmnażają tylko osobniki wolne od dysplazji, jednak nie daje to 100% pewności, że szczeniaki urodzą się zdrowe.
Choć border collie jest niezwykle sprawny i energiczny, jak każdy pies potrzebuje czasem odpoczynku. Przetrenowanie border collie może doprowadzić do zapaści powysiłkowej lub osteochondrozy (schorzenia stawów).
Na przestrzeni ostatnich lat dość istotnymi problemami w rasie stały się padaczka, border collie collapse ("bcc" – zapaść powysiłkowa) oraz ocd (osteochondroza). Są to przypadłości, których nie można wykryć przy pomocy badań genetycznych, a mechanizm ich dziedziczenia pozostaje nieznany. Można jedynie upewnić się, że linia hodowlana, z której pochodzi konkretny osobnik, jest od tych schorzeń wolna.
Długość życia border collie wynosi przeciętnie 12 do 16 lat.

</doc>
<doc id="110948" url="https://pl.wikipedia.org/wiki?curid=110948" title="Robert Sheckley">
Robert Sheckley

Robert Sheckley (ur. 16 lipca 1928, zm. 9 grudnia 2005) – amerykański pisarz science-fiction. Używał pseudonimów Phillips Barbee oraz Finn O’Donnevan.
Życiorys.
Urodził się w żydowskiej rodzinie w Brooklynie w Nowym Jorku, ale dorastał w New Jersey. W latach 1946-1948 służył w amerykańskim kontyngencie sił pokojowych ONZ podczas konfliktu w Korei. Następnie studiował na Uniwersytecie Stanowym w Nowym Jorku. Od 1951 roku zaczął publikować swoje opowiadania fantastyczne w różnych magazynach, głównie w "Galaxy", zdobywając szybko popularność i uznanie czytelników oraz krytyki.
W latach siedemdziesiątych Sheckley przeniósł się na hiszpańską wyspę Ibizę. Powrócił do Nowego Jorku jako redaktor magazynu „Omni”. Później kilkakrotnie zmieniał miejsce zamieszkanie (m.in. Paryż, Portland, Floryda), aż ostatecznie osiadł w Red Hook w stanie Nowy Jork.
Zachorował poważnie w kwietniu 2005 r., podczas pobytu na Ukrainie w czasie Komputerowego Tygodnia Sci-Fi i był hospitalizowany w Kijowie. Koszty leczenia i powrotu do USA pokrył ukraiński businessman. Po powrocie, w Nowym Jorku, przeszedł operację na otwartym sercu. Pół roku później przeszedł operację tętniaka. Zmarł 3 tygodnie po zabiegu.
Był pięciokrotnie żonaty i miał czworo dzieci.
Twórczość.
W 1983 roku Robert Sheckley otrzymał za opowiadanie "Suplikant w kosmosie" ("Suppliant in Space") nagrodę Jupitera.
Opowiadanie "Siódma ofiara" ("Seventh Victim") stało się kanwą filmu "Dziesiąta ofiara", znanego również pod oryginalnym włoskim tytułem "La Decima Vittima". W filmie występowali Marcello Mastroianni oraz Ursula Andress. Powstała również powieść pod tytułem ("The Tenth Victim" – 1966).
Film z 1992 "Freejack" z udziałem Micka Jaggera, Emilio Esteveza, Rene Russo, oraz Anthony Hopkinsa inspirowany był powieścią "Korporacja „Nieśmiertelność”" ("Immortality Inc.").
Sfilmowano także opowiadanie "Cena ryzyka" (pod tytułem "A stawką jest śmierć").

</doc>
<doc id="110949" url="https://pl.wikipedia.org/wiki?curid=110949" title="Coban Köpegi">
Coban Köpegi



</doc>
<doc id="110950" url="https://pl.wikipedia.org/wiki?curid=110950" title="Anatolian Shepherd Dog">
Anatolian Shepherd Dog



</doc>
<doc id="110951" url="https://pl.wikipedia.org/wiki?curid=110951" title="Owczarek anatolijski">
Owczarek anatolijski



</doc>
<doc id="110952" url="https://pl.wikipedia.org/wiki?curid=110952" title="Karabas">
Karabas



</doc>
<doc id="110953" url="https://pl.wikipedia.org/wiki?curid=110953" title="Karabash">
Karabash



</doc>
<doc id="110955" url="https://pl.wikipedia.org/wiki?curid=110955" title="Kangal Dog">
Kangal Dog



</doc>
<doc id="110958" url="https://pl.wikipedia.org/wiki?curid=110958" title="Dafne">
Dafne



</doc>
<doc id="110959" url="https://pl.wikipedia.org/wiki?curid=110959" title="Antypodera">
Antypodera

Antypodera – krzywa utworzona na podstawie jakiejś krzywej formula_1 oraz punktu formula_2 (zwanego "spodkiem podery").
Antypoderą krzywej formula_1 jest krzywa formula_4 taka, że poderą krzywej formula_4 względem punktu formula_2 jest krzywa formula_7

</doc>
<doc id="110960" url="https://pl.wikipedia.org/wiki?curid=110960" title="Halab">
Halab



</doc>
<doc id="110962" url="https://pl.wikipedia.org/wiki?curid=110962" title="Katolicy">
Katolicy



</doc>
<doc id="110963" url="https://pl.wikipedia.org/wiki?curid=110963" title="Antoni z Napachania">
Antoni z Napachania

Antoni z Napachania (ur. 1494, zm. 1561) – polski profesor, pisarz apologetyczny, kapelan i kaznodzieja. Rektor Akademii Krakowskiej. Propagator twórczości Erazma z Rotterdamu. Nauczyciel Stanisława Orzechowskiego.
Życiorys.
Syn sołtysa ze wsi Napachanie pod Poznaniem. Immatrykulował się w Akademii Krakowskiej w półroczu zimowym 1511/1512. W 1513 uzyskał stopień bakałarza, a w 1519 magistra sztuk wyzwolonych. Od 1552 trzykrotnie pełnił funkcję rektora Akademii Krakowskiej, po przyjęciu święceń kapłańskich był kapelanem i kaznodzieją nadwornym Zygmunta Augusta.
Był autorem podręczników, znawcą języka i kultury greckiej, zwolennikiem humanizmu. Ogłosił pierwszą w języku polskim pracę teologiczną w obronie religii katolickiej "Enchiridion".

</doc>
<doc id="110971" url="https://pl.wikipedia.org/wiki?curid=110971" title="Włado Buczkowski">
Włado Buczkowski

Włado Buczkowski, mac. Владо Бучковски (ur. 2 grudnia 1962 w Skopju) – macedoński polityk i prawnik, poseł do Zgromadzenia Republiki Macedonii, w 2001 i od 2002 do 2004 minister obrony, w latach 2004–2006 premier Macedonii i lider Socjaldemokratycznego Związku Macedonii (SDSM).
Życiorys.
W 1986 ukończył studia prawnicze na Uniwersytecie Świętych Cyryla i Metodego w Skopju. Wstąpił do SKM, macedońskiego oddziału Związku Komunistów Jugosławii. W latach 1987–1988 pracował jako doradca prawny w parlamencie Socjalistycznej Republiki Macedonii, później został nauczycielem akademickim na macierzystej uczelni, uzyskując następnie doktorat. W okresie przemian politycznych nie angażował się szerzej politycznie, pozostając jednak członkiem postkomunistycznego Socjaldemokratycznego Związku Macedonii. W 1998 powołany w skład państwowej komisji wyborczej, rok później uzyskał uczelnianą profesurę. Od 2000 związany ze stołecznym samorządem, został wkrótce wiceprzewodniczącym socjaldemokratów.
Od maja do listopada 2001 sprawował urząd ministra obrony. Do centroprawicowego gabinetu Lubcza Georgiewskiego dołączył w okresie zagrożenia wojną domową (na tle sytuacji dotyczącej albańskich uchodźców z Kosowa). W 2002 Włado Buczkowski po raz pierwszy został wybrany do Zgromadzenia Republiki Macedonii. Reelekcję uzyskiwał w wyborach w 2006 i 2008.
Od listopada 2002 do grudnia 2004 ponownie zajmował stanowisko ministra obrony. W 2004 został przewodniczącym Socjaldemokratycznego Związku Macedonii, ugrupowaniem tym kierował przez dwa lata. W grudniu 2004 powołano go na nowego premiera, funkcję tę pełnił do sierpnia 2006, gdy do władzy powróciła centroprawicowa WMRO-DPMNE.
W 2007 deputowani przegłosowali uchylenie jego immunitetu poselskiego. W 2013 przy ponownym procesie polityk został skazany na karę 3 lat pozbawienia wolności za defraudację funduszy publicznych przy zakupie części zamiennych do czołgów, gdy w 2001 pełnił funkcję ministra obrony.
W 2020 został specjalnym przedstawicielem rządu Macedonii Północnej do spraw negocjacji z Bułgarią.

</doc>
<doc id="110978" url="https://pl.wikipedia.org/wiki?curid=110978" title="Vestmannaeyjar (wyspy)">
Vestmannaeyjar (wyspy)

Vestmannaeyjar (ang. "Westman Islands") – archipelag na północnym Atlantyku, 9 km na południe od Islandii.
Nazwa archipelagu wzięła się od staronordyjskiego słowa „Vestmenn” (ludzie zachodu), które oznaczało osiadłych tam wygnańców i uciekinierów z Irlandii.
Większość wysp jest pochodzenia wulkanicznego z wciąż czynnymi wulkanami. Ostatnie erupcje miały miejsce w 1963, w wyniku której powstała wyspa Surtsey, oraz w 1973 gdy wybuchł wulkan Eldfell na Heimaey niszcząc miasto Vestmannaeyjar.
Wyspy.
W skład archipelagu wchodzi 14 wysp.

</doc>
<doc id="110995" url="https://pl.wikipedia.org/wiki?curid=110995" title="Wolny rynek">
Wolny rynek

Wolny rynek – rodzaj rynku, na którym wymiana dóbr dokonuje się w wyniku dobrowolnie zawieranych transakcji pomiędzy kupującymi a sprzedającymi, przy dobrowolnie ustalonej przez nich cenie. Na wolnym rynku kupujący i sprzedający nie podlegają ograniczeniom ani przymusowi ze strony podmiotów zewnętrznych (np. władzy publicznej), a warunki transakcji – w szczególności cena – zależą jedynie od ich obopólnej zgody. Przeciwieństwem wolnego rynku jest rynek regulowany.
Suma indywidualnych i dobrowolnych decyzji transakcyjnych podmiotów wolnego rynku przejawia się na rynku w postaci popytu i podaży. W procesie interakcji spontanicznych decyzji kupujących i sprzedających, zwanym mechanizmem rynkowym dochodzi do ustalenia się równowagi rynkowej, czyli zrównania popytu z podażą oraz ustalenia ceny równowagi.
Koniecznym warunkiem zaistnienia wolnego rynku są precyzyjnie określone prawa własności, przede wszystkim w odniesieniu do środków produkcji oraz wytworzonych dóbr. Zwolennicy liberalnych koncepcji ekonomicznych twierdzą, że odpowiednie dookreślenie praw własności może zapewnić jedynie powszechna własność prywatna.
Efektywność ekonomiczna.
Wolnego rynku nie należy mylić z doskonałą konkurencją. Pojęcie wolnego rynku obejmuje jedynie postulaty dobrowolności wymiany oraz kształtowania cen i innych warunków wymiany wyłącznie w wyniku negocjacji między kupującymi i sprzedającymi. Model konkurencji doskonałej odnosi się natomiast do charakterystyki konkurencji na rynku i postuluje cały szereg dodatkowych założeń, jak duża liczba sprzedających i kupujących, zerowe koszty transakcji czy doskonała informacja rynkowa. Wolny rynek bywa przytaczany jako niezbędny warunek zaistnienia konkurencji doskonałej. Wolny rynek prowadzi do najefektywniejszej ekonomicznie alokacji zasobów, jeżeli w wyniku działania mechanizmu wolnorynkowego dochodzi do ustalenia struktury rynkowej zbliżonej do doskonałej konkurencji. Każda ingerencja zewnętrzna w taki rynek będzie wówczas prowadziła do obniżenia efektywności i powstania zbędnej straty społecznej.
Struktura konkurencyjna, która wykształci się w wyniku działania mechanizmu wolnorynkowego, najczęściej zależy od charakterystyki branży. W większości współczesnych branż dochodzi do ustanowienia struktury zbliżonej do konkurencji doskonałej lub konkurencji monopolistycznej. Ze względu jednak na różnorodne czynniki, jak np. dominujący udział kosztów stałych w strukturze kosztowej branż takich jak telekomunikacja lub transport, w wyniku działania mechanizmu wolnorynkowego może dochodzić do powstania struktur ekonomicznie nieefektywnych, czego przykładami mogą być monopol lub oligopol. Rynek o strukturze monopolowej może nadal pozostawać rynkiem wolnym (kupujący i sprzedający zawierają transakcje dobrowolnie), jednak nie będzie on rynkiem ekonomicznie najefektywniejszym. Monopolista kierując się własnym interesem maksymalizacji zysku ustali cenę na poziomie wyższym, niż cena, która mogłaby się ukształtować na rynku konkurencyjnym. Będzie to prowadziło do przechwycenia przez monopolistę części nadwyżki konsumenta, czyli zwiększenia własnych zysków kosztem konsumentów. W takim przypadku regulacja rynku (np. poprzez interwencję państwa i ustalenie maksymalnej ceny dobra) może prowadzić do zwiększenia efektywności ekonomicznej.
Innymi przykładami zjawisk, których występowanie prowadzi do nieoptymalnej alokacji zasobów w wyniku mechanizmu wolnorynkowego, są efekty zewnętrzne, istnienie dóbr publicznych czy asymetria informacji. Ich występowanie jednak nie wskazuje jednoznacznie na ewentualną skuteczność rozwiązań regulacyjnych.
Polityka gospodarcza.
Wolny rynek rozumiany jako mechanizm alokacji zasobów może być regulatorem procesów ekonomicznych w skali całej gospodarki. Gospodarka, w której dominującą rolę regulacyjną odgrywa w przeważającej mierze wolny rynek, to gospodarka rynkowa. Jej przeciwieństwem jest gospodarka planowa, gdzie dominującą rolę odgrywają rynki regulowane, lub całkowicie kontrolowane przez władze publiczne. W takiej funkcji wolny rynek ściśle wiąże się z liberalizmem ekonomicznym, którego teoretyczne podstawy powstały w XVIII w. na fali europejskiego oświecenia (szczególnie szkockiego – Adam Smith – i angielskiego – David Ricardo).
Krytyka idei.
Krytycy idei wolnego rynku wskazują, że przypisywana jej rzekoma spontaniczność jest fikcją. Karl Polanyi w "Wielkiej transformacji" pisał: „Historia gospodarcza dowodzi, że narodziny rynków krajowych w żadnym wypadku nie były skutkiem stopniowego i spontanicznego uwolnienia sfery gospodarczej od kontroli państwa. Przeciwnie, ukonstytuowanie się rynku wynikało ze świadomej i często gwałtownej interwencji ze strony państwa, które narzucało społeczeństwu organizację rynkową”. Przykładem takiej gwałtownej interwencji był europejski kolonializm, który prowadził do rozbijania struktur społecznych na terenach podbitych i zastępowania ich prywatną własnością. Brutalna eksploatacja ludności Indii przez imperium brytyjskie w XIX wieku prowadziła wręcz do lokalnej klęski żywiołowej. Chang Ha-joon przypomina, iż wojny opiumowe z Chinami, a także interwencje państw Zachodu w różnych innych regionach świata, dowodziły, że tzw. wolny rynek musiał być zaprowadzany siłowo. Tzw. idee wolnorynkowe po II wojnie światowej były wdrażane przemocą w Chile i w Argentynie, gdzie legalnie wybrane socjalistyczne rządy zostały obalone na rzecz skrajnie prawicowych dyktatur wojskowych, którym asystowali przedstawiciele szkoły chicagowskiej.

</doc>
<doc id="110996" url="https://pl.wikipedia.org/wiki?curid=110996" title="Gédéon Ouimet">
Gédéon Ouimet

Gédéon Ouimet (1823-1905) – kanadyjski polityk i prawnik, premier rządu Quebecu.
Ouitmet urodził się 2 czerwca 1823 w Sainte-Rose w okolicach Laval w farmerskiej rodzinie. Był 26. dzieckiem swego ojca. Po ukończeniu szkoły parafialnej, mimo że był raczej słabym uczniem, został wysłany do szkoły średniej "Séminaire de Saint-Hyacinthe", a w 1837 "Petit Séminaire de Montréal". Po ukończeniu szkół rozpoczął naukę prawa w biurze adwokackim swego starszego brata. W 1844 został licencjonowanym prawnikiem. Po przyjęciu do palestry rozpoczął praktykowanie prawa w mieście Saint-Michel-de-Vaudreuil, angażując się także w miejscowe życie społeczne. W latach 1852-1854 sprawował funkcję burmistrza miasta. Po 1854 przeniósł się do Montrealu gdzie wraz z Louis-Simeonem Morinem i Luois-Wilfridem Marchandem założył znane biuro prawnicze "Ouimet, Morin et Marchand". Ouimet zajmował się także publicystyką prawniczą, pisząc do "Lower Canada Jurist".
Wraz ze swoimi kolegiami z firmy Ouimet zaangażował się w politykę. Wstąpił do Partii Liberalno-Konserwatywnej i ze zmiennym szczęściem startował w wyborach do rady legislacyjnej. Punktem przełomowym w jego karierze politycznej był rok 1867. Bliski współpracownik Quimeta, Pierre-Joseph-Olivier Chauveau, który jako lider Konserwatywnej Partii Quebecu został pierwszym premierem prowincji Quebec, powołał go do rządu na stanowisko prokuratora generalnego. Z czasem pracując w cieniu swego promotora wyrósł na drugą osobę w partii. Nie było zatem niespodzianką, gdy po wycofaniu się z polityki Chauveau, właśnie Ouimetowi powierzono kierownictwo partii, co automatycznie dało mu stanowisko premiera prowincji. Jako premier kontynuował politykę swego poprzednika, która opierała się na zbalansowanym budżecie, popieraniu emigracji i kolonizacji oraz rozwoju sieci kolei żelaznych. W rok po objęciu urzędu zmuszony został do zrezygnowania ze stanowiska premiera w związku z korupcyjnym skandalem związanym z budową linii kolejowych. Pozostał czynnym politykiem do roku 1895, po czym ze względu na pogarszający się stan zdrowia przeszedł na emeryturę. Zmarł 23 kwietnia 1905. Został pochowany na cmentarzu "Notre-Dame-des-Neiges" w Montrealu.

</doc>
<doc id="110998" url="https://pl.wikipedia.org/wiki?curid=110998" title="Jon wodorowy">
Jon wodorowy

Jon wodorowy – kation (jon dodatni) utworzony z atomu wodoru, poprzez oderwanie jego jednego elektronu. Praktycznie rzecz biorąc, jon wodorowy jest po prostu wolnym protonem. W zapisach przebiegu reakcji chemicznych zapisuje się go jako: H+.
Jon ten występuje wyłącznie w zjonizowanych gazach oraz w promieniowaniu kosmicznym. Jego promień jonowy (10-3 pm), ze względu na brak elektronów rdzeniowych, jest równy promieniowi protonu. Jest więc o cztery rzędy wielkości mniejszy od najmniejszych promieni jonowych trwałych drobin jednordzeniowych (promień Li+ = 60 pm, promień Al3+ = 50 pm). Oznacza to, że w pobliżu innych drobin natychmiast głęboko wnika w ich strukturę elektronową, co w przypadku wody prowadzi do powstania jonu hydroniowego (H3O+), będącego najprostszym jonem oksoniowym. Znane są również inne formy tego jonu powstałe przez dołączenie kolejnych cząsteczek wody: kation Zundela H5O2+ i kation Eigena H9O4+.
Ujemny logarytm dziesiętny stężenia molowego jonów wodorowych w wodzie był niegdyś podstawą skali pH, która jest miarą kwasowości. Ze względu na to, że jony wodorowe w roztworach wodnych w rzeczywistości nie występują, obecna definicja skali pH opiera się na aktywności jonów hydroniowych.

</doc>
<doc id="111001" url="https://pl.wikipedia.org/wiki?curid=111001" title="Epistolografia">
Epistolografia

Epistolografia (łac. epistola &lt; gr. epistolḗ ‘list’, gráphō ‘piszę’) – 1) sztuka pisania listów zgodna z obyczajami panującymi w danej epoce czy środowisku; 2) dział piśmiennictwa zajmujący się listami i ich zbiorami oraz utworami literackimi pisanymi w formie listów.
Zasadniczo epistolografia zajmuje się listami pisanymi w minionych czasach, kiedy to funkcja samego listu odgrywała znacznie większą rolę niż dzisiaj. Listy często były czytane nie tylko przez adresata, ale i udostępniane oficjalnie i za zgodą nadawcy wielu innym osobom, cytowały też fragmenty innych listów i stanowiły rodzaj wymiany informacji będący substytutem prasy. Były także miejscem wyrażania poglądów i dyskusji itp. Jednocześnie wiele z tych listów można uznawać za dzieła z pogranicza literatury. Wszystkie te listy były przechowywane latami, nierzadko przechodząc w postaci całych zbiorów do archiwów, a po latach niektóre zbiory takich listów, z pominięciem fragmentów "stricte" prywatnych, bywały nawet publikowane w postaci książek. 
Epistolografia zajmuje się także metodami odczytywania i interpretacji listów, gdyż wiele z nich konstruowanych było według bardzo sztywnych i rozbudowanych reguł, a ponadto zawierało treści, które dopiero należało odpowiednio zinterpretować, gdyż mogły zawierać treści nie ujęte w sposób bezpośredni lecz niejako ukryte, które jednak były jednoznacznie zrozumiałe dla współczesnych im czytelników.
Im wcześniejsza epoka historyczna, tym częściej listy posiadały charakter publiczny, a sposoby ich pisania obarczone były sztywniejszymi regułami. Publikowano nawet rozważania filozoficzne i prace naukowe na temat tego, jak powinno pisać się takie listy.

</doc>
<doc id="111002" url="https://pl.wikipedia.org/wiki?curid=111002" title="Cfdisk">
Cfdisk

Cfdisk – program komputerowy działający w środowisku Linux, będący programem narzędziowym przydatnym przy partycjonowaniu dysku zapisanego w oparciu o strukturę MBR. Spełnia te same funkcje co fdisk, lecz wyposażony jest w interfejs oparty na bibliotece curses. Główne różnice w zachowaniu to odmienne traktowanie kolejności wpisów w tablicy partycji.
Do obsługi dysków twardych zapisanych przy użyciu struktury GPT należy używać programów cgdisk lub gdisk.

</doc>
<doc id="111004" url="https://pl.wikipedia.org/wiki?curid=111004" title="Order Czerwonego Sztandaru">
Order Czerwonego Sztandaru

Order Czerwonego Sztandaru () – pierwszy radziecki order.
Został ustanowiony dekretem Wszechrosyjskiego Centralnego Komitetu Wykonawczego 16 września 1918 roku jako odznaczenie Rosyjskiej Federacyjnej Socjalistycznej Republiki Radzieckiej, a dekretem Centralnego Komitetu Wykonawczego Związku Radzieckiego z 1 sierpnia 1924 roku został uznany za odznaczenie bojowe całego ZSRR. 11 stycznia 1932 roku uzyskał statut (później dwukrotnie zmieniany – 19 czerwca 1943 i 16 grudnia 1947 roku).
Zasady nadawania.
Zgodnie ze statutem order ten nadawano osobom wojskowym i innym obywatelom za wyjątkowe poświęcenie, męstwo i odwagę na polu walki oraz jednostkom i związkom taktycznym za wybitne zasługi wojenne.
Orderem Czerwonego Sztandaru odznaczano przede wszystkim za:
Orderem tym jako pierwszy został odznaczony działacz partii komunistycznej i dowódca południowo–uralskiego zgrupowania partyzanckiego w czasie wojny domowej w Rosji, późniejszy Marszałek ZSRR, Wasilij Blücher. Pierwsze ordery zostały wręczone dopiero w 1919 roku, ponieważ pierwsza wersja orderu wykonana w ilości 150 sztuk, pod koniec 1918 roku, z miedzi i posrebrzana, nie została zaakceptowana z powodu jej niskiej jakości wykonania.
W sumie za okres wojny domowej w ZSRR odznaczono ponad 14 900 osób.
Orderem tym uhonorowano także miasta, jako pierwszy nagrodzono Piotrogród.
Za waleczność, męstwo, odwagę i umiejętność dowodzenia wojskami w czasie II wojny światowej (1941–1945), a także rozwój Radzieckich Sił Zbrojnych i umacnianie obronności kraju w czasie pokoju, nagrodzono wielu dowódców i żołnierzy. Wielu odznaczono wielokrotnie, m.in. sześciokrotnie Marszałka Związku Radzieckiego Siemiona Budionnego oraz Marszałka Polski i Marszałka Związku Radzieckiego Konstantego Rokossowskiego; odznaczano również żołnierzy innych wojsk np. gen. armii Wojciecha Jaruzelskiego. W 1968 roku orderem odznaczono grupę generałów ludowego Wojska Polskiego. Łącznie do 1980 roku order otrzymało ok. 600 tys. osób.
8 kwietnia 1920 roku wprowadzono nowy rodzaj nagrody honorowej dla wysokich dowódców: broń osobistą z przytwierdzonym do niej Orderem Czerwonego Sztandaru. Nagrodą tą była szabla (szaszka), a w przypadku marynarzy kordzik. Dekret nie przewidywał nagradzania bronią palną. 5 stycznia 1921 nagroda zyskała kolejny stopień, pistolet, dla tych, którzy wcześniej byli nagrodzeni szablą lub kordzikiem. Szablę za wojnę domową w ZSRR otrzymało 21 osób m.in.: Siergiej Kamieniew – głównodowodzący siłami zbrojnymi Rosyjskiej Federacyjnej Republiki Radzieckiej, Wasilij Szorin – dowódca 2 Armii Frontu Wschodniego, Siemion Budionny, Michaił Tuchaczewski, Ijeronim Uborewicz, Siemion Timoszenko, Michaił Frunze, Klimient Woroszyłow. Dwie osoby (Siergiej Kamieniew i Siemion Budionny) zostały nagrodzone powtórnie, tym razem pistoletem Mauser C96. Łącznie wręczono 21 szabel i 2 pistolety. Żaden kordzik nie został nadany. Ostatnie nagrodzenie bronią osobistą na której przytwierdzono Order Czerwonego Sztandaru odbyło się w 1930 roku.
Polskie jednostki wojskowe odznaczone orderem:
Opis odznaki.
Odznaka orderu przedstawia dębowy wieniec, w którego górnej części umieszczony został rozwinięty czerwony sztandar z napisem Пролетарии всех стран, соединяйтесь (Proletariusze wszystkich krajów, łączcie się!). W centrum na tle czerwonej gwiazdy z sierpem i młotem znajdują się skrzyżowane: pochodnia, karabin, młot i pług, w dolnej części wieńca jest umieszczony napis CCCP (ZSRR) na czerwonej emalii. 
Wstążka do orderu jest w kolorze czerwonym z szerokim białym paskiem pośrodku i dwoma białymi wąskimi paskami po bokach. 
Order do 1943 roku noszony był w formie odznaki przykręcanej do munduru. W okresie od 1919 do 1933 napis na dole brzmiał РСФСР (RFSRR), pomimo faktu, że od 1924 był on już nadawany jako odznaczenie całego ZSRR, a nie wyłącznie Rosyjskiej FSRR. Ordery z napisem CCCP (ZSRR) zaczęto bić dopiero w 1932, a wręczać od 1933 roku. Od 1943 order był noszony na wstążce opiętej na pięciokątnej metalowej blaszce. Order nosi się na lewej stronie piersi, w kolejności po Orderze Rewolucji Październikowej.

</doc>
<doc id="111005" url="https://pl.wikipedia.org/wiki?curid=111005" title="Gorgiasz z Sycylii">
Gorgiasz z Sycylii



</doc>
<doc id="111006" url="https://pl.wikipedia.org/wiki?curid=111006" title="Antyelektron">
Antyelektron



</doc>
<doc id="111009" url="https://pl.wikipedia.org/wiki?curid=111009" title="Reakcja wymiany">
Reakcja wymiany



</doc>
<doc id="111010" url="https://pl.wikipedia.org/wiki?curid=111010" title="Powiat lubartowski">
Powiat lubartowski

Powiat lubartowski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Lubartów.
W skład powiatu wchodzą:
W roku 1870 w wyniku reformy administracyjnej przeprowadzonej w zaborze rosyjskim pięć miejscowości współczesnego powiatu lubartowskiego utraciły prawa miejskie: Kamionka, Firlej i Michów oraz Ostrów Lubelski (który w 1870 r. należał do powiatu włodawskiego) i Jeziorzany (które – pod nazwą Łysobyki – w 1870 r. należały do powiatu łukowskiego). Do powiatu lubartowskiego należały w 1870 roku natomiast Czemierniki, które też utraciły prawa miejskie (obecnie są w powiecie radzyńskim). Ostrów Lubelski odzyskał prawa miejskie w 1919 roku, a Kamionka odzyskała je w 2021 roku.
Demografia.
Według danych z 31 grudnia 2019 roku powiat zamieszkiwały 88 352 osoby. Natomiast według danych z 30 czerwca 2020 roku powiat zamieszkiwały 88 152 osoby.

</doc>
<doc id="111011" url="https://pl.wikipedia.org/wiki?curid=111011" title="Some Kind of Monster (film)">
Some Kind of Monster (film)

Some Kind of Monster – film dokumentalny o grupie thrashmetalowej Metallica. Opowiada o życiu jej członków, odejściu z zespołu Jasona Newsteda, walce Larsa Ulricha z Napsterem oraz tworzeniu albumu "St. Anger" (2003). Traktuje również o odwyku założyciela, Jamesa Hetfielda, jego sesjach z psychologiem oraz wewnętrznych konfliktach w zespole, grożących rozpadem grupy w jednym z najtrudniejszych dla Metalliki okresie.
„Some Kind of Monster” to także tytuł singla z albumu "St. Anger".

</doc>
<doc id="111021" url="https://pl.wikipedia.org/wiki?curid=111021" title="Szpital na peryferiach po dwudziestu latach">
Szpital na peryferiach po dwudziestu latach

Szpital na peryferiach po dwudziestu latach () – trzynastoodcinkowa kontynuacja słynnego w latach 70. i 80. czechosłowackiego serialu "Szpital na peryferiach" przedstawiającego życie małego czechosłowackiego szpitala.

</doc>
<doc id="111028" url="https://pl.wikipedia.org/wiki?curid=111028" title="Powiat zduńskowolski">
Powiat zduńskowolski

Powiat zduńskowolski – powiat w Polsce (województwo łódzkie), utworzony 1 stycznia 1999 r. w ramach reformy administracyjnej. Jego siedzibą jest miasto Zduńska Wola (współrzędne stolicy powiatu: 51°35′55″N 18°56′15″E).
Według danych z 31 grudnia 2019 roku powiat zamieszkiwało 66 380 osób. Natomiast według danych z 30 czerwca 2020 roku powiat zamieszkiwały 66 232 osoby.
Geografia.
Położenie i obszar.
Powiat zduńskowolski ma obszar 369,24 km², co stanowi 2,03% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Powiat zduńskowolski graniczy z trzema powiatami województwa łódzkiego: łaskim, sieradzkim i poddębickim.
Demografia.
Dane z 31 grudnia 2007 r.:

</doc>
<doc id="111032" url="https://pl.wikipedia.org/wiki?curid=111032" title="Sklep">
Sklep

Sklep – pomieszczenie przeznaczone na cele handlowe, którego wnętrze jest dostępne dla ogółu konsumentów.
Z punktu widzenia marketingu jest to miejsce prowadzenia merchandisingu, czyli wpływania na zachowania klientów poprzez wystrój pomieszczenia i sposób prezentacji towarów.
Sklepy biorą nazwę od wielkości:
Tradycyjnym wyposażeniem sklepu jest stół sklepowy (lada, kontuar), oddzielający sprzedawcę z towarem od klientów. Lada zabezpieczała towar przed kradzieżą ze strony klientów, a oddzielna kasa zabezpieczała gotówkę przed pazernością sprzedawcy. Z czasem zaczęto oszczędzać: sprzedawca obsługiwał klientów i przyjmował zapłatę, czyli pełnił również rolę kasjera. W celu dalszego obniżenia kosztów zlikwidowano ladę dopuszczając klientów do półek z towarem. W ten sposób powstał sklep samoobsługowy, czyli SAM. Skrajnym sposobem obniżenia kosztów jest wystawienie towarów w opakowaniach transportowych, bez wykładania ich na półki; sklep tego rodzaju to "dyskont".
Nazwa.
Nazwa „sklep” pochodzi najprawdopodobniej od sklepienia, gdyż sklepy znajdowały się początkowo w piwnicach bądź na parterach kamienic, czyli w pomieszczeniach sklepionych (wyższe kondygnacje najczęściej posiadały stropy). Na takie pochodzenie nazwy wskazują również znaczenia słowa sklep w gwarze wielkopolskiej i w innych językach słowiańskich (po czesku „piwnica”, po rosyjsku „grób”, „krypta”).

</doc>
<doc id="111035" url="https://pl.wikipedia.org/wiki?curid=111035" title="Merchandising">
Merchandising

Merchandising – działalność marketingowa, której istotę stanowi stosowanie znaków towarowych, postaci, przedstawień, wizerunków i symboli kojarzonych przez odbiorców z jednym produktem – najczęściej serialem telewizyjnym lub filmem – w celu poprawy efektów sprzedaży innego produktu, adresowanego do szerokich rzesz konsumentów, a oferowanego z zasady w sprzedaży detalicznej. Najczęściej wykorzystuje się w takich przypadkach postacie i symbolikę występującą w filmach dla dzieci i młodzieży, ale również postacie, wizerunki, rekwizyty i symbole związane z takimi produkcjami telewizyjnymi dla dorosłych jak telenowele, seriale, show, teleturnieje, relacje sportowe etc. 
"Merchandising" jest często rozumiany jako sposób prezentacji towarów w punktach sprzedaży, sztuka podnoszenia efektywności sprzedaży towarów masowych i w masowej skali poprzez wykorzystanie topografii sklepu oraz elementarnych zasad psychologii społecznej, sztuki prezentacji produktów, budowanie skojarzeń klientów oraz stosowanie różnorodnych chwytów marketingowych.
Merchandising w tym drugim znaczeniu to sposoby wpływania na zachowania klientów poprzez wystrój pomieszczenia i sposób prezentacji towarów w celu zwiększenia sprzedaży, zainteresowania odbiorców, a nawet zwiększenia subiektywnej wartości towaru w oczach klienta.
Cele pośrednie określa akronim AIDA, od angielskich słów: Attention – Interest – Desire – Action, czyli: przyciągnąć uwagę klienta – wzbudzić jego zainteresowanie – i pożądanie, potrzebę posiadania – oraz zainicjować działanie, czyli zakup.
Merchandising działa poprzez informowanie w sposób atrakcyjny, zrozumiały i przekonujący o istnieniu i lokalizacji sklepu, oferowanym asortymencie towarów, nowościach, towarach godnych szczególnej uwagi, rozmieszczeniu stoisk. 
Informacja jest różnicowana dla osób:
Sytuacja przykładowa:
Z ulicy klienta przyciąga wystawa. Aby nie stała się częścią tła, często zmienia się jej wystrój dbając o jej atrakcyjność. We wnętrzu przyjemny nastrój stwarzany aranżacją ekspozycji, kolorem, oświetleniem, tłem dźwiękowym, sympatyczny i gotów do pomocy personel, ale także pułapki. Dyskretnie narzucony kierunek ruchu i towary pierwszej potrzeby jak najdalej od wejścia powodują konieczność przejścia obok wielu stoisk. Towary łatwo dostępne, te przewidziane do szybkiej rotacji, umieszczone są na wysokości oczu, a przy kasie drobiazgi i słodycze, które w czasie oczekiwania w kolejce mogą skłonić do impulsywnego zakupu. Dodatkowo stosowane są akcje lojalnościowe: kupony rabatowe, loterie, czy drobne upominki dla stałych klientów.
Podobne techniki merchandisingowe stosują zarówno wielkie sieci handlowe, jak i punkty sprzedaży oferujące dobra dla bardzo nielicznej klienteli.

</doc>
<doc id="111040" url="https://pl.wikipedia.org/wiki?curid=111040" title="Formacja reaktywna">
Formacja reaktywna

Formacja reaktywna to mechanizm obronny polegający na zastąpieniu w świadomości wzbudzającego lęk impulsu czy uczucia przez jego przeciwieństwo (np. zastąpienie nienawiści miłością). Pierwotny impuls utrzymuje się nadal, ale zostaje zamaskowany takim, który nie powoduje lęku. Formację reaktywną charakteryzuje przesadna demonstracyjność.

</doc>
<doc id="111041" url="https://pl.wikipedia.org/wiki?curid=111041" title="Faryzeusz">
Faryzeusz



</doc>
<doc id="111045" url="https://pl.wikipedia.org/wiki?curid=111045" title="Kara Kojunlu">
Kara Kojunlu

Kara Kojunlu (albo Kara-Kojunlu, Karakojunlu, Kara Kojunłu) – turkmeńska federacja plemienna, od połowy XIV wieku do roku 1469 tworząca państwo u szczytu potęgi obejmujące część wschodniej Anatolii, Dżezirę, Irak i większość Iranu.
„Kara Kojunlu” oznacza dosłownie „czarna owca” (co można przekładać także jako „te (plemiona) z czarną owcą”, „czarno-barani”). Zgodnie z jedną z hipotez nazwa ta pochodzi od totemicznego zwierzęcia plemienia. Jednak przynajmniej według Raszid ad-Dina Turcy nie mogli jeść mięsa swoich zwierząt totemicznych, wyjaśnienie to wydaje się zatem nieprawdopodobne. Według innej interpretacji nazwa ta pochodzi po prostu od przeważającego koloru trzód plemienia. W sumie nie wiadomo skąd Kara Kojunlu wzięli swoją nazwę, ale musiała ona mieć charakter antytetyczny do nazwy Ak Kojunlu („biała owca”), używanej przez konkurencyjną turkmeńską federację plemienną.
Samo plemię Kara Kojunlu było jednym ze szczepów (‘’oba’’) Oguzów. Prawdopodobnie należało ono do Jiwa, jednego z pierwotnych plemion Oguzów wymienionych przez Raszida ad-Dina, co potwierdza m.in. fakt, że dynastyczny emblemat Kara Kojunlu był identyczny z emblematem Jiwa. Późniejsze sukcesy Kara Kojunlu sprawiły, że w ich służbę wstąpiło wiele innych plemion. Nazwa Kara Kojunlu nie pojawia się przed okresem mongolskim, jednak istnieją wcześniejsze wzmianki na temat jego rodu panującego, „Barani” (albo „Baharlu”), mającego siedzibę w miejscowości Bahar w pobliżu Hamadanu i reprezentowanego na terytorium od basenu jeziora Urmia do Jeziora Wan. Być może mongolska inwazja doprowadziła do przemieszczenia się Barani całkowicie w rejon jeziora Wan, gdzie później uformowała się federacja Kara Kojunlu.
„Karakojunlu są motorami tych politycznych ruchów migracyjnych z Anatolii do Iranu i jednocześnie pierwszym członkiem nowego ruchu osadniczego, który zapewni przywrócenie turkmeńskich rządów w Iranie i w rzeczywistości turkifikację Azerbejdżanu. Jak wynika z tych słów, językiem tureckim, którym posługiwali się, był język oguski lub turkmeński, który dziś nazywany jest językiem azerbejdżańskim. Przyjmuje się, że Jahanshah, jeden z władców Karakojunlu, był jednym z przedstawicieli literatury azerbejdżańskiej.
W czasach Ilchanidów Kara Kojunlu podlegali Ojratom. W roku 1337 terytoria tych ostatnich we wschodniej Anatolii zajęli Sutajlidzi i przejęli zwierzchnictwo nad Kara Kojunlu. W roku 1350 przywódca Sutajlidów zginął z ręki jednego ze swoich emirów, Husejn Bega, którego z kolei rok później zabił Bajram Chodża (1351–1380), „człowiek odpowiedzialny za wprowadzenie Kara Kojunlu na scenę historii”. Bajramowi Chodży udało się zdobyć Mosul i podporządkować sobie większość lokalnych dynastii w regionie Diyarbakıru, Achlatu i Erzurumu, jednak w roku 1366 został on pokonany przez sułtana Uwajsa (1356–1374) z dynastii Dżalajirydów. Wydaje się, że po tym zdarzeniu Kara Kojunlu stali się wasalami Dżalajirydów i chociaż Bajram Chodża zerwał ten stosunek po śmierci Uwajsa, to w roku 1377 musiał ponownie uznać zwierzchność sułtanatu na lżejszych warunkach. Niemniej nie zmniejszyło to jego aktywności w ciągłym poszerzaniu bezpośrednio podległych Kara Kojunlu terytoriów i w chwili jego śmierci rozciągały się one od Mosulu do Erzurumu. Jego następca, Kara Mehmed (1380–1389), w roku 1382 pokonał dżalajirydzką armię zapewniając tron sułtanatu Ahmadowi (1382–1410) i kończąc tym samym zależność Kara Kojunlu od Dżalajirydów. Po serii sukcesów w walce z lokalnymi dynastiami i plemionami w roku 1387 Kara Mehmed musiał bronić się przed atakiem Timura (1370–1405). Wykorzystał jednak jego odejście do zajęcia rok później Tebrizu. Kara Mehmed zginął w wyniku buntu Pir Hasana, syna zabitego niegdyś przez Bajrama Chodżę Husejn Bega.
Pir Hasan musiał walczyć o władzę nad Kara Kojunlu z synem Kara Mehmeda, Kara Jusufem (1389–1420), i ostatecznie zmarł w roku 1391. Wkrótce Kara Jusuf stanął jednak w obliczu kolejnych najazdów Timura i chociaż wykorzystując jego odejście udało mu się kilkakrotnie odbić Tebriz, to w obliczu przewagi przeciwnika udał się on w roku 1400 na wygnanie do Osmanów, a gdy w roku 1402 Timur pokonał Bajazyda (1389–1402) pod Ankarą do Iraku i ostatecznie mameluckiej Syrii. W roku 1406 Kara Jusuf powrócił do wschodniej Anatolii i pokonał pod Nachiczewanem panującego w Azerbejdżanie wnuka Timura, Aba Bakra (1405–1408). Zdobycie Azerbejdżanu zostało przypieczętowane zwycięstwem pod Sard Rud w pobliżu Tebrizu w roku 1408, w której to bitwie zginął syn Timura Miranszah (1405–1408). Te sukcesy Kara Jusufa wywołały zazdrość Dżalajirydy Ahmada, który zajął Tebriz, jednak w roku 1410 został pokonany przez przywódcę Kara Kojunlu i zabity. Jego terytoria w Iraku zostały zdobyte przez syna Kara Jusufa Szaha Mehmeda (1412–1433), który rządził nimi, początkowo w imieniu ojca, aż do roku 1433. W kolejnych latach Kara Jusuf prowadząc zwycięskie walki z lokalnymi dynastiami poszerzał terytoria Kara Kojunlu, jednak na drodze jego dalszej ekspansji we wschodniej Anatolii stanął przywódca Ak Kojunlu Kara Jülük Osman (1403–1435). Mimo że Kara Jülük został pokonany w kilku bitwach, a nawet zmuszony do ucieczki na terytorium mameluckie, to Kara Jusuf nie był w stanie go sobie podporządkować.
W roku 1419 Kara Jusuf zajął część Iraku Perskiego, w odpowiedzi na co w roku 1420 wyruszył przeciwko niemu władca Timurydów Szahruch (1405–1447). 17 października 1420 roku Kara Jusuf zmarł, a Kara Kojunlu wpadli w panikę. W tej sytuacji Szahruch bez trudu zajął Soltanije i w ciągu zimy 1420/1421 wielu miejscowych władców złożyło mu hołd. W międzyczasie Kara Kojunlu skupili się jednak wokół syna Kara Jusufa, Iskandara (1421–1438), który pobił Kara Jülüka i rzucił wyzwanie Szahruchowi. Ten pokonał go dopiero po trzydniowej bitwie stoczonej na równinie Alaszgird w dniach 29 lipca do 1 sierpnia 1421 roku. Zadowolony z tego zwycięstwa Szahruch wyruszył w drogę powrotną do Heratu, w rezultacie czego Azerbejdżan pozostał w rękach Kara Kojunlu. W ciągu kilku następnych lat Iskandar ukarał emirów, którzy podporządkowali się Szahruchowi, by w roku 1428 splądrować terytoria Timurydów, a w następnym zająć szereg ich zachodnich miast, włącznie z Soltanije i Kazwinem. W odpowiedzi Szahruch wyruszył przeciwko niemu z wielką armią i pokonał go w dwudniowej bitwie stoczonej 17 i 18 września pod Salmas. Zdał on sobie jednak sprawę, że nie pokona całkowicie Kara Kojunlu, i ustanowił najmłodszego syna Kara Jusufa, Abu Sa’ida, namiestnikiem Azerbejdżanu w swoim imieniu. Jednak niedługo po tym jak Szahruch wiosną 1430 roku wycofał się z Azerbejdżanu Iskandar pokonał i zabił Abu Sa’ida. Niemniej walki pomiędzy synami Kara Jusufa nadal wstrząsały Kara Kojunlu. Do roku 1433 Aspand (1433–1445) wyparł Szaha Mehmeda z Iraku. W latach 1433 i 1434 walczący z Iskandarem bracia, Szah Mehmed, Aspand i Dżahanszah (1438–1467) kolejno uznawali się za wasali Szahrucha. W roku 1434 uznał on Dżahanszaha za przywódcę Kara Kojunlu i wyruszył przeciwko Iskandarowi. Ten wycofał się w kierunku Erzurumu i po krwawej choć zwycięskiej bitwie z Kara Jülükiem, którego zabił, uciekł na terytorium Osmanów, co pozwoliło Szahruchowi zainstalować Dżahanszaha w Azerbejdżanie. Po odejściu Szahrucha Iskandar zaatakował Dżahanszaha, jednak w roku 1438 został przez niego pokonany w bitwie w pobliżu Tebrizu. Oblężony przez swojego brata w niedostępnej twierdzy Alindżak Iskandar zginął z ręki własnego syna w tym samym roku.
Aspand zmarł w roku 1445 i Dżahanszah w następnym roku zajął jego terytoria w Iraku. W roku 1447 zmarł Szahruch i wśród Timurydów wybuchła wojna o sukcesję. Dżahanszah natychmiast zajął Soltanije i Kazwin, w roku 1452 także Isfahan, a Fars i Kerman w roku 1453. Przejściowo w czerwcu 1458 roku Dżahanszah okupował nawet Herat, ostatecznie jednak wycofał się z Chorasanu w obliczu armii Abu Sa’ida (1451–1469) i zawarł z nim pokój, potwierdzający jego dotychczasowe zdobycze. Po śmierci Kara Jülüka Ak Kojunlu pogrążyli się w walce o sukcesję po nim. Wykorzystując tę sytuację przy poparciu niektórych ich wodzów plemiennych w roku 1450 Dżahanszah zaatakował przywódcę Ak Kojunlu Dżahangira (1444–1452) i po podboju znacznej części Armenii obległ go w Amidzie. W roku 1452 Dżahangir poddał się i uznał zwierzchność Dżahanszaha. Tego faktu nie uznał jednak brat Dżahangira, Uzun Hasan (1452–1478), który jesienią tego samego roku podczas jego nieobecności w drodze bezkrwawego przewrotu opanował Amidę i stanął na czele Ak Kojunlu. Dżahanszah przekazał Dżahangirowi Erzincan i cały region Pontu od Wyżyny Armeńskiej po Morze Czarne, jednak mimo tego ten ostatecznie został pokonany przez Uzun Hasana w roku 1457. W roku 1467 Dżahanszah wyruszył na wyprawę przeciwko Uzun Hasanowi, jednak kiedy w październiku dotarł do wschodniej Anatolii z powodu nadejścia wyjątkowo wczesnej zimy rozpuścił większość swoich wojsk na leża zimowe. Tymczasem Uzun Hasan bacznie obserwował jego ruchy i 11 listopada 1467 roku zaatakował jego obóz w pobliżu Sandżaru w regionie Czapakczur. Według Samarkandiego Dżahanszah miał wówczas przy sobie tylko trzystu ludzi. On i jego syn Muhammadi zginęli podczas ucieczki, a jego kolejny syn, Jusuf, został schwytany i oślepiony. Ponieważ w roku 1466 Dżahanszah kazał stracić swojego najzdolniejszego syna Pir Budaka za kolejny bunt, Kara Kojunlu zostali pozbawieni skutecznego przywództwa. Władzę nad nimi przejął inny syn Dżahanszaha, uwolniony z więzienia Hasan Ali (1467–1469), który był człowiekiem niewielkiej inteligencji i słabego charakteru. Nie był on w stanie przeciwstawić się Uzun Hasanowi, który pokonał go w Marandzie, i schronił się u Abu Sa’ida, którego prosił o pomoc. Kiedy i ten został pokonany przez Ak Kojunlu Hasan Ali uciekł w stronę Hamadanu i po tym jak zorientował się, że nie uniknie pojmania, w kwietniu 1469 roku popełnił samobójstwo. Begowie rodu Barani zabrali oślepionego Jusufa do Farsu i osadzili go na tronie Kara Kojunlu, ale jeszcze w tym samym roku został on zabity przez syna Uzun Hasana, Ughurlu Mehmeda. Wszystkie terytoria Kara Kojunlu przeszły w ręce Ak Kojunlu i ich państwo upadło. Nie był to jednak koniec historii rodu Barani, ponieważ jeden z potomków Iskandara, Kuli Kutb al-Mulk (1512–1543), jako młody człowiek wyemigrował do Indii, gdzie wstąpił na służbę Bahmanidów, i po rozpadzie ich państwa założył dynastię Kutbszahów, panującą w Golkondzie aż do roku 1687.
Pod względem organizacyjnym państwo Kara Kojunlu było kontynuacją państwa Dżalajirydów. Kara Kojunlu uważali się za ich prawowitych spadkobierców, a poprzez nich nawiązywali do tradycji Ilchanidów. Nie jest pewne czy Dżahanszah rzeczywiście przyjął tytuł ilchana, ale Kara Kojunlu używali takich związanych z Imperium Mongolskim tytułów jak „kagan”, „nojon”, czy „bahadur”. Fakt że ostatni członkowie dynastii nosili takie imiona jak Jar Ali, Pir Ali, Hasan Ali, Husejn Ali i Ali Szeker może być uznany za świadectwo wpływów szyickich wśród Kara Kojunlu. Co więcej Aspand miał wypuszczać monety w imieniu dwunastu imamów podczas swoich rządów w Iraku. Z drugiej jednak strony na monetach Dżahanszaha pojawiają się imiona czterech kalifów prawowiernych i żaden współczesny historyk nie przypisywał mu inklinacji szyickich. Dzahanszah był także człowiekiem wysokiej kultury, patronującym uczonym i poetom. Najznaczniejszym świadectwem tego mecenatu są dzisiaj ruiny Błękitnego Meczetu w Tebrizie. Pod jego imieniem zachował się także dywan poezji w języku tureckim i perskim.

</doc>
<doc id="111049" url="https://pl.wikipedia.org/wiki?curid=111049" title="Reakcja podwójnej wymiany">
Reakcja podwójnej wymiany

Reakcja podwójnej wymiany – rodzaj reakcji wymiany, w której biorą udział dwa różne związki chemiczne, pomiędzy którymi zachodzi wymiana części składowych. Reakcję podwójnej wymiany opisuje równanie ogólne:
W chemii organicznej proces tego typu znany jest pod nazwą metateza.
Przykładowe reakcje podwójnej wymiany:
Reakcje podwójnej wymiany są odwracalne, choć równowaga może być przesunięta silnie w jedną ze stron. W technologii chemicznej reakcje podwójnej wymiany należą do procesów typu konwersji.

</doc>
<doc id="111051" url="https://pl.wikipedia.org/wiki?curid=111051" title="Qara Kouyunlu">
Qara Kouyunlu



</doc>
<doc id="111052" url="https://pl.wikipedia.org/wiki?curid=111052" title="Ak Kouyunlu">
Ak Kouyunlu



</doc>
<doc id="111053" url="https://pl.wikipedia.org/wiki?curid=111053" title="Lampa błyskowa">
Lampa błyskowa

Lampa błyskowa, flesz – urządzenie wyzwalające wiązkę światła potrzebną do właściwego oświetlenia fotografowanego obiektu.
Lampy błyskowe stosujemy:
Działanie lampy błyskowej może być ściśle powiązane z mechaniką lub elektroniką aparatu fotograficznego (tzw. tryb „TTL”) lub od niego niezależne (tryb „Manual”).
Często zewnętrzne lampy błyskowe wyposażone są w specjalną diodę wspomagającą działanie autofokusa.
Rodzaje lamp błyskowych.
Lampy błyskowe możemy podzielić na lampy wbudowane oraz lampy zewnętrzne dzielące się z kolei na lampy reporterskie i lampy studyjne:
Historia.
Prekursorem lamp błyskowych był proszek błyskowy, zwany magnezją, podpalany przez fotografa w chwili robienia zdjęcia. Ponieważ używane wówczas (XIX wiek) płyty fotograficzne miały niewielką czułość, wykonanie zdjęcia odbywało się przez odsłonięcie na kilka sekund otworu obiektywu; w tym czasie fotograf podpalał zasobnik z niewielką ilością magnezji, która spalała się błyskawicznie oślepiającym światłem. Ilość uzyskanego w ten sposób światła trudna była do określenia, bo zależała od sposobu rozmieszczenia magnezji w zasobniku. Użycie takiego źródła było także niebezpieczne – groziło poparzeniami, a nawet pożarem, bo proszek błyskowy płonął otwartym płomieniem w wysokiej temperaturze.
W pierwszej połowie XX wieku na potrzeby fotografii opracowano bezpieczniejsze od płonącej magnezji źródła światła. Cienki drucik z magnezu (lub z aluminium) umieszczano w zamkniętej bańce szklanej napełnionej tlenem. Drucik stykał się z dwoma przewodami, wyprowadzonymi na zewnątrz bańki, tworząc w ten sposób niewielką żarówkę. Podłączenie przewodów do źródła prądu, na przykład zwykłej baterii, błyskawicznie rozgrzewało drucik do temperatury zapłonu. Inicjowało to miniaturowy wybuch w bańce: cały drucik spalał się, będąc na krótką chwilę (około 1/30 sekundy) źródłem jaskrawego światła. Po wykorzystaniu „żaróweczka” nie nadawała się już do powtórnego użycia.
W drugiej połowie XX wieku opracowane zostały lampy wielokrotnego użytku, w których jako źródło światła wykorzystano zjawisko fizyczne inne niż utlenianie. Chociaż stosowana w nich lampa ksenonowa nazywa się popularnie „palnikiem”, to trwający około 1/1000 sekundy błysk jest rezultatem wyładowania elektrycznego w lampie wyładowczej, a nie żarzenia lub spalania się czegokolwiek. Energia impulsu świetlnego dostarczana jest z naładowanego do kilkuset woltów kondensatora, w którego obwód włączone jest uzwojenie pierwotne transformatora impulsowego. Transformator ten o przekładni podwyższającej, przykładowo 1:40, w chwili wykonywania zdjęcia podaje na elektrodę zapłonową lampy impuls o napięciu kilkunastu kilowoltów, który powoduje lokalną jonizację gazu w lampie. Jonizacja ta inicjuje w niej wyładowanie i w rezultacie krótkotrwały oślepiający błysk, którego energia wynosi kilkadziesiąt dżuli. Lampy takie nadają się do wielokrotnego użycia – ich trwałość liczona jest w tysiącach błysków.
Lampy błyskowe funkcjonujące na zasadzie rozładowania kondensatora elektrycznego poprzez ksenonowy „żarnik” są obecnie najpowszechniej stosowane w fotografii, przy czym w aparatach amatorskich lampy takie zwykle wbudowane są w sam aparat fotograficzny.
Technika i tryby pracy lampy błyskowej.
Wykonując zdjęcia z użyciem lampy błyskowej możemy wpływać na ich naświetlenie (ekspozycję) poprzez zmianę:
Tryby pracy lampy błyskowej:
Wykonując zdjęcia z lampą błyskową, możemy posługiwać się:

</doc>
<doc id="111054" url="https://pl.wikipedia.org/wiki?curid=111054" title="Kara Kouyunlu">
Kara Kouyunlu



</doc>
<doc id="111057" url="https://pl.wikipedia.org/wiki?curid=111057" title="List 59">
List 59

List 59 (znany także jako Memoriał 59) – list otwarty podpisywany na przełomie 1975/1976 przez 66 (początkowo 59, stąd nazwa) intelektualistów polskich, którzy w ten sposób protestowali przeciwko zmianom w Konstytucji PRL, zwłaszcza wpisaniu do niej kierowniczej roli PZPR i wieczystego sojuszu z ZSRR.
Tło.
1 sierpnia 1975 podpisano Akt Końcowy Konferencji Bezpieczeństwa i Współpracy w Europie, w którym państwa członkowskie, w tym Polska, zobowiązywały się m.in. do przestrzegania praw człowieka.
We wrześniu 1975 ukazały się jednak „Tezy na VII Zjazd PZPR”, w których zapowiadano zmiany kilku artykułów Konstytucji PRL. W „Tezach” zapowiadano wprowadzenie zapisów:
Te dwa fakty były bezpośrednią przyczyną napisania listu protestacyjnego skierowanego do władz PRL.
Pomysł Listu 59.
Ideę napisania listu otwartego wysunął Jan Olszewski w mieszkaniu Anieli Steinsbergowej podczas jednego ze spotkań opozycji demokratycznej. Tekst zredagował jego pomysłodawca oraz Jakub Karpiński i Jacek Kuroń. Po zebraniu podpisów, 5 grudnia 1975 Edward Lipiński złożył List w Kancelarii Sejmu. Sygnatariusze wykorzystali fakt, że polskie prawo zapewniało bezpieczeństwo autorom listów do władz państwowych.
Sygnatariusze.
List podpisali ("kursywą" oznaczone podpisy dołączone w styczniu 1976):
Deklarację solidarnościową podpisało w styczniu 1976 78 intelektualistów i działaczy emigracyjnych, m.in.:
Inne listy.
Po złożeniu w Sejmie list został zlekceważony przez władzę i stało się o nim głośno dopiero po 1 stycznia 1976, kiedy dowiedziały się o nim redakcje zachodnie. 9 stycznia 1976 swój list protestacyjny przesłał na ręce Marszałka Sejmu Episkopat Polski; 17 stycznia prezesi Klubów Inteligencji Katolickiej i redaktorzy naczelni wydawnictw katolickich; 21 stycznia 1976 intelektualiści przeciwni konstytucyjnemu zapisowi o wyróżnieniu stosunków Polski z ZSRR (tzw. List 14); 31 stycznia 1976 przedstawiciele polskiego świata kultury (tzw. List 101).
Dalsze losy listu i jego historyczne znaczenie.
10 lutego 1976 Sejm PRL uchwalił poprawki do Konstytucji PRL (przy jednym głosie wstrzymującym się: Stanisława Stommy z Koła Poselskiego „Znak”). 12 lutego 1976 Edward Gierek na konferencji prasowej określił sygnatariuszy Listu 59 jako „zacietrzewionych antykomunistów, ślepych politycznie”. Listy nie wpłynęły na decyzję władz o zmianie konstytucji, ale ostateczna wersja ustawy została złagodzona:
List był pierwszym tak licznym wystąpieniem polskiej inteligencji (nie tylko opozycyjnej) przeciwko polityce PZPR, zaprzeczającym propagandowej tezie o jednomyślności rządu i społeczeństwa. Zarazem po raz pierwszy w geście sprzeciwu wobec linii Partii wspólnie wystąpiło środowisko opozycji lewicowej oraz duchowni i laikat Kościoła katolickiego.

</doc>
<doc id="111061" url="https://pl.wikipedia.org/wiki?curid=111061" title="Hiob (imię)">
Hiob (imię)

Hiob – imię męskie pochodzenia biblijnego. Wywodzi się od hebrajskiego słowa oznaczającego „prześladowany”.
Hiob imieniny obchodzi 9 maja.
Święci prawosławni o tym imieniu:

</doc>
<doc id="111062" url="https://pl.wikipedia.org/wiki?curid=111062" title="Jasło (góra)">
Jasło (góra)

Jasło (1153 m n.p.m.) – góra w Bieszczadach Zachodnich, zwana też Wielkim Jasłem w odróżnieniu od pobliskiego Małego Jasła. Położona na terenie gminy Cisna w powiecie leskim.
Góra ta, zwana wcześniej Jasiel lub Wasiel, stanowi najwyższą kulminację pasma ciągnącego się od Okrąglika w paśmie granicznym na północny zachód, w kierunku Cisnej. Na szczycie znajduje się wieża geodezyjna, a pod nią tabliczka oznaczająca szczyt.
Zbocza góry pokryte są buczyną karpacką oraz lasami bukowo-jodłowymi, znaczną ich część stanowią starodrzewy. Występujące w partiach szczytowych polany powstały prawdopodobnie na skutek działalności człowieka. Świadczy o tym brak skarlenia buczyny przy krawędzi lasu, a także pojedyncze drzewa rosnące wśród połonin. Obecność tych polan sprawia, że roztacza się stamtąd widok na wszystkie strony, także na Słowację. W rejonie tym żyje wiele rzadkich gatunków zwierząt m.in.: wilki, niedźwiedzie, rysie, głuszce. Obszar ten jest ważnym ogniwem „karpackiego” korytarza ekologicznego.
Obszar góry Jasło jest objęty ochroną jako część Ciśniańsko-Wetlińskiego Parku Krajobrazowego, leży w otulinie Bieszczadzkiego Parku Narodowego, Międzynarodowego Rezerwatu Biosfery „Karpaty Wschodnie” jest objęty ochroną w ramach ostoi europejskiej sieci obszarów chronionych Natura 2000 Bieszczady (PLC 180001).
Od 1998 roku kolejni wójtowie gminy Cisna popularyzują budowę wyciągów na stokach Jasła widząc w tym możliwość rozwoju gospodarczego gminy oraz czerpania dodatkowych dochodów przez jej mieszkańców. Zaplanowana budowa dużego ośrodka sportów zimowych w postaci trzech wyciągów o długości 2 km, rynny dla snowboardzistów, kolejki wwożącej pieszych latem i wyciągu dla rowerów górskich stoi w sprzeczności z krajowym i wspólnotowym prawem ochrony środowiska. W 1998 roku Wojewódzka Komisja Ochrony Przyrody oraz Rada Naukowo-Społeczna Zespołu Karpackich Parków Krajobrazowych w Krośnie negatywnie zaopiniowała możliwość lokalizacji inwestycji na zboczach góry, która leży w II strefie użytkowania, gdzie nie dopuszcza się tego typu inwestycji, zgodnie z planem ochrony Ciśniańsko – Wetlińskiego Parku Krajobrazowego. Ponadto na obszarach ostoi Natura 2000 niedozwolone są inwestycje znacząco oddziałujące na środowisko.
Pieszy szlak turystyczny.
Przez wierzchołek biegnie czerwony Główny Szlak Beskidzki na odcinku Cisna – Smerek:

</doc>
<doc id="111066" url="https://pl.wikipedia.org/wiki?curid=111066" title="Raszowa (powiat strzelecki)">
Raszowa (powiat strzelecki)

Raszowa (dodatkowa nazwa w j. niem. Raschowa) – wieś w Polsce położona w województwie opolskim, w powiecie strzeleckim, w gminie Leśnica.
Historia.
Najstarsza wiadomość o miejscowości pochodzi z 1353 roku, gdy została ona sprzedana przez Rudolfa Grzimicza. Używa się wówczas nazwę „Rassowa”. W wykazie wsi książęcych z 1532 roku Raszowa została wymieniona jako „Russowa”, a w sprawozdaniach prowizytacyjnych władz kościelnych z lat 1679 i 1688 jako „Raszowa” oraz „Rassowa”. Później utrwaliła się nazwa urzędowa Raschowa, którą w latach 1934-1945 zastąpiono nazwę Mittenbrück.
W 1783 roku w Raszowej istniał już folwark. Do 1810 roku Raszowa należała do klasztoru w Jemielnicy.
W latach 1927-1928 włączono do Raszowej wioskę Rokitsche (Rokitsch). Najstarsza wzmianka dotycząca osady Rokicze pochodzi z dokumentu księcia bytomsko-kozielskiego Władysława z 1321 roku. W rejestrze dziesięciny noncjusza Galharda z 1335 roku wymienia się tutejszy kościół jako „ecclesia de Rokecz”. Późniejsze dokumenty z lat 1445, 1455 i 1469 wymieniają nazwę „Rokycz” oraz „Rokycze”, natomiast sprawozdania kościelne z końca XVII wieku – nazwę „villa Rokicze” i „pago Rokitz”. W 1830 roku wioska liczyła 40 domów, istniała tutaj katolicka szkoła i funkcjonowały 3 młyny wodne.
W latach 1818–1975 Raszowa należała do powiatu kozielskiego, zaś w latach 1975–1998 miejscowość należała administracyjnie do województwa opolskiego.
Na ulicy Kościelnej mieści się Park Wiejski Raszowa. W Raszowej znajduje się kościół pod wezwaniem Wszystkich Świętych i szkoła podstawowa. Na głównej ulicy mieści się poczta, piekarnia, sklep spożywczy i restauracja.
We wsi znajduje się pomnik ofiar wojen światowych w postaci jednego z największych w środkowej części Opolszczyzny głazów narzutowych (granit porfirowaty, wysokość odsłoniętej części głazu 260 cm) z tablicami pamiątkowymi
Plebiscyt i powstanie.
W 1910 roku 736 mieszkańców mówiło w języku polskim, a 20 osób posługiwało się wyłącznie językiem niemieckim. W wyborach komunalnych w listopadzie 1919 roku nie wystawiono list polskich. Podczas plebiscytu we wsi uprawnionych do głosowania było 495 mieszkańców (w tym 64 emigrantów). Za Polską głosowało 138 osób, za Niemcami 343 osób. Podczas trwania III powstania śląskiego 7 maja 1921 roku wieś został zdobyta przez baon Leona Krukowskiego, przybyły od strony Sławięcic. Mimo ostrzału z broni maszynowej z okolic Zdzieszowic, wieś pozostawała w rękach polskich. Stąd 9 maja wyruszyły baony Jana Lortza i Leona Krukowskiego, które podjęły atak na Kędzierzyn. Pierwsza ofensywa wojsk niemieckich 21-22 maja nie przyniosła efektu, Raszowa została w rękach polskich. 4 czerwca została zdobyta przez Niemców. 
W okolicach Raszowej operowała również dywersyjna polska Grupa Wawelberg, której żołnierze 22 maja uszkodzili w lesie tory kolejowe, uniemożliwiając tym samym podjazd pociągiem pancernym pod walczący Kędzierzyn. 
Zabytki.
Do wojewódzkiego rejestru zabytków wpisane są:

</doc>
<doc id="111072" url="https://pl.wikipedia.org/wiki?curid=111072" title="Ak Kojunlu">
Ak Kojunlu

Ak Kojunlu (albo Ak-Kojunlu, Akkojunlu, Ak Kojunłu) – po turecku znaczy dosłownie: „Biała Owca”. Federacja mongolskich i tureckich plemion, zamieszkująca Mezopotamię, Azerbejdżan, Kaukaz i część Persji w latach 1378–1508. Wygrała walkę o dominację z plemionami Kara Kojunlu w 1469. W roku 1508 tereny ich państwa zostały podzielone pomiędzy Imperium Osmańskie a Safawidów. Akkojunlu odegrał ważną rolę w tworzeniu narodu azerbejdżańskiego, a także przyczynił się do powstania państwa azerbejdżańskiego.

</doc>
<doc id="111086" url="https://pl.wikipedia.org/wiki?curid=111086" title="Anioł (imię)">
Anioł (imię)

Anioł, Angel, Angelus – imię męskie pochodzenia grecko-łacińskiego od słowa pospolitego angelus (gr. "ángelos") w znaczeniu „posłaniec, zwiastun, anioł”. 
Odpowiednikami żeńskimi są: Aniela, Angela, Angelika, Angelina.
Anioł imieniny obchodzi: 27 stycznia, 6 lutego, 13 marca, 11 kwietnia, 5 maja, 16 sierpnia, 27 sierpnia, 10 września i 30 października.
Znani święci i błogosławieni o imieniu Anioł:
Znane osoby noszące imię Anioł:
Noszący podwójne imię:

</doc>
<doc id="111087" url="https://pl.wikipedia.org/wiki?curid=111087" title="Bitwa nad Sommą">
Bitwa nad Sommą

Bitwa nad Sommą – największa bitwa I wojny światowej, stoczona w dniach 1 lipca – 18 listopada 1916 roku pomiędzy siłami brytyjskimi, Brytyjskiej Wspólnoty Narodów i kolonii brytyjskich, wspieranych przez oddziały francuskie, a wojskami niemieckimi nad rzeką Sommą w północnej Francji (Pikardia). Była to jedna z najkrwawszych bitew w historii ludzkości, która pochłonęła ponad milion ofiar po obu stronach.
Geneza.
Na konferencji w Chantilly w grudniu 1915 roku dowódcy sił alianckich zadecydowali, że latem następnego roku należy przeprowadzić ofensywy równocześnie na wszystkich najważniejszych frontach. Na froncie zachodnim nad rzeką Sommą mieli zaatakować Brytyjczycy i Francuzi. Ich plany pokrzyżowało jednak natarcie Niemców pod Verdun (luty 1916). W związku z tym główny ciężar przygotowania operacji nad Sommą spadł na Brytyjczyków. 
Brytyjski głównodowodzący gen. Douglas Haig zamierzał zaatakować siłami swojej 4 Armii (d-ca gen. Henry Rawlinson) i częścią 3 Armii (d-ca gen. Edmund Allenby) pozycje niemieckiej 2 Armii (d-ca gen. Fritz von Below) na odcinku Serre–Curlu – dalej wspierać miało Brytyjczyków natarcie francuskiej 6 Armii (d-ca gen. Marie Émile Fayolle). Brytyjczycy planowali w ciągu kilkudniowego bombardowania artyleryjskiego zniszczyć niemieckie umocnienia, które potem – jak sądzono – zajęłaby bez większego oporu piechota. Oczekiwane przełamanie pozycji przeciwnika miała następnie wykorzystać kawaleria, nacierając na Cambrai i Douai. Jednym z celów bitwy było też „wykrwawienie” przeciwnika i odciągnięcie jego sił z innych frontów.
Przebieg bitwy.
Ostatecznie ze względu na trudną sytuację sojuszników gen. Haig przyspieszył ofensywę. 24 czerwca 1916 roku Brytyjczycy rozpoczęli ostrzał artyleryjski pozycji niemieckich (wystrzelono ponad 1,5 miliona pocisków). Ośmiodniowe bombardowanie okazało się jednak niewystarczająco skuteczne. Fortyfikacje niemieckie były mocniejsze i lepiej zamaskowane, niż przypuszczali to Brytyjczycy; ponadto pojawiały się problemy z zaopatrzeniem, a sprzęt (amunicja) był niejednokrotnie wadliwy. Przede wszystkim jednak utracono element zaskoczenia. 1 lipca wysadzono kilkanaście min pod niemieckimi umocnieniami, a ostrzał został przesunięty na dalsze linie. Tymczasem Niemcy opuścili ocalałe schrony i zajęli stanowiska bojowe. Siły brytyjskie, które rozpoczęły szturm na pierwszą linię, zostały zdziesiątkowane ogniem broni maszynowej. W czasie pierwszego dnia szturmu Brytyjczycy stracili blisko 60 tys. ludzi (zwłaszcza z jednostek ochotniczych sformowanych w Wielkiej Brytanii na fali wojennego entuzjazmu). Bardziej skuteczny okazał się atak francuskiej 6 Armii (w okolicy Péronne), która zdołała osiągnąć większość celów.
Pomimo niepowodzenia w pierwszym dniu natarcie było kontynuowane. Kolejne miesiące przyniosły szereg ciężkich walk dających atakującym jedynie nieznaczne zyski terenowe. Niemcy zmuszeni zostali do reorganizacji swoich sił i ściągnięcia posiłków m.in. spod Verdun. Haig mimo braku znaczących sukcesów zamierzał wywierać stałą presję na Niemców, licząc na to, że w końcu wyczerpią oni swoje rezerwy. W lipcu Brytyjczycy opanowali Pozières, Contalmaison i las Mametz, w sierpniu ich postępy były jeszcze mniejsze mimo zażartych walk m.in. pod Guillemont.
Podczas bitwy na szeroką skalę wykorzystywano gazy bojowe, zwłaszcza fosgen, w postaci granatów artyleryjskich oraz bomb z moździerzy Stokesa i moździerzy Livensa. Przykładowo 28 października w ataku na Beaumont Hamel, brytyjskie oddziały chemiczne wystrzeliły 1126 pocisków moździerzowych, a następnie 101 cylindrów z miotaczy Livensa. We wrześniu artyleria brytyjska zużyła 45 tys. ciężkich pocisków artyleryjskich z gazem, ale ze względu na niedostatki zaopatrzenia, udział procentowy pocisków chemicznych w nawale artyleryjskiej pozostał minimalny.
Włączenie czołgów do walki.
Sytuacja zaczęła się poprawiać we wrześniu. 15 września po raz pierwszy w historii użyto na polu bitwy czołgów (po stronie brytyjskiej). Wtedy też szala zwycięstwa w walkach pod Courcelette, Martinpuich i Flers przechyliła się na stronę Brytyjczyków. Niemcy zostali zdziesiątkowani przez silny brytyjski ostrzał artyleryjski, jak również przez czołgi. Raz jeszcze nową broń zastosowano w bojach o Thiepval, Combles i Gueudecourt. Kolejne ataki podejmowane w październiku i w pierwszej połowie listopada (głównie nad rzeką Ancre) nieznacznie tylko zmieniły linię frontu. Pogarszająca się pogoda wymusiła na gen. Haigu wstrzymanie ofensywy.
Wynik bitwy i straty.
Bitwa skończyła się 18 listopada 1916 roku. Po ponad czterech miesiącach walk wojska ententy przesunęły front o 12 km na odcinku 40 km. Straty po obu stronach były ogromne: Brytyjczycy – ponad 400 tys. ludzi, Francuzi – ok. 200 tys., Niemcy – ponad 400 tys. Cel ofensywy – wykrwawienie armii niemieckiej i odciążenie sojuszników – został częściowo osiągnięty, ale za cenę wysokich strat własnych.
Najdłużej żyjącym weteranem bitwy był Henry Allingham (zmarł 18 lipca 2009 roku).
Bohdan Hulewicz.
Jednym z uczestników bitwy nad Sommą (po stronie niemieckiej) był Polak Bohdan Hulewicz, który będąc podporucznikiem dowodził plutonem w czasie bitwy. Tak opisał natarcie na francuski okop (pisownia oryginalna):

</doc>
<doc id="111091" url="https://pl.wikipedia.org/wiki?curid=111091" title="Kompozycja marketingowa">
Kompozycja marketingowa

Kompozycja marketingowa (ang. „marketing mix” – dosł. mieszanka marketingowa) – zespół elementów (instrumentów) za pomocą których możemy oddziaływać na rynek.
Najbardziej popularna koncepcja kompozycji marketingowej to tzw. „4p”, czyli z .
Rozszerzona kompozycja marketingowa.
Specyfika usług, większe oczekiwania konsumentów, większa konkurencja, nowe technologie spowodowały rozwinięcie tradycyjnego „4p” o kolejne elementy:
Kompozycja marketingowa, formuła 4C.
W 1990 roku Robert Lauterborn stwierdził, że klasyczna formuła koncentruje się na punkcie widzenia przedsiębiorstwa, podczas gdy w marketingu ważniejsze od opisu sytuacji oczami firmy jest ujęcie z perspektywy klienta. Zaproponował więc, formułę czterech „c”:
W obu koncepcjach występują te same elementy, nowa formuła skupia jednak uwagę na odbiorcy produktu i jego potrzebach.

</doc>
<doc id="111092" url="https://pl.wikipedia.org/wiki?curid=111092" title="Larry Niven">
Larry Niven

Laurence van Cott Niven (ur. 30 kwietnia 1938 w Los Angeles) – amerykański pisarz science fiction i fantasy.
W 1962 ukończył matematykę na Uniwersytecie Washburn w Kansas.
Debiutował w 1964 utworem "The Coldest Place". W 1967 otrzymał nagrodę Hugo za opowiadanie "Neutron Star". Jego najbardziej znaną książką jest "Pierścień" (tytuł oryginalny "Ringworld", 1970). Książka ta otrzymała nagrody Hugo, Locusa oraz Nebuli.
Poza powieściami i opowiadaniami, Niven napisał również scenariusze do seriali telewizyjnych, między innymi do "".
Bibliografia.
Cykl „Ringworld - Flota Światów” „Preludium Pierścienia” ("Ringworld Prequel series").
Pierwsze 4 książki są prequelami cyklu "Pierścień", zaś ostatnia jest jego sequelem. Dodatkowo pozycja "Fate of Worlds: Return from the Ringworld" jest również uważana za koniec cyklu "Pierścień".

</doc>
<doc id="111093" url="https://pl.wikipedia.org/wiki?curid=111093" title="Reakcja zobojętniania">
Reakcja zobojętniania

Reakcja zobojętniania (neutralizacji) – reakcja chemiczna między kwasem a zasadą, która prowadzi do zmiany pH środowiska reakcji w kierunku odczynu bardziej obojętnego. W jej wyniku powstaje sól i często, choć nie zawsze, woda. W innym sensie zobojętnianie to każda reakcja, która prowadzi do zmiany pH środowiska, niekoniecznie między kwasem i zasadą, ale także między solą i kwasem lub zasadą, między dwoma kwasami, dwiema zasadami, a nawet dwiema solami.
Reakcja zobojętniania (neutralizacji) może zachodzić w różnych środowiskach i mieć w związku z tym różny przebieg.
Jej przebieg zależy też od tego, czy do roztworu kwasu dodaje się zasadę, czy też na odwrót, do zasady dodaje się kwas. W tym pierwszym przypadku następuje spadek stężenia jonów hydroniowych (H3O+), zaś w tym drugim następuje spadek stężenia jonów hydroksylowych.
W przypadku dodawania stężonych lub stałych kwasów, zasad lub soli, reakcja zobojętniania jest poprzedzona reakcją dysocjacji. W niektórych reakcjach zobojętniania powstająca nowa sól pozostaje w formie zdysocjowanej w roztworze. W innych powstaje sól, która jest wprawdzie rozpuszczalna w wodzie, ale nie ulega dysocjacji, wreszcie powstająca sól może ulegać wytrąceniu z układu. Znane są też przypadki zobojętniania, w których to powstający kwas lub zasada są słabo zdysocjowane lub ulegają częściowemu wytrąceniu lub odparowaniu z układu.
W roztworach wodnych reakcja zobojętniania zachodzi zawsze w kierunku wyrównywania się stężeń jonów hydroniowych (H3O+) lub wodorotlenowych (OH−), do poziomu charakterystycznego dla wody destylowanej (pH=7).
Upraszczając reakcja zobojętniania polega na łączeniu się jonów wodorowych z jonami wodorotlenowymi na niezdysocjowane cząsteczki wody, np.:

</doc>
<doc id="111095" url="https://pl.wikipedia.org/wiki?curid=111095" title="CC (kot)">
CC (kot)

CC – pierwsza sklonowana kotka, urodzona 22 grudnia 2001 roku. Jej imię jest skrótem od Carbon Copy albo Copy Cat. Jest pierwszym sklonowanym zwierzęciem domowym. Dawcą komórki jajowej była kotka pręgowana, dawcą materiału genetycznego krótkowłosa kotka trójbarwna o imieniu "Rainbow". Do klonowania użyto metody transferu jądra, tej samej, co przy klonowaniu owcy Dolly. CC różni się nieco umaszczeniem od "Rainbow", z powodu losowej aktywacji genu odpowiadającego za kolor sierści.
CC jest jedyną ocalałą kotką z 87 sklonowanych embrionów. Sukces w jej klonowaniu ogłoszono w lutym 2002. Urodziła się w College of Veterinary Medicine, w Texas A&amp;M University. Kierownikiem projektu był dr Mark Westhusin, fundatorem zaś firma Genetic Savings &amp; Clone, która ma zamiar czerpać zyski z klonowania zmarłych zwierząt domowych dla ich właścicieli.
Operacja CC była eksperymentem w większym projekcie zwanym Missyplicyty, mającym na celu sklonowanie psa o imieniu Missy. Jego właścicielem był John Sperling, fundator Uniwersytetu.
CC zamieszkała w domu Duane Kraemer, członka tej operacji. Padła 3 marca 2020 w wieku 18 lat.

</doc>
<doc id="111096" url="https://pl.wikipedia.org/wiki?curid=111096" title="Pierre-Marie Gy">
Pierre-Marie Gy

Pierre-Marie Gy OP (ur. 19 października 1922 w Paryżu, zm. 20 grudnia 2004) – francuski duchowny katolicki, specjalista liturgii, dominikanin.
Święcenia kapłańskie otrzymał w 1948. Po studiach wykładał sakramentologię i liturgikę na dominikańskim wydziale teologicznym w Paryżu (tzw. "Le Saulchoir"), od 1956 związany z Instytutem Katolickim w Paryżu, w latach 1964-1986 kierownik Wyższego Instytutu Liturgii przy tej uczelni. Pracował także we francuskim Narodowym Centrum Duszpasterstwa Liturgicznego, wydawał specjalistyczne pismo "Le Maison-Dieu".
Z nominacji Jana XXIII uczestniczył w pracach liturgicznej komisji przygotowawczej Soboru Watykańskiego II, po Soborze Paweł VI powołał go w skład Consilium wprowadzającego w życie reformy dotyczące liturgii. Wraz z innymi specjalistami - Johannesem Wagnerem, Aime-Georges'em Martimortem i Annibale Bugninim - był autorem konstytucji soborowej ds. liturgii "Sacrosanctum Concilium".
Największe znaczenie mają prace księdza Gy nad Mszałem "(zob. też reforma liturgiczna po Soborze Watykańskim II)", sakramentem małżeństwa i bierzmowania, rytuałami namaszczenia chorych i pogrzebu. Przeszedł na emeryturę w 1990. Autor wielu prac na temat liturgii.

</doc>
<doc id="111099" url="https://pl.wikipedia.org/wiki?curid=111099" title="Systemy emisji sygnału telewizyjnego">
Systemy emisji sygnału telewizyjnego

Systemy emisji programu telewizyjnego można podzielić na systemy analogowe i systemy cyfrowe.
Techniczne aspekty systemu telewizyjnego.
Każdy system telewizyjny charakteryzuje się następującymi podstawowymi parametrami:
Systemy analogowe.
Wszystkie systemy telewizji analogowej zostały stworzone pierwotnie na potrzeby telewizji monochromatycznej (czarno-białej). Pierwsze systemy opracowano na początku XX wieku, ostatnie – w latach 50. XX w.
Z różnych względów (technicznych, politycznych i gospodarczych) na świecie powstało i weszło do eksploatacji wiele odmiennych systemów monochromatycznej telewizji analogowej. Systemy te w latach 60. zostały oznaczone przy pomocy liter od A do N.
Systemy wycofane z eksploatacji.
Wszystkie poniższe systemy były używane wyłącznie w paśmie VHF.
Inne systemy.
Systemy mechaniczne używały niewielkiej liczby linii, nie stosowały przeplotu, większość systemów nie przewidywała transmisji dźwięku w sposób analogiczny do obecnych systemów. Wiele systemów używało obrazu kwadratowego lub o orientacji pionowej (np. system Bairda początkowo cechował się obrazem o proporcjach 7:3), pionowego przebiegu linii i znacznie niższych częstotliwości przesyłania obrazów. Były stosowane głównie w warunkach laboratoryjnych. Wybrane systemy:
Systemy elektroniczne:
System telewizyjny a system transmisji koloru.
Duża część populacji utożsamia system transmisji koloru (NTSC, PAL lub SECAM) z całością standardu telewizyjnego. Choć rzeczywiście występują typowe zestawienia system TV – system koloru (a mianowicie: NTSC-M, PAL-B, G, H, I i SECAM-D, K, L), zaś system M (telewizji czarno-białej) został opracowany przez NTSC, to nie istnieją techniczne przeszkody, by stosować dowolny system koloru z dowolnym systemem TV. Przykładem mogą być telewizje grecka i NRD, które stosowały system B/G i SECAM (w Grecji w latach 70., w NRD – do reunifikacji Niemiec) i telewizje wielu demoludów, które w latach 90. przeszły z systemu D/K SECAM na D/K PAL. W Wielkiej Brytanii na przełomie lat 50. i 60. prowadzono doświadczenia nad wprowadzeniem transmisji kolorowej NTSC do systemu A (405 linii), następnie eksperymentowano z systemami SECAM i PAL. Francja oryginalnie planowała użycie systemu SECAM z ich systemem telewizyjnym E. W obu krajach, mimo pozytywnych wyników prób, zaniechano wprowadzania koloru, gdyż podjęto decyzję o wycofaniu z użycia swoich systemów i zastąpieniu ich systemami 625-liniowymi. Brazylia używa systemu TV M i koloru PAL.
Należy tu nadmienić, że w pewnych wypadkach pewne parametry systemu koloru mogą wymagać drobnych zmian w celu zapewnienia lepszej jakości obrazu (np. niewielka zmiana odstępu częstotliwości dźwięku lub częstotliwości podnośnej chrominancji), co nie wpływa na samą ideę systemu transmisji koloru.
Systemy rodziny MAC.
Systemy MAC (ang. "Multiplexed Analogue Components" – multipleksowane składowe analogowe) miały zastąpić obecnie używane systemy telewizji analogowej. Miały oferować nieco lepszą jakość obrazu (dzięki rozdzieleniu sygnału luminancji i chrominancji) i dużo lepszą jakość dźwięku (dzięki zastosowaniu transmisji cyfrowej). W efekcie przyjęły się wyłącznie jako systemy transmisji satelitarnej. Opracowane zostały następujące systemy rodziny MAC:
Systemy cyfrowe.
Oparte są na technologii kompresji MPEG-2, a także MPEG-4. Szeroko prowadzone rozmowy międzyrządowe mają zapewnić, że standard będzie zunifikowany przynajmniej w skali kontynentu. W Europie i w innych częściach świata trwają prace nad wprowadzeniem systemu DVB-T (ang. "Digital Video Broadcasting – Terrestrial", czyli cyfrowe nadawanie wizji – naziemne). W Ameryce Północnej przyjęto system ATSC, w Chinach DMB-T, a w większości krajów Ameryki Południowej i Japonii ISDB-T.
System transmisji DVB-T opiera się na modulacji COFDM (ang. "Coded Orthogonal Frequency Division Multiplexing"), wykorzystującej do 8000 częstotliwości nośnych na kanał, używanych do transmisji danych ze stosunkowo niewielką prędkością. System ten cechuje się bardzo dużą odpornością na interferencje powstające wskutek odbioru wielodrożnego. Sumaryczna prędkość danych w zależności od ustawień waha się między 4 a 30 Mbps.

</doc>
<doc id="111100" url="https://pl.wikipedia.org/wiki?curid=111100" title="Renata Tebaldi">
Renata Tebaldi

Renata Tebaldi (ur. 1 lutego 1922 w Pesaro, zm. 19 grudnia 2004 w San Marino) – włoska śpiewaczka operowa (sopran).
Była córką niezamożnego muzyka występującego w orkiestrach kinowych, który krótko po jej narodzinach opuścił rodzinę. Na trudne dzieciństwo wpłynęła także choroba – polio. Podjęła studia w konserwatorium w Parmie, do siedemnastego roku życia kształcąc się w grze na fortepianie. Przypadkowo odkryto jej głos i skierowano dodatkowo na wydział wokalny; naukę śpiewu kontynuowała w Mediolanie u Carmen Melis. W 1944 w Rovigo debiutowała jako Helena trojańska w "Mefistofelesie" Arriga Boita.
Wielką karierę rozpoczęła 11 maja 1946 dzięki udziałowi w inauguracyjnym powojennym koncercie w mediolańskiej La Scali pod kierownictwem Arturo Toscaniniego. Toscanini wysoko ją cenił (nazywał jej głos "niebiańskim") i wprowadził na stałe do zespołu La Scali, gdzie Tebaldi odnosiła kolejne sukcesy jako wykonawczyni partii Violetty w "Traviacie", Ewy w "Śpiewakach norymberskich", Madeleine w "Andrei Chénierze", Desdemony w "Otellu", pani Ford w "Falstaffie".
W La Scali występowała regularnie w latach 1949–1954. W 1950 debiutowała w Covent Garden w Londynie. Jako "primadonna assoluta" była najbardziej wziętą śpiewaczką w największych teatrach operowych do początku lat 50. XX w., kiedy pierwsze sukcesy zaczęła odnosić Maria Callas. Po opuszczeniu La Scali śpiewała w Teatro San Carlo w Neapolu. Od 1954 związała się z Metropolitan Opera w Nowym Jorku. Przez długi czas współpracowała z Mariem Del Monaco.
W kolejnych latach rywalizowała z Callas. . Wykonywała jednak zarówno sopranowe partie liryczne, jak i dramatyczne.
W 1973 roku zakończyła karierę sceniczną, kontynuowała jedynie występy w recitalach. 5 października 1975 śpiewała w Filharmonii Narodowej w Warszawie.

</doc>
<doc id="111101" url="https://pl.wikipedia.org/wiki?curid=111101" title="Mszczuj">
Mszczuj

Mszczuj – staropolskie imię męskie, najprawdopodobniej wariant imienia Mściwuj. 
Żeński odpowiednik: Mszczuja.
Mszczuj imieniny obchodzi 30 maja.
Osoby noszące to imię: 

</doc>
<doc id="111103" url="https://pl.wikipedia.org/wiki?curid=111103" title="Wszebąd">
Wszebąd

Wszebąd, Świebąd, Siebąd – staropolskie imię męskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-bąd" ("być, istnieć, żyć").
Wszebąd imieniny obchodzi 9 lipca.

</doc>
<doc id="111104" url="https://pl.wikipedia.org/wiki?curid=111104" title="Świebąd">
Świebąd



</doc>
<doc id="111105" url="https://pl.wikipedia.org/wiki?curid=111105" title="Siebąd">
Siebąd



</doc>
<doc id="111106" url="https://pl.wikipedia.org/wiki?curid=111106" title="Elwira Seroczyńska">
Elwira Seroczyńska

Elwira Seroczyńska, z domu Potapowicz (ur. 1 maja 1931 w Wilnie, zm. 24 grudnia 2004 w Londynie) – polska łyżwiarka szybka, olimpijka, wielokrotna mistrzyni Polski, zdobywczyni srebrnego medalu na igrzyskach w Squaw Valley 1960 i zdobywczyni tzw. małego mistrzostwa świata z Imatry 1962. Zawodniczka Stali Elbląg, Stali FSO Warszawa i Sarmaty Warszawa, później trenerka.
Córka Stanisława i Heleny Monkiewicz, z wykształcenia technik ekonomista, absolwentka Państwowego Liceum Administracyjno-Gospodarczego w Elblągu (1951) i warszawskiego AWF (1972), gdzie otrzymała tytuł magistra. W 1955 wyszła za łyżwiarza z Elbląga, Jacka Seroczyńskiego, z którym później się rozwiodła. Mieli syna Dariusza (ur. 1958), absolwenta Wydziału Inżynierii Lądowej Politechniki Warszawskiej.
Jej rekordy życiowe to 46,80 na 500 m, 1:39,20 na 1000 m, 2:25,70 na 1500 m, 8:11,10 na 3000 m i 10:35,40 na 5000 m. Zasłużona Mistrzyni Sportu, odznaczona m.in. Krzyżem Oficerskim Orderu Odrodzenia Polski.
Przebieg kariery.
Seroczyńska wraz z rodzicami przyjechała z Wilna do Elbląga w 1947, a od 1953 mieszkała w Warszawie. Jeszcze w Elblągu (w roku 1950), chcąc zobaczyć Tatry, zdecydowała się na organizowany przez klub Stal wyjazd na świąteczny obóz sportowy do Zakopanego. Zaopiekował się nią trener Kazimierz Kalbarczyk, u którego rozpoczęła treningi łyżwiarskie. Rok później zdobyła swoje pierwsze medale mistrzostw Polski (srebrny i złoty). W ciągu swej kariery sportowej Seroczyńska wygrywała krajowe mistrzostwa w różnych konkurencjach 26 razy, 17-krotnie ustanawiając rekord Polski. W Stali jej główną rywalką była Helena Majcherówna (znana później pod nazwiskiem Pilejczyk).
W 1957 w fińskiej Imatrze zadebiutowała w mistrzostwach świata w wieloboju i zajęła w nich 11. miejsce. Dwa lata później, w Swierdłowsku, poprawiła się o jedną pozycję, a w 1960 w Östersund była ponownie 11.
Igrzyska olimpijskie w Squaw Valley.
Na początku 1960 Seroczyńska i Pilejczyk pojechały na zimową olimpiadę do USA (były to pierwsze igrzyska, w których programie znalazło się łyżwiarstwo szybkie kobiet). Początkowo jednak działacze nie chcieli dopuścić do ich wyjazdu, uważając to za stratę pieniędzy przy jednoczesnej niemożności nawiązania walki z czołówką światową. 21 lutego Seroczyńska wystartowała na 1500 m w siódmej parze z Amerykanką Jeanne Omelenczuk i uzyskała wynik bliski rekordowi świata (2:25,7). Długo prowadziła w konkursie, a o ostatecznym wyniku miał zadecydować ostatni wyścig – Pilejczyk i radzieckiej łyżwiarki Lidiji Skoblikowej. Po zawziętej walce złoty medal zdobyła Skoblikowa; Seroczyńska była druga, a Pilejczyk trzecia. Podczas dekoracji grupa miejscowej Polonii urządziła swym rodaczkom owację, a następnie przedarła się przez kordon ochroniarzy i podrzucała je do góry. Po zawodach pojawiły się opinie, że na początku wyścigu Pilejczyk pojechała za szybko i podciągnęła Skoblikową, a gdyby tego nie zrobiła, Seroczyńska mogłaby mieć złoto.
Dzień później Seroczyńska rywalizowała w biegu na 1000 m z Japonką Yūko Tanaką. Zawodniczka Sarmaty Warszawa cały dystans jechała w niemal równym tempie, lepszym od rekordu świata o cztery sekundy. Wychodząc na ostatnią prostą z ostrego wirażu, zawadziła łyżwą o grudkę lodu na torze i upadła.
Kalbarczyk na łamach Przeglądu Sportowego stwierdził, że jego zdaniem winę za upadek jego podopiecznej ponoszą organizatorzy.
Na tamtych igrzyskach Seroczyńska zajęła jeszcze 6. miejsce na 500 m i 7. miejsce na 3000 m.
Późniejsze sezony.
W 1962 na mistrzostwach świata wieloboistek w Imatrze zajęła 9. miejsce, zwyciężając przy tym w konkurencji 500 m (odrębne oficjalne klasyfikacje na poszczególnych dystansach prowadzono wówczas jedynie na igrzyskach olimpijskich) i otrzymując złoty medal. Na światowym czempionacie w japońskiej Karuizawie rok później wywalczyła 23. pozycję. Z kolei na igrzyskach w Innsbrucku w 1964 występowała z przeziębieniem i plasowała się w drugiej i trzeciej dziesiątce. Po tym nieudanym występie zakończyła sportową karierę.
Po zakończeniu kariery.
Seroczyńska została trenerką w warszawskim Sarmacie. W latach 1971–1976 trenowała żeńską kadrę narodową, jako pierwsza kobieta w tej roli. Jej podopieczne (wśród nich Erwina Ryś-Ferens, Stanisława Pietruszczak, Janina Korowicka, 
Ewa Malewicka i Wanda Król) zmniejszyły dystans dzielący je od czołówki światowej, ale na igrzyskach w 1976 nie uzyskały sukcesów. Spadła na nią fala krytyki, co spowodowało rezygnację Seroczyńskiej ze stanowiska. Ponownie pracowała w Sarmacie, potem w klubie na Stegnach. Od 1985 do przejścia na emeryturę była szefem wyszkolenia w Polskim Związku Badmintona.
Odznaczona została m.in. srebrnym Medalem za Wybitne Osiągnięcia Sportowe i Krzyżem Oficerskim Orderu Odrodzenia Polski, tytułami Zasłużonego Mistrza Sportu i Zasłużonego Działacza Kultury Fizycznej. Pełniła funkcję członka zarządu PKOl, przewodniczącej Centralnego Klubu Olimpijczyka PKOl i sekretarza Towarzystwa Olimpijczyków Polskich. W 1992 była gościem honorowym II Zimowych Igrzysk Polaków na Litwie w podwileńskiej Suderwie.
Przed świętami Bożego Narodzenia w 2004 Seroczyńska udała się w odwiedziny do mieszkającego w Londynie syna i jego żony. Dostała tam udaru i po trzydniowym pobycie w szpitalu zmarła 24 grudnia. Pochowano ją na Cmentarzu Wojskowym na Powązkach w Warszawie (kwatera A29-tuje-6).

</doc>
<doc id="111108" url="https://pl.wikipedia.org/wiki?curid=111108" title="Aleksandra Spieczyńska">
Aleksandra Spieczyńska

Aleksandra Spieczyńska (ur. 1974 we Wrocławiu) – Miss Polonia 1993, International Queen of the Year 2004, modelka i fotomodelka.
Kariera.
Zadebiutowała w czasopiśmie "Dziewczyna" w konkursie "Dziewczyna na okładkę". Zajęła w nim drugie miejsce, ale wtedy została dostrzeżona i weszła do konkursu Elite Model Look.
W 1993 zdobyła tytuł Miss Polonia, jak również tytuły komplementarne: Miss Gracji, Miss Foto i Miss Publiczności.
W 2004 zdobyła koronę International Queen of the Year.

</doc>
<doc id="111109" url="https://pl.wikipedia.org/wiki?curid=111109" title="Świebor">
Świebor



</doc>
<doc id="111110" url="https://pl.wikipedia.org/wiki?curid=111110" title="Siebor">
Siebor



</doc>
<doc id="111111" url="https://pl.wikipedia.org/wiki?curid=111111" title="Siabor">
Siabor



</doc>
<doc id="111112" url="https://pl.wikipedia.org/wiki?curid=111112" title="Angus Ogilvy">
Angus Ogilvy

Angus James Bruce Ogilvy (ur. 14 września 1928 w Londynie, zm. 26 grudnia 2004 w Kingston Hospital w Londynie) – brytyjski arystokrata i przedsiębiorca, młodszy syn Davida Ogilvy’ego, 12. hrabiego Ogilvy i lady Alexandry Coke, córki 3. hrabiego Leicester. Przez małżeństwo z księżniczką Aleksandrą z Kentu wszedł do brytyjskiej rodziny królewskiej.
Kariera.
Wykształcenie odebrał Heatherdown School w Ascot i w Eton College. W latach 1946–1948 odbywał służbę wojskową w Gwardii Szkockiej ("Scots Guards"). W 1947 r. rozpoczął naukę na Trinity College w Cambridge, którą to uczelnię ukończył w 1950 r. z tytułem bakałarza filozofii, polityki i ekonomii.
Po studiach rozpoczął pracę w firmie Drayton, później nawiązał współpracę z Tinym Rowlandem, kopalnianym potentatem, mającym liczne koneksje w Rodezji. Pomyśle rozwijająca się kariera została przerwana w latach 70., kiedy wyszło na jaw, że Lonrho, firma należąca do Rowlanda, z którą współpracował Ogilvy, nie przestrzegała embarga nałożonego przez Wielką Brytanię na Rodezję. Działalność firmy została skrytykowana przez premiera Edwarda Heatha na forum Izby Gmin. Premier nazwał ją „najgorszą i nieakceptowalną twarzą kapitalizmu”.
Małżeństwo.
24 kwietnia 1963 w Opactwie Westminsterskim, poślubił księżniczkę Aleksandrę Helenę Elżbietę Olgę Christabel Windsor (ur. 25 grudnia 1936), córkę Jerzego Windsora, księcia Kentu i Mariny Glücksburg, córki Mikołaja, księcia greckiego. W uroczystościach uczestniczyli wszyscy członkowie rodziny królewskiej, a transmitowaną na cały świat transmisję telewizyjną oglądało ok. 200 milionów osób.
Z okazji ślubu królowa Elżbieta II zaproponowała Ogilvy’emu nadanie mu tytułu parowskiego, ale Ogilvy odmówił, podobnie jak odrzucił ofertę zamieszkania w jednym z królewskich pałaców. Ostatecznie para zamieszkała w Thatched House Lodge w Londynie, ale Aleksandra zatrzymała swój apartament w St. James’s Palace.
Angus i Aleksandra tworzyli zgrane i szczęśliwe małżeństwo. Doczekali się razem dwójki dzieci:
W rodzinie królewskiej.
Po rezygnacji z kariery w biznesie w 1973 r., Ogilvy rozpoczął działalność charytatywną i wspierał żonę w wypełnianiu obowiązków przynależnych członkowi rodziny królewskiej. Towarzyszył też jej w niektórych zagranicznych podróżach (m.in. do Egiptu w 1978 r., na Saint Lucia w 1979 r., do Hongkongu, Birmy, Tajlandii i Australii w 1980 r.).
W 1988 r. został odznaczony Krzyżem Wielkim Królewskiego Orderu Wiktoriańskiego. W 1997 r. wszedł w skład Tajnej Rady. Był również Strażnikiem Osoby Jej Królewskiej Mości w Szkocji ("Her Majesty's Bodyguard for Scotland").
Sir Angus był przewodniczącym Imperialnej Fundacji Walki z Rakiem, Związku Młodzieży Zjednoczonego Królestwa, patronem Arthritis Care, wicepatronem National Children’s Homes, przewodniczącym rady doradczej The Prince's Youth Business Trust, mężem zaufania Fundacji Zamku Leeds oraz członkiem rady zarządzającej Stowarzyszenia Promocji Nauki Chrześcijańskiej.
Cierpiał w ostatnich latach swojego życia na raka przełyku. Z powodu choroby nie uczestniczył w ceremoniach królewskich. Zmarł 26 grudnia 2004 r. Jego pogrzeb odbył się 5 stycznia 2005 – został pochowany w zamku Windsor.

</doc>
<doc id="111113" url="https://pl.wikipedia.org/wiki?curid=111113" title="Szebor">
Szebor



</doc>
<doc id="111114" url="https://pl.wikipedia.org/wiki?curid=111114" title="Śwsiebor">
Śwsiebor



</doc>
<doc id="111115" url="https://pl.wikipedia.org/wiki?curid=111115" title="Szabor">
Szabor



</doc>
<doc id="111116" url="https://pl.wikipedia.org/wiki?curid=111116" title="Prawo międzynarodowe publiczne">
Prawo międzynarodowe publiczne



</doc>
<doc id="111117" url="https://pl.wikipedia.org/wiki?curid=111117" title="Wszabor">
Wszabor



</doc>
<doc id="111118" url="https://pl.wikipedia.org/wiki?curid=111118" title="Wświebor">
Wświebor



</doc>
<doc id="111119" url="https://pl.wikipedia.org/wiki?curid=111119" title="Prawo prywatne międzynarodowe">
Prawo prywatne międzynarodowe

Prawo międzynarodowe prywatne – zespół norm, których zadaniem jest wskazanie systemu prawnego (własnego lub obcego państwa) właściwego dla dokonania oceny prawnej konkretnej sytuacji z zakresu prawa cywilnego, prawa rodzinnego i prawa pracy. Normy prawa prywatnego międzynarodowego rozstrzygają konflikty na tle powiązań stanu faktycznego z systemami prawnymi różnych państw – stąd ich nazwa – normy kolizyjne.
W znaczeniu szerokim prawo prywatne międzynarodowe obejmuje również normy merytoryczne prawa (międzynarodowego oraz wewnętrznego) dotyczące tzw. sytuacji z elementem obcym.
Prawo prywatne międzynarodowe uważa się dość powszechnie za zupełnie odrębną gałąź prawa – różną od prawa międzynarodowego tzw. publicznego i prawa cywilnego.
Przepisy prawa prywatnego międzynarodowego w większości są przepisami bezwzględnie wiążącymi ("iuris cogentis").
W Polsce jest uregulowane w zasadzie w ustawie z 4 lutego 2011 "Prawo prywatne międzynarodowe". Przed przepisami tej ustawy pierwszeństwo mają postanowienia wiążących Polskę umów międzynarodowych, zarówno dwustronnych (bilateralnych), jak i wielostronnych (multilateralnych).
Źródła prawa prywatnego międzynarodowego.
W Polsce źródłami prawa prywatnego międzynarodowego są:
Struktura normy kolizyjnej.
Ważnym pojęciem dla prawa prywatnego międzynarodowego jest "norma kolizyjna", a więc norma, która wskazuje prawo właściwe dla danego zakresu sytuacji życiowych. Oprócz nich występują w prawie prywatnym międzynarodowym normy ogólne, o nieco innych celach (np. klauzula porządku publicznego).
Norma kolizyjna ma budowę dwuczłonową. W skład normy kolizyjnej wchodzą dwie części: hipoteza i dyspozycja (za Henrykiem Trammerem).
Na hipotezę normy kolizyjnej składa się:
W skład dyspozycji normy kolizyjnej wchodzi:
Łącznik natomiast zbudowany jest z:
Klauzula porządku publicznego.
Nierzadko zdarza się, że rozwiązania w prawie wskazanym przez normy kolizyjne z różnych względów nie nadają się do zastosowania w polskim porządku prawnym. Mogą one być nieraz wręcz szokujące ze względu na mające długą tradycję reguły polskiego (czy szerzej – europejskiego) porządku prawnego. Dla przykładu, osoba, której prawo ojczyste zezwala na bigamię, chce zawrzeć kolejne małżeństwo z obywatelem polskim; małżeństwo nie dojdzie do skutku, gdyż zastosowanie obcego prawa spowoduje w tym wypadku skutki sprzeczne z podstawowymi zasadami porządku publicznego Rzeczypospolitej Polskiej.
W takich przypadkach należy sięgnąć właśnie do owej klauzuli, w polskim prawie prywatnym międzynarodowym zamieszczonej w art. 7 ustawy.
Odesłanie.
Ogólną (i nigdzie nieujętą) zasadą jest, że każde państwo stosuje wyłącznie swoje własne prawo prywatne międzynarodowe. Do wyjątków zalicza się przede wszystkim odesłanie.
Odesłanie polega na wyłączeniu właściwości prawa wskazanego przez własną normę kolizyjną na rzecz tego, które wskazuje norma kolizyjna państwa, którego prawo wyłączono.
Odesłanie może być:
Inny podział dotyczący odesłania to rozróżnienie na odesłanie:
W polskim prawie prywatnym międzynarodowym przyjęto tę instytucję już w ustawie z 1926 roku. Regulował ją art. 4 ustawy Prawo prywatne międzynarodowe z 1965 roku. Nieograniczone było odesłanie zwrotne do polskiego systemu prawnego (musi być to jednakże odesłanie bezpośrednie, a nie za pośrednictwem innych jeszcze systemów prawnych). Odesłanie dalsze (również bezpośrednie) było możliwe tylko w przypadku, gdy prawo ojczyste (wskazane łącznikiem obywatelstwa) dla danych stosunków prawnych przewidywało właściwość innego prawa – odesłanie dalsze następowało do państwa prawa trzeciego. Dopuszczalne było odesłanie jedynie pierwszego stopnia.
Sytuacja uległa zmianie po wejściu w życie ustawy z 2011 r. Tym razem doszło do ograniczenia dopuszczalności odesłania. Przepis art. 5 ust. 1 ustawy z 2011 r. stanowi, że „Jeżeli prawo obce, wskazane jako właściwe przez ustawę niniejszą, każe stosować do danego stosunku prawnego prawo polskie, stosuje się prawo polskie”. Oznacza to, że w świetle ustawy z 2011 r. dopuszczalne jest jedynie odesłanie zwrotne, następujące ze strony norm kolizyjnych wchodzących w skład systemu prawnego wskazanego przez nasze normy kolizyjne.
Odesłanie wyłącza Konwencja Rzymska z 1980 roku o prawie właściwym dla zobowiązań umownych, jak również rozporządzenie Rzym II.
Rozwój prawa prywatnego międzynarodowego.
Dorobek doktryny z zakresu prawa prywatnego międzynarodowego dla okresu do połowy XIX wieku nazywa się szkołą statutową.
Największym osiągnięciem dawnej szkoły statutowej (XII-XVI wiek) było rozróżnienie między normami dotyczącymi postępowania sądowego i normami prawa materialnego, przyjęcie zasady właściwości legis fori oraz locus regit formam actus.
W XVI wieku największym znaczeniem cieszyły się poglądy przedstawicieli szkoły francuskiej: Charlesa Dumoulina i Bertranda d’Argentré, a w XVII wieku szkoły holenderskiej – Pawła Voeta, Jana Voeta i Ulryka Hubera.
Szkoła statutowa upadła w latach 40. XIX wieku, a do jej porzucenia znacząco przyczynił się Friedrich Carl von Savigny, twórca teorii „siedziby” stosunku prawnego.
W 1851 roku Pasquale Stanislao Mancini, włoski prawnik, sformułował szereg twierdzeń, które stały się podstawą nowej szkoły włoskiej (m.in. zasada narodowości).
W Polsce w XIX wieku prace z zakresu prawa prywatnego międzynarodowego publikowali E. D. Bromirski, P. Burzyński, P. Nowiński, A. Wrotnowski i F. Kasparek.

</doc>
<doc id="111125" url="https://pl.wikipedia.org/wiki?curid=111125" title="ISO 8601">
ISO 8601

ISO 8601 – międzynarodowa norma ISO określająca sposób zapisu daty i czasu. Obecna wersja (ISO 8601:2004) jest trzecią edycją dokumentu, datowaną na 2004-12-03. Zastępuje ona pierwszą edycję – ISO 8601:1988 – oraz drugą edycję – ISO 8601:2000. Polski odpowiednik to norma PN-EN 28601:2002 (poprzednio PN-82/01204 i "PN-90/N-01204") wycofana w dniu 2008-05-29 bez zastąpienia. Stosowaniu standardu ISO 8601 w protokołach internetowych poświęcony jest .
Podstawowa koncepcja tego standardu polega na ustaleniu momentu w czasie z dokładnością ustaloną przez użytkownika za pomocą odpowiednio sformatowanych ciągów znaków ustawionych w porządku od najbardziej znaczących (rok) do najmniej znaczących (sekundy bądź ich części). Norma określa numeryczny format daty i czasu (bez używania nazw miesięcy, dni tygodnia czy literowych oznaczeń czasu przed lub po południu).
Zapis daty.
W standardzie ISO 8601 daty mogą być przedstawione na trzy różne sposoby: daty kalendarzowe, daty porządkowe i daty tygodniowe. Standard korzysta z kalendarza gregoriańskiego. Należy zwrócić uwagę, że rok "0001" w standardzie ISO 8601 oznacza 1 rok n.e., poprzedni – "0000" – oznacza rok 1 p.n.e., a "–0001" to rok 2 p.n.e. itd. Dla uniknięcia dwuznaczności rok powinien być zapisywany za pomocą czterech cyfr.
Daty kalendarzowe.
Data kalendarzowa to data, w której dzień jest liczony kolejno w każdym miesiącu. Np. 2 stycznia to data kalendarzowa. W standardzie ISO 8601 data kalendarzowa ma format "YYYY-MM-DD", czyli 2 dzień stycznia w roku 2005 zapisywany jest jako "2005-01-02". Można również opuścić separatory, zapisując datę w sposób "20050102". Format z separatorami to "format rozszerzony", a bez to "format podstawowy". Standard pozwala na przedstawianie dat z mniejszą precyzją: można zapisać "2005-01", co oznacza styczeń roku 2005.
Daty porządkowe.
Data porządkowa to taka, w której dzień jest przedstawiony jako kolejny w całym roku, za pomocą trzech znaków z wiodącymi zerami. 2 stycznia to "002", 1 lutego to "032", itd. 31 grudnia to "365" lub "366" w latach przestępnych. Data porządkowa ma format "YYYY-DDD". 2 stycznia 2005 zapisywany jest jako "2005-002", a w formacie podstawowym "2005002".
Daty tygodniowe.
Data tygodniowa to taka, w której dzień jest oznaczany jako kolejny w kolejnym tygodniu roku. Tydzień oznaczany jest dwiema cyframi od "01" do "52" lub "53". Dzień oznaczany jest jedną cyfrą, od "1" – poniedziałek do "7" – niedziela. Format daty tygodniowej to "YYYY-Www-D". Np. 2 lutego 2005 to "2005-W05-3" lub w zapisie podstawowym "2005W053" – trzeci dzień (środa) piątego tygodnia roku 2005.
Pierwszy tydzień roku to taki, w którym są przynajmniej 4 dni stycznia. Inaczej mówiąc, taki, w którym jest pierwszy czwartek stycznia lub dzień 4 stycznia. To oznacza, że tydzień "01" może zawierać dni z poprzedniego roku, a tydzień "53" – dni z następnego roku. Np. 1 stycznia 2005 wypadł w sobotę, więc "2004-W53" trwa od 27 grudnia 2004 do 2 stycznia 2005, a "2005-W01" zaczyna się 3 stycznia 2005 roku. Data kalendarzowa "2005-01-02" to data tygodniowa "2004-W53-7".
Zapis czasu.
Standard używa czasu 24-godzinego. Format podstawowy to "hhmmss", a rozszerzony to "hh:mm:ss". Można oczywiście użyć mniejszej precyzji: "hh:mm", "hhmm" lub "hh".
Można również używać części sekund, minut lub godzin, zaznaczając to znakiem dziesiętnym: kropką lub przecinkiem w zależności od lokalnych ustaleń. Dzielić można tylko najmniej znaczącą część, więc, zapisując np. 14 godzin, 30 i pół minuty, nie umieszczamy sekund: 14:30,5.
Północ oznaczana jest zarówno "00:00" jak i "24:00". Np. "24:00" 31 grudnia 2004 to ten sam moment co "00:00" 1 stycznia 2005.
Strefy czasowe.
Oznaczenia czasu UTC dokonuje się przez umieszczenie litery "Z" po czasie. Np. godzina 9:30 czasu UTC oznaczana jest "09:30Z" lub "0930Z".
Inne strefy czasowe oznacza się, zaznaczając ich przesunięcie (offset) względem czasu UTC, w formacie "±hh:mm", "±hhmm" lub "±hh". Standardowy czas geograficzny w Polsce (zwany zwyczajowo czasem zimowym) jest przesunięty o godzinę do przodu w stosunku do czasu UTC, a czas letni – o dwie godziny. Godzina "15:30" w Polsce w zimie zapisywana jest jako "15:30+01" i oznacza ten sam czas co "14:30Z".
Łączny zapis daty i czasu.
Łącznie datę i czas w standardzie ISO 8601 zapisuje się, wstawiając literę "T" między zapis daty i czasu. Powszechnie używany jest zapis "YYYY-MM-DDThh:mm:ss±hh:mm", np. "2005-01-02T03:01:45+01:00". Dopuszczalne i stosowane jest także rozdzielanie daty od czasu przy pomocy spacji: "YYYY-MM-DD hh:mm:ss ±hh:mm".
Aktualny czas UTC podany w rozszerzonym wariancie standardu ISO 8601: []
Przykłady użycia.
Polecenie date w konsoli systemów z rodziny Unix:
echo "Format rozszerzony YYYY-MM-DDThh:mm:ssZ"
date -u +%Y-%m-%dT%H:%M:%SZ
echo "Format podstawowy YYYYMMDDThhmmssZ"
date -u +%Y%m%dT%H%M%SZ
echo "Format podstawowy mniejszej precyzji YYYYMMDDThhmm"
date -u +%Y%m%dT%H%MZ
date --iso-8601="minutes"
Funkcja date() w PHP:
&lt;?php
$timeoffset = intval(date("Z"));
echo date("Y-m-d\TH:i:s\Z",time()-$timeoffset);
echo"\n";
// PHP 5 lub nowsze:
echo date("c"); // 2004-02-12T15:19:21+00:00
echo"\n";
Funkcja Date#toISOString() w JavaScript:
let date = new Date('05 October 2011 14:48 UTC')
console.log(date.toISOString()) // powinno wyświetlić w konsoli 2011-10-05T14:48:00.000Z

</doc>
<doc id="111127" url="https://pl.wikipedia.org/wiki?curid=111127" title="Wszegniew">
Wszegniew

Wszegniew, Świegniew, Śwsiegniew, Sięgniew – staropolskie imię męskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu " -gniew" ("gniew"). 
Wariant Sięgniew mógł powstać również wskutek skrócenia imienia Nasięgniew.
Wszegniew imieniny obchodzi 15 kwietnia.

</doc>
<doc id="111128" url="https://pl.wikipedia.org/wiki?curid=111128" title="Śwsiegniew">
Śwsiegniew



</doc>
<doc id="111129" url="https://pl.wikipedia.org/wiki?curid=111129" title="Świegniew">
Świegniew



</doc>
<doc id="111130" url="https://pl.wikipedia.org/wiki?curid=111130" title="Paraliż Band">
Paraliż Band

Paraliż Band – polski zespół muzyczny z Torunia, grający muzykę w stylu reggae.
Historia.
Zespół powstał w 1996 i został założony przez grupę przyjaciół. Początkowo muzycznie inspirował się punk rockiem, później także ska. Przełom nastąpił, kiedy muzycy zakochali się w reggae – od tego czasu ich muzyka nabrała nowych kolorów. Jesienią 2002 ukazała się ich debiutancka płyta "Paraliż Band", wydana nakładem toruńskiej wytwórni Paprotka Records. W tej samej "stajni" wczesnym latem 2005 pojawiła się druga płyta "Take Reggae Grammy". Natomiast w czerwcu 2006 dzięki toruńskiemu Stowarzyszeniu Inicjatyw Twórczych "Orbita" ukazało się DVD zespołu "W rytmie serca", które było jednym z pierwszych tego typu wydawnictw na polskiej scenie reggae. Zimą 2009 Offside Records opublikował trzeci album zespołu pt. "Vintage". Najnowsza – czwarta w kolejności – płyta długogrająca z 2015 roku nosi tytuł: "Na brzegu rzeki". Największe przeboje formacji to m.in. utwory "Wiosna", "Getto", "Reggae Paradise", "Porywa", "Szczęście". Dotychczas zagrali około 200 koncertów w całej Polsce.
14 listopada 2020 zmarł wieloletni waltornista grupy Łukasz Tur znany jako Turi.
Dyskografia.
Składanki z utworami Paraliż Band:

</doc>
<doc id="111131" url="https://pl.wikipedia.org/wiki?curid=111131" title="Historia socjologii">
Historia socjologii

Historia socjologii, w zależności od sposobu widzenia jej przedmiotu, może obejmować różne zakresy. Jerzy Szacki wyróżnia trzy zakresy historii socjologii:
Spór o to, kiedy właściwie zaczyna się historia socjologii jest, zdaniem Szackiego, bezzasadny. Na jednym jego biegunie znajdują się bowiem opinie, że socjologia istniała niemal zawsze i wszędzie, gdyż zgodnie ze słowami Émile’a Durkheima: „Ludzie nie czekali na pojawienie się nauki społecznej, by wytworzyć sobie ideę prawa, moralności, rodziny, państwa, a nawet społeczeństwa, ponieważ bez tych idei nie mogliby się w życiu obejść”. Drugim skrajnym podejściem jest stwierdzenie, że socjologia nie istnieje nawet do tej pory, ponieważ nie spełnia jeszcze zasad naukowości jak np. fizyka (nie dysponuje równie niezawodnymi metodami naukowymi). Każde ze stanowisk zależy od przyjętego poglądu na to, czym jest socjologia i co jest w niej najważniejsze. Zdaniem Szackiego historia myśli socjologicznej najpełniej przedstawia historyczne tło socjologii współczesnej oraz ukazuje kolejne rewolucje, przez które przeszło myślenie o życiu społecznym. Szacki wymienia cztery takie rewolucje:
Na podstawie.
Historia ważniejszych odkryć i koncepcji socjologicznych w zestawieniu chronologicznym

</doc>
<doc id="111132" url="https://pl.wikipedia.org/wiki?curid=111132" title="Wszebora">
Wszebora

Wszebora, Świebora, Siabora, Szabora – staropolskie imię żeńskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-bora" ("walczyć, zmagać się"). Mogło oznaczać "ta, która zawsze podejmuje walkę".
Wszebora po raz pierwszy została odnotowana w dokumentach w 1409, forma Świebora – w 1442, zaś Szabora||Siabora – w 1443. Zdrobnieniem od tego imienia mogła być Świechna. 
Wszebora imieniny obchodzi 21 października.
Męskie odpowiedniki: Wszebor, Wszabor, Wświebor, Świebor, Śwsiebor, Siebor, Siabor, Szabor, Szebor. 

</doc>
<doc id="111133" url="https://pl.wikipedia.org/wiki?curid=111133" title="Sięgniew">
Sięgniew



</doc>
<doc id="111135" url="https://pl.wikipedia.org/wiki?curid=111135" title="Siabora">
Siabora



</doc>
<doc id="111136" url="https://pl.wikipedia.org/wiki?curid=111136" title="Szabora">
Szabora



</doc>
<doc id="111137" url="https://pl.wikipedia.org/wiki?curid=111137" title="Świebora">
Świebora



</doc>
<doc id="111138" url="https://pl.wikipedia.org/wiki?curid=111138" title="Mirosław Stadler">
Mirosław Stadler

Mirosław Stadler (ur. 26 lutego 1955 w Jaworznie, zm. 25 grudnia 2004) – polski piłkarz i trener.
Jako zawodnik występował w Szczakowiance oraz Victorii Jaworzno, z którą w 1984 awansował do II ligi.
Przez kilka lat był drugim trenerem Szczakowianki, wraz z Andrzejem Sermakiem był współtwórcą głównego sukcesu tego klubu – awansu w krótkim czasie z V ligi do ekstraklasy (2002). Od maja do czerwca 2003 występował jako nominalny I trener grającej w I lidze Szczakowianki (faktycznie pierwszym trenerem był Albin Mikulski); Stadler figurował jako trener ze względu na przepisy, które zabraniały prowadzenia kilku klubów I ligi w ciągu jednego sezonu, a Mikulski pracował wcześniej w Pogoni Szczecin). Duet Mikulski-Stadler nie uchronił Szczakowianki przed degradacją – wprawdzie klub zajął w tabeli miejsce barażowe i początkowo w barażu uratował pobyt w ekstraklasie, ale po weryfikacji barażu został zdegradowany i ukarany pod zarzutem próby przekupstwa piłkarzy drużyny przeciwnej (Świtu Nowy Dwór Mazowiecki, tzw. "afera barażowa").
Mirosław Stadler kontynuował pracę jako drugi trener Szczakowianki w kolejnym sezonie w II lidze, z powodzeniem ratując zespół przed dalszym spadkiem mimo rozpoczęcia rozgrywek z balastem 10 punktów karnych (z Mikulskim w roli pierwszego trenera). Po sezonie 2003/04 zrezygnował ze względu na stan zdrowia, pozostając koordynatorem pracy trenerskiej z młodzieżą.
Zmarł w grudniu 2004.
Od 2005 roku w Jaworznie organizowany jest Memoriał im. Mirosława Stadlera – halowy turniej piłki nożnej z udziałem drużyn piłkarskich z Jaworzna i okolic. W 2017 miała miejsce jego trzynasta edycja.

</doc>
<doc id="111139" url="https://pl.wikipedia.org/wiki?curid=111139" title="Wszemir">
Wszemir

Wszemir, Wszemiar, Świemir, Siemir, Siemar – staropolskie imię męskie, złożone z członu "Wsze-" („wszystek, każdy, zawsze”) w różnych wersjach nagłosowych, oraz członu "-mir" („pokój, spokój, dobro”).
Wszemir imieniny obchodzi 21 maja i 18 grudnia.

</doc>
<doc id="111140" url="https://pl.wikipedia.org/wiki?curid=111140" title="Świemir">
Świemir



</doc>
<doc id="111141" url="https://pl.wikipedia.org/wiki?curid=111141" title="Siemir">
Siemir



</doc>
<doc id="111143" url="https://pl.wikipedia.org/wiki?curid=111143" title="Siemar">
Siemar



</doc>
<doc id="111144" url="https://pl.wikipedia.org/wiki?curid=111144" title="Wszemiar">
Wszemiar



</doc>
<doc id="111146" url="https://pl.wikipedia.org/wiki?curid=111146" title="Świemił">
Świemił



</doc>
<doc id="111149" url="https://pl.wikipedia.org/wiki?curid=111149" title="Wszemiła">
Wszemiła

Wszemiła – staropolskie imię żeńskie, złożone z członu "Wsze-" ("wszystek, każdy, zawsze") w różnych wersjach nagłosowych, oraz członu "-miła" ("miła"). Znaczenie imienia: "wszystkim miła", "lubiana przez wszystkich".
Wszemiła imieniny obchodzi 22 listopada.

</doc>
<doc id="111150" url="https://pl.wikipedia.org/wiki?curid=111150" title="Wszemysł">
Wszemysł

Wszemysł - staropolskie imię męskie, złożone z członu "Wsze-" ("wszystek, każdy, zawsze") oraz "-mysł" ("myśleć"). 

</doc>
<doc id="111151" url="https://pl.wikipedia.org/wiki?curid=111151" title="Świerad">
Świerad



</doc>
<doc id="111152" url="https://pl.wikipedia.org/wiki?curid=111152" title="Świrad">
Świrad



</doc>
<doc id="111153" url="https://pl.wikipedia.org/wiki?curid=111153" title="Wszesiodł">
Wszesiodł

Wszesiodł – staropolskie imię męskie, złożone z członu "Wsze-" ("wszystek, każdy, zawsze") oraz "-siodł" ("osada, siedziba"). Imię to znaczyło być może "ten, który może się bez kłopotów osiedlić wszędzie".

</doc>
<doc id="111154" url="https://pl.wikipedia.org/wiki?curid=111154" title="Wszesuł">
Wszesuł

Wszesuł - staropolskie imię męskie, złożone z członu "Wsze-" ("wszystek, każdy, zawsze") oraz "-suł" ("obiecywać" lub "lepszy, możniejszy"). 

</doc>
<doc id="111158" url="https://pl.wikipedia.org/wiki?curid=111158" title="Towarzystwo Królewskie">
Towarzystwo Królewskie



</doc>
<doc id="111159" url="https://pl.wikipedia.org/wiki?curid=111159" title="Ciechrz">
Ciechrz

Ciechrz – wieś w Polsce położona w województwie kujawsko-pomorskim, w powiecie mogileńskim, w gminie Strzelno.
Podział administracyjny.
W latach 1954-1971 wieś należała i była siedzibą władz gromady Ciechrz, po jej zniesieniu w gromadzie . W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 215 mieszkańców. Jest, wespół ze wsią Górki (215 mieszkańców), dwunastą co do wielkości miejscowością gminy Strzelno.
Historia.
Pierwsze zapiski o Ciechrzu jako własności benedyktynów pochodzą z XI wieku.
Współczesność.
We wsi obok gospodarstw rolnych znajdują się zakłady produkcyjne i rzemieślnicze. W Ciechrzu mieściła się Szkoła Podstawowa imienia Mikołaja Kopernika zlikwidowana w 2020 roku.

</doc>
<doc id="111160" url="https://pl.wikipedia.org/wiki?curid=111160" title="Ciencisko">
Ciencisko

Ciencisko – wieś w Polsce położona w województwie kujawsko-pomorskim, w powiecie mogileńskim, w gminie Strzelno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 237 mieszkańców. Jest dziesiątą co do wielkości miejscowością gminy Strzelno.
Historia.
Wzmiankowana po raz pierwszy w XII wieku jako własność norbertanek.
II wojna światowa.
W miejscowym lesie, w 1939 roku, dokonano masowej egzekucji okolicznych mieszkańców, których ciała ekshumowano w 1943 roku i spalono dla zlikwidowania śladów.
Rolnictwo.
Wieś liczy blisko 30 gospodarstw rolnych o łącznej powierzchni około 430 ha (dane z roku 2004).

</doc>
<doc id="111162" url="https://pl.wikipedia.org/wiki?curid=111162" title="Jaronty">
Jaronty

Jaronty – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 118 mieszkańców. Jest 36. co do wielkości miejscowością gminy Inowrocław.
Historia.
W XIX wieku i na początku XX wieku wieś należała do rodu Znanieckich. W dworku Znanieckich gościł w listopadzie 1927 roku Stanisław Przybyszewski – zmarł tamże 23 listopada 1927.

</doc>
<doc id="111167" url="https://pl.wikipedia.org/wiki?curid=111167" title="Serafim Żeleźniakowicz">
Serafim Żeleźniakowicz

Serafim Żeleźniakowicz (ur. 27 grudnia 1913 w Timkowiczach, obecnie Białoruś, zm. 25 grudnia 2004 w Białymstoku) – duchowny prawosławny (protoprezbiter), wieloletni rektor Warszawskiego Seminarium Duchownego.
Życiorys.
Był synem kapłana prawosławnego, Arsenija Żeleźniakowicza, i jego żony Ludmiły zd. Gołub. W wieku dziewięciu lat stracił ojca, zaś w 1935 także matkę. Już wcześniej, pod wpływem przykładu ojca, postanowił zostać kapłanem. W 1935 ukończył Seminarium Duchowne w Wilnie, w 1939 Studium Teologii Prawosławnej Uniwersytetu Warszawskiego, jednak z powodu wybuchu II wojny światowej nie mógł obronić pracy magisterskiej.
24 maja 1942 biskup grodzieński i białostocki Benedykt wyświęcił go na diakona, zaś następnego dnia – na kapłana. Pierwszą parafię prowadził w Hajnówce. Wyróżniwszy się w swojej pracy duszpasterskiej, został wyznaczony przez metropolitę warszawskiego i całej Polski Makarego na rektora prawosławnego seminarium duchownego w Warszawie. Funkcję tę pełnił w latach 1951–1970; uzupełniał jednocześnie studia, otrzymując stopień kandydata nauk teologicznych na Akademii Duchownej w Moskwie (1958) oraz broniąc doktorat z teologii na Chrześcijańskiej Akademii Teologicznej (ChAT) w Warszawie. W latach 1962–1991 był wykładowcą ChAT. Swoją dysertację doktorską poświęcił historii monasteru św. Onufrego w Jabłecznej.
16 września 1970 został proboszczem katedralnego soboru św. Mikołaja w Białymstoku, od 1986 był dziekanem okręgu białostockiego. Przyczynił się do powstania największej świątyni prawosławnej w Polsce – cerkwi Świętego Ducha w Białymstoku. Zajmował się duszpasterstwem młodzieży licealnej i akademickiej, reprezentował Kościół prawosławny na sympozjach naukowych. 24 września 1986 sobór polskich biskupów prawosławnych nadał mu wysoki tytuł protoprezbitera.
W chwili śmierci był najstarszym duchownym prawosławnym w Polsce. Pochowany został na cmentarzu prawosławnym Wszystkich Świętych w Białymstoku.

</doc>
<doc id="111168" url="https://pl.wikipedia.org/wiki?curid=111168" title="MPG">
MPG



</doc>
<doc id="111170" url="https://pl.wikipedia.org/wiki?curid=111170" title="Ed2k">
Ed2k

ed2k – protokół sieciowy typu P2P. Pierwszym klientem obsługującym ten protokół był eDonkey2000, stąd nazwa i wynikające z tego powodu niejednoznaczności: czasem określenie "eDonkey" dotyczy klienta, a czasem rodzaju sieci.
Autor protokołu ed2k opracował też protokół Overnet. Wiele aplikacji klienckich obsługuje również Overnet, dzięki czemu obie sieci ze sobą współpracują.
Charakterystyka sieci ed2k.
Sieć eDonkey jest zdecentralizowana, ale do jej pracy konieczne są komputery pełniące rolę serwerów. Zadaniem serwerów jest kojarzenie klientów, którzy wymieniają między sobą pliki. Oprogramowanie zgodne z protokołem ed2k istnieje w wersjach dla prawie wszystkich systemów operacyjnych.
W sieci ed2k plik odnajdywany jest na podstawie jego rozmiaru oraz sumy MD4. Dzięki właściwościom MD4 dwa pliki różniące się choć jednym bajtem mają zupełnie różne sumy MD4. Dla wygody ludzi używa się również normalnych nazw plików. Pliki dzielone są na fragmenty nazywane po angielsku "chunks". Dzięki takiemu podejściu, podczas ściągania dużego pliku, komputer od razu staje się źródłem dla innych maszyn. Wystarczy, że z pierwszego źródła do wielu innych miejsc trafią poszczególne fragmenty pliku, a system złoży je u każdego odbiorcy w jedną całość posługując się sumami MD4. W efekcie bardzo pożądany plik szybko się rozprzestrzenia.
Niezwykle ważne jest podkreślenie, że osoba umieszczająca w sieci ed2k plik nie musi posiadać bardzo szybkiego łącza. Jeżeli znajdzie się wielu chętnych, aby mieć ten plik u siebie, to oni staną się kolejnymi centrami jego dystrybucji. W efekcie sieć ed2k może być wykorzystana do masowego rozpowszechniania bardzo dużych ilości danych. Duże pliki mogą trafić prosto do wszystkich odbiorców bez ponoszenia prawie żadnych kosztów. Niektóre strony internetowe WWW (np. polskie osloskop.net i osiolek.com) zawierają bazy z informacjami jakie pliki warto jest ściągnąć z sieci ed2k. Dodatkowo sam protokół przewiduje pewne mechanizmy wyszukiwania.
Fakt istnienia bardzo wielu serwerów powoduje, że aby włączyć się do sieci eDonkey należy poszukać w Internecie listy aktywnych serwerów. Sieć ed2k jest ogromnym archiwum plików multimedialnych. Dodatkowym plusem są tu sumy kontrolne, które zapewniają mniejszą szansę na ściągnięcie uszkodzonego lub fałszywego pliku.
Do pełnego wykorzystania sieci eDonkey konieczne jest posiadanie publicznego adresu IP. Może być on dynamicznie przydzielany poprzez DHCP. Jeżeli komputer ma dostęp do sieci przez proxy lub NAT i administrator odmówi forwardowania portów to klient ed2k otrzyma status "Low ID". Klienty ze statusem "Low ID" mogą pobierać pliki tylko od klientów z "High ID", natomiast klienty z "High ID" zarówno od klientów z "High ID jak i z "Low ID". Status "Low ID" może więc spowodować dostępność mniejszej ilości źródeł i wolniejsze pobieranie. Jeśli pobierany plik jest bardzo rozpowszechniony różnica nie powinna być widoczna.
Inne klienty ed2k.
Obecnie istnieje ogromna ilość darmowych i otwartych klientów tej sieci. Dużą popularność zyskał klient eMule (ang. "mule" – muł). eMule działa w systemie Microsoft Windows, jednak jego wersja xMule pracuje w Linuksie, aMule w Linuksie, Solarisie, FreeBSD, czy MacOS-ie. MediaVAMP jest popularny w Korei Płd.
Innym popularnym klientem sieci ed2k jest MLDonkey napisany w języku Ocaml, udostępniany na zasadach licencji GPL, pracujący na prawie wszystkich platformach i obsługujący również inne sieci p2p (np. BitTorrent czy KaZaA).

</doc>
<doc id="111171" url="https://pl.wikipedia.org/wiki?curid=111171" title="Nadzieja (chrześcijaństwo)">
Nadzieja (chrześcijaństwo)

Nadzieja chrześcijańska (, ; ) – postawa duchowa chrześcijanina, który oczekuje spełnienia się obietnic zawartych w słowie Bożym. Zasadniczym jej przedmiotem jest odnowienie w Chrystusie zmartwychwstałym zarówno rodzaju ludzkiego, jak i całego wszechświata: przemiana i uzdrowienie świata poddanego "niewoli zepsucia i marności" oraz ostateczne wybawienie ludzkości z grzechu, cierpienia i śmierci poprzez zmartwychwstanie i usynowienie w Chrystusie (por. Rz 8, 24-25).
Pismo Święte.
Pismo Święte, zarówno Stary, jak i Nowy Testament, mówi o nadziei jako o duchowej cnocie, która powstaje w sercu ludzkim pod wpływem działania słowa Bożego. Gdy Bóg przemawia do pojednynczego człowieka lub do zgromadzenia, w odpowiedzi w człowieku rodzi się nadzieja spełnienia tego o czym Bóg mówi (por. Ps 119 [118],42.74.81; Ps 130,5). Rodzi się również wiara w to, o czym mówi (co objawia) oraz miłość, jako wcielenie w życie słowa Bożego, będącego regułą życia. Nadzieja jako odpowiedź na słowo Boże jest cnotą, którą człowiek otrzymuje od Ducha Świętego, wprowadzającą go w życie Boże, tradycyjnie zwane „życiem teologalnym” (dawniej „teologicznym”). Odwrotnie, ci którzy nie przyjmują słowa Bożego, gdyż jest zbyt „twarde” (por. J, 6,60) lub nie są w stanie go słuchać (J 8,43), będą sądzeni przez to słowo w dniu ostatecznym (J 12,48).
Podstawową treścią nadziei chrześcijanina, o której mówią pisma nowotestamentalne, przede wszystkim Listy oraz Dzieje Apostolskie, jest osiągnięcie chwały Bożej (por. Rz 5, 2). Nadzieja ma więc charakter eschatologiczny, dotyczący nadejścia Królestwa Bożego. Konkretnie chrześcijanie mają nadzieję na:
Wszystkie te wymienione rzeczywistości sprowadzają się do jednego, w nadziei chrześcijańskiej chodzi o zbawienie siebie i bliźnich.
Teologia patrystyczna.
Według papieża Benedykta XVI jednym z najważniejszych dzieł patrystycznych o nadziei chrześcijańskiej jest traktat Augustyna z Hippony "Państwo Boże". Ukazuje on sens i rolę Kościoła w jego wymiarze ziemskim w stosunku do instytucji społeczeństwa świeckiego. Podstawowym kryterium właściwego zaangażowania Kościoła w sprawy doczesne jest właśnie nadzieja. Chrześcijanie oczekują, że historia tego świata, którą kieruje Opatrzność, spełni się w Królestwie Bożym poprzez to, że zwycięży w świecie postawa miłości nieegoistycznej:
Teologia średniowieczna.
Według Tomasza z Akwinu bezpośrednim przedmiotem, ku któremu zwracają chrześcijanina cnoty teologiczne jest "cel ostateczny" życia, czyli Królestwo Boże. Cnota nadziei wprowadza ów cel, jako oczekiwany "w nadziei", w wolę człowieka. Podobnie i miłość sprawia, że wola człowieka kocha królestwo Boże, o tyle o ile jest już obecne. Wiara zaś sprawia, że człowiek poznaje je swym intelektem.
Teologia XX w..
W teologii katolickiej nadzieja jest jedną z trzech cnót teologicznych, jest więc cnotą wlaną, czyli owocem przyjęcia daru łaski Boga. Jej istotą jest postawa wierzącego, który oczekuje z zaufaniem na objawienie się w jego życiu Bożej dobroci i pomocy. Istotnym elementem chrześcijańskiej nadziei jest ufność, że po trudach doczesności, Bóg pozwoli w wieczności kosztować wierzącemu szczęścia królestwa niebieskiego. W tradycyjnym katolickim nauczaniu jest nadzieja także "lękiem przed obrażeniem Bożej miłości oraz przed nadchodzącą karą" w czasie Sądu Ostatecznego. Papież Benedykt XVI poświęcił cnocie nadziei encyklikę „Spe salvi”.
Protestancki teolog Jürgen Moltmann stworzył pojęcie „teologia nadziei”, której postulatem jest uczynienie tej cnoty głównym motywem chrześcijańskiej etyki i duchowości.
Grzechem przeciwko nadziei jest zarówno rozpacz, jak i zuchwała wiara, czyli przekonanie o spełnieniu się obietnicy Bożej zawartej w słowie Bozym, bez posłuszeńśtwa temu słowu poprzez wiarę i miłość.
W ujęciu Jana Pawła II.
Według nauczania Jana Pawła II w katechezach „Mężczyzną i niewiastą stworzył ich”, nadzieja łączy się ściśle z tajemnicą odkupienia ludzkiego ciała, które jest jej przedmiotem, zgodnie z Listem do Rzymian 8,23-24:
Nadzieja towarzyszy człowiekowi od zarania dziejów. Po grzechu pierwszego Adama, który miał wymiar nie tylko wewnętrzny, ale i „kosmiczny”, tzn. mający skutek we wszechświecie, nadzieja została zaszczepiona w serce człowieka: zło w człowieku i w świecie zostanie przezwyciężone (por. Rdz 3,15). Obietnica dana Adamowi i Ewie została już spełniona: odkupienie ciała już się dokonało w Chrystusie – ostatnim Adamie. Poprzez Jego śmierć i zmartwychwstanie została potwierdzona ta nadzieja, w której „już jesteśmy zbawieni”.
Można mówić o nadziei w wymiarze eschatologicznym, która wyraża się w zmartwychwstaniu – zwycięstwie nad śmiercią oraz o nadziei „dnia powszedniego”.
Nadzieję eschatologiczną noszą w sobie rodzice w czasie małżeńskiego zjednoczenia, pragnąc, by ich poczęte i zrodzone dziecko zostało odrodzone przez chrzest, otwarło się na „pierwsze dary Ducha”, stając się „dzieckiem Bożym”. To zaś, zgodnie ze słowami św. Pawła, niesie również szczególną nadzieję dla świata. Świat bowiem został przeklęty z powodu ludzkiego grzechu (por.Rdz 3,17), a teraz z upragnieniem oczekuje „objawienia się synów Bożych”, gdyż będzie przy zmartwychwstaniu uczestniczyć „w wolności i chwale dzieci Bożych” (Rz 8,21). „Odkupienie ciała – nauczał Jan Paweł II – jest więc odkupieniem świata: ma wymiar kosmiczny”.
Jest też nadzieja „dnia powszedniego” – z tajemnicy odkupienia ciała czerpie człowiek siłę do przezwyciężania zła dobrem (por. Rz 12,21) w trudach życia i w jego „zwyczajności” oraz na miarę zobowiązań wynikających z powołania bądź to do małżeństwa, bądź to do bezżenności. Jest to nadzieja zwycięstwa nad grzechem. „W nadziei bowiem już jesteśmy zbawieni” Rz 8,24

</doc>
<doc id="111173" url="https://pl.wikipedia.org/wiki?curid=111173" title="Władysław Serczyk">
Władysław Serczyk

Władysław Andrzej Serczyk (ur. 23 lipca 1935 w Krakowie, zm. 5 stycznia 2014 w Rzeszowie) – polski historyk, profesor, zajmujący się historią Ukrainy, Rosji i historią stosunków polsko-kozackich i polsko-ukraińskich. W latach 1974–1978 dyrektor Biblioteki Jagiellońskiej.
Życiorys.
Ukończył studia historyczne na Uniwersytecie Jagiellońskim oraz Uniwersytecie Marii Curie-Skłodowskiej w Lublinie. W 1963 uzyskał doktorat, w 1968 habilitację. W latach 1976–1986 był profesorem UJ, gdzie od 1979 do 1981 pełnił funkcję prorektora. W latach 1974–1978 był dyrektorem Biblioteki Jagiellońskiej. W latach 1981–1985 Serczyk był członkiem Prezydium Komitetu Nauk Historycznych Polskiej Akademii Nauk. Od 1986 do 1996 zatrudniony w Filii Uniwersytetu Warszawskiego w Białymstoku. W latach 1993–1996 pełnił funkcję prorektora Uniwersytetu Warszawskiego do spraw Filii w Białymstoku. Od 1997 profesor Wyższej Szkoły Pedagogicznej w Rzeszowie, od 2001 Uniwersytetu Rzeszowskiego. Członek wielu organizacji, m.in. od 1993 przewodniczący Polsko-Ukraińskiej Komisji ds. Podręczników Szkolnych. Autor ponad 300 prac naukowych, z czego ponad 30 to książki.
W latach 1956–1981 Serczyk był członkiem Polskiej Zjednoczonej Partii Robotniczej (PZPR).
Był promotorem pracy magisterskiej późniejszego profesora UJ Andrzeja Nowaka.
Brat historyka Jerzego Włodzimierza Serczyka. Został pochowany na cmentarzu Rakowickim w Krakowie.
Wybrane odznaczenia i wyróżnienia.
Kilkakrotnie był nagradzany przez Ministra Szkolnictwa Wyższego.

</doc>
<doc id="111174" url="https://pl.wikipedia.org/wiki?curid=111174" title="Witold Paszt">
Witold Paszt

Witold Stefan Paszt (ur. 1 września 1953 w Zamościu, zm. 18 lutego 2022 tamże) – polski piosenkarz, założyciel i wokalista zespołu Vox.
Życiorys.
Ukończył szkołę muzyczną w Zamościu. Studiował na Wydziale Wychowania Muzycznego Uniwersytetu Marii Curie-Skłodowskiej w Lublinie, ale studiów nie ukończył.
Karierę muzyczną rozpoczął w 1977 w założonej przez siebie grupie Victoria Singers. W 1978 założył zespół Vox, z którym wydał kilka albumów: "Vox" (1979), "Monte Carlo Is Great" (1981), "Sing, sing, sing" (1986), "Vox 2" (1989), "Największe przeboje" (1993), "The Best of Vox" (1994), "Cudowna podróż" (1996) i "Moda i miłość" (1998). Był to męski kwartet wokalny występujący w składzie: Andrzej Kozioł, Ryszard Rynkowski (rozpoczął karierę solową w 1987 r.) oraz kuzyni: Witold Paszt i Jerzy Słota. Zagrali dziesiątki koncertów w Polsce, a także koncertowali m.in. w Holandii, Szwecji, Stanach Zjednoczonych oraz na Kubie.
Na początku XXI w. rozpoczął karierę solową, nie przerywając jednak współpracy z grupą Vox. 9 czerwca 2001 wydał jedyny solowy album studyjny pt. "Jak słońce" utrzymany w konwencji muzyki pop i pop-rock. Wiosną 2005 w parze z Anną Głogowską zajął drugie miejsce w finale pierwszej edycji programu rozrywkowego TVN "Taniec z gwiazdami". W kolejnych latach pojawił się gościnnie w serialu "Klinika samotnych serc" (2005) i filmie "Planeta singli 2" (2018), wcielił się także w postać Króla Cyganów w telewizyjnym filmie "Wesele w kurnej chacie" (2016) i Gézę Kalocsaya w filmie "Gwiazdy" (2017). W latach 2021–2022 był jednym z trenerów drugiej i trzeciej edycji programu "The Voice Senior" w TVP2; trzecią edycję programu wygrał przedstawiciel jego drużyny Krzysztof Prusik.
Życie prywatne.
Był żonaty z Martą Paszt z Hamerskich (1954-2018), z którą miał dwie córki (Aleksandrę i Natalię). Miał dwoje wnucząt: Nadię (ur. 2020) i Macieja. Mieszkał w Zamościu, gdzie był również właścicielem Hotelu Senator na Starym Mieście. Był kuzynem Jerzego Słoty.
Był członkiem honorowego komitetu poparcia Bronisława Komorowskiego przed przyspieszonymi wyborami prezydenckimi w 2010 oraz przed wyborami prezydenckimi w 2015.
Zmarł 18 lutego 2022 w wyniku komplikacji związanych z trzykrotnym przebyciem choroby COVID-19. 18 marca 2022 prochy artysty spoczęły na cmentarzu komunalnym w Zamościu.

</doc>
<doc id="111176" url="https://pl.wikipedia.org/wiki?curid=111176" title="Władysław A. Serczyk">
Władysław A. Serczyk



</doc>
<doc id="111183" url="https://pl.wikipedia.org/wiki?curid=111183" title="Franciszek Szystowski">
Franciszek Szystowski

Franciszek Zygmunt Szystowski (ur. 8 grudnia 1898 w Windawie, zm. 17 sierpnia 1991 w Londynie) – podpułkownik broni pancernych Wojska Polskiego. Awansowany przez władze emigracyjne na pułkownika.
Życiorys.
3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów kawalerii (w 1924 roku zajmował 159., a cztery lata później – 39. lokatę). Pełnił służbę w 15 pułku Ułanów Poznańskich w Poznaniu. 15 października 1926 roku został przydzielony do 3 szwadronu samochodów pancernych w Poznaniu, będącego organicznym pododdziałem 3 Dywizji Kawalerii, na stanowisko młodszego oficera szwadronu. W 1929 roku został dowódcą 3 szwadronu samochodów pancernych. 27 stycznia 1930 roku został awansowany na rotmistrza ze starszeństwem z dniem 1 stycznia 1930 roku i 15. lokatą w korpusie oficerów kawalerii. We wrześniu 1930 roku przeniesiony został do garnizonu Brześć, gdzie dowodzony przez niego szwadron wszedł w skład nowo utworzonego 1 dywizjonu samochodów pancernych. Z dniem 1 września 1931 roku został przeniesiony do 4 dywizjonu pancernego w Brześciu. 12 października 1931 roku skierowany został na jednomiesięczny Kurs Doskonalący Oficerów Broni Pancernych w Centrum Wyszkolenia Broni Pancernych. Od 1 grudnia 1934 roku do 1 kwietnia 1938 roku zajmował stanowisko szefa Wydziału Studiów Dowództwa Broni Pancernych. W latach 1927–1937 był członkiem Komitetu Redakcyjnego Przeglądu Wojskowo-Technicznego. Na stopień majora został mianowany ze starszeństwem z 19 marca 1937 roku i 10. lokatą w korpusie oficerów broni pancernych.
Podczas kampanii wrześniowej w stopniu majora był dowódcą 81 dywizjonu pancernego, z którym odbył szlak bojowy od Chojnic do okolic Buczacza 17 września 1939.
Przedostał się następnie do Wielkiej Brytanii. Od października 1940 do 1941 wchodził w skład Komisji Regulaminowej Broni Pancernej, zajmującej się tłumaczeniem regulaminów brytyjskich, następnie służył w referacie broni pancernej w Oddziale III Sztabu Naczelnego Wodza. W czerwcu 1942 roku został szefem nowo utworzonego Wydziału Broni Pancernej w Sztabie Naczelnego Wodza, przemianowanego jesienią 1944 roku na Szefostwo Broni Pancernej. 1 stycznia 1945 roku został mianowany podpułkownikiem.
Po wojnie, w marcu 1946 roku został komendantem Centrum Wyszkolenia Pancernego i Technicznego we Fraserburgh, działającego następnie w ramach Polskiego Korpusu Przysposobienia i Rozmieszczenia (jako Centrum Szkolenia Technicznego i Zawodowego), zlikwidowanego 1 października 1947 roku. Po demobilizacji pozostał na emigracji w Londynie, aktywnie działał w polskich organizacjach kombatanckich. Był m.in. prezesem Zarządu Zrzeszenia Kół Oddziałowych Broni Pancernej. W 1964 roku został mianowany pułkownikiem.
27 maja 1978 został mianowany członkiem Wojskowej Komisji Orzekającej. Od 14 maja 1980 roku do 1 września 1989 roku był prezesem Najwyższej Izby Kontroli przy rządzie na uchodźstwie (zastąpił w 1980 roku generała Jana Berka). Jego następcą w emigracyjnej NIK został Stanisław Borczyk (przed nominacją Borczyka przez dwa miesiące pełnił obowiązki prezesa Bolesław Kotowski). Zmarł 17 sierpnia 1991 roku w Londynie.

</doc>
<doc id="111184" url="https://pl.wikipedia.org/wiki?curid=111184" title="Świecław">
Świecław

Świecław, Świesław, Świecsław, Wszesław (nie mylić z Wyszesław) - słowiańskie/staropolskie imię męskie, złożone z członu "Wsze-" od psł. "*vьšь", "*vьša", "*vьše", dialektalne północne "*vьsь", "*vьs'a", "*vьs'e", "wszystek, każdy, zawsze", porównaj staropolskie "wszytek", "szwszytek", "szwytek", "szytek", "wszwytek", w wersji nagłosowej "Świe-", "Świec-", oraz członu "-sław" ("sława, sławić"), wersja ruska Всеслав/Wsjesław (transkrypcja). 
Świecław imieniny obchodzi 9 września, 9 listopada i 14 listopada.
Podobne imiona: Wszebąd, Wszegniew (Śwsiegniew, Świegniew, Sięgniew), Wszebor (Wświebor, Śwsiebor, Świebor), Wszemiar, Wszemił (Świemił), Wszemir (Świemir), Wszemysł, Wszerad (Świerad, Świrad), Wszesiodł, Wszesuł, Świeciech (Sieciech), Świelub, ruskie Wsiewołod
Znane osoby:

</doc>
<doc id="111185" url="https://pl.wikipedia.org/wiki?curid=111185" title="Świesław">
Świesław



</doc>
<doc id="111187" url="https://pl.wikipedia.org/wiki?curid=111187" title="Stanisław Borczyk">
Stanisław Borczyk

Stanisław Borczyk (ur. 25 listopada 1907 w Sanoku, zm. 24 czerwca 1997 w Londynie ) – polski działacz państwowy na emigracji.
Uczył się w Gimnazjum Męskim w Sanoku. Przed II wojną światową był oficerem zawodowym. Walczył w wojnie obronnej we wrześniu 1939 jako dowódca kompanii ckm w 43 pułku piechoty (w stopniu kapitana, dostał się do niewoli i przebywał do 1945 w Oflagu VII A w Murnau. Po II wojnie światowej pozostał na emigracji, odszedł z wojska w stopniu majora (awansowany 1946), był działaczem Związku Rzemieślników i Robotników Polskich i członkiem PPS, od 1962 członkiem władz, od 1965 wiceprezesem Centralnego Komitetu tej partii. Od 1970 do lipca 1971 był kierownikiem działu spraw emigracyjnych w Egzekutywie Zjednoczenia Narodowego. Po zjednoczeniu politycznym emigracji w 1972 był członkiem Rządu Rzeczypospolitej Polskiej na uchodźstwie - ministrem spraw emigracyjnych w rządzie Alfreda Urbańskiego (1972-1973), ministrem bez teki (1976-1978) i ministrem skarbu (1978-1986) w kolejnych rządach sformowanych przez Kazimierza Sabbata, ministrem skarbu w rządzie ostatniego premiera emigracyjnego Edwarda Szczepanika (1986-1989). Był także członkiem V (1973-1977), VII (1983-1988) i VIII (1989-1991) Rady Narodowej RP.
1 listopada 1989 został mianowany prezesem Najwyższej Izby Kontroli na uchodźstwie; zastąpił Franciszka Szystowskiego (bezpośrednio przejął urząd od p.o. prezesa Bolesława Kotowskiego). Był ostatnim szefem izby na emigracji i przeprowadzał jej likwidację, zakończył pracę na stanowisku prezesa 8 grudnia 1991.
Pochowany na Gunnersbury Cemetery w Londynie.

</doc>
<doc id="111190" url="https://pl.wikipedia.org/wiki?curid=111190" title="Tytanian ołowiu">
Tytanian ołowiu

Tytanian ołowiu, PbTiO3 – nieorganiczny związek chemiczny, mieszany tlenek ołowiu(II) i tytanu(IV). Stosowany m.in. jako materiał ceramiczny o właściwościach ferroelektrycznych i piezoelektrycznych. Jego temperatura Curie wynosi 493 °C (w tej temperaturze zachodzi przejście I rodzaju do stanu paraelektrycznego).
Nanotechnologia.
Tytanian ołowiu jest wdzięcznym materiałem do produkcji nanokrystalitów. W ich wypadku temperatura Curie maleje wraz ze zmniejszaniem rozmiaru kryształów. W przypadku nanokryształów można zapisać wzór na temperaturę przejścia w postaci:
Wynika stąd że wielkość krytyczna wynosi w tych kryształach około 9,1 nm, tj. poniżej tego rozmiaru kryształy tytanianu ołowiu nie mogą wykazywać ferroelektryczności.

</doc>
<doc id="111191" url="https://pl.wikipedia.org/wiki?curid=111191" title="Świedarg">
Świedarg

Świedarg – staropolskie imię męskie, złożone z członu "Wsze-" ("wszystek, każdy, zawsze") w wersji nagłosowej "Świe-", a także członu "-darg", który stanowi małopolskią odmianę "-drog" – "drogi". Imię to mogło zatem oznaczać "drogi wszystkim".
Świedarg imieniny obchodzi 28 stycznia i 8 grudnia.

</doc>
<doc id="111192" url="https://pl.wikipedia.org/wiki?curid=111192" title="Świelub">
Świelub

Świelub – staropolskie imię męskie, złożone z członu "Wsze-" ("wszystek, każdy, zawsze") w wersji nagłosowej "Świe-" oraz członu "-lub" ("luby, kochany").
Może oznaczać "ten, co lubi wszystkich, wszystko".
Świelub imieniny obchodzi 20 sierpnia.

</doc>
<doc id="111193" url="https://pl.wikipedia.org/wiki?curid=111193" title="Świechna">
Świechna



</doc>
<doc id="111194" url="https://pl.wikipedia.org/wiki?curid=111194" title="Wrocisław">
Wrocisław

Wrocisław, Wrocsław, Wrosław — staropolskie imię męskie. Składa się z członu "Wroci-" ("wrócić, wrócić się, przywrócić") i "-sław" ("sława"). Może zatem oznaczać "ten, który przywróci sławę". Polska nazwa miasta Wrocław pochodzi od jednej ze skróconych form tego imienia: Wrocisław → Wrocsław. Podobną etymologię ma nazwa stolicy Słowacji, Bratysława.
Innym staropolskim wariantem tego imienia jest Warcisław i od niego pochodzi nazwa miasta Warszawa (tj. od zdrobnienia tego imienia — Warsz).
Wrocisław imieniny obchodzi 22 lutego i 9 grudnia.
Znane osoby noszące to imię:
Zobacz też:

</doc>
<doc id="111196" url="https://pl.wikipedia.org/wiki?curid=111196" title="Róg">
Róg

Miejscowości w Polsce:

</doc>
<doc id="111197" url="https://pl.wikipedia.org/wiki?curid=111197" title="Irina Press">
Irina Press

Irina Press (ur. 10 marca 1939 w Charkowie, zm. 21 lutego 2004 w Moskwie) – lekkoatletka radziecka, mistrzyni olimpijska w biegu płotkarskim na 80 m oraz w pięcioboju.
Na letnich igrzyskach olimpijskich w Rzymie w 1960 zdobyła złoto w biegu na 80 m przez płotki, w Tokio cztery lata później – złoto w pięcioboju. Ustanowiła w karierze 13 rekordów świata, 6 w biegu płotkarskim (doprowadzając rekord do czasu 10,3 w 1965) oraz 7 w pięcioboju (5246 punktów w 1964).
Czołową lekkoatletką była również jej starsza siostra, Tamara Press (zdobywczyni trzech złotych i jednego srebrnego medalu olimpijskiego), specjalizująca się w konkurencjach rzutowych. Obie zawodniczki były oskarżane przez działaczy zachodnich o niedozwolone wspomaganie medyczne (przyjmowanie hormonów męskich), czemu zaprzeczała strona radziecka.
Po zakończeniu kariery pracowała jako oficer Komitetu Bezpieczeństwa Państwowego (KGB). Pochowana na Cmentarzu Dońskim w Moskwie.

</doc>
<doc id="111198" url="https://pl.wikipedia.org/wiki?curid=111198" title="AMule">
AMule

aMule – klient rozproszonej sieci ed2k, powstały na bazie kodu aplikacji xMule. Rozdzielenie na oba te projekty nastąpiło we wrześniu 2003 roku. Od lutego 2005 tylko bardzo mała część kodu źródłowego pochodzi jeszcze z xMule. aMule jest dostępny na wiele systemów operacyjnych: (Linux, Mac OS, FreeBSD, OpenBSD, NetBSD, Solaris, MS Windows, Xbox). Obsługuje także mechanizm skórek. aMule to w pełni funkcjonalny, multiplatformowy klient p2p przeznaczony do obsługi sieci eDonkey (ed2k) oraz KAD (kademlia).
Aplikacja oferuje takie funkcje jak alokacja slotów, filtrowanie adresów IP, ograniczanie transferu wychodzącego i przychodzącego, ustawianie priorytetów pobierania plików, wyszukiwanie danych w zakładkach, automatyczne kasowanie z listy niedziałających serwerów, ustawienia proxy, rozmowy z użytkownikami podłączonymi do danego serwera i znacznie więcej.
Największym walorem aMule jest możliwość zarządzania całą aplikacją (aMuleWeb i aMule Remote GUI) w tym pobieranymi zasobami z dowolnego miejsca wykorzystując dowolną przeglądarkę internetową.
Najnowsza wersja aMule nosi numer 2.3.3 i obsługuje też sieć Kademlia.

</doc>
<doc id="111199" url="https://pl.wikipedia.org/wiki?curid=111199" title="Wrocsława">
Wrocsława

Wrocsława, Wrocława – staropolskie imię żeńskie. Składa się z członu "Wroci-" ("wrócić, wrócić się, przywrócić") i "-sława" ("sława"). Może zatem oznaczać "ta, która przywróci sławę". 
Wrocsława imieniny obchodzi 23 stycznia i 17 maja.

</doc>
<doc id="111200" url="https://pl.wikipedia.org/wiki?curid=111200" title="Wrocsław">
Wrocsław



</doc>
<doc id="111201" url="https://pl.wikipedia.org/wiki?curid=111201" title="Wrosław">
Wrosław



</doc>
<doc id="111202" url="https://pl.wikipedia.org/wiki?curid=111202" title="Róg (instrument)">
Róg (instrument)



</doc>
<doc id="111205" url="https://pl.wikipedia.org/wiki?curid=111205" title="Warcsław">
Warcsław



</doc>
<doc id="111206" url="https://pl.wikipedia.org/wiki?curid=111206" title="Warsław">
Warsław



</doc>
<doc id="111207" url="https://pl.wikipedia.org/wiki?curid=111207" title="Wrochemowie">
Wrochemowie

Wrochemowie, "von Wrochem" – górnośląski ród szlachecki.
Dzieje.
Rodzina pochodzi z księstwa bytomskiego. Po raz pierwszy wymieniona w dokumentach z przełomu XIV i XV w. W 1379 r. wspomniano rycerza Wrocheno, pana z Kozłowa. Udokumentowana genealogia zaczyna się od Kaspra Wrochema (ok. 1488-ok. 1538).
Ród podzielił się na kilka linii. Do najznamienitszej należała linia z Rept. Oprócz niej istniały jeszcze linie z: Tarnowic (jako panowie Rept i Tarnowic są wymieniani w dokumentach w okresie XV-XVI w.), Bytkowa, Kotulina, Kozłowa i Raciborza. Wspomina się także o ich obecności w Czechach i na Morawach.
W Reptach po raz pierwszy jako panów tej osady wymieniono w 1466 r. Pierwszym znanym z imienia (jeśli traktować miano „Wrochem” tylko jako nazwisko) był Mikołaj w 1507 r.
Kilkanaście lat później w sąsiednich Tarnowicach panem był Piotr Wrochem. Za jego czasów powstał tam istniejący do dziś renesansowy zamek. Z Piotrem ok. 1529 r. książę opolski Jan II Dobry podpisał umowę. Wrochem zrzekał się m.in. wszelkich praw zwierzchnich i sądowych do tej części jego dóbr, na której powstały Tarnowskie Góry. W zamian uzyskał zapewnienie stałego dochodu – 1 / 3 część z podatków miejskich.
W 1537 r. panami Rept i Tarnowic byli Jan i Mikołaj Wrochemowie. W późniejszych latach Repty należały do Wacława, zwanego też Wańkiem. Posiadał on także Wielowieś.
Na początku XVII w. dziedzicem Rept był już Jerzy Ibram, zaś Tarnowice w 1603 r. kupił Baltazar Ohm-Januszewski.
Wrochemowie, dla których najważniejszą posiadłością stała się Wielowieś, nadal pisali się „z Rept”. Żyjący na przełomie XVII i XVIII w. Karol Joachim do swego nazwiska dodał przydomek „Reptowski” (niem. von Reptau).
Od 1712 r. Karol Joachim von Wrochem po swej żonie Joannie Ludmile von Holly odziedziczył Czerwięcice koło Raciborza. Dobra te były w posiadaniu jego potomków przez następne ponad 200 lat.
W kolejnych stuleciach Wrochemowie byli w posiadaniu m.in. dóbr: Sieroty, Zacharzowice, Brzeźnica, Kopienice, Wielkie Paniowy, Zabrzeg, Dolędzin.
Na przełomie XVIII i XIX w. ród podzielił się na cztery główne linie, których założycielami było czterech barci: Gottlob (zm. 1840), Karol (zm. 1825), Ludwik (zm. 1849) i Fryderyk (zm. 1837). W XIX w. Wrochemowie pieli się po szczeblach kariery wojskowej i urzędniczej. Niektórzy osiągnęli szarżę generalskie: generał-lejtnant Maksymilian (zm. 1934) generał-major Artur (zm. 1921) generał-major Walter (zm. 1907), generał-lejtnant hans (zm. 1914), generał-lejtnant Alfred (zm. 1915). Kilku z nich pełniło funkcje starostów: raciborskich – Jan Henryk (zm. 1807) i Gottlob (zm. 1840), wołowskiego – Paweł (zm. 1916), oławskiego – Karol (zm. 1872). Major Wiktor (zm. 1910) z Czerwięcic został członkiem wyższej izby pruskiego parlamentu – Izby Panów.
Wobec wymierania poszczególnych linii, w kilku przypadkach nazwisko rodziny zostało przeniesione na potomków po kądzieli: von Wrochem-Gelhorn, von Wrochem-Höne i von Wrochem-Watzdorf.
Major Ludwik von Wrochem (zm. 31 stycznia 1870 r.) w testamencie przekazał swoje dobra Dolędzin, swemu wnukowi Karolowi Ludwikowi von Gelhorn z Legnicy (zm. 1945 r.). Był on synem jego młodszej córki Marii i majora Pawła von Gelhorn. Wraz z majątkiem, Karol Ludwik, otrzymał nowe nazwisko von Wrochem-Gelhorn. Nie pozostawił jednak potomków.
W 1894 r. członkowie rodziny założyli Związek Rodowy. jego celem było utrzymanie pamięci o dziejach rodu. Jednym z pierwszych postulatów było opracowanie historii rodu. Wiktor von Wrochem (ww.) opracował pierwszy tom dziejów rodu i opublikował je pt. "Familiengeschichte des Geschlechts von Wrochem" w 1908 r. w Raciborzu. 2 i 3 tom tych dziejów napisali jego krewni jeszcze przed I wojną światową.
Do drugiej połowy XX w. wygasły wszystkie młodsze – Karola, Ludwika, Fryderyka – linie i większość gałęzi najstarszej – Gottloba – linii rodu. Przetrwała tylko gałąź potomków Juliusza (zm. 1874), jednego z synów Gottloba. Współcześnie Wrochemowie mieszkają w Niemczech i są znaną rodzina muzyków: Johann Gottlob (kompozytor, pianista), Klaudiusz (wiolonczelista), Johannes (gitarzysta), Klaus (skrzypek), Ulryk (altowiolista).
W lipcu 2007 r. na dwa dni przyjechał na Górny Śląsk Ulryk von Wrochem. Zwiedził miejscowości związane z przeszłością jego rodu: Stare Tarnowice, Kopienice, Racibórz, Czerwięcice.
Herb.
W polu srebrnym trzy czerwone róże, dwie ponad, a jedna poniżej błękitnej rzeki w pas. W klejnocie ponad hełmem i srebrno-czerwonymi labrami, srebrny łabędź.

</doc>
<doc id="111208" url="https://pl.wikipedia.org/wiki?curid=111208" title="Wrocisława">
Wrocisława



</doc>
<doc id="111209" url="https://pl.wikipedia.org/wiki?curid=111209" title="Wrociwoj">
Wrociwoj

Wrociwoj – staropolskie imię męskie. Składa się z członu "Wroci-" ("wrócić, wrócić się, przywrócić") i "-woj" ("wojownik"). Może zatem oznaczać "ten, który przywróci siłę bojową". 
Wrociwoj imieniny obchodzi 26 grudnia.

</doc>
<doc id="111213" url="https://pl.wikipedia.org/wiki?curid=111213" title="Piotr Wadecki">
Piotr Wadecki

Piotr Michał Wadecki (ur. 11 lutego 1973 w Elblągu) – polski kolarz szosowy. Czterokrotny mistrz Polski, olimpijczyk z Sydney (2000). Brat Adama Wadeckiego.
Życiorys.
Zespoły.
Karierę rozpoczął w klubie Mlexer Elbląg w 1986, następnie był zawodnikiem Floty Gdynia (1991-1992) oraz zespołów Warta Damis Szurkowski (1993), Petrochemia Płock (1994), Joko Szurkowski (1995-1996) i francuskiego Vendee (1996). W 1997 został kolarzem zawodowej grupy Mróz (1997-2000), następnie jeździł w barwach Domo-Farm Frites (2001-2002), QuickStep-Davitamon (2003), Lotto-Domo (2004) i Intel-Action (2005). Kończył karierę w CCC Polsat Polkowice w 2006, w tej grupie został następnie dyrektorem sportowym.
Mistrzostwa świata i Igrzyska Olimpijskie.
Ośmiokrotnie reprezentował Polskę na mistrzostwach świata. Wśród amatorów wystąpił w 1993, zajmując 91 m. w wyścigu szosowym ze startu wspólnego i 9 m. w wyścigu drużynowym na 100 km, oraz w 1994, zajmując 20 m. w wyścigu szosowym ze startu wspólnego. W peletonie zawodowym startował sześciokrotnie w wyścigu szosowym ze startu wspólnego, zajmując kolejno miejsca 86 (1997), 17 (1999), 34 (2000), 6 (2001), 129 (2002), 44 (2005). Na igrzyskach olimpijskich w Sydney (2000) zajął 7. miejsce w wyścigu ze startu wspólnego.
Mistrzostwa Polski.
Czterokrotnie zdobył mistrzostwo Polski (1997 i 2000 w indywidualnym wyścigu szosowym ze startu wspólnego, 2000 w jeździe indywidualnej na czas i 1993 w wyścigu drużynowym na 100 km).
Pozostałe wyścigi.
Pierwszym sukcesem juniorskim było zwycięstwo w Wyścigu o Puchar Prezydenta Grudziądza (1991). W swojej karierze seniorskiej wygrał Wyścig Solidarności i Olimpijczyków (1997 i 2005), Wyścig Szlakiem Grodów Piastowskich (1999 i 2000), Wyścig Pokoju (2001).
W tym ostatnim wyścigu startował siedem razy (1992 – 26. miejsce, 1993 – 11., 1994 – nie ukończył, 1998 – 3., 1999 – 34.).
W Tour de Pologne startował dziewięciokrotnie, wygrywając etapy w 1999 i 2000, a także klasyfikację punktową w 1999, a najwyższe pozycje jakie uzyskał w klasyfikacji końcowej to 2. w 2000 i 5. w 1999.
Startował także m.in. w Tour de France (2001 – 68., 2002 – 43.), Giro d’Italia (2004 – nie ukończył), Paryż-Nicea (2001 – wygrany etap i klasyfikacja górska), Tour de Suisse (2002 – 2.), Tour de Luxembourg (2003 – 2.).
Po zakończeniu kariery sportowej.
Jest absolwentem technikum samochodowego w Elblągu. 22 maja 2007 został trenerem selekcjonerem polskiej kadry kolarzy szosowych. Od 2009 jest również dyrektorem sportowym ekipy CCC Polsat Polkowice.

</doc>
<doc id="111214" url="https://pl.wikipedia.org/wiki?curid=111214" title="Bohuwola">
Bohuwola



</doc>
<doc id="111219" url="https://pl.wikipedia.org/wiki?curid=111219" title="Rożek">
Rożek



</doc>
<doc id="111221" url="https://pl.wikipedia.org/wiki?curid=111221" title="Open Sound System">
Open Sound System

Open Sound System (OSS) to system obsługi dźwięku dla systemów operacyjnych z rodziny UNIX, składający się z modułów jądra pełniących funkcję sterowników dla kart dźwiękowych.
Open Sound System został opracowany przez firmę 4Front Technologies, która wprowadziła także jego komercyjną wersję dla systemów uniksopodobnych takich jak np. system operacyjny Solaris czy FreeBSD.
OSS był wykorzystywany w jądrze Linux jako standardowy system obsługi dźwięku w wersjach do 2.4 włącznie. Od wersji 2.5 dodano do jądra drugi system obsługi dźwięku ALSA, a Linuksowa implementacja OSS została uznana za przestarzałą. 4Front na własną rękę kontynuował prace nad OSS; obecna implementacja dorównuje, a w pewnych zastosowaniach przewyższa możliwości ALSA-y.
W lipcu 2007 roku 4Front opublikował źródła programu (wersji 4.0) na licencjach GNU GPL oraz CDDL, przy jednoczesnym zachowaniu licencjonowania komercyjnego (do zastosowania w projektach niezgodnych z licencjami otwartymi). Od stycznia 2008 roku program jest również dostępny na zasadach licencji BSD.

</doc>
<doc id="111224" url="https://pl.wikipedia.org/wiki?curid=111224" title="Yuan">
Yuan



</doc>
<doc id="111225" url="https://pl.wikipedia.org/wiki?curid=111225" title="User Friendly">
User Friendly

User Friendly – internetowy komiks, codziennie uaktualniany w latach 1997–2010, opowiadający historię grupy przyjaciół pracujących w małej firmie oferującej usługi internetowe. Specyficzny humor komiksu oparty był na technologicznych żartach, przeplatanych komentarzami nt. aktualnych wydarzeń w branży internetowej.
Twórcą komiksu jest J.D. Frazer, ps. „Illiad”. Wydawany od 17 listopada 1997 roku, był jednym z pierwszych publikowanych w internecie komiksów. Jego popularność zainspirowała wielu innych autorów do tworzenia podobnych historii, jako przykład wymienić można Penny Arcade i PvP.
User Friendly był również jednym z pierwszych komiksów internetowych publikowanych w gazetach i czasopismach.
Z przyczyn osobistych Illiad zawiesił tworzenie komiksu od 1 czerwca 2009 roku do 31 lipca 2009 roku umieszczając codziennie na stronie głównej archiwalne paski. Od 1 grudnia 2009 roku komiks ponownie został zawieszony - wyjątkiem był odcinek z 1 kwietnia 2010 roku. Komiks powrócił do życia 2 sierpnia 2010 roku i został zakończony 21 listopada tego samego roku – od tamtej pory na oficjalnej stronie były wydawane powtórki poprzednich publikacji.
W lutym 2022 roku domena UserFriendly.org została wyłączona.
Główne postacie.
A.J. Garrett.
A.J. zajmuje się w firmie projektowaniem i utrzymywaniem stron internetowych. Jako web designer jest wepchnięty w cienką szczelinę pomiędzy pracownikami technicznymi a ludźmi od marketingu. To nie znaczy, że nikt go nie lubi, ale wszyscy od czasu do czasu patrzą na niego dziwnie. Uwielbia większość gier komputerowych i jest kimś w rodzaju starszego brata dla Kurzowego. A.J. obawia się Grue’ów i stara się ich unikać. Został zwolniony z firmy dwukrotnie, ale za każdym razem szybko był przyjmowany ponownie.
Spotykał się z Mirandą, ale zerwali ze sobą wskutek nieporozumienia. Wciąż jednak coś ich do siebie ciągnęło. Ostatecznie A.J. odważył się wyznać swoje uczucie i teraz są parą.
Szef.
Szef, czyli CEO, jest nieustraszonym przywódcą techników i sprzedawców, a również jedynym spokojnym, trzeźwo myślącym człowiekiem w firmie. Nie byłby taki, gdyby zdawał sobie sprawę co w niej tak naprawdę się dzieje. Jest również domowym gitarzystą, który spędził lata doskonaląc sztukę doskonałego brzmienia, tylko aby się przekonać, że komputery sprawiły, że jego wysiłki stały się bezcelowe.
Kurzowa Kukiełka (Dust Puppy).
Urodził się w serwerze z połączenia kurzu, kłaczków i efektów mechaniki kwantowej. Kurzowa Kukiełka (zwany też Kurzowym) wygląda jak kłębek kurzu i kłaczków z oczami, stopami, a czasem z dużym uśmiechem. Przez krótki okres był nieobecny w komiksie po przypadkowym zdmuchnięciu strumieniem sprzężonego powietrza (przez Pitra) podczas drzemki w zakurzonym serwerze. Chociaż Kurzowy jest osobą o niewinnym i przyjacielskim usposobieniu, niesamowicie gra w Quake'a. Jest również twórcą sztucznej inteligencji o imieniu Erwin, z którym od czasu do czasu daje występy wokalne.
Kurzowy jest na ogół lubiany przez wszystkie postaci komiksu. Wyjątkami godnymi wymienienia są Stef i złowrogie nemezis Kurzowego - Śmieciowa Kukiełka (Crud Puppy), który pojawił się w komiksie 24 lutego 1998.
Erwin.
Erwin jest wysoce zaawansowaną sztuczną inteligencją mieszkającą gdzieś w sieci. Został stworzony przez Kurzowego, który nocą eksperymentował z SI dla zabicia nudy. Napisany jest w COBOLu, bo Kurzowy "przegrał zakład". Erwin śpiewająco zdaje test Turinga i ma cierpkie poczucie humoru. Jest ekspertem ze wszystkich dziedzin, o których można przeczytać w World Wide Web jak na przykład: przypadki spotkania Elvisa i teorie spiskowe na temat Obcych.
Początkowo Erwin zajmował klasycznego peceta w architekturze x86, ale późniejsze miejsca zamieszkania to: iMac, Palm III, Coleco Adam na Mirze, Furby, system naprowadzający pocisku nuklearnego, SGI O2, kalkulator Hewlett-Packarda z odwrotną notacją polską, Tamagotchi, Segway, egzoszkieletowy Mechaniczny Wojownik, toaleta zaopatrzona w internet (za karę za obrażenie Hastura) oraz IBM PC 5150.
W marcu 2006 Erwin zaktualizował swoje oprogramowanie (na komputerze SGI O2) i od tego czasu był uważany za superkomputer kwantowy (jakkolwiek w rzeczywistości sama aktualizacja do tego nie wystarcza). Od tego czasu korzysta m.in. z efektu Schroedingera (baza danych, gdzie stan danych jest nieoznaczony) i paradoksu Zenona.
Greg Flemming.
Greg Flemming odpowiada w firmie za wsparcie techniczne. Innymi słowy, to właśnie jego klienci objeżdżają, kiedy coś nie działa. Wyładowuje się wypruwając flaki w grach komputerowych i robiąc Złe Rzeczy sprzedawcom. Nie jest z tych złych, lecz jego poczucie zdrowego rozsądku waha się pomiędzy słabym a nieistniejącym, a kiedyś pracował w Dziale Jakości Microsoftu.
Mike Floyd.
Mike jest administratorem i jest odpowiedzialny za działanie sieci komputerowej w biurach. Jest bystry, ale ma tendencję do wybuchów paranoi. Najbardziej obawia się bycia zamkniętym w pomieszczeniu z programistą Windows 95 bez ostrych narzędzi w zasięgu ręki. Lubi ostre curry, najlepiej takie, które wykorzystano jako krew kosmity w filmie Obcy.
Miranda Cornielle.
Miranda jest wyszkolonym technologiem systemów, doświadczonym administratorem UNIX-a i bardzo, ale to bardzo kobiecą kobietą. Jej umiejętności techniczne działają innym technikom na nerwy, ale jej oczywisty urok osobisty zmusza ich do gapienia się na nią -- nie dotyczy to Pitra, który uważa ją za wcielenie zła. Mimo że jeszcze nie ujawniono w jej charakterze żadnych wad, w kręgach psychologicznych uważa się powszechnie, że tacy „doskonali” ludzie jak ona to głęboko zaburzeni neurotycy z tendecjami socjopatycznymi. Pewnie dlatego tak często się uśmiecha.
Miranda była sfrustrowana niemożnością A.J.-a do wyrażenia siebie i jego miłości do niej. W końcu jednak A.J. się przełamał i od 16 września 2005 są parą.
Pitr Dubovich.
Pitr jest koderem i samozwańczym guru Linuksa. Pewnego razu nagle zaczął udawać słowiański akcent, co było częścią jego planu zostania Geniuszem Zła. Kilkakrotnie prawie mu się udało przejąć władzę nad planetą. Jest zawziętym wrogiem Sida, który niemal zawsze w czymś go przebija. Osiągnięcia Pitra obejmują: zrobienie (drugiej) najmocniejszej kawy, złączenie Coca-Coli i Pepsi w Pitr-Colę i zarobienie milionów dla Columbia Internet za pomocą bomby atomowej kupionej w Rosji.
Sid Dabster.
Sid jest najstarszym i najbardziej doświadczonym z firmowych geeków. Daje mu to przewagę nad Pitrem, którego przewyższył przy kilku okazjach, jak zawody w parzeniu kawy i (raczej oszukiwana) gra w VaBanque. W odróżnieniu od Pitra nie posiada złych ambicji, ale jest przyjacielem Hastura i Cthulhu (postaci z mitologii Lovecrafta). Ma córkę, Pearl, która pracuje w tej samej firmie.
Wiecznie Uśmiechnięty Facet.
Wiecznie Uśmiechnięty Facet pracuje jako kontroler i odpowiada za księgowość, finanse i wydatki. Uśmiecha się przez cały dzień bez żadnego powodu. Już przez to inni pracownicy starają się go trzymać z daleka od ostrych przedmiotów. Jego ulubioną tapetą pulpitu jest duży, skomplikowany i kompletnie bezsensowny arkusz kalkulacyjny.
Stef Murky.
Stef pracuje na stanowisku szefa sprzedaży. Zajmuje się większością spraw marketingu w firmie i sprzedaje rzeczy, które często jeszcze nie istnieją. Nie potrafi zrozumieć sposobu myślenia technicznych, więc nie dogaduje się z nimi dobrze. We wszystkie gry umożliwiające wpadnięcie do lawy (przede wszystkim Quake) gra beznadziejnie. Chociaż podziwia siłę marketingowych mięśni Microsoftu, sam miał poważny problem z ich sprzedawcą, prawdopodobnie dlatego, że tamten więcej zarabia. Ma dość dziwny kontakt z kobietami i jest ogólnie znienawidzony przez geeków.
Postacie drugoplanowe.
Przez większość odcinków przewija się kilka postaci. Nie są one tak eksploatowane jak np. Greg czy A.J., ale pełnią ważną rolę w fabule. Są to m.in.:

</doc>
<doc id="111228" url="https://pl.wikipedia.org/wiki?curid=111228" title="Jan Ziemianin">
Jan Ziemianin

Jan Ziemianin (ur. 19 maja 1962 w Mszanie Dolnej) – biathlonista polski, brązowy medalista mistrzostw świata.
Kariera.
W zawodach Pucharu Świata zadebiutował 8 stycznia 1987 roku w Borowcu, zajmując 29. miejsce w biegu indywidualnym. Pierwsze pucharowe punkty (do sezonu 2000/2001 punktowało jedynie 25. najlepszych zawodników) zdobył 9 lutego 1991 roku w Lahti, kiedy zajął 25. miejsce w sprincie. Nigdy nie stanął na podium indywidualnych zawodów tego cyklu, najwyższą lokatę wywalczył 4 marca 1993 roku w Lillehammer, kończąc rywalizację w biegu indywidualnym na jedenastej pozycji.
Reprezentował w ciągu kariery barwy trzech klubów – SKS Turbacz Mszana Dolna (1984-1989), NGKS Dynamit Chorzów (1990-1993) i WKS Zakopane (1994-1999). Uczestniczył w ZIO 1992, ZIO 1994 i ZIO 1998, podczas ostatniej z tych imprez był chorążym polskiej reprezentacji. Największym sukcesem na arenie międzynarodowej był brązowy medal w drużynie na mistrzostwach świata w Osrblie w 1997 roku, wraz z Tomaszem Sikorą, Wojciechem Kozubem i Wiesławem Ziemianinem (młodszym bratem). Był też między innymi piąty w tej samej konkurencji na mistrzostwach świata w Pokljuce/Hochfilzen rok później. Ponadto podczas mistrzostw Europy w Kontiolahti w 1994 roku wywalczył srebrny medal w sztafecie.
Zdobywał medale mistrzostw Polski, zarówno indywidualnie jak i w drużynie.
Zakończył karierę zawodniczą po sezonie 1998/1999. Obecnie jest trenerem w klubie AZS AWF Katowice.
Jest żołnierzem zawodowym Wojska Polskiego w stopniu starszego sierżanta.
Osiągnięcia.
Puchar Świata.
Miejsca na podium w zawodach.
J. Ziemianin nigdy nie stanął na podium indywidualnych zawodów PŚ.

</doc>
<doc id="111231" url="https://pl.wikipedia.org/wiki?curid=111231" title="Wilhelm I Hohenzollern">
Wilhelm I Hohenzollern

Wilhelm I Hohenzollern, urodzony jako "Wilhelm Friedrich Ludwig von Preußen" (ur. 22 marca 1797 w Berlinie, zm. 9 marca 1888 tamże) – regent, a później król Prus w latach 1861–1888 z dynastii Hohenzollernów, prezydent Związku Północnoniemieckiego w latach 1867–1871, a od 1871 cesarz niemiecki. Współtwórca II Rzeszy Niemieckiej. Wilhelm był drugim synem króla Fryderyka Wilhelma III Pruskiego i królowej Luizy z dynastii meklemburskiej.
Wilhelm I znany był powszechnie pod przydomkiem „księcia kartaczy” (Kartätschenprinz), jaki przylgnął do niego po stłumieniu powstania w Wielkim Księstwie Badenii w kwietniu 1848 oraz „białobrody” – w aluzji do średniowiecznego cesarza Fryderyka I Barbarossy – „rudobrodego”.
W latach 1858–1861 zastępował w sprawowaniu władzy swego chorego nerwowo brata, króla Fryderyka Wilhelma IV, w 1861 r. koronował się w Królewcu na króla Prus. Dziesięć lat później (18 stycznia 1871), po zwycięstwie Prus w wojnie z Francją, w podparyskim Wersalu obwołano go cesarzem niemieckim (wzniesiono wówczas okrzyk na cześć „cesarza Wilhelma”). Zmarł w „roku trzech cesarzy” (1888).
Dzieciństwo i młodość.
Urodził się 22 marca 1797 roku w pałacu Następców Tronu (niem. "Kronprinzenpalais") w Berlinie. Wychowywaniem księcia koronnego – zgodnie z obowiązującymi wówczas trendami – zajmował się – rektor szkoły pedagogicznej w Magdeburgu. Już w wieku 10 lat został mianowany przez swego ojca oficerem (podporucznikiem) (po pamiętnej klęsce pod Jeną i Auerstedt). W 1814 uczestniczył w kampanii antynapoleońskiej, podczas której otrzymał pruski Krzyż Żelazny. Po pobycie we Francji zajmował się dowodzeniem jednym z batalionów w Szczecinie, po czym otrzymywał kolejne awanse w wojsku. W 1829 odznaczony Orderem Orła Białego. Trudne lata młodości ukształtowały charakter i osobowość przyszłego cesarza. "Zrodziły w nim potrzebę stabilności, poszanowanie prostoty oraz niezachwiane przekonanie o konieczności posiadania niezwyciężonej armii".
Po rozstaniu z Elizą Radziwiłłówną zaręczył się w 1830 z księżniczką Augustą z Saksonii-Weimaru-Eisenach – córką wielkiego księcia sasko-weimarskiego.
Książę i regent Prus.
Po śmierci ojca w 1840 r. awansowano go do stopnia generała piechoty, odziedziczył również po ojcu dobra złotowskie. Podczas Wiosny Ludów optował za nadaniem Prusom nowoczesnej konstytucji, zdecydowanie wypowiadał się jednak przeciw zbrojnym powstaniom i zamieszkom. Wypowiedział się również za bezwzględnym stłumieniem powstania w Berlinie (marzec 1848) poprzez ostrzelanie miasta kartaczami, podobnie jak miesiąc później w przypadku Badenii. Złośliwi dziennikarze nie zapomnieli mu tego i od tego czasu funkcjonuje w zbiorowej pamięci jako „książę kartaczy” ("Kartätschenprinz").
Po 1848 r. jego osoba spotykała się w Prusach z tak nieskrywaną niechęcią, że brat Fryderyk Wilhelm IV doradził mu wyjazd do Londynu. W Anglii zapoznał się z wieloma politykami i działaczami, m.in. Johnem Russellem, Robertem Peelem, księciem Albertem, z którymi wymieniał spostrzeżenia o sytuacji w Niemczech. Po dwóch miesiącach wrócił do Prus, gdzie został wybrany deputowanym do Zgromadzenia Narodowego. Po paru miesiącach porzucił jednak mandat i wrócił do ulubionego Poczdamu. Miał swój udział w tworzeniu nowego, porewolucyjnego rządu Prus. W 1849 r. zajmował się tłumieniem powstania w księstwie Badenii (pełnił tam funkcję dowódcy armii), po czym mianowano go wojskowym gubernatorem Nadrenii-Westfalii.
Nowa era.
Po stłumieniu rewolucji 1848 zmienił swój polityczny wizerunek, tak że nawet wiele kręgów reformatorskich i liberalnych zaczęło wiązać z nim nadzieję. W 1857 r. został zastępcą chorego psychicznie króla, w 1858 r. mianowano go regentem. Od tego czasu "de facto" samodzielnie sprawował władzę. W listopadzie 1858 powołał osobne Ministerium „Hohenzollern – Nowa Era”, które miało za zadanie zajmować się reformami instytucjonalnymi skostniałego państwa pruskiego. W polityce zagranicznej zasłynął znacznie bardziej krytycznym nastawieniem do Rosji niż zmarły w 1861 r. brat, a w stosunkach wewnętrznych odznaczał się silnym antyklerykalizmem (wymierzonym jednak głównie w katolików), co szczególnie spodobało się ówczesnym liberałom. Opowiadał się również za zreformowaniem i wzmocnieniem wojska.
Król Prus.
Uroczysta koronacja króla (ostatnia w historii Prus, następcy na tronie nie koronowali się) nastąpiła 18 października 1861 i od razu Wilhelm przystąpił do pracy w służbie kraju. W polityce wewnętrznej początkowo sceptycznie odnosił się do bismarckowskich planów zjednoczenia Niemiec przez walkę z Austrią, jednocześnie opowiadał się za rywalizacją z Habsburgami. 8 lutego 1863 zawarł z Rosją tzw. konwencję Alvenslebena, zakładającą współdziałanie w tłumieniu powstania styczniowego.
W 1866 r. osobiście dowodził wojskiem (w wieku 69 lat), które odniosło sukces w walce z Austriakami w bitwie pod Sadową. Prusacy początkowo ulegali Austriakom, ale natarcie posiłków gen. Helmuta von Moltkego diametralnie zmieniło przebieg bitwy. Król krzywo patrzył na dyplomatyczne gry „żelaznego kanclerza” podczas rozmów pokojowych z Austrią. Wraz z elitami wojskowymi domagał się aneksji Saksonii oraz odebrania Habsburgom Austrii właściwej (Dolna i Górna Austria) i Czech, co wykluczyłoby tę dynastię z Rzeszy i pozwoliłoby zjednoczyć wszystkie ziemie niemieckie. Bismarck nie chciał jednak osłabiać Habsburgów, wolał uczynić z ich osłabionego państwa wygodnego sojusznika Prus. Zdanie kanclerza podzielał następca tronu "kronprinz" Fryderyk i Wilhelm dał się w końcu przekonać.
Na mocy konstytucji Związku Północnoniemieckiego Wilhelm został prezydentem tego tworu. W polityce wewnętrznej coraz bardziej powracał do ideałów umiarkowanie liberalnych, zwalniając twardogłowych ministrów z okresu wojny prusko-austriackiej. W 1870 r. znów przyszło mu dowodzić wojskiem – tym razem przeciwko Francji.
Cesarz niemiecki.
Po Zjednoczeniu Niemiec, które było w dużej mierze dziełem władcy, poświęcił się pracy organicznej na rzecz nowego państwa, m.in. założył i promował rozbudowę floty cesarskiej, ograniczając swe zainteresowania reformami w Prusach. W 1872 r. zainicjował spotkanie przywódców trzech mocarstw rozbiorowych w Berlinie, podczas którego doszło do zbliżenia politycznego między ich władcami. 22 października 1873 dołączył do konwencji wojskowej Austro-Węgier i Rosji, co formalnie zapoczątkowało "Sojusz Trzech Cesarzy".
Zamachy.
Wilhelm I w trakcie swego panowania stał się obiektem co najmniej trzech zamachów. 14 lipca 1861 omal nie padł ofiarą młodego studenta Oskara Beckera. Do kolejnego ataku na cesarza doszło 11 maja 1878 r. z inicjatywy socjaldemokraty Maxa Hödela, który oddał parę strzałów w stronę cesarza i jego małżonki. Trzeci zamach nastąpił 2 czerwca tego samego roku – dokonał go w berlińskim Tiergarten doktor nauk rolniczych Karl Nobiling. Dwa ostatnie ataki wykorzystał Bismarck dla wprowadzenia w parlamencie tzw. ustaw antysocjalistycznych, choć nigdy nie dowiedziono związku między sprawcami a organizacjami socjaldemokratów.
Cesarz Wilhelm I zmarł w wyniku choroby 9 marca 1888. Tydzień później został pochowany w mauzoleum w Charlottenburgu.
Pełna tytulatura.
"Wilhelm, z łaski Bożej cesarz niemiecki, król Prus, margrabia Brandenburgii, burgrabia Norymbergi, hrabia Hohenzollern, suweren i wielki książę Śląska oraz hrabstwa kłodzkiego, wielki książę Nadrenii i Poznania, książę Saksonii, Westfalii i Angarii, Pomorza, Lüneburga, Szlezwiku, Holsztynu, Magdeburga, Bremy, Geldrii, Kleve, Jülich i Bergu, jak również Wendów i Kaszubów, Krosna n. Odrą, Lęborka, Meklemburgii etc. landgraf Hesji i Turyngii, margrabia Górnych i Dolnych Łużyc, książę Oranii, książę Rugii, Fryzji Wschodniej, Paderborn i Pyrmontu, Halberstadt, Münster, Minden, Osnabrück, Hildesheim, Verden, Kamienia, Fuldy, Nassau, Mörs etc. uksiążęcony hrabia Hennebergu, hrabia Marchii, Ravensburga, Hohenstein, Tecklenburga i Lingen, Mansfeldu, Sigmaringen i Veringen, pan Frankfurtu, etc., etc."

</doc>
<doc id="111232" url="https://pl.wikipedia.org/wiki?curid=111232" title="Sąd Najwyższy (Polska)">
Sąd Najwyższy (Polska)

Sąd Najwyższy – organ "sui generis" wymiaru sprawiedliwości w Polsce sprawujący nadzór nad działalnością sądów powszechnych i wojskowych w zakresie orzekania oraz wykonujący inne czynności określone w Konstytucji i ustawach.
Historia.
Lata 1917–1939.
Sąd Najwyższy (SN) został utworzony w 1917 r., jeszcze przed powstaniem niepodległego państwa polskiego, na mocy przepisów o tymczasowej organizacji sądów. Jego pierwsza nazwa brzmiała "Królewsko-Cesarski Sąd Najwyższy". Rozpoczął działalność 1 września 1917.
Sąd Najwyższy stał się najwyższą instancją nowego systemu sądownictwa polskiego. Funkcję Pierwszego Prezesa SN powierzono Stanisławowi Pomian-Srzednickiemu. Dekretem Tymczasowego Naczelnika Państwa Józefa Piłsudskiego z 8 lutego 1919 dokonano nowej regulacji kompetencji SN.
Sąd Najwyższy rozstrzygał środki zaskarżenia od orzeczeń sądów II instancji i czuwał nad jednolitością orzecznictwa. Dzielił się na izby: cywilną i karną; w 1938 roku powstała także Izba do spraw Adwokatury, jednak działała ona przy Sądzie Najwyższym, nie zaś jako izba tego sądu (zlikwidowana na przełomie 1950/1951 roku). Orzekał w składach: 3, 5, 7-osobowych, całej izby oraz Zgromadzenia Ogólnego.
Po 1945.
Ustawy z 1962, 1984 i 2002 r..
W lutym 1962 Sejm uchwalił ustawę o Sądzie Najwyższym, którą zastąpiła ustawa uchwalona we wrześniu 1984.
W 1989 r. rozwiązano Sąd Najwyższy w dotychczasowym składzie, a sędziów SN powołano na nowo. Po utworzeniu w 1990 sądów apelacyjnych przejęły one od Sądu Najwyższego rozpoznawanie środków odwoławczych od orzeczeń sądów wojewódzkich. W 1996 r. Sądowi Najwyższemu powierzono rozpoznawanie kasacji od orzeczeń wydanych w II instancji.
W listopadzie 2002 Sejm uchwalił ustawę o Sądzie Najwyższym, która zastąpiła ustawę z 1984 r.
Ustawy z 2017.
W lipcu 2017 Sejm uchwalił ustawę zmieniającą ustrój Sądu Najwyższego. Ustawa zakładała, że wszyscy sędziowie Sądu Najwyższego mieliby zostać przeniesieni w stan spoczynku z wyjątkiem tych, których wskazaliby wspólnie minister sprawiedliwości i prezydent. Nowy Pierwszy Prezes Sądu Najwyższego mógłby przedstawić pracownikom niebędącym sędziami nowe warunki pracy i płacy; w przypadku ich nieprzedstawienia stosunek pracy tych osób zostałby rozwiązany. Uchwalenie tej ustawy, a także ustaw: o Krajowej Radzie Sądownictwa i o ustroju sądów powszechnych uznawanych przez niektórych jako naruszających zasadę trójpodziału władz wywołało liczne protesty i demonstracje w całym kraju. Prezydent Andrzej Duda zawetował tę ustawę 31 lipca 2017.
We wrześniu prezydent przedstawił projekt nowej ustawy. Projekt wprowadził instytucję skargi nadzwyczajnej, która ma za zadanie korygować prawomocne orzeczenia sądowe; miały zostać wyodrębnione dwie nowe izby Sądu Najwyższego: Izba Kontroli Nadzwyczajnej i Spraw Publicznych oraz Izba Dyscyplinarna; zmieniłby się tryb wyłaniania kandydatów na stanowisko sędziego Sądu Najwyższego oraz wiek, w którym sędziowie przechodzą w stan spoczynku (65 lat) oraz przyspieszony tryb uchylenia immunitetu.
W listopadzie zorganizowano protesty przeciwko zmianom. Przeciwników wsparła Krajowa Rada Sądownictwa. 8 grudnia Sejm głosami posłów PiS uchwalił ustawę. Weszła ona w życie 3 kwietnia 2018.
Opinia Komisji Weneckiej.
8 grudnia Komisja Wenecka wydała opinię o reformach sądownictwa w Polsce. Według Komisji ustawa o Sądzie Najwyższym razem z ustawą o Krajowej Radzie Sądownictwa oddaje sądownictwo pod kontrolę rządzącej partii i prezydenta. Jest to sprzeczne z zasadą trójpodziału władz deklarowanego w polskiej konstytucji jako podstawa ustroju (art. 10) i niezależności sądownictwa (art. 173). Obie te zasady są też integralną częścią dorobku konstytucyjnego wszystkich państw Europy rządzonych przez prawo s. 20.
Według Komisji Weneckiej niższy wiek emerytalny spowoduje przejście prawie 40% sędziów na emeryturę. Jeśli władze podejrzewają najstarszych sędziów o współpracę z rządami komunistycznymi, to powinny być użyte procedury dyscyplinarne lub lustracyjne (art. 36 § 1 pkt 8), a nie zmiana wieku emerytalnego s. 11. Mają oni składać do prezydenta podanie o przedłużenie urzędowania, co daje mu nadmierny wpływ na sędziów s. 12. Ustawa umożliwia prezydentowi zdecydowanie o tym, że w dwóch nowych izbach (Kontroli Nadzwyczajnej i Spraw Publicznych oraz Izbie Dyscyplinarnej), zasiądą nowi sędziowie wybrani przez Krajową Radę Sądownictwa zdominowaną przez rządzącą partię. Sędziowie ci będą także decydowali o prawidłowości wyborów, co jest poważnym zagrożeniem dla demokracji s. 10. Izba Kontroli może kontrolować decyzje pozostałych izb, a Izba Dyscyplinarna pociągać do odpowiedzialności sędziów pozostałych izb. Stanowi to zagrożenie, że cały wymiar sprawiedliwości będzie zdominowany przez nowych sędziów, wybranych z decydującym wpływem partii rządzącej. Uprawnienia te rozciągają się też w przeszłość, bo Izba Kontroli może kontrolować sprawy rozstrzygnięte do 20 lat wcześniej. Ławnicy będą wybrani przez Senat także według orientacji politycznej s. 19.
„Na wniosek Pierwszego Prezesa Sądu Najwyższego, Minister Sprawiedliwości, może delegować, na czas określony, nie dłuższy niż 2 lata, sędziego posiadającego co najmniej dziesięcioletni staż na stanowisku sędziego, za jego zgodą do pełnienia czynności sędziowskich w Sądzie Najwyższym.” (art. 40 § 1)
Według Komisji Weneckiej przepis ten daje prezesowi i ministrowi uznaniową władzę dotyczącą awansów s. 18.
Prezesi sądu mają szerokie uprawnienia w określaniu składów orzekających:
Według Komisji Weneckiej wszystkie te uprawnienia są uznaniowe i dlatego łatwe do nadużycia, aby zapewnić, że konkretna sprawa jest osądzona przez „odpowiedni” skład. Jest to w konflikcie z kontynentalną zasadą, że skład orzekający jest ustalany z góry albo przez zapisane w prawie obiektywne kryteria s. 18.
Według Komisji Weneckiej:
Odpowiedź Prezesa Rady Ministrów RP.
Według premiera Morawieckiego Komisja Wenecka powinna Polskę pochwalić, a reformy uzasadnił brakiem rozliczenia sędziów za zbrodnie sędziowskie z lat stalinowskich i komunistycznych oraz fatalnym stanem sądownictwa.
Reakcja Komisji Europejskiej.
20 grudnia 2017 Komisja Europejska wnioskowała do Rady Unii Europejskiej o stwierdzenie istnienia „wyraźnego ryzyka poważnego naruszenia zasady praworządności” w Polsce na podstawie art. 7 Traktatu o Unii Europejskiej. Było to pierwsze w historii użycie tego artykułu. Według Komisji reforma sądownictwa podporządkowała sądy kontroli politycznej rządzącej większości i „brak niezależności sądów rodzi poważne wątpliwości, czy prawo UE jest skutecznie stosowane”. Jednocześnie Komisja wydała Polsce czwarte zalecenie w sprawie praworządności od którego uzależniła ponowne rozpatrzenie wniosku. Zalecenie dotyczyło zmian w ustawach o Krajowej Radzie Sądownictwa i sądach powszechnych, przywrócenia niezależności i legitymacji Trybunału Konstytucyjnego oraz „zmiany ustawy o Sądzie Najwyższym, tak aby nie stosowano obniżonego wieku emerytalnego wobec obecnych sędziów, zniesiono swobodę decyzyjną Prezydenta odnośnie do przedłużania kadencji sędziów Sądu Najwyższego, a także wyeliminowano postępowanie na podstawie skargi nadzwyczajnej, dające możliwość ponownego otwarcia spraw, w których prawomocny wyrok zapadł wiele lat temu”.
Stanowisko polskiego MSZ.
Według MSZ „Kampania negatywnych informacji o reformach przeprowadzanych w naszym kraju, nie jest oparta na faktach i uniemożliwia nam odniesienie się do stawianych zarzutów” a decyzja Komisji Europejskiej miała charakter polityczny, a nie prawny. Według ministerstwa „wątpliwości, co do zgodności prawa krajowego z prawem UE powinny być rozstrzygane w drodze rutynowej procedury przed Trybunałem Sprawiedliwości UE”.
Nowelizacje z 2018 roku.
Między kwietniem a lipcem 2018 ustawę o Sądzie Najwyższym zmieniano trzykrotnie. Dokonały tego następujące akty: ustawa z dnia 12 kwietnia 2018 r. o zmianie ustawy – Prawo o ustroju sądów powszechnych, ustawy o Krajowej Radzie Sądownictwa oraz ustawy o Sądzie Najwyższym, ustawa z dnia 10 maja 2018 r. o zmianie ustawy – Prawo o ustroju sądów powszechnych, ustawy o Sądzie Najwyższym oraz niektórych innych ustaw i ustawa z dnia 20 lipca 2018 r. o zmianie ustawy – Prawo o ustroju sądów powszechnych oraz niektórych innych ustaw. W ustawie z 8 grudnia 2017 zmieniono m.in. przepisy dotyczące skargi nadzwyczajnej (zawężono prawo jej złożenia do prokuratora generalnego i Rzecznika Praw Obywatelskich) oraz odnoszące się do mianowania przez prezydenta RP sędziów SN (obowiązek zasięgania opinii Krajowej Rady Sądownictwa).
W lipcu 2018 odbyły się kolejne protesty przeciwko zmianom w Sądzie Najwyższym.
1 stycznia 2019 roku weszła w życie ustawa z dnia 21 listopada 2018 r. o zmianie ustawy o Sądzie Najwyższym, która uznaje kadencję Małgorzaty Gersdorf jako Pierwszej Prezes Sądu Najwyższego za nieprzerwaną i przywraca sędziów SN, których ustawa z 8 grudnia 2017 r. traktowała jak sędziów w stanie spoczynku. Ustawa ta uznaje tych sędziów za sędziów w stanie czynnym.
Wyroki Trybunału Sprawiedliwości Unii Europejskiej w Luksemburgu.
Trybunał wydał 24 czerwca 2019 wyrok w sprawie C 619/18 "Komisja Europejska v. Polska", stwierdzając, że polskie przepisy o obniżeniu wieku emerytalnego sędziów Sądu Najwyższego naruszają zasady nieusuwalności sędziów i niezależności sędziowskiej. W reakcji na wyrok Trybunału Sprawiedliwości Unii Europejskiej minister spraw zagranicznych Jacek Czaputowicz powiedział w wywiadzie dla telewizji Polsat News, że „orzeczenie TSUE nie będzie miało praktycznego znaczenia w Polsce, bowiem dostosowaliśmy się już do tego tymczasowego orzeczenia”.
19 listopada 2019 Trybunał wydał wyrok w sprawach połączonych C-585/18, C-624/18iC-625/18A.K. dotyczących Krajowej Rady Sądownictwa oraz CPiDO dotycząca Sądu Najwyższego stwierdzając, że to Sąd Najwyższy w Polsce ma badać niezależność nowej Izby Dyscyplinarnej Sądu Najwyższego by ustalić czy może ona rozpoznawać spory dotyczące sędziów oraz zaznaczył, że Krajowa Rada Sądownictwa, która składa wnioski z rekomendacją do prezydenta o powołanie na stanowisko sędziego, może robić to w sposób obiektywny, jednak tylko pod warunkiem, że będzie wystarczająco niezależna od władzy ustawodawczej i wykonawczej oraz od samego prezydenta wykazując w tym kontekście, że należy mieć na uwadze okoliczności wybrania członków Rady oraz sposób w jaki KRS konkretnie wypełnia wyznaczone jej zadanie stania na straży niezależności sądów i niezawisłości sędziów.
W nawiązaniu do powyższego orzeczenia Trybunału, w wyroku III PO 7/18 z 5 grudnia 2019 sędziowie Izby Pracy i Ubezpieczeń Społecznych Sądu Najwyższego oddalili wniosek prezesa Izby Dyscyplinarnej Sądu Najwyższego o przekazanie sprawy sędziego Izbie Dyscyplinarnej oraz uchylili uchwałę Krajowej Rady Sądownictwa w przedmiocie dalszego zajmowania stanowiska sędziego. W uzasadnieniu Sąd Najwyższy uznał, że „obecna KRS nie jest organem bezstronnym i niezawisłym od organów władzy ustawodawczej i wykonawczej”, zaś powołana przez nią nowa Izba Dyscyplinarna „nie jest sądem w rozumieniu prawa UE i krajowego”.
16 lutego 2022 TSUE oddalił skargę Polski na rozporządzenie Parlamentu Europejskiego i Rady 2020/2092 (UE, Euratom) z dnia 16 grudnia 2020 r., którym wprowadzono mechanizm uzależnienia wypłaty środków europejskich na rzecz państw członkowskich od przestrzegania przez te państwa zasad państwa prawnego.
Postanowienie Trybunału Konstytucyjnego w sprawie Kpt 1/20.
21 kwietnia 2020 TK wydał postanowienie na wniosek Marszałka Sejmu RP dotyczący rzekomego sporu kompetencyjnego między Sejmem RP a Sądem Najwyższym oraz między Prezydentem RP a Sądem Najwyższym. Orzekł w nim m.in. że uchwała trzech izb Sądu Najwyższego – Cywilnej, Karnej i Pracy – z 23 stycznia 2020 będąca następstwem wyroku Trybunału Sprawiedliwości i stwierdzająca, że można podważać prawo sędziów powołanych z udziałem nowej Krajowej Rady Sądownictwa do orzekania jest niezgodna z konstytucją, traktatem o Unii Europejskiej i Europejską Konwencją Praw Człowieka. W 2006 roku Trybunał Konstytucyjny wskazał, że w „sprawach zasadniczych”, „o wymiarze ustrojowym” zachowuje on pozycję „sądu ostatniego słowa” w odniesieniu do polskiej Konstytucji.
Nowelizacje z 2022 roku.
26 maja 2022 Sejm Rzeczypospolitej Polskiej uchwalił "ustawę o zmianie ustawy o Sądzie Najwyższym oraz niektórych innych ustaw". Ustawa wprowadziła test niezawisłości i bezstronności sędziów, zlikwidowała Izbę Dyscyplinarną i utworzyła Izbę Odpowiedzialności Zawodowej - tworzoną spośród 33 sędziów losowanych przez Prezydenta RP, z których ma być wyznaczanych 11. Wprowadzenie tego aktu było poprzedzone wieloma dyskusjami, a tekst projektu ustawy się wielokrotnie zmieniał, w szczególności poprzez dyskusje pomiędzy Prawem i Sprawiedliwością, Solidarną Polską a Kancelarią Prezydenta. Opozycja twierdziła, że ustawa nie wypełnia założeń związanych z ochroną niezawisłości sędziów i ich niezależności i tym samym nie wypełnia żądań Unii Europejskiej, natomiast rzecznik rządu Piotr Müller stwierdził, że ustawa uchwalona przez Sejm spełnia „kamienie milowe” wynegocjowane pomiędzy rządem a Komisją Europejską.
W związku z dalszym niewykonaniem postanowienia TSUE, Komisja Europejska – według stanu na dzień 27 października 2022 – dokonała potrącenia siedmiu transz kar na łączną kwotę 267 milionów euro.
Siedziba.
W latach 1917–1939 siedzibą Sądu Najwyższego był pałac Krasińskich. W latach 1945–1950 siedziba SN znajdowała się tymczasowo w Łodzi, skąd w 1950 została przeniesiona do stolicy do dawnego gmachu sądów grodzkich na Lesznie (z adresem ul. Ogrodowa 6).
Od 1999 Sąd Najwyższy mieści się w budynku przy placu Krasińskich 2/4/6 w Warszawie.
Na kolumnach budynku umieszczono 86 paremii prawniczych w języku polskim i łacińskim. Przygotował je zespół romanistów pod kierunkiem Witolda Wołodkiewicza. Oprócz Sądu Najwyższego budynek mieści także Sąd Apelacyjny w Warszawie oraz oddział Instytutu Pamięci Narodowej.
Kompetencje i działalność.
Sąd Najwyższy działa na podstawie Konstytucji Rzeczypospolitej Polskiej i ustawy o Sądzie Najwyższym. Nie należy on do sądownictwa powszechnego ani do sądów szczególnych. Jest on powołany do:
Organizację wewnętrzną Sądu Najwyższego określa regulamin zawarty w rozporządzeniu Prezydenta RP.
Sąd Najwyższy orzeka na rozprawach i posiedzeniach. Posiedzenia są jawne lub niejawne (§ 88 regulaminu). Sąd Najwyższy orzeka w składzie 3 sędziów, chyba że ustawa stanowi inaczej.
Zgodnie z art. 5 ustawy, Sąd Najwyższy co roku przedstawia Prezydentowi i Krajowej Radzie Sądownictwa, a także Sejmowi RP i Senatowi RP informację o swojej działalności oraz o wynikających z niej istotnych problemach. Dokument jest dostępny w postaci druków: sejmowego i senackiego.
Organy.
Organami Sądu Najwyższego są:
W Sądzie Najwyższym działają także (ale nie są to organy SN):
Izby.
Pracami każdej z izb kierują Prezesi Sądu Najwyższego, a izby dzielą się dalej na wydziały. Ustawą z 2017 r. zniesiono Izbę Pracy, Ubezpieczeń Społecznych i Spraw Publicznych oraz Izbę Wojskową. Ta ostatnia rozpoznawała sprawy podlegające orzecznictwu sądów wojskowych.
Kontrowersje.
8 kwietnia 2020 Trybunał Sprawiedliwości Unii Europejskiej w postanowieniu na wniosek Komisji Europejskiej zobowiązał Polskę do natychmiastowego zawieszenia stosowania przepisów krajowych dotyczących właściwości Izby Dyscyplinarnej Sądu Najwyższego w sprawach dyscyplinarnych sędziów. Zabezpieczenie było konsekwencją zignorowania przez Polskę wyroków Sądu Najwyższego z 5 grudnia 2019 i 15 stycznia 2020, w których sędziowie stwierdzili, że „Izba Dyscyplinarna, z uwagi na okoliczności jej utworzenia, zakres uprawnień, skład oraz udział w jej powołaniu Krajowej Rady Sądownictwa w nowym składzie, nie może być uznana za sąd ani w rozumieniu prawa Unii, ani prawa polskiego”.
Trybunał Konstytucyjny w 5-osobowym składzie wydał orzeczenie w sprawie wykonywania środków tymczasowych TSUE, które dotyczą funkcjonowania sądownictwa w Polsce, i orzekł niezgodność tych środków z art. 2, art. 7, art. 8 ust. 1 i art. 90 ust. 1 w zw. z art. 4 ust. 1 Konstytucji Rzeczypospolitej Polskiej z dnia 2 kwietnia 1997 r. (, z późn. zm.).
W sprawie "Reczkowicz przeciwko Polsce" ETPC stwierdził liczne nieprawidłowości w wyborze sędziów do Izby Dyscyplinarnej, które spowodowały, że nie jest ona sądem ustanowionym zgodnie z prawem w rozumieniu art. 6 ust. 1 EKPC. W szczególności prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że obecna KRS nie daje gwarancji niezależności od władzy ustawodawczej i wykonawczej.
W sprawie "Dolińska-Ficek i Ozimek przeciwko Polsce" ETPC uznał, że Izba Kontroli Nadzwyczajnej i Spraw Publicznych nie jest niezawisłym i bezstronnym sądem ustanowionym ustawą w rozumieniu art. 6 ust. 1 EKPC, gdyż prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że obecna KRS nie daje gwarancji niezależności od polityków. Obsadzenie jej przez Sejm, bez udziału środowiska sędziowskiego, nazwał "zasadniczą nieprawidłowością". "Negatywnie wpłynęła ona na proces powołania sędziów i podważyła legitymację izby" – stwierdził.
Ponadto ETPC uznał, że polskie prawo rażąco i w sposób oczywisty naruszył prezydent Duda, który powołał sędziów do IKNiSP, chociaż NSA w 2018 wstrzymał wykonanie rekomendacji nowej KRS. Bez tej rekomendacji nie można powołać sędziego, ale Duda zignorował orzeczenie NSA.
Podobnie w sprawie "Advance Pharma przeciwko Polsce" ETPC uznał, że Izba Cywilna nie jest niezawisłym i bezstronnym sądem ustanowionym ustawą w rozumieniu art. 6 ust. 1 EKPC, gdyż prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że na procedurę powoływania sędziów do Izby Cywilnej nadmiernie wpłynęły władza ustawodawcza i wykonawcza. "Stanowiło to fundamentalną nieprawidłowość, która negatywnie wpłynęła na cały proces i podważyła legitymację Izby Cywilnej" – stwierdził. 
Dodatkowo ETPC uznał, że polskie prawo rażąco i w sposób oczywisty naruszył prezydent Duda, który powołał sędziów do Izby Cywilnej, chociaż NSA w 2018 r. wstrzymał wykonanie rekomendacji nowej KRS. Bez tej rekomendacji nie można powołać sędziego, ale Duda zignorował orzeczenie NSA.
Sędziowie.
Pozycja, liczba, strój urzędowy.
Do pełnienia urzędu sędziego Sądu Najwyższego może być powołana osoba, która m.in. jest nieskazitelnego charakteru, wyróżnia się wysokim poziomem wiedzy prawniczej, ma co najmniej dziesięcioletni staż pracy na stanowisku sędziego, prokuratora, Prezesa Prokuratorii Generalnej Rzeczypospolitej Polskiej, jej wiceprezesa lub radcy albo wykonywania w Polsce zawodu adwokata, radcy prawnego lub notariusza. Te wymagania nie dotyczą osoby, która pracowała w polskiej szkole wyższej, w Polskiej Akademii Nauk, w instytucie naukowo-badawczym lub innej placówce naukowej, mając tytuł naukowy profesora albo stopień naukowy doktora habilitowanego nauk prawnych.
Pierwszego Prezesa powołuje Prezydent RP na sześcioletnią kadencję spośród sędziów Sądu Najwyższego w stanie czynnym (obowiązuje ograniczenie następujących bezpośrednio po sobie kadencji do dwóch), a wyboru dokonuje spośród pięciu kandydatów przedstawionych przez Zgromadzenie Ogólne Sędziów Sądu Najwyższego. Prezesów poszczególnych izb powołuje Prezydent RP po zasięgnięciu opinii Pierwszego Prezesa Sądu Najwyższego, na trzyletnią kadencję spośród 3 kandydatów przedstawionych przez zgromadzenie sędziów izby Sądu Najwyższego i mogą zostać ponownie powołani tylko dwukrotnie. Sędziów Sądu Najwyższego powołuje Prezydent RP na wniosek Krajowej Rady Sądownictwa.
Do 2018 r. liczbę stanowisk sędziowskich w Sądzie Najwyższym oraz liczbę Prezesów ustalał prezydent RP na wniosek Zgromadzenia Ogólnego Sędziów SN. Od 2015 do kwietnia 2018 liczba stanowisk sędziowskich w Sądzie Najwyższym wynosiła 93 (w tym 5 stanowisk Prezesów, łącznie ze stanowiskiem Pierwszego Prezesa Sądu Najwyższego). Od 3 kwietnia 2018 zgodnie z nowym regulaminem Sądu Najwyższego przewidywano 120 stanowisk sędziowskich. 31 grudnia 2016 w Sądzie Najwyższym orzekało 83 sędziów oraz okresowo 4 sędziów delegowanych. Od 15 lipca 2022 r. w Sądzie Najwyższym jest 125 stanowisk sędziowskich.
Sędziowie Sądu Najwyższego na rozprawie używają togi i biretu, a sędzia przewodniczący także łańcucha sędziowskiego z wizerunkiem orła. W orzeczeniach i innych dokumentach urzędowych tytuł „Sędzia Sądu Najwyższego” często skraca się do SSN.
Pierwsi Prezesi i Prezesi.
Lista Pierwszych Prezesów Sądu Najwyższego
Lista Prezesów Sądu Najwyższego kierujących pracą Izby Karnej
Lista Prezesów Sądu Najwyższego kierujących pracą Izby Cywilnej
Lista Prezesów Sądu Najwyższego kierujących pracą Izby Pracy i Ubezpieczeń Społecznych
Lista Prezesów Sądu Najwyższego kierujących pracą Izby Kontroli Nadzwyczajnej i Spraw Publicznych
Lista Prezesów Sądu Najwyższego kierujących pracą Izby Odpowiedzialności Zawodowej
Lista Prezesów Sądu Najwyższego kierujących pracą Izby Dyscyplinarnej
Lista Prezesów Sądu Najwyższego kierujących pracą Izby Wojskowej
Budżet, zatrudnienie i wynagrodzenia.
Wydatki i dochody Sądu Najwyższego są realizowane w części 04 budżetu państwa. Ze środków budżetowych Sądu Najwyższego finansowana jest również działalność Trybunału Stanu.
W 2018 wydatki Sądu Najwyższego wyniosły 108,06 mln zł, a dochody 1,05 mln zł. Przeciętne zatrudnienie w części 04 w przeliczeniu na pełne etaty wyniosło 360 osób, a średnie miesięczne wynagrodzenie brutto 13 432 zł.
W ustawie budżetowej na 2019 wydatki Sądu Najwyższego zaplanowano w wysokości 158,17 mln zł, a dochody 0,26 mln zł.

</doc>
<doc id="111236" url="https://pl.wikipedia.org/wiki?curid=111236" title="Zofia Morawska">
Zofia Morawska

Zofia Morawska (ur. 13 listopada 1904 w Turwi, zm. 15 października 2010 w Laskach) – polska działaczka społeczna, wieloletnia administratorka w Towarzystwie Opieki nad Ociemniałymi w Laskach (Gmina Izabelin). Dama Orderu Orła Białego.
Życiorys.
Młodość.
Córka Kazimierza Morawskiego, ukończyła gimnazjum sióstr urszulanek w Krakowie, gdzie uzyskała maturę. Po studiach pedagogicznych na Uniwersytecie Jagiellońskim podjęła pracę jako nauczycielka w szkole sióstr prezentek. Po śmierci ojca w 1925 razem z matką przeprowadziła się do Warszawy.
Od 1930 związana z Towarzystwem Opieki nad Ociemniałymi w Laskach, organizatorka warsztatów, świetlic, opieki indywidualnej, pośrednictwa pracy i opieki lekarskiej, zajmowała się także finansami Towarzystwa, pozyskując przez lata środki i wielu sponsorów. 
Koniec pracy zawodowej.
Pracę zawodową w Laskach zakończyła w sto trzecim roku życia.
13 listopada 2009 obchodziła 105. rocznicę urodzin – z tej okazji w kaplicy w Laskach odbyła się msza święta (listy okolicznościowe nadesłali: ks. abp Kazimierz Nycz i ks. Adam Boniecki).
Odznaczenia, wyróżnienia.
Za swoją działalność została jako pierwsza Polka w historii orderu odznaczona Orderem Orła Białego przez prezydenta Lecha Wałęsę, a także uhonorowana nagrodą im. Alberta Schweitzera oraz nagrodą Fundacji Episkopatu Polski „Dzieło Nowego Tysiąclecia TOTUS” 2004; w 2004 nadano jej tytuł „Izabelińczyka Roku”. W 2006 została odznaczona Orderem Gwiazdy Solidarności Włoskiej III Klasy.
Film dokumentalny.
W 2004 r. powstał o niej film dokumentalny pt. "Pani Zofia w Laskach" (realizacja i scenariusz: Jadwiga Nowakowska).
Mieszkała na terenie Zakładu dla Niewidomych w Laskach.

</doc>
<doc id="111238" url="https://pl.wikipedia.org/wiki?curid=111238" title="Pastorałka">
Pastorałka

Pastorałka ( „pasterski”) − rodzaj udramatyzowanej kolędy, wykonywanej dawniej przez wędrownych muzyków i żaków, w której religijna tematyka bożonarodzeniowa poszerzona została o warstwę obyczajową. Także ludowa pieśń religijna o wesołym charakterze (utrzymana zazwyczaj w tonie sielankowym), związana z tematyką Bożego Narodzenia, wprowadzająca często wątek pasterski. W Polsce rozpowszechniona szczególnie od XVII wieku. Pastorałek raczej nie powinno wykonywać się podczas liturgii, ze względu na ich niskie walory teologiczne. Przykłady polskich pastorałek to: "Lulajże, Jezuniu", "Jezus malusieńki", "Oj, maluśki, maluśki", "Północ już była".

</doc>
<doc id="111244" url="https://pl.wikipedia.org/wiki?curid=111244" title="Era">
Era



</doc>
<doc id="111245" url="https://pl.wikipedia.org/wiki?curid=111245" title="UserFriendly">
UserFriendly



</doc>
<doc id="111249" url="https://pl.wikipedia.org/wiki?curid=111249" title="Emil Adolf von Behring">
Emil Adolf von Behring

Emil Adolf von Behring (ur. 15 marca 1854 w Hansdorfie (ob. Ławice), zm. 31 marca 1917 w Marburgu) – niemiecki bakteriolog, uważany za jednego z twórców immunologii, laureat pierwszej Nagrody Nobla w dziedzinie fizjologii i medycyny w 1901 roku.
Życiorys.
Urodził się we wsi Hansdorf (obecnie Ławice w gminie Iława) w wielodzietnej rodzinie nauczyciela (był piątym z trzynaściorga dzieci). Ukończył gimnazjum w Olsztynku, studia medyczne w Berlinie, w Akademii Wojskowej. Był m.in. asystentem Roberta Kocha. Od 1895 roku był profesorem Uniwersytetu w Halle oraz Instytutu Terapii Doświadczalnej w Marburgu.
Razem z Japończykiem Shibasaburo Kitasato opracował surowice antytoksyczne przeciwbłonicze i przeciwtężcowe (1890), rozpowszechnił swoje prace organizując jedną z największych w Europie wytwórni surowic i szczepionek „Behring-Werke” w Marburgu. Za prace nad seroterapią, przede wszystkim zaś za zastosowanie seroterapii w walce z błonicą (dyfterytem), został laureatem pierwszej Nagrody Nobla z medycyny w 1901 roku. Komitet Noblowski w uzasadnieniu podjął próbę oceny znaczenia pracy von Behringa, dodając do uzasadnienia słowa: "dzięki" (pracom von Behringa) "otwarta została nowa droga dla medycyny, a lekarze otrzymali ważną broń w walce przeciw chorobie i śmierci".
W grudniu 1896 Behring ożenił się z dwudziestoletnia Elzą Spinolą (1876-1936), córką Bernarda Spinoli, dyrektora szpitala w Berlinie oraz jego żony, Elizy Spinoli, z domu Bendix. Behringowie mieli sześciu synów. Miesiąc miodowy spędzili w willi „Behring” na Capri w 1897 roku, gdzie posiadali dom letni. W latach 1909–1911 w willi mieszkał Maksim Gorki.
Nazwisko Behringa przetrwało w nazwach takich firm jak Dade Behring (zajmującej się diagnostyką kliniczną, obecnie część Siemens), CSL Behring (wytwórcy leków na bazie surowicy) oraz w nazwie nagrody jego imienia przyznawanej przez uniwersytet w Marburgu; najbardziej prestiżowej nagrody w dziedzinie medycyny w Niemczech. Nazwiskiem naukowca została nazwana planetoida (65685) Behring.

</doc>
<doc id="111250" url="https://pl.wikipedia.org/wiki?curid=111250" title="Emil von Behring">
Emil von Behring



</doc>
<doc id="111251" url="https://pl.wikipedia.org/wiki?curid=111251" title="Kościelec Kujawski">
Kościelec Kujawski



</doc>
<doc id="111256" url="https://pl.wikipedia.org/wiki?curid=111256" title="Ronald Ross">
Ronald Ross

Sir Ronald Ross (ur. 13 maja 1857 w Almora, Indie, zm. 16 września 1932 w Londynie, Wielka Brytania) – angielski parazytolog i patolog, laureat Nagrody Nobla w dziedzinie fizjologii lub medycyny w 1902 roku.
Życiorys.
Od roku 1899 był profesorem medycyny tropikalnej w Liverpoolu, następnie w Londynie, od 1926 dyrektor londyńskiego Instytutu Chorób Tropikalnych. Przez kilkanaście lat pracował jako lekarz wojskowy w Indiach, gdzie prowadził badania nad malarią. Udowodnił, że komar Anopheles jest nosicielem malarii.
W 1902 roku otrzymał Nagrodę Nobla w dziedzinie fizjologii lub medycyny za odkrycie cyklu rozwojowego zarodźca malarii i sposobu szerzenia się tej choroby.

</doc>
<doc id="111260" url="https://pl.wikipedia.org/wiki?curid=111260" title="Rycerzewo">
Rycerzewo

Rycerzewo – wieś w Polsce, położona w województwie kujawsko-pomorskim, w powiecie inowrocławskim, w gminie Pakość.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 105 mieszkańców. Jest trzynastą co do wielkości miejscowością gminy Pakość.
Znane osoby.
Miejsce dorastania prymasa Polski kardynała Józefa Glempa (1929-2013).

</doc>
<doc id="111261" url="https://pl.wikipedia.org/wiki?curid=111261" title="Giełda Papierów Wartościowych w Warszawie">
Giełda Papierów Wartościowych w Warszawie

Giełda Papierów Wartościowych w Warszawie (GPW) – polska giełda papierów wartościowych z siedzibą w Warszawie, publiczna spółka akcyjna mająca na celu zapewnienie możliwości obrotu giełdowego papierami wartościowymi (takimi jak akcje, obligacje, prawa poboru itp.) oraz niebędącymi papierami wartościowymi instrumentami finansowymi (takimi jak opcje, kontrakty terminowe) dopuszczonymi do obrotu giełdowego.
Obrót na Giełdzie Papierów Wartościowych w Warszawie regulowany jest przez regulamin giełdy, szczegółowe zasady obrotu giełdowego, Komisję Nadzoru Finansowego oraz ustawy:
Warszawska giełda jest głównym elementem rynku wtórnego i oprócz Głównego Rynku prowadzi rynek małych spółek NewConnect, rynek obligacji Catalyst oraz rynek energii poee. Handel na rynku wtórnym odbywa się za pośrednictwem członków giełdy.
Najważniejszymi indeksami giełdowymi głównego rynku są: WIG, WIG20, MWIG40 i SWIG80.
Według stanu na 28 czerwca 2022 na GPW notowane były akcje 420 spółek (w tym 45 zagranicznych). Ich łączna kapitalizacja wynosiła ponad 1,12 bln złotych, z czego 561,6 mld przypadało na spółki krajowe, a 563,1 mld na spółki zagraniczne.
Struktura.
Giełda Papierów Wartościowych w Warszawie została utworzona przez Skarb Państwa jako spółka akcyjna.
Władzami spółki są:
Zarząd poza uprawnieniami i obowiązkami wynikającymi z Kodeksu spółek handlowych, dopuszcza do obrotu giełdowego papiery wartościowe, określa zasady wprowadzania papierów wartościowych do obrotu, nadzoruje działalność maklerów giełdowych i członków giełdy w zakresie obrotu giełdowego. Zarząd giełdy składa się z czterech osób. Pracami zarządu kieruje prezes zarządu wybrany przez walne zgromadzenie.
Ważniejsze wydarzenia.
które zastąpiły dotychczas obowiązującą ustawę "Prawo o publicznym obrocie papierami wartościowymi" z dnia 21 sierpnia 1997 r.
Logo.
Logo spółki składa się z trzech geometrycznie uproszczonych liter „GPW” połączonych w sposób przypominający giełdowy wykres.
Wpływ rynków światowych na GPW w Warszawie.
Giełda Papierów Wartościowych w Warszawie podobnie jak każda inna nie jest odosobnionym, czy też wyizolowanym tworem uzależnionym tylko od sytuacji gospodarczej w kraju oraz kondycji notowanych na niej spółek. Znaczny wpływ na warszawskie indeksy giełdowe mają notowania na zagranicznych giełdach – przede wszystkim duży wpływ ma amerykańska giełda papierów wartościowych w Nowym Jorku (NYSE) oraz giełdy w Europie Zachodniej, szczególnie w takich krajach Unii Europejskiej jak Niemcy – (FWB), Anglia – (LSE) itd. Duże znaczenie ma również kondycja gospodarki światowej i istotne wydarzenia gospodarcze dotyczące krajów rozwiniętych i rozwijających się.

</doc>
<doc id="111264" url="https://pl.wikipedia.org/wiki?curid=111264" title="Mieczysław Hess">
Mieczysław Hess

Mieczysław Teodor Hess (ur. 10 lipca 1931 w Tychach, zm. 17 maja 1993 w Krakowie) – polski geograf i klimatolog, profesor nauk geograficznych. Rektor Uniwersytetu Jagiellońskiego (1977–1981).
Życiorys.
Był synem Jana Hessa, uczestnika powstań śląskich, telegrafisty w kolejach państwowych. W 1949 ukończył zdając maturę Liceum im. Bolesława Chrobrego w Pszczynie. W latach 1950-1955 studiował geografię na Wydziale Biologii i Nauk o Ziemi Uniwersytetu Jagiellońskiego. Specjalizował się w geografii fizycznej, z uwzględnieniem klimatologii. Od 1952 należał do PZPR. W 1953 został zatrudniony jako asystent w Katedrze Agrometeorologii na Wydziale Rolnym, istniejącym wówczas w Uniwersytecie Jagiellońskim, a następnie w Wyższej Szkole Rolniczej w Krakowie. W październiku 1955 roku został skierowany na studia aspiranckie z zakresu meteorologii i klimatologii do Leningradu. W roku 1957 uczestniczył w wyprawie klimatologicznej na lodowiec Fedczenki w Pamirze. W 1958 był stażystą w Instytucie Meteorologicznym oraz w Instytucie Matematyki i Mechaniki Uzbeckiej Akademii Nauk w Taszkiencie. 28 maja 1959 obronił prać doktorską pt. "Wpływ pokrywy śnieżnej i lodowej na bilans promieniowania i mikroklimat gór". 1 czerwca 1959 został powołany na stanowisko adiunkta w Zakładzie Klimatologii w Instytucie Geografii Uniwersytetu Jagiellońskiego. W grudniu 1964 roku habilitował się na Wydziale Biologii i Nauk o Ziemi Uniwersytetu Jagiellońskiego na podstawie rozprawy "Piętra klimatyczne w polskich Karpatach Zachodnich". Praca ta uzyskała prestiżową nagrodę Sekretarza Naukowego Polskiej Akademii Nauk im. Eugeniusza Romera i stała się kamieniem milowym klimatologii górskiej w Polsce. 1 grudnia 1965 objął stanowisko docenta w Instytucie Geografii UJ, zaś formalnie od stycznia 1966 roku aż do śmierci w maju 1993 roku kierował Zakładem Klimatologii w tym Instytucie. 5 lipca 1971 roku uzyskał tytuł naukowy profesora nadzwyczajnego nauk geograficznych, a w maju 1979 r. uzyskał tytuł naukowy profesora zwyczajnego. Wiosną i latem 1976 roku prowadził badania klimatologiczne w Mongolii w ramach polsko-mongolskiej wyprawy naukowej. W latach 1977–1981 był rektorem UJ.
Odznaczony Krzyżem Kawalerskim Orderu Odrodzenia Polski Krzyżem Komandorskim Orderu Odrodzenia Polski, Złotym Krzyżem Zasługi.
Pochowany w Krakowie na Cmentarzu Rakowickim.

</doc>
<doc id="111268" url="https://pl.wikipedia.org/wiki?curid=111268" title="Pakość">
Pakość

Pakość (łac. "Pacossum", niem. "Pakosch") – miasto w Polsce położone nad Notecią w województwie kujawsko-pomorskim, w powiecie inowrocławskim, siedziba gminy miejsko-wiejskiej Pakość. W latach 1975–1998 miasto administracyjnie należało do województwa bydgoskiego.
Prawa miejskie nadano Pakości 9 lutego 1359. Prywatne miasto szlacheckie położone było w XVI wieku w województwie inowrocławskim. Według danych GUS z 31 grudnia 2019 r. Pakość liczyła 5676 mieszkańców. Znajduje się tu drobny przemysł.
Pakość jest ważnym ośrodkiem kultu religijnego Kościoła katolickiego. Znajduje się tu Kalwaria Pakoska, która jest drugim co do ważności dla katolików (zaraz po Kalwarii Zebrzydowskiej) tego typu miejscem kultu w Polsce.
Przebiega tędy jeden z najważniejszych szlaków turystycznych w Polsce – Szlak Piastowski.
Położenie.
Patrząc od strony historycznej Pakość leży w krainie Wielkopolski, na ziemiach Pałuckich. Blisko stąd do ważnych ośrodków regionu czyli Bydgoszczy i Inowrocławia. Ze względu na położenie jest istotna dla transportu zarówno drogowego, wodnego jak i kolejowego. Rzeźba terenu w okolicy jest lekko pofałdowana. Gleby w tym rejonie to żyzne czarnoziemy. Przebiegają tędy szlaki turystyczne.
Wody.
Miasto leży przy szlakach wodnych. Położone jest między dwoma zbiornikami wodnymi: Jeziorem Pakoskim i jeziorem Mielno. Przepływa tędy rzeka Noteć. W okolicach miasta na Jeziorze Pakoskim umiejscowiona jest zapora wodna. Tama ta chroni Pakość przed powodzią (budowa zapory spiętrzyła poziom wody na jeziorze o 3–4 metry). Natomiast na rzece zlokalizowana jest śluza wodna, która umożliwia pokonywanie spiętrzenia wodnego jednostkom pływającym. Trwają prace przy modernizacji szlaków wodnych i przystosowaniu ich do celów turystycznych.
Przyroda.
W pobliżu zlokalizowane są kompleksy leśne. Miasto zlokalizowane jest na terenie administracyjnym Regionalnej Dyrekcji Lasów Państwowych w Toruniu. W promieniu 10 km mieszczą się lasy w Łącku i Mierucinie (leśnictwo Mierucinek). Brzegi okolicznych jezior były kilkanaście lat temu zadrzewiane i przystosowywane dla potrzeb wędkarzy. W odległości kilku kilometrów w okolicach Piechcina znajdują się zalane wodą kopalnie odkrywkowe kamienia wapiennego.
Zieleń Miejska.
W mieście znajduje się park. Jest on częścią Kalwarii Pakoskiej. Znajdują się w nim kapliczki. W ramach projektu utworzenia Parku Kulturowego "Kalwaria Pakoska" podświetlono kaplice oraz wybudowano fontannę. W okolicach znajdują się cmentarze różnych wyznań. Kilkoma hektarami zieleni zajmują się miejscowi franciszkanie.
Historia.
Etymologia.
Etymologia nazwy miasta, przytoczona przez Oskara Kolberga w jego dziele „Kujawy”:
(…) Nazwa jego [miasta] ma pochodzić częścią od pakowania (tłoczenia) budowli na mało-przestrzenną wysepkę ramionami Noteci objętą, częścią od tego, że musiano bić pale i tłoczyć kamienie i gruz w przepaścistą ziemię, aby ją tak ustaliwszy, mogli na niej wznosić budowle.
Miejscowość pod zlatynizowaną nazwą "Pacosc" wymieniona jest w łacińskim dokumencie wydanym w Kępnie w 1282 roku sygnowanym przez późniejszego króla polskiego Przemysła II.
Początki Pakości.
Pierwsze wzmianki o Pakości ukazały się w dokumentach w roku 1243. Po zaciętej obronie Pakość została zdobyta przez Krzyżaków w 1332 roku. Pakość otrzymała prawa miejskie na prawie magdeburskim 9 lutego 1359 roku. W czasie wojny trzynastoletniej Pakość wystawiła w 1458 roku 6 pieszych na odsiecz oblężonej polskiej załogi Zamku w Malborku. Z 1507 roku pochodzi pierwsze świadectwo istnienia osiedla żydowskiego w Pakości. W XVII w., w związku z przybyciem do miasta Husytów, ksiądz Wojciech Kęsicki postanowił dla wzmocnienia wiary wybudować Kalwarię, poświęconą kultowi Męki Pańskiej. Budowę rozpoczęto w roku 1618, finansowali ją głównie ówcześni właściciele miasta – Michał, Zygmunt i Paweł Działyńscy. Jest to kompleks, składający się z 25 kaplic, z których tylko dwie, wybudowane przed rokiem 1647, zachowały się do czasów obecnych. Pozostałe pochodzą z przełomu XVII i XVIII w. Drogi Kalwarii zostały wytyczone według wskazówek Christiana Andrichomiusa – zakonnika z Delf. Brano tu pod uwagę podobieństwo położenia Pakości do wzgórz jerozolimskich. Opiekę nad Kalwarią sprawują oo. franciszkanie. W kościele pw. św. Bonawentury, urządzonym w 1637 r. w skrzydle zamku Działyńskich, przechowywane są, prócz pamiątek i wotów, relikwie z Krzyża Świętego.
Pod pruskim panowaniem.
Ze względu na swoje położenie w mieście zawsze broniono polskich korzeni i kształtowano młodzież w duchu patriotycznym. W tym czasie wybudowano przebiegającą przez miasto linię kolejową z Inowrocławia do Wągrowca. Z tego też okresu pochodzi większość zabytkowych kamienic w centrum oraz ratusz. W owych latach znajdowała się tu cukrownia (po jej likwidacja utworzono zakłady lniarskie). W czasie rozbiorów używano niemieckiej nazwy Pakosch. Mieszkańcy założyli Ochotniczą Straż Pożarną. Jednym z ważniejszych punktów miasta był kościół ewangelicki, który nie przetrwał do dzisiaj. W 1906 wybuchł strajk szkolny o możliwość nauki w języku polskim. W 1815 powstał Urząd Pocztowy. Na początku XX wieku wybudowano synagogę.
Powstanie wielkopolskie.
Mieszkańcy Pakości na przełomie 1918 i 1919 roku przystąpili do zrywu powstańczego, którego celem było przyłączenie Wielkopolski i Kujaw do odradzającej się po zaborach Polski. Tu znajduje się pomnik i zbiorowa mogiła Powstańców Wielkopolskich. W walkach o Inowrocław i inne miejscowości na szlaku oswobodzenia ziemi kujawskiej walczyła Kompania Pakoska. Działało tu Towarzystwo Gimnastyczne "Sokół".
Pakościanie co roku oddają cześć powstańcom przy pomniku i innych miejscach pamięci związanych z powstaniem.
Lata międzywojenne i II wojna światowa.
Podczas międzywojnia Pakość była ośrodkiem drobnego handlu. Dużą rolę dla miasta odgrywała turystyka i rekreacja.
Według pierwotnych planów, powstałych przed wybuchem II wojny światowej, główna linia obrony przed III Rzeszą miała być obsadzona przez Armię "Poznań" dowodzoną przez gen. Tadeusza Kutrzebę i miała przebiegać na odcinku Gołańcz-Żnin-Barcin-Pakość-Janikowo-Strzelno-Kruszwica-Gopło-Warta. Jednak założenia te szybko uległy zmianie. W sierpniu 1939 roku w Pakości utworzone były punkty mobilizacyjne Wojska Polskiego. Przez miasto, w kierunku Kruszwicy i dalej nad Bzurę przemieszczały się jednostki należące do dwóch dywizji piechoty Wojska Polskiego. Po zajęciu miasta w pierwszej połowie września Niemcy przywrócili nazwę Pakosch i rozpoczęli w ramach Intelligenzaktion likwidację miejscowej inteligencji. W czasie okupacji zniszczono synagogę. Armia Czerwona zdobyła Pakość 21 stycznia 1945 roku. Niemcy podczas odwrotu wysadzili w powietrze most kolejowy.
Polska Rzeczpospolita Ludowa.
Na początku 1945 roku Armia Czerwona przekazała Pakość pod administrację polską. Władzę objęła Miejska Rada Narodowa.
W czasach PRL-u miasto dynamicznie się rozwijało, słynęło z zakładów lniarskich. Przez cały okres Polski ludowej istniała zawodowa straż pożarna zakładów lniarskich oraz OSP. Wybudowano blokowiska. Wzrosła liczba mieszkańców miasta.
Dnia 11 grudnia 1969 roku pod Pakością (we wsi Giebnia) miała miejsce katastrofa lotnicza. Rozbił się samolot bombowy Ił-28, należący do Sił Zbrojnych Polskiej Rzeczypospolitej Ludowej. W katastrofie zginęło 3 członków załogi w tym kapitan por. Bonifacy Hędzlewski. Macierzystym lotniskiem samolotu był wojskowy port lotniczy w Powidzu koło Gniezna. Bombowiec był zmuszony do awaryjnego lądowania w polu z powodu pożaru, jednak zahaczył o stogi lnu i rozbił się.
W latach 70. XX wieku Pakość odwiedził I sekretarz PZPR Edward Gierek.
Zabytki i atrakcje turystyczne.
Do rejestru zabytków wpisane są następujące obiekty:
Ponadto do pozostałych ciekawszych zabytków spoza rejestru można zaliczyć:
Nietypową atrakcją turystyczną jest przebiegająca w okolicach Pakości przemysłowa kolej linowa długości ok. 7 km, zbudowana w 1960 r., transportująca kruszywo wapienne na potrzeby zakładów produkcji sody w Janikowie.
Gospodarka i komunikacja.
Komunikacja.
Drogi:
Pakość jest węzłem komunikacyjnym o dużym znaczeniu. Krzyżują się tu drogi:
Obecnie trwają prace, które mają na celu poprawienie sytuacji pieszych i kierowców. Jest tu sygnalizacja świetlna, a DW 255 ma w przyszłości zostać poprowadzona obrzeżami miasta, co pozwoli zmniejszyć ruch w centrum.
Kolej:
W Pakości znajduje się czynna towarowa kolej linowa Janikowo - Pakość – Piechcin, która transportuje kamień z Piechcina do Zakładów Sodowych w Janikowie.
W Pakości codzienne zatrzymuje się kilkadziesiąt autobusów m.in. PKS oraz pakoskiego przewoźnika: Matbud. Autobusy kursują do Bydgoszczy, Torunia, Piechcina, Barcina, Żnina, Inowrocławia, Kościelca, Janikowa oraz Mogilna.
Gospodarka.
Znajduje się tu kilka sklepów sieciowych. Przemysł zlokalizowany jest wokół miasta. Największym pakoskim zakładem pracy jest najważniejsza baza logistyczna hipermarketów Polomarket, która zatrudnia kilkaset osób. Są tu również m.in.: betoniarnia i fabryka wag. Zlokalizowane są tu turbiny (elektrownie) wiatrowe.
Ośrodek kultu religijnego.
Kalwaria Pakoska jest to zespół 25 kaplic pasyjnych w Pakości wraz z klasztorem franciszkanów pw. św. Bonawentury, nazywana Kujawską Jerozolimą. Ufundowana w 1628, jest drugim tego typu zespołem sakralnym po Kalwarii Zebrzydowskiej, powstałym na ziemiach polskich. W 1671 sprowadzono relikwie drzewa Krzyża Świętego (jest to obecnie największa cząstka relikwii Krzyża Świętego w Polsce). Ich kult potwierdził uroczyście bp Stanisław Dziannota 12 września 1671. Stacje upamiętniające wydarzenia z Golgoty znajdują się na Wzgórzu Ludkowskim.
Co roku do Pakości przybywają dziesiątki tysięcy pielgrzymów na nocną drogę krzyżową. Założenie topograficzne Kalwarii Pakoskiej w sposób pośredni opiera się na topografii miejsc świętych w Jerozolimie (usytuowanie ostatnich stacji Drogi Krzyżowej na wzniesieniu, most na Cedronie itp.). Na kalwarię składa się 26 stacji, w tym dwa kościoły − klasztorny św. Bonawentury i Ukrzyżowania.
Poza Drogą Krzyżową głównym celem pielgrzymek są relikwie Krzyża Świętego, sprowadzone tu z Ziemi Świętej w XVII wieku.
Związki wyznaniowe.
Kościół rzymskokatolicki
Znajduje się tu klasztor franciszkanów. Zakonnicy opiekują się relikwiami Krzyża Świętego.
W strukturze kościoła rzymskokatolickiego parafie należą do metropolii gnieźnieńskiej, archidiecezji gnieźnieńskiej.
Kultura.
W mieście działa Ośrodek Kultury i Turystyki. Do jego dyspozycji jest sala widowiskowa z możliwością przekształcenia w salę kinową. Organizowane są imprezy cykliczne np. Dni Pakości.
W Pakości działa też biblioteka publiczna, z której mogą korzystać nie tylko mieszkańcy miasta, ale także gminy. Wiele imprez kulturalnych organizują miejscowi franciszkanie. Działa tu zespół ludowy "Pakościanie".
Turystyka.
Baza noclegowa to Hotel w Pakości, który działa przy OKiT. Co roku odbywa się tu nocna droga krzyżowa po alejkach Kalwarii Pakoskiej, która jest jedną z największych atrakcji miasta. Są tu relikwie Krzyża św., do których przybywają pielgrzymi z całej Polski. Jest tu duże zaplecze dla sportów wodnych.
Media.
Prasa.
W mieście działa gazeta "Wiadomości Pakoskie", która opisuje najciekawsze zdarzenia z życia miasta i okolicy. Jest wydawana co miesiąc.
Telewizja i Radio.
W regionalnym paśmie TVP nadawany jest cyklicznie program o Kalwarii Pakoskiej. Informacje w radiu możemy uzyskać, dzięki lokalnej rozgłośni:"Polskie Radio Pomorza i Kujaw" (Radio PiK)
Bezpieczeństwo.
O bezpieczeństwo mieszkańców i turystów w Pakości dba kilka organizacji i służb:
Dodatkowo mieści się tu pogotowie gazowe, a miasto jest monitorowane.
Architektura i urbanizacja.
Stare Miasto składa się z zabytkowych kamieniczek przy rynku i ulicach odchodzących od niego. Wart wyróżnienia w tej części miasta jest Ratusz z 1907 roku. Jest tu też Klasztor Franciszkanów, osiedla domków jednorodzinnych i blokowisko. Miasto ma małą powierzchnie jak na taką liczbę mieszkańców co powoduje, że zabudowa jest bardzo zwarta.
Pomniki i miejsca pamięci.
W Pakości znajdują się tablice pamiątkowe, pomniki i mogiły związane z Powstaniem Wielkopolskim i znanymi mieszkańcami miasta.
Edukacja.
Szkoła średnia znajduje się w podpakoskim Kościelcu, ponieważ w większości kształci rolników. Lokalizacja we wsi daje możliwości do lepszego kształcenia.
Sport i rekreacja.
Co roku w mieście odbywa się Puchar Polski w Nordic-Walking. Planowana jest budowa nowoczesnego basenu i dalsza modernizacja stadionu miejskiego (dobudowanie zadaszonej trybuny).
Kluby sportowe.
Działają tu:
Rekreacja.
Miasto leży nad dwoma jeziorami. Daje to szerokie możliwości do uprawiania sportów wodnych, a w szczególności żeglarstwa oraz wędkarstwa. W Łącku (wieś pod Pakością) jest stanica żeglarska, planowane jest wybudowanie stanicy żeglarskiej na Noteci, ale pod Pakością. Są tu dwa boiska "Orlik 2012". Miasto dysponuje też innym zapleczem sportowym np. halą sportową.
Współpraca międzynarodowa.
Miasto utrzymuje stosunki międzynarodowe z różnymi regionami za granicą, jednak tylko jedno miasto ma status partnerskiego.
Miasta partnerskie:
Administracja.
Obecnie w mieście i gminie Pakość funkcje uchwałodawczą sprawuje Rada Miejska składająca się z 15 radnych, na czele których stoi przewodniczący Rady Michał Siembab. Organem wykonawczym jest Burmistrz, obecnie od 2018 roku, Zygmunt Groń. 

</doc>
<doc id="111270" url="https://pl.wikipedia.org/wiki?curid=111270" title="Salome III">
Salome III

Salome (gr. , "Salōmē", ur. 14 n.e., zm. między 62 a 71) – przedstawicielka dynastii herodiańskiej. Wnuczka Heroda Wielkiego. Córka Heroda III i Herodiady. Znana głównie z roli, jaką odegrała przy śmierci Jana Chrzciciela – zachwycony tańcem Salome Herod Antypas, tetrarcha Galilei i Perei, obiecał spełnić każde jej życzenie, a ta – na polecenie matki – zażądała głowy żydowskiego proroka.
Życiorys.
Była córką Heroda III (Heroda Boethosa, Heroda z Rzymu, Heroda Filipa I) i jego żony Herodiady. Jej dziadem ze strony ojca i pradziadem ze strony matki był Herod Wielki. Dokładna data urodzenia Salome nie jest znana. Badacze sądzą, że przyszła na świat prawdopodobnie na początku I wieku.
Jej matka porzuciła męża i między jesienią 27 a wiosną 30 roku poślubiła swojego stryja i szwagra – Heroda Antypasa, tetrarchę Galilei i Perei. Salome zamieszkała z matką i ojczymem.
Salome poślubiła swojego stryja Filipa, tetrarchę Batanei, Gaulanitydy, Trachonu i Paneas. Owdowiała w 34 roku. Zapewne w 53 roku poślubiła swojego innego krewnego Arystobula. Arystobul w tym czasie przebywał w Rzymie, dlatego sądzi się, że jego ślub mógł zbiec się z małżeństwem cesarza Nerona i Oktawii, którzy pobrali się w 53 roku. Istnieje hipoteza, według której żoną Arystobula została nie Salome III, ale nieznana bliżej Salome, córka Heroda Antypasa. Opiera się na założeniu, że Arystobul nie poślubiłby kobiety około pięćdziesięcioletniej i nie miał z nią trzech synów. Z drugiej strony wskazuje się, że źródła wyraźnie określają żonę Arystobula, a data narodzenia Salome nie jest dokładnie znana.
Pod koniec 54 roku Salome została królową Armenii Mniejszej, ponieważ cesarz Neron nadał to królestwo jej mężowi Arystobulowi. Zachowały się monety przedstawiające Salome jako królową Armenii. Datowane są na „Rok 3”, czyli 56/57; wizerunek żydowskiej księżniczki znajdował się na rewersie.
W 57 roku Arystobul otrzymał Chalkis, dawniej należące do jego ojca. W ten sposób Salome została królową Chalkis. W połowie 71 roku utracił Armenię Mniejszą.
Salome z małżeństwa z Arystobulem miała trzech synów:
Rola przy śmierci Jana Chrzciciela.
Kiedy oczarowany jej tańcem ojczym, Herod Antypas, przyrzekł spełnić każde jej życzenie, za namową matki Salome zażądała głowy Jana Chrzciciela, którą podano jej na tacy. Motyw Salome pojawia się często w malarstwie, muzyce i w literaturze jako biblijny motyw odnoszący się do krwawego erotyzmu i mrocznej zmysłowości.
Salome w literaturze pięknej.
Salome pojawia się w takich utworach literackich jak:

</doc>
<doc id="111271" url="https://pl.wikipedia.org/wiki?curid=111271" title="ISO 4217">
ISO 4217

ISO 4217 – międzynarodowy standard zawierający trzyliterowe kody oraz nazwy walut, przyjęty przez Międzynarodową Organizację Normalizacyjną (ISO).
Pierwsze dwie litery kodu to dwuliterowy kod ISO 3166-1 alfa-2, trzecia to zazwyczaj pierwsza litera nazwy własnej waluty. Stosowanie kodów ISO 4217 likwiduje problemy spowodowane używaniem przez różne kraje nazw takich jak dolar, frank czy funt na określenie narodowej waluty.
Standard określa również podział głównej jednostki walutowej. Zazwyczaj dzieli się ona na 100 mniejszych jednostek (np. 1 złoty = 100 groszy), ale spotykany jest również podział w stosunku 1/10 czy 1/1000. Niektóre kraje nie używają podziału dziesiętnego, istnieją też waluty niedzielące się na mniejsze jednostki.
ISO 4217 obejmuje też kody metali szlachetnych (np. złoto – XAU, srebro – XAG czy platyna – XPT) mierzonych w uncjach trojańskich oraz pewnych innych jednostek używanych na międzynarodowych rynkach finansowych (np. specjalne prawa ciągnienia – XDR). Istnieją również specjalne kody dla celów testowych (XTS) i oznaczające brak waluty (XXX). Wszelkie kody specjalne rozpoczynają się literą X. Również kody ponadnarodowych walut (takich jak np. dolar wschodniokaraibski – XCD) zazwyczaj rozpoczynają się literą X, wyjątkiem jest euro oznaczone kodem EUR, mimo że EU nie jest kodem państwa według standardu ISO 3166-1.
Kody w użyciu.
Oficjalna lista kodów używanych obecnie, zawartych w ISO 4217.

</doc>
<doc id="111272" url="https://pl.wikipedia.org/wiki?curid=111272" title="Wojciech Kozub (biathlonista)">
Wojciech Kozub (biathlonista)

Wojciech Kozub (ur. 20 lipca 1976 w Ratułowie) – polski biathlonista, brązowy medalista mistrzostw świata i trzykrotny medalista mistrzostw Europy.
Kariera.
Zawodnik klubu WKS Legia Zakopane. Pierwsze sukcesy w karierze osiągnął w 1996 roku, kiedy na mistrzostwach świata juniorów w Kontiolahti zdobył brązowe medale w sprincie i biegu indywidualnym.
W zawodach Pucharu Świata zadebiutował 10 grudnia 1994 roku w Bad Gastein, zajmując 85. miejsce w sprincie. Pierwsze pucharowe punkty zdobył 11 grudnia 1997 roku w Östersund, kiedy zajął 16. miejsce w biegu indywidualnym. Nigdy nie stanął na podium indywidualnych zawodów tego cyklu, najwyższą lokatę wywalczył 7 stycznia 2000 roku w Oberhofie, kończąc rywalizację w biegu pościgowym na ósmej pozycji. Najlepsze wyniki osiągnął w sezonie 1999/2000, kiedy zajął 42. miejsce w klasyfikacji generalnej.
Reprezentował Polskę na igrzyskach olimpijskich w Nagano (1998) i igrzyskach w Salt Lake City (2002). Największym sukcesem był brązowy medal w biegu drużynowym na mistrzostwach świata w Osrblie (1997). Partnerami Kozuba w drużynie byli Tomasz Sikora oraz bracia Jan i Wiesław Ziemianinowie. Był też brązowym medalistą w sztafecie na MŚ w Biathlonie Letnim 1998 w Osrblie, razem z Grzegorzem Grzywą, T. Sikorą i Kazimierzem Urbaniakiem). Ponadto zdobył trzy medale mistrzostw Europy: srebrne w sztafecie na ME w Zakopanem (2000) i ME w Haute Maurienne (2001) oraz brązowy w biegu indywidualnym podczas ME w Kontiolahti (2002).
Wielokrotnie zdobywał medale mistrzostw Polski, zarówno w rywalizacji indywidualnej, jak i klubowej (11 tytułów mistrzowskich). Po sezonie 2001/2002 zakończył karierę sportową.
W biathlonie letnim dwukrotnie był mistrzem Polski. W 1999 poślubił biathlonistkę Halinę Pitoń.
Osiągnięcia.
Puchar Świata.
Miejsca na podium w zawodach.
Kozub nigdy nie stanął na podium indywidualnych zawodów PŚ.

</doc>
<doc id="111273" url="https://pl.wikipedia.org/wiki?curid=111273" title="Zaburzenia lękowe">
Zaburzenia lękowe

Zaburzenia lękowe są grupą zaburzeń psychicznych, dla których charakterystyczne jest występowanie znacznego poczucia lęku bądź strachu. Lęk jest zmartwieniem o przyszłe wydarzenia, strach zaś reakcją na wydarzenia bieżące. Te uczucia mogą wywołać objawy fizyczne, takie jak przyspieszone bicie serca bądź drżenie. Ludzie dotknięci tymi zaburzeniami często cierpią na więcej niż jeden rodzaj zaburzeń lękowych, którym bardzo często towarzyszy depresja, zaburzenia osobowości, zaburzenia apetytu lub uzależnienie.
Przypuszcza się, że przyczyną zaburzeń lękowych jest kombinacja czynników genetycznych i środowiskowych. Czynniki ryzyka obejmują molestowanie w dzieciństwie, obecność zaburzeń psychicznych w rodzinie i ubóstwo. Do postawienia diagnozy objawy z reguły muszą być obecne przez co najmniej 6 miesięcy, symptomy muszą być nieadekwatnie nasilone w stosunku do objawów spodziewanych w danym środowisku i kulturze oraz trzeba stwierdzić zaburzenie funkcjonowania pacjenta w życiu codziennym. Podobne objawy mogą występować nie tylko w zaburzeniach lękowych, ale także w przebiegu nadczynności tarczycy, chorób układu sercowo-naczyniowego; jako efekt zażywania alkoholu, marihuany czy kofeiny; odstawienia niektórych leków.
Bez odpowiedniego leczenia, zaburzenia lękowe mają tendencję do utrwalania się. Postępowanie lecznicze obejmować może zmianę stylu życia, psychoterapię i stosowanie leków. Psychoterapia ma najczęściej formę terapii poznawczo-behawioralnej. Leki, takie jak antydepresanty, benzodiazepiny bądź beta-blokery mogą złagodzić objawy.
Klasyfikacja.
Nadchodząca klasyfikacja ICD-11, a także aktualnie funkcjonująca klasyfikacja DSM-5 dzieli zaburzenia związane z lękiem i strachem na następujące podgrupy (numery wg klasyfikacji ICD-11):
Występowanie zaburzeń lękowych.
Zaburzenia lękowe są najbardziej powszechnymi problemami zdrowia psychicznego. Dotykają przeciętnie jedną na dziesięć osób. Są bardziej rozpowszechnione wśród
kobiet niż wśród mężczyzn, dotykają zarówno dzieci, jak i dorosłych. Zaburzenia lękowe są chorobami. Mogą być diagnozowane i leczone.
Lęk występuje w istotnym natężeniu u 5–10% populacji. U podłoża mogą leżeć czynniki genetyczne, rozwojowe, osobowościowe, powodujące, w zetknięciu z aktualną trudną sytuacją życiową, wystąpienie różnych form zaburzeń lękowych. Chorzy skarżą się na dolegliwości somatyczne typowe dla lęku. Lęk opisują jako uporczywy, rozlany albo krótszy, natężony. Tematem skarg jest często nieumiejętność społecznego działania, lęk przed krytyką, odrzuceniem, skrzywdzeniem, przed podjęciem odpowiedzialnych zadań, napady lęku.
Leczenie.
Podstawowymi metodami leczenia zaburzeń lękowych są: psychoterapia, farmakoterapia, psychoedukacja, metody samopomocowe. Przy wyborze metody leczenia ważne jest określenie typu zaburzenia oraz ew. współchorobowości.
Farmakologiczna pomoc w wielu formach lęku nerwicowego (szczególnie zaburzenia panicznego, fobii społecznej i zaburzenia obsesyjno-kompulsyjnego) okazała się skuteczna, a u części pacjentów jest praktycznie jedyną możliwą formą pomocy. U pacjentów z lękiem nerwicowym psychoterapia pozostaje jednak nadal niezwykle ważną, nieraz główną formą pomocy.

</doc>
<doc id="111274" url="https://pl.wikipedia.org/wiki?curid=111274" title="El Pais">
El Pais



</doc>
<doc id="111278" url="https://pl.wikipedia.org/wiki?curid=111278" title="Czerwonak (gmina)">
Czerwonak (gmina)

Czerwonak – gmina wiejska w województwie wielkopolskim, w powiecie poznańskim. W latach 1975–1998 znajdowała się w województwie poznańskim. Jej siedzibą jest Czerwonak.
Według danych z 2017 roku gminę zamieszkiwało 27 450 osób.
Charakterystyka.
Czerwonak to typowa „sypialnia” Poznania: wybudowano tu kilka dużych osiedli mieszkaniowych (ponadjedenastotysięczne Koziegłowy są drugą co do liczby ludności wsią w Polsce). Jest to rejon atrakcyjny turystycznie (między innymi ze względu na bliskość Puszczy Zielonki, czy też najwyższego wzniesienia w okolicy, jakim jest Dziewicza Góra, leżąca 143 m n.p.m., z której rozciąga się ładna panorama na północną część Poznania). We wschodniej części wsi Czerwonak, na skarpie pod Puszczą Zielonką, przy trasie Poznań – Wągrowiec zlokalizowany został w latach osiemdziesiątych zespół budynków, stanowiący wraz z pięcioma budynkami zakładowymi przy ul. Słonecznej Osiedle Przylesie. Charakterystycznymi cechami, które wyróżniają gminę Czerwonak spośród gmin wiejskich są: wysoki stopień urbanizacji oraz wysoka gęstość zaludnienia, wynosząca 280 osób/km². Na uwagę zasługuje również wysoka lesistość – Park Krajobrazowy Puszcza Zielonka oraz Dolina Warty zajmują ponad 39% powierzchni gminy. Większość zachowanych zabytków w gminie to przykłady typowego budownictwa wiejskiego. Na szczególną uwagę zasługuje wieś Owińska z kościołem, który projektował Pompeo Ferrari (współtwórca m.in. Fary Poznańskiej), zabudowaniami pocysterskiego zespołu klasztornego i zespołu pałacowego niemieckiej rodziny von Treskow. Przez gminę przebiegają także szlak kościołów drewnianych, szlak cysterski, Wielkopolska Droga św. Jakuba, na których zachowało się wiele historycznych budowli.
Struktura powierzchni.
Według danych z roku 2002 Gmina Czerwonak ma obszar 82,24 km², w tym:
Gmina stanowi 4,33% powierzchni powiatu.
Demografia.
Dane z 31 grudnia 2009:
Transport.
Przez gminę przebiega droga wojewódzka nr 196: Poznań – Murowana Goślina – Wągrowiec oraz linia kolejowa Poznań – Murowana Goślina – Wągrowiec – Gołańcz (obsługiwana obecnie przez Koleje Wielkopolskie).
Komunikację autobusową w gminie organizuje ZTM Poznań, w którego imieniu działa dwóch przewoźników: gminny Transkom Czerwonak oraz MPK Poznań.
Sołectwa.
Annowo, Bolechowo, Bolechówko, Czerwonak, Dębogóra, Koziegłowy, Mielno, Miękowo, Owińska, Potasze, Promnice, Szlachęcin, Trzaskowo, Bolechowo-Osiedle, Kicin.
Pozostałe miejscowości.
Kliny, Ludwikowo.
Sąsiednie gminy.
Murowana Goślina, Pobiedziska, Poznań, Suchy Las, Swarzędz

</doc>
<doc id="111280" url="https://pl.wikipedia.org/wiki?curid=111280" title="Qin Shi Huang">
Qin Shi Huang

Pierwszy Cesarz Qin (chiń. Qin Shi Huang; ur. 259 p.n.e., zm. 210 p.n.e.), nazywany czasem po prostu Pierwszym Cesarzem – pierwszy władca Cesarstwa Chińskiego, który w 221 r. p.n.e. zjednoczył Chiny, podbijając kolejno pozostałe sześć państw chińskich czym zakończył Okres Walczących Królestw.
Po ustanowieniu cesarstwa dążył do integracji Chin, m.in. zunifikował pismo, miary, wagi, walutę, administrację, gospodarkę i armię. Jest jednak postacią kontrowersyjną, gdyż porządek w państwie utrzymywał, stosując despotyczne metody rządzenia, w tym terror.
Zjednoczenie i unifikacja przesądziły o losach Chin, które do dziś pozostają (w zasadzie) jednym państwem, choć rozmiarami dorównują kontynentowi europejskiemu i są bardzo zróżnicowane językowo oraz etnicznie.
Imię, nazwisko i tytulatura.
Przyszły pierwszy cesarz miał na imię Zheng (chiń. 政), dlatego przez historyków jest często określany jako król Zheng. Nie jest to jednak poprawne połączenie, bo imię używane było wyłącznie przez członków najbliższej rodziny. Podobnie niehistoryczny jest tytuł książę Zheng (do czasu wstąpienia na tron). Przed zjednoczeniem Chin władca był znany swoim poddanym po prostu jako Król Qinu.
Inną utartą, acz historycznie niepoprawną formą podawania imienia króla, jest łączenie go z nazwiskiem rodowym ("xing") – Ying Zheng (贏政). W przeciwieństwie do czasów obecnych, w ówczesnych Chinach imienia i nazwiska nie używano łącznie. Jego przydomek ("shi") – Zhao (chiń. 趙), wywodził się od państwa Zhao, w którym przyszedł na świat. Przez sobie współczesnych było określany jako Zhao Zheng (co na język polski można przetłumaczyć również jako „Zheng z Zhao”).
Po zjednoczeniu Chin władca przyjął nowy, wymyślony przez siebie tytuł – huangdi (皇帝). Powstał on z połączenia terminów "huang" (皇) oraz "di" (帝; por. Trzech Czcigodnych i Pięciu Cesarzy). Termin huangdi miał być nadrzędny wobec tytułu wanga, którym posługiwali się chińscy władcy od czasów dynastii Xia. Tytuł przypomina brzmieniem Żółtego Cesarza (Huang Di), bo cesarz utrzymywał, że jest potomkiem mitycznego władcy. Obecnie tytuł "huangdi" jest używany wymiennie z tytułem huang i na języki europejskie tłumaczony jest jako cesarz.
W przeciwieństwie do władców późniejszych dynastii, Qin Shi Huang nie miał również imienia pośmiertnego, jakim w starożytnych Chinach określali zmarłego m.in. jego potomkowie. Cesarz uważał, że zwyczaj wymyślania imienia pośmiertnego skłaniałby do oceny zmarłego, a więc i do dyskusji o jego dokonaniach, co nie powinno mieć miejsca. Dlatego uznał, że najlepiej będzie, jeśli sam pozostanie zapamiętany jako Pierwszy Cesarz, a jego następcy jako Drugi Cesarz, Trzeci Cesarz itd.
Uwaga: W polskich i zachodnich publikacjach prasowych często natknąć się można na sformułowanie "cesarz Qin Shi Huang(di)". Z uwagi na to, że terminy huang i huangdi oznaczają właśnie cesarza, jest to pleonazm, równie błędny jak np. „królowa Queen Elizabeth”. Prawidłowymi synonimami „Qin Shi Huanga” są „Shi Huangdi”, czyli „Pierwszy Cesarz” a także „cesarz Qin” itp. Zwrot Shi Huang jest jednak niespotykany, bo nie zachowuje trzysylabowego rytmu (w chińskim słowotwórstwie rytm odgrywa ważną rolę).
Życiorys.
Pochodzenie i dzieciństwo.
Według Sima Qiana ojcem Ying Zhenga był Zichu, syn króla Zhaoxianga i następca tronu w państwie Qin. Miał spłodzić Zhenga w 260 r. p.n.e., przebywając jako zakładnik w Handanie, stolicy sąsiedniego państwa Zhao. Matką chłopca była nałożnica Lü Buweia, bogatego miejscowego kupca, który zaprzyjaźnił się z zakładnikiem. Sima Qian pisze: "Spodobała mu się ona i wziął ją za żonę. Ona to właśnie urodziła Pierwszego Cesarza". Dziecko przyszło na świat w 259 r. p.n.e. w pierwszym miesiącu kalendarza księżycowego zwanym "zheng" (正), dlatego Zichu nadał mu homofoniczne imię Zheng (政).
Według innej wersji to sam Lü Buwei był ojcem przyszłego cesarza, a Zichu uznał go za swego następcę na skutek intrygi kupca. Niektórzy badacze uważają jednak, że wersję tę rozpowszechniali konfucjaniści, już po dojściu Zhenga do władzy. Rozpuszczając plotki o jego niegodnym pochodzeniu, mieli się mścić za prześladowania, którym ich poddał po ustanowieniu cesarstwa.
Wstąpienie na tron i podbój Chin.
Zheng zasiadł na tronie państwa Qin w 247 r. p.n.e., jako trzynastoletni chłopiec. Początkowo funkcję kanclerza na jego dworze pełnił Lü Buwei (wedle legendy jego faktyczny ojciec), którego w 246 r. p.n.e. zastąpił własny protegowany, Li Si. Pełnię władzy na dworze król objął w 238 r. p.n.e. po osiągnięciu pełnoletniości.
Armią Qinu dowodzili Mang Ao, Wang Qi oraz książę Biao. Tuż po przejęciu samodzielnych rządów Zheng musiał zdławić bunt. W 235 r. p.n.e. udało mu się wyzwolić spod kurateli nadal wpływowego Lü Buweia i w 234 r. rozpoczął wielką kampanię wojenną.
Już w 233 r. władca państwa Han był gotów uznać zwierzchnictwo Qinu, ale Zheng zmierzał do obalenia porządku feudalnego i budowy scentralizowanego organizmu państwowego. W 230 r. anektował Han.
W błyskawicznym tempie podbijał kolejne królestwa. W 228 r. padło Zhao, w 225 r. Wei, a w 223 r. Chu, pół wieku wcześniej zepchnięte na ziemie dzisiejszej prowincji Anhui. Rok później upadło Yan na wschodzie, a w 221 r. ostatnie z wielkich królestw starożytnych Chin – Qi. W ten sposób nastąpił kres Epoki Walczących Królestw.
Edykt o podboju Chin.
Podbiwszy wszystkie chińskie ziemie, król – jak pisze Sima Qian – wydał edykt skierowany do swych radców i cenzorów. W dokumencie uzasadniał podbój niegodziwym traktowaniem swej osoby ze strony pokonanych władców, a także dopominał się o zmianę przysługującego mu dotychczas tytułu wanga (króla). Według Sima Qiana dokument brzmiał następująco:
"Niegdyś król Hanu oddał mi swoją ziemię i swą pieczęć prosząc, by mógł zostać moim lennikiem. Później jednak sprzeniewierzył się temu układowi, połączył się z krajami Zhao i Wei i bunt podniósł przeciw krajowi Qin. Dlatego też powiodłem moje wojska i śmiercią ukarałem buntowników. Wziąłem do niewoli ich króla. Sądziłem, że tak będzie dobrze i że może będę mógł zaprzestać wojen."
"Król Zhao przysłał swego doradcę Li Mou, aby zawarł z nami sojusz. Dlatego też zwróciłem królowi Zhao jego syna, którego był mi dał jako zakładnika. Lecz on sprzeniewierzył się układowi i bunt wzniecił na ziemiach Taiyuanu. Dlatego też ruszyłem z mym wojskiem, śmiercią ukarałem buntowników i wziąłem ich króla. Lecz oto Jia, syn królewskiego domu Zhao, sam się ogłosił królem Taiu. Dlatego też zawołałem moje wojska, uderzyłem na niego i zmiażdżyłem go."
"Król Wei początkowo pragnął zawrzeć układ z krajem Qin i poddać się nam, lecz później spiskował z krajami Han i Zhao, chcąc napaść na kraj Qin. Żołnierze i oficerowie królestwa Qin ukarali go śmiercią i pokonali jego kraj."
"Król Chu wpierw mi sam w darze złożył ziemie położone na zachód od Qingyangu, lecz sprzeniewierzył się tej umowie i uderzył na naszą Komanderię Południową. Dlatego też zawołałem moje wojska i ukarałem go. Wziąłem do niewoli króla, a następnie zająłem ziemie jego kraju."
"Król Yanu w zaślepieniu doprowadził do zamętu. Książę Tan, następca tronu, potajemnie nakazał Jing Ke, by mnie zamordował. Moi żołnierze i moi oficerowie ukarali go śmiercią i spustoszyli jego kraj."
"Król Qi posłuchał rad Hou Shenga i zerwał stosunki z krajem Qin, pragnąc wywołać zamęt. Moi żołnierze i oficerowie moi ukarali ich śmiercią, wzięli do niewoli ich króla i podbili ziemię Qi."
"Tak więc ja, pokorny i niewiele znaczący, zwołałem wojska, by śmiercią ukarać buntowników i siewców zamętu, a znalazłem oparcie w duchach Świątyni Przodków moich. Owych sześciu królów poniosło karę za swe zbrodnie. Cały świat jest pobity."
"Jeśli więc teraz tytuł, jakim mnie nazywają nie ulegnie zmianie, nie zostaną uhonorowane moje zasługi, które mógłbym przekazać późniejszym pokoleniom. Zastanówcie się, panowie, nad tytułem, jaki nosić winien władca".
Pierwszy Cesarz dynastii Qin i jego reformy.
W roku 221 p.n.e. Zheng ogłosił się pierwszym "Huangdi" – „cesarzem”. Przystąpił do reform mających na celu unifikację państwa i utrwalenie scentralizowanej władzy. Wybitny amerykański sinolog, John K. Fairbank porównuje jego dzieło do wcześniejszych o wiek podbojów Aleksandra Wielkiego.
Wykonawcą woli cesarza był kanclerz Li Si, zwolennik legizmu. Obszar kraju podzielono na 36 okręgów wojskowo-administracyjnych (tzw. komanderii), zaś odsuniętą od władzy szlachtę rodową zastąpiła centralna i lokalna biurokracja, bez prawa dziedziczenia urzędów. W ten sposób cesarz stworzył tzw. feudalizm biurokratyczny, który przesądził o odmienności Chin na tle dziejów m.in. od Europy i Japonii. Arystokrację przesiedlono do stolicy, gdzie nie mogła zbudować sobie zaplecza do ewentualnego buntu i gdzie łatwiej było kontrolować jej poczynania.
C.P. Fitzgerald pisze: "Feudalna arystokracja została wytępiona, szlachta zrujnowana i rozproszona, poszukiwacze przygód wywodzący się z najniższych dołów społecznych objęli najwyższe stanowiska. We Wschodniej Azji aż do naszych czasównie zdarzyło się nic, co można by porównać z tak olbrzymią przemianą".
Cała broń zarekwirowana pokonanym, a niepotrzebna armiom Qin została przetopiona, dzięki czemu poważnie ograniczono ryzyko buntu. Równocześnie cesarz Qin zreorganizował i skonsolidował siły zbrojne w cesarstwie, po czym wysłał wojska na podbój sąsiednich terytoriów na północy i południu Chin. Wszystkie te przedsięwzięcia wymagały ogromnych nakładów pieniężnych, które uzyskiwano głównie z wysokiego opodatkowania ludności chłopskiej.
W 216 r. cesarz przeprowadził reformę agrarną, która w samym państwie Qin została przeprowadzona w latach 350-348 r. p.n.e. Zniesiono pańszczyznę, którą zamieniono na podatek proporcjonalny do uprawianego areału. Chłopi stali się właścicielami ziemi.
Ujednolicenie kraju i spalenie ksiąg.
Z woli władcy ujednolicone zostały w całym państwie: pismo, system pieniężny oraz miar i wag, a nawet rozmiary osi kół wozów – przyjęto normy Qin. Według historyków fakt ten ma ogromne znaczenie dla dziejów Chin, bo dzięki ujednoliceniu mogły się one przez wieki odradzać jako jeden organizm państwowy i nie doszło w nich do decentralizacji, takiej jak w Europie po upadku Rzymu. Przyczyniło się do tego m.in. ujednolicone pismo, dzięki któremu mieszkańcy odległych zakątków kraju mogli wymieniać informacje władając różnymi językami/dialektami.
Administracyjna niwelacja różnic kulturowych między starożytnymi państwami wzbudziła wielki opór ze strony miejscowych elit. Najzagorzalszymi krytykami Pierwszego Cesarza byli zwolennicy konfucjanizmu – doktryny zalecającej sprawowanie władzy w sposób kompletnie odmienny od tego, któremu hołdował władca.
W 213 r. cesarz ogłosił spalenie ksiąg, głównie konfucjańskich, co miało ograniczyć ryzyko rewolty uczonych. 460 z nich nakazał „zakopać żywcem". Część historyków uważa, że ten zwrot oznaczał po prostu egzekucję i ofiary tyrana zostały pochowane w stanie zgonu. Mimo obiegowej opinii, że spaleniu uległy wszystkie księgi, pozostawiono wszystkie dzieła praktyczne, skupiając się na niszczeniu klasyki konfucjańskiej. Warto pamiętać, że ówczesne chińskie księgi przechowywane były na bambusowych deszczułkach, a nie na papierze, który został wynaleziony najpóźniej na przełomie I-II wieku.
Rozprawa z uczonymi przysporzyła Cesarzowi Qinu złego imienia w annałach. Po upadku jego dynastii to właśnie konfucjanizm stał się dominującą ideologią Chin, a władca który go zwalczał został uznany za tyrana.
Budowa Wielkiego Muru i inne przedsięwzięcia inżynieryjne.
Wprowadzono przymusową pracę i zorganizowano wielkie roboty publiczne, związane z rozbudową Wielkiego Muru Chińskiego (głównie wały ziemne), budową kanałów nawadniających i sieci dróg, mających połączyć wszystkie okręgi ze stolicą. Niewykluczone, że właśnie poprzez organizację takich robót władca starał się ukierunkować energię podbitej ludności.
O ile spalenie ksiąg sprowadziło na cesarza niechęć uczonych, budowa muru przysporzyła mu niechęci wśród ludu. Przez setki lat przetrwały opowieści o ogromnych ofiarach w trakcie budowy. Szacuje się, że pochłonęła ona nawet milion istnień.
W 215 r. p.n.e. cesarz podjął decyzję o zabezpieczeniu swego państwa przed barbarzyńskimi plemionami ze stepów północy (nazywanymi wówczas Hu). W tym celu postanowił połączyć w jeden system mury wzniesione wcześniej przez chińskie państwa, które próbowały w ten sposób odizolować się od niebezpieczeństwa. 214 r. p.n.e. generał Meng Tian odepchnął barbarzyńców od Rzeki Żółtej i przystąpiono do budowy Wielkiego Muru. Do tego celu wykorzystano skazańców, w tym jednego z synów władcy. Jednocześnie przystąpiono do rozbiórki murów, które znalazły się w wewnętrznych granicach państwa, co miało je zabezpieczyć na wypadek buntów.
Rosnące obciążenie chłopstwa doprowadziło do wybuchu buntów chłopskich, wspieranych przez szlachtę rodową wysiedloną wcześniej ze swych posiadłości i pozbawioną przywilejów. Po śmierci cesarza doprowadziły one do upadku ustanowionej przez niego dynastii Qin.
Ekspansja na południe i na wschód.
Po 221 r. p.n.e. cesarz kontynuował podbój mniej zaludnionych i cywilizowanych ziem na południu Chin. Jego wojska posuwały się wzdłuż wybrzeża w 214 r. p.n.e., docierając do Annamu (dzisiejszy Wietnam), aż po Przylądek Varella. Aby ułatwić transport wojsk i zapasów na południe, nakazał połączenie dorzeczy Jangcy i Rzeki Zachodniej sztuczną drogą wodną, kanałem Lingqu.
W 219 r. p.n.e. cesarz zainicjował w Chinach politykę morską, wysyłając ekspedycję (złożoną z ludzi z kraju Qi), mającą na celu odnalezienie legendarnych Wysp Nieśmiertelności.
Wygląd, osobowość a ocena.
Cesarz w oczach konfucjanistów.
Konfucjanizm, od czasów dynastii Han dominujący prąd intelektualny w Chinach, widział w osobie Pierwszego Cesarza genialnego, lecz bezwzględnego i bezgranicznie pożądającego władzy tyrana. Konfucjaniści, w tym m.in. Xunzi, krytykowali legistyczny ustrój Qinu na długo przed podbojami Pierwszego Cesarza.
Po jego dojściu do władzy zwolennicy konfucjanizmu w państwie Qin zajęli stanowisko opozycyjne wobec władcy. Ponieważ legistyczna administracja Qinu nie przewidywała miejsca na jakąkolwiek krytykę, zaowocowało to konfliktem, uwieńczonym edyktem o spaleniu konfucjańskich ksiąg i zakopaniu żywcem 460 uczonych.
Po ustanowieniu dynastii Han uczony i mąż stanu Jia Yi (200-168 r. p.n.e.) podsumował panowanie Pierwszego Cesarza w eseju "Błędy Qinu" (过秦论). Wytknął mu gorączkową pogoń za władzą oraz bezwzględny ucisk ludu, w tym – przy budowie Wielkiego Muru. Napisana doskonałym językiem praca Jia Yi wywarła znaczący wpływ na dwu najważniejszych historyków z epoki Han – Sima Qiana oraz Ban Gu. Pomniejsi autorzy mieli wobec cesarza stosunek bardzo krytyczny, z czasem zaczęły nawet krążyć o nim opowieści wydumane, m.in. o tym, że z nieba spadł kamień z wyrytą krytyką władcy oraz zapowiedzią jego upadku. Takie historie miały świadczyć, że władzy cesarza sprzeciwiały się Niebiosa, bo stanowiła ona zaprzeczenie wszelkich konfucjańskich cnót.
Według Sima Qiana niejaki Wei Liao w 237 r. p.n.e. tak charakteryzował osobę władcy: "„Król Qinu jest człowiekiem o wystającym nosie i szeroko rozstawionych oczach. Ma pierś ptaka drapieżnego i głos szakala. Mało w nim łaskawości, a serce ma tygrysa lub wilka. Gdy się znajdzie w kłopotach, z łatwością podda się innym ludziom. Gdy cel swój osiągnie, z tą samą łatwością będzie ludzi pożerał. Noszę jedynie płócienne szaty, a jednak przyjął mnie na posłuchaniu i we wszystkim okazywał, iż jest ode mnie niższy. Jeżeli rzeczywiście król Qinu cel swój osiągnie i zdobędzie świat cały, wówczas ludzie na świecie będą jego niewolnikami. Nie zdołam więc długo utrzymać się u jego boku."" Wei Liao wypowiedziawszy te słowa „odszedł i zniknął”, ale król próbował go odnaleźć i uczynić konetablem, co ma świadczyć, iż uznał ten opis swej osoby za trafny.
Taka krytyczna ocena Pierwszego Cesarza utrzymywała się aż do końca XIX wieku.
Rewizja nacjonalistyczna.
Wraz z upadkiem potęgi Chin u schyłku dynastii Qing i zderzeniem cywilizacji chińskiej z zachodnimi kolonizatorami, zaczęto kwestionować konfucjański wizerunek zjednoczyciela Chin. Należący do Partii Narodowej historyk Xiao Yishan podkreślał rolę cesarza w oddaleniu zagrożenia ze strony barbarzyńców ze stepów na północy Chin, poprzez m.in. budowę Wielkiego Muru.
W wydanej w 1941 r. rewizjonistycznej biografii Pierwszego Cesarza ("Qin Shi Huangdi Zhuan", 《秦始皇帝传》), historyk Ma Feibai (马非百) określał go jako „jednego z największych bohaterów chińskiej historii”. Ma porównywał starożytnego władcę z Czang Kaj-szekiem, w którym widział kontynuatora dzieła Pierwszego Cesarza.
Mao Zedong i komuniści.
Historycy po 1949 r. oceniali Pierwszego Cesarza według marksistowskich schematów, dokonując syntezy konfucjańskiej krytyki i nacjonalistycznej apologii. Władcę chwalono za dążenia unifikacyjne, ale ganiono za to, że reprezentował interesy klasy kupców przeciw chłopstwu, co miało być przyczyną upadku dynastii Qin. Porównany do Pierwszego Cesarza Mao Zedong, miał odpowiedzieć: „Pogrzebał żywcem 460 uczonych. Myśmy zagrzebali 46 tys. (...) Wy [inteligenci] łajecie nas za to, że jesteśmy jak Qin Shi Huang. Mylicie się, bo przewyższyliśmy go po stokroć”.
Pierwszy przywódca ChRL lubił się porównywać do Pierwszego Cesarza i traktował go jako wzór dla własnych działań. Uważał, że podobnie jak on, sam stoi ponad wszystkim i ma do wykonania wielką dziejową misję, którą musi realizować z cynizmem. W sierpniu 1958 r., Mao mówił: "niemożliwe jest wprowadzenie decentralizacji bez dyktatury (...) Marksa i Qin Shi Huangdi trzeba połączyć". W 1965 r. powiedział Hồ Chí Minhowi: "jedynym, który w dziejach Chin cokolwiek zdziałał, był Qin Shi Huangdi, Konfucjusz tylko głosił brednie. Od kilku tysięcy lat formalnie [obowiązywał] Konfucjusz, faktycznie postępowano według Qin Shihuangdi"".
W latach 70. odkryto Terakotową Armię, co obaliło legendę mówiącą, że Cesarz pogrzebał się z żywymi żołnierzami, tak jak feudalni władcy, których za takie praktyki krytykował Konfucjusz. Odkrycie zbiegło się z faktem, że na Pierwszego Cesarza znów spojrzano łaskawszym okiem, m.in. za sprawą popularnej biografii pióra Hong Shidi z 1972 r., która rozeszła się w nakładzie 1,85 mln egz. W nowej ocenie wychwalano dążenia zjednoczeniowe króla Qinu, niewielką uwagę poświęcając jego obsesji w dążeniu do nieśmiertelności itd. W nowej ocenie marksiści zaczęli krytykować cesarza nie za służenie klasie wyzyskiwaczy, lecz za mało energiczne zwalczanie kontrrewolucjonistów, a także za dopuszczenie ich do urzędów.
Cesarz w służbie idei zjednoczeniowej.
Obecnie system edukacyjny i oficjalne media akcentują głównie zjednoczeniowe ambicje cesarza, bo idą one w parze z programem KPCh, którego celem po przyłączeniu do ChRL Hongkongu (1997) i Makau (1999) jest zjednoczenie z Tajwanem.
Wyrazem tej idei jest głośny film Zhanga Yimou pt. „"Hero"” (2002). To swego rodzaju historia alternatywna, w której oparty na postaci Jing Ke skrytobójca rezygnuje z zabicia władcy, wierząc, że wymuszone siłą zjednoczenie przyniesie więcej korzyści niż szkód.
W kulturze popularnej.
Rządy cesarza dały początek wielu legendom, m.in. dotyczącym jego grobowca, zamachów na jego życie itd. W ostatnich latach nakręcono o Pierwszym Cesarzu wiele filmów, powstało mnóstwo książek. Najważniejsze dzieła to:

</doc>
<doc id="111282" url="https://pl.wikipedia.org/wiki?curid=111282" title="Qin Shihuang">
Qin Shihuang



</doc>
<doc id="111283" url="https://pl.wikipedia.org/wiki?curid=111283" title="Polskie Towarzystwo Nauk Politycznych">
Polskie Towarzystwo Nauk Politycznych

Polskie Towarzystwo Nauk Politycznych – najstarsza (założona w 1957) i największa organizacja skupiająca polskich naukowców zajmujących się politologią i naukami pokrewnymi. Ma około 900 członków, zrzeszonych w 18 oddziałach terenowych.

</doc>
<doc id="111284" url="https://pl.wikipedia.org/wiki?curid=111284" title="Pot">
Pot

Pot – wydzielina gruczołów potowych. Składa się głównie z wody (~ 98%), soli (NaCl) (0,6–0,8%), tłuszczów, mocznika, kwasu moczowego, amoniaku, .
Jego skład zależy przede wszystkim od tego, czy jest to pot wydzielany „przerywanie” (tj. fizjologicznie bez zwiększonej regulacji ciepłoty ciała; wydzielanie periodyczne – jedne gruczoły wydzielają, podczas gdy inne pozostają nieaktywne), czy wydzielany „stale” (tzn. w okresie zwiększonej aktywności fizycznej lub zwiększonego stresu). Stężenie związków w pocie wzrasta przy wydzielaniu periodycznym, z powodu zwrotnego wchłaniania wody w kanalikach wyprowadzających. 
Pot ma bardzo specyficzny zapach, według niektórych zawiera feromony, w medycynie jednakże uważa się, że zapach potu zależy od specyficznych bakterii rozkładających pot, żyjących na skórze każdego człowieka.
Pot dorosłego człowieka ma odczyn kwaśny, a jego pH zazwyczaj zawiera się w przedziale 4,5–6.
Pocenie się jest procesem stałym – w warunkach spoczynku i komfortu cieplnego wydzielamy niewielką ilość potu (tzw. „niewidoczne” pocenie). Pracuje wówczas ok. 5% gruczołów ekrynowych i śladowa ilość gruczołów apokrynowych. Nasilenie pocenia się następuje po zadziałaniu bodźca cieplnego (tzw. pocenie „cieplne”) bądź bodźca emocjonalnego (tzw. pocenie „emocjonalne”).
Zwierzęta stałocieplne, niemające gruczołów potowych, regulują ciepłotę ciała innymi sposobami, np. psy wykorzystują odparowywanie śliny z jęzora podczas dyszenia.
Pot wydzielany jest przez gruczoły potowe za pomocą porów potowych, które zaliczamy do przydatków skóry. Zlokalizowane są w obrębie całej skóry (z wyjątkiem żołędzi prącia, wewnętrznej części napletka, warg sromowych mniejszych, dolnej części warg sromowych większych oraz macierzy paznokcia), lecz najwięcej ich zlokalizowanych jest w skórze dłoni i stóp.
Rozróżniamy dwa rodzaje gruczołów potowych:

</doc>
<doc id="111285" url="https://pl.wikipedia.org/wiki?curid=111285" title="Pocenie">
Pocenie



</doc>
<doc id="111288" url="https://pl.wikipedia.org/wiki?curid=111288" title="Cezarea">
Cezarea

Nazwę Cezarea lub Cezareja nosiło kilka różnych miast w Imperium Rzymskim:

</doc>
<doc id="111290" url="https://pl.wikipedia.org/wiki?curid=111290" title="PTNP">
PTNP



</doc>
<doc id="111292" url="https://pl.wikipedia.org/wiki?curid=111292" title="Specjalne prawa ciągnienia">
Specjalne prawa ciągnienia

Specjalne prawa ciągnienia (ang. "special drawing rights", SDR), kod ISO 4217: XDR – międzynarodowa jednostka rozrachunkowa, umowna jednostka monetarna, mająca charakter pieniądza bezgotówkowego, czyli istniejącego wyłącznie w postaci zapisów księgowych na bankowych rachunkach depozytowych, utworzona przez Międzynarodowy Fundusz Walutowy w 1967 roku w celu stabilizacji międzynarodowego systemu walutowego i wprowadzona w 1970 jako narzędzie walki z grożącym kryzysem płynności.
Opis.
Specjalne prawa ciągnienia stanowią zagraniczne aktywa rezerwowe tworzone przez Międzynarodowy Fundusz Walutowy i przydzielane jego członkom, proporcjonalnie do wniesionych przez nich udziałów, dla uzupełnienia posiadanych przez nich oficjalnych aktywów rezerwowych. Mogą należeć wyłącznie do władz monetarnych krajów członkowskich MFW oraz ograniczonej liczby międzynarodowych instytucji finansowych, które są ich uprawnionymi posiadaczami. Służą głównie do regulowania zobowiązań poszczególnych krajów z tytułu obrotów bieżących bilansu płatniczego (między innymi kraje z deficytem bilansu płatniczego dokonują płatności w tej walucie lub przeprowadzają interwencje na rynku walutowym poprzez jej wymianę na walutę innych krajów). Są też wykorzystywane przy porównywaniu kursów walut w rozliczeniach międzynarodowych.
Specjalne prawa ciągnienia zostały wyemitowane trzykrotnie. Po raz pierwszy miało to miejsce w latach 1970–1972, w trzech transzach łącznie 9,5 mld jednostek równych 1 dolarowi amerykańskiemu, drugi raz w latach 1979–1981 w kwocie 12 mld, również w trzech transzach. Trzeci raz emisja nastąpiła w roku 2009 i wyniosła 204,1 mld jednostek, z czego 21,4 mld dla 40 krajów, które są członkami MFW od 1982 (w tym dla Polski 3,12 mld po kursie 1,56 SDR/USD).
Początkowo wartość jednego specjalnego prawa ciągnienia miała wartość 0,888671 g czystego złota (SDR-y zwane były czasem „papierowym złotem”). Od 1974 roku jest wyznaczana na podstawie koszyka walutowego, składającego się obecnie (2022–2027) z dolara amerykańskiego, euro, juana, jena i funta szterlinga, w proporcjach zależnych od wagi danej waluty w międzynarodowych transakcjach finansowych.
Wagi poszczególnych walut w koszyku:
Obecnie kurs SDR-ów kształtowany jest na międzynarodowym rynku walutowym. Specjalne prawa ciągnienia stosowane są w rozliczeniach zarówno między członkami Międzynarodowego Funduszu Walutowego, jak i krajami do niego nienależącymi, a także międzynarodowymi instytucjami finansowymi.

</doc>
<doc id="111293" url="https://pl.wikipedia.org/wiki?curid=111293" title="Rudi Kolak">
Rudi Kolak

Rudi Kolak (ur. 4 listopada 1918 w Gornjim Ribniku, zm. 22 grudnia 2004 w Belgradzie) – polityk byłej Jugosławii.
Był Chorwatem pochodzącym z Bośni. W latach 1965–1967 był przewodniczącym Rady Wykonawczej (szefem rządu) Bośni i Hercegowiny (wchodzącej w skład Federacji Jugosłowiańskiej), później był wicepremierem rządu federalnego Jugosławii (1967-1969) i przewodniczącym jugosłowiańskiej Izby Gospodarczej (1969-1974). Ukończył studia na Wydziale Prawa Uniwersytetu Belgradzkiego.

</doc>
<doc id="111294" url="https://pl.wikipedia.org/wiki?curid=111294" title="WxWidgets">
WxWidgets

wxWidgets – przenośna, wieloplatformowa biblioteka klas C++ o otwartym kodzie źródłowym służąca do tworzenia graficznych interfejsów użytkownika.
Biblioteka wxWidgets udostępnia jednolite API dla wszystkich obsługiwanych systemów operacyjnych, co oznacza, że za pomocą tego samego kodu źródłowego można zbudować programy dla systemów takich jak Windows, macOS, Linux i innych. W odróżnieniu od wielu innych bibliotek GUI, wxWidgets używa natywnych API danego systemu operacyjnego celem dostarczenia naturalnego wyglądu programów, jak również obsługi przyjaznej dla użytkowników każdego środowiska.
W chwili obecnej biblioteka pozwala nie tylko na tworzenie GUI. Obecne są w niej również moduły wspierające programowanie wielowątkowe, obsługę interfejsu gniazdowego (ang. "sockets") oraz dostęp do baz danych poprzez ODBC.
Biblioteka zawiera mechanizmy ułatwiające tworzenie aplikacji w różnych wersjach językowych.
Historia.
Prace nad biblioteką wxWidgets zostały rozpoczęte w 1992 roku przez Juliana Smarta w "Artificial Intelligence Applications Institute" na Uniwersytecie Edynburskim.
Przez lata biblioteka funkcjonowała pod nazwą "wxWindows". We wrześniu 2003 firma Microsoft skierowała do twórców biblioteki uprzejmą prośbę o zmianę nazwy. Po wielu dyskusjach i przemyśleniach nazwa została zmieniona na "wxWidgets".

</doc>
<doc id="111295" url="https://pl.wikipedia.org/wiki?curid=111295" title="Mikkeli">
Mikkeli

Mikkeli (szw. "Sankt Michel") – miasto w południowej Finlandii, ośrodek administracyjny regionu Etelä-Savo, nad brzegiem jeziora Saimaa.
Powierzchnia miasta wynosi 1622,11 km², z czego 24% stanowią jeziora o łącznej długości linii brzegowej 3055 km. Populacja wynosi 54 494 mieszkańców (grudzień 2016).
Przemysł drzewny i spożywczy. Ośrodek usługowy i sportów narciarskich. Znajdują się tu lotnisko, stacja kolejowa Mikkeli i politechnika.
Otoczone malowniczymi lasami i jeziorami będącymi częścią jez. Saimaa i jego zlewiska, miasto i gmina stanowią sporą atrakcję turystyczną. W gminie znajduje się ponad 10,5 tysiąca domków letniskowych, co daje jej drugie miejsce w całej Finlandii. 
Historia.
Założone w 1838 z rozkazu cara Mikołaja I – liczyło wówczas tylko 63 mieszkańców. Marszałek Carl Gustaf Mannerheim w trakcie wojny zimowej (1939–1940) i wojny kontynuacyjnej (1941–1944) założył tutaj Bazę Głównego Dowództwa.

</doc>
<doc id="111296" url="https://pl.wikipedia.org/wiki?curid=111296" title="Jonathan Swift">
Jonathan Swift

Jonathan Swift (ur. 30 listopada 1667 w Dublinie, zm. 19 października 1745 tamże) – irlandzki pisarz, autor licznych utworów satyrycznych, m.in. "Bitwy książek," oraz politycznych, m.in. "Listów kupca bławatnego", jednak najbardziej jest znany jako twórca "Podróży Guliwera", najważniejszej książki angielskiego oświecenia, która zyskała sobie ogromną popularność.
Życiorys.
Gdy urodził się Jonathan Swift, jego ojciec nie żył już od siedmiu miesięcy. Matka była Angielką, a wykształcił go wuj Godwin. Po niezbyt udanej edukacji w Trinity College w Dublinie zdecydował się pozostać z matką, Abigail Erick, w Leicester.
W roku 1689 Swift zamieszkał jako sekretarz w domu Williama Temple'a, pisarza i polityka. W 1694 przyjął ordynację (w Kościele Anglii), ale nie udało mu się uzyskać parafii w Anglii. W 1696 ponownie został domownikiem i sekretarzem Temple'a, do 1699, kiedy został prebendarzem, a następnie dziekanem kapituły katedry Św. Patryka w Dublinie.
Od 1710 był redaktorem pisma "Examiner", wyrażającego poglądy partii torysów (wcześniej Swift był związany z wigami); trzy lata później założył, wraz z A. Pope'm, J. Arbuthnotem i innymi, Scriblerus Club, stowarzyszenie zakładające walkę z różnymi formami obskurantyzmu. W londyńskim okresie swej działalności, który trwał do 1714 roku, Swift był bardzo czynnym, ostro piszącym pisarzem politycznym, przede wszystkim satyrykiem i pamflecistą. Po wyborczej wygranej wigów w 1714 wrócił do Irlandii, ale pozostał aktywny jako publicysta, zwłaszcza w opozycji do irlandzkiej polityki rządów Walpole'a.
W Moor Park, domu Temple'a, Swift poznał ośmioletnią małą dziewczynkę. Była córką kupca, Edwarda Johnsona. Dziewczynka nazywała się Estera Johnson i według samego Swifta urodziła się 18 marca 1681 roku. Estera była później znana jako Stella i miała duży wpływ na życie Swifta. Zmarła 28 stycznia 1728 roku. Swift nie był przy tym obecny, nie było go również na pogrzebie, gdyż był bardzo chory. W dniu jej śmierci zaczął pisać "Character of Mrs. Johnson". Kosmyk jej włosów został znaleziony na jego biurku, zawinięty w papier, na którym napisano "To tylko kobiece włosy".
Na 3 lata przed śmiercią postradał zmysły, rzadko się odzywał. Swoje życie komentował natomiast mówiąc, że mógłby osiągnąć więcej, gdyby pohamował satyryczne treści w swojej twórczości. 
Gdy umarł, został pochowany obok Stelli, zgodnie ze swoim życzeniem. Jego cały majątek został przekazany na ufundowanie szpitala dla ludzi upośledzonych i obłąkanych.
Swift napisał dla siebie epitafium, które William Butler Yeats przetłumaczył na angielski z łaciny.
"&lt;poem&gt;Hic depositum est corpus
JONATHAN SWIFT S.T.D.
Huyus Ecclesiae Cathedralis
Decani
Ubi saeva indignatio
Ulterius
Cor lacerare nequit
Abi Viator
Et imitare, si poteris
Strenuum pro virili
Libertatis Vindicatorem
Obiit 19 Die Mensis Octobris
A.D. 1745 Anno Atatis 78&lt;/poem&gt;"
Tłumaczenie Yeatsa.
"&lt;poem&gt;Swift has sailed into his rest.
Savage indignation there
cannot lacerate his breast.
Imitate him if you can,
world-besotted traveler.
He served human liberty.&lt;/poem&gt;"
Podróże Guliwera.
"Podróże Guliwera" to najważniejsza książka angielskiego oświecenia. Jest to jedna z tych książek, które znane są szerokiemu kręgowi odbiorców nie z oryginału, a najczęściej z wersji napisanych dla dzieci, łagodzących oryginalny tekst, skróconych i uproszczonych, które wydobywają z tej wielowątkowej powieści tylko wątek fantastyczny. Jednak "Podróże do wielu odległych narodów świata" Lemuela Guliwera, początkowo lekarza okrętowego, a następnie kapitana licznych okrętów, to zarówno niezwykła powieść fantastyczna, jak i satyra na społeczeństwo angielskie XVII/XVIII w.

</doc>
<doc id="111298" url="https://pl.wikipedia.org/wiki?curid=111298" title="Robert Silverberg">
Robert Silverberg

Robert Silverberg (ur. 15 stycznia 1935) – amerykański pisarz i redaktor science fiction i fantasy. Wielokrotny zdobywca nagród Hugo, Nebula, Locusa i Damon Knight Memorial Grand Master Award, członek Science Fiction and Fantasy Hall of Fame. W latach 1967-1968 prezes SWFA.
Publikował pod wieloma pseudonimami, m.in. "Calvin M. Knox", "Ivar Jorgenson", "David Osborne". 
Życiorys.
Urodził się w Brooklynie w Nowym Jorku w żydowskiej rodzinie. W wieku 14 lat założył własny fanzin. Zaczął pisać opowiadania i wysyłać je do magazynów fantastycznych już we wczesnych latach młodzieńczych. Studiował na Uniwersytecie Columbia i ukończył literaturę angielską w 1956.
Pierwsze opowiadanie "Gorgon Planet" opublikował w brytyjskim magazynie „Nebula Science Fiction” w 1954, a pierwszą powieść "Revolt on Alpha C" wydał w roku 1955. Rok później zdobył nagrodę Hugo dla najlepszego pisarza debiutującego. Jednak w 1959 roku rynek science fiction w Stanach przechodził kryzys i Silverberg zaczął pracować na innych polach literatury. Zajmował się szerokim zakresem twórczości literackiej od powieści historycznych, po twórczość erotyczną dla Nightstand Books.
Za namową Frederika Pohla w połowie lat 60. Silveberg powrócił do pisania science fiction. Po latach wytężonej pracy (otrzymał wiele nagród, w tym Hugo i Nebulę) Silverberg przeniósł się z Nowego Jorku na Zachodnie Wybrzeże w 1972. Następnie zapowiedział, że zerwie z literaturą w roku 1975. Po pięciu latach powrócił jednak do pracy z "Zamkiem lorda Valentaine'a".
Dwukrotnie żonaty: Barbara Brown (1956-1986), Karen Haber (od 1987).
Nagrody.
Większość nagrodzonych krótkich form zawiera zbiór "Pożeglować do Bizancjum".

</doc>
<doc id="111300" url="https://pl.wikipedia.org/wiki?curid=111300" title="Kanał Kultura">
Kanał Kultura



</doc>
<doc id="111302" url="https://pl.wikipedia.org/wiki?curid=111302" title="Samaria (wąwóz)">
Samaria (wąwóz)

Samaria (gr. Φαράγγι της Σαμαριάς, "Farangi tis Samarias") – wąwóz położony w południowo-zachodniej części Krety w paśmie Lefka Ori. Uchodzi za najdłuższy suchy (niebędący rzecznym) wąwóz Europy (18 km długości, dla turystów udostępnione 16 km). 
Założony w 1962 roku Park Narodowy Samarii otaczający wąwóz jest jedynym miejscem na wyspie, gdzie występuje w stanie dzikim kreteńska dzika koza zwana agrimi lub kri-kri. 
Szlak turystyczny.
Przez wąwóz Samaria wiedzie jeden z najpopularniejszych szlaków turystycznych na Krecie. Rozpoczyna się on na południowym krańcu równiny Omalos, w miejscu zwanym Ksiloskalo (1227 m n.p.m.), którego nazwę tłumaczy się najczęściej jako "drewniane schody". Z Ksikoskalo stromymi schodami (wąska ścieżka umacniana drewnianymi belkami) schodzi się do poziomu ok. 600 m n.p.m. Po drodze punktem postojowym jest strażnica św. Mikołaja (Ajos Nikolaos). Dość szeroki w tym miejscu szlak turystyczny wiedzie dalej skrajem koryta rzeki Taras do opuszczonej już wioski Samaria, gdzie znajduje się cerkiew, w której zachowały się wspaniałe XIV-wieczne freski. To właśnie od kościoła Osia Maria (Błogosławionej Marii), zbudowanego tu za czasów panowania Wenecjan, a później przejętego przez prawosławnych, pochodzi nazwa wioski i wąwozu. Dawniej znajdowała się tu cudowna ikona, jednak została ona przeniesiona do jednego z klasztorów na półwyspie Atos. Poniżej Samarii szlak przecina koryto górskiego strumienia (ze względu na zdarzające się tu gwałtowne przybory wody, wycieczki tym szlakiem mogą być niebezpieczne, więc należy się bezwzględnie stosować do zaleceń straży Parku Narodowego). Wysokie na kilkaset metrów ściany zbliżają się do siebie coraz bardziej, aż do szerokości 3,5 m w miejscu zwanym "Sideroportes" ("Stalowe Wrota"). Za Wrotami wąwóz rozszerza się w rozległą dolinę. Szlak turystyczny kończy się w miejscowości Ajia Rumeli, z której wydostać się można jedynie promem albo na wschód do Chora Sfakion, albo na zachód do Paleochory. Czas przejścia przez wąwóz wynosi ok. 6 godzin.
Informacje turystyczne.
Turyści najczęściej wybierają trasę w dół wąwozu (zejście z gór do poziomu morza, przejście szlaku trwa ok. 5–6 godzin), jednak można go pokonywać także w drugą stronę. Istnieje również skrócona trasa – ok. 2 km w głąb wąwozu i z powrotem od strony Ajia Rumeli.
Ponieważ nocowanie na terenie parku narodowego jest surowo zabronione, bilety do wąwozu mają 2 części – pierwsza sprawdzana jest przy wejściu, druga zaś przy wyjściu – w ten sposób strażnicy kontrolują, czy nikt nie pozostał na szlaku. Prawie w całym wąwozie brak zasięgu dla telefonów GSM. W razie potrzeby w połowie trasy, w ruinach wioski Samaria, jest punkt medyczny, a także radiostacja, przez którą w szczególnych przypadkach można wezwać śmigłowiec ratowniczy. Co jakiś czas można spotkać miejscowych z osiołkami "ratunkowymi", jednak koszt skorzystania z takiej usługi wynosi około 50 euro.
Szlaku nie poleca się początkującym lub osłabionym turystom. Zaleca się wysokie buty powyżej kostki. Na trasie jest kilka punktów, w których można uzupełnić zapas wody. Są też rozstawione WC oraz punkty widokowe z miejscami do odpoczynku.

</doc>
<doc id="111303" url="https://pl.wikipedia.org/wiki?curid=111303" title="José Saramago">
José Saramago

José de Sousa Saramago (wym. port. [ʒuˈzɛ ðɨ ˈsozɐ sɐɾɐˈmaɣu], ur. 16 listopada 1922 w Azinhaga, zm. 18 czerwca 2010 w Tías) – portugalski pisarz, laureat Nagrody Nobla w dziedzinie literatury w 1998.
Saramago połączył w swoich dziełach mity, historie swojego kraju oraz surrealistyczne wyobrażenia. W uzasadnieniu przyznania Nagrody Nobla napisano: "za dzieło, które przypowieściami, podtrzymywanymi przez wyobraźnię, współczucie i ironię, stale umożliwia pojmowanie iluzorycznej rzeczywistości".
Życiorys.
Rodzice noblisty nazywali się José de Sousa i Maria da Piedade, ojciec był jednak znany w wiosce pod przydomkiem „Saramago”, takie też nazwisko zapisano w rejestrach po urodzeniu syna państwa de Sousa. Mieszkali w wiosce Azinhaga w regionie Ribatejo, żyli bardzo skromnie, wręcz biednie. Ojciec sprzedawał gazety, a matka była pomocą domową. Rodzina przeprowadziła się do Lizbony w 1924, kiedy mały José miał zaledwie 2 lata.
Kilka miesięcy po przybyciu do Lizbony zmarł starszy brat José – Francisco. Sytuacja materialna rodziny uległa poprawie po przeprowadzce do stolicy, ale dopiero kiedy Saramago miał 13-14 lat, rodzina przeprowadziła się do małego domu i nie mieszkała już w wynajmowanych pokojach dzielonych z innymi rodzinami.
W młodości musiał opuszczać lekcje, aby zarobić na życie. Marzył o wstąpieniu na uniwersytet. Jednak ze względu na sytuację materialną rodziny musiał zrezygnować z nauki w liceum i podjąć naukę w technikum. Przez pięć lat uczył się na mechanika samochodowego. Podjął pracę w wyuczonym zawodzie i jednocześnie, zafascynowany literaturą, odwiedzał Bibliotekę Narodową w Lizbonie.
W 1944 ożenił się z Ildą Reis. Trzy lata później, kiedy miał 25 lat, opublikował pierwszą powieść "Terra do pecado" (1947). W tym samym roku urodziła mu się pierwsza i jedyna córka – Violante. Od 1955 zaczął dorabiać jako tłumacz. Zajmował się takimi autorami jak Hegel, Tołstoj i Baudelaire. Z Ildą rozwiódł się w 1970 i rozpoczął kilkunastoletni związek z portugalską pisarką Isabel da Nóbrega.
W 1969 wstąpił do Komunistycznej Partii Portugalii, która była zakazana przez dyktaturę Salazara; jednocześnie krytykował tę partię.
W 1975 został oskarżony o sprzyjanie skrajnie marksistowskim ideom, w wyniku zawirowań po Rewolucji goździków stracił pracę. W związku z tym zdecydował nie szukać innego zatrudnienia i poświęcić się całkowicie pisaniu.
W 1988 ożenił się z dziennikarką i tłumaczką hiszpańską Maríą del Pilar del Río Sánchez, którą poznał w 1986 r.
W 1993 wyemigrował z Portugalii na Wyspy Kanaryjskie. Skomentował to w autobiografii: „W odpowiedzi na ocenzurowanie i zawetowanie zgłoszenia mojej książki – "Ewangelia według Jezusa Chrystusa" (1991) – do Europejskiej Nagrody Literackiej pod pretekstem, że obraża katolików, przeprowadziliśmy się, moja żona i ja, w lutym 1993 na wyspę Lanzarote, w archipelagu Wysp Kanaryjskich”.
Po wydaniu "Terra do Pecado" Saramago przedstawił swojemu wydawcy następne dzieło – "Clarabóia", odrzucone i opublikowane dopiero po jego śmierci, w 2011 roku. 19 lat później postanowił zamienić prozę na poezję i wydał trzy tomiki: "Os poemas possíveis "(1966), "Provavelmente alegria" (1970) i "O ano de 1993" (1975). Zamienił także stanowisko w wydawnictwie "Estudos Cor" na pracę dziennikarza w „Diário de Notícias”, a następnie w „Diário de Lisboa”. W 1975 na 10 miesięcy powrócił do „Diário de Notícias” na stanowisko zastępcy dyrektora.
Zmarł 18 czerwca 2010 w wieku 87 lat w swoim domu na Lanzarote (Wyspy Kanaryjskie), gdzie spędził ostatnie lata życia. Zmarł na białaczkę. Pogrzeb José Saramago odbył się 20 czerwca 2010 roku. W pogrzebie uczestniczyło 20 000 osób. Prochy Saramago spoczęły na lizbońskim cmentarzu Alto de São João.
Twórczość.
W 1991 Saramago opublikował powieść "Ewangelia według Jezusa Chrystusa". Została ona skrytykowana jako bluźniercza przez Kościół katolicki. W konsekwencji sekretarz kulturalny partii rządzącej, Pedro Santana Lopes, skreślił nazwisko Saramago z listy kandydatów do Europejskiej Nagrody Literackiej. Saramago z kolei protestując przeciwko tej decyzji, przeniósł się wraz z żoną na kanaryjską wyspę Lanzarote, gdzie mieszkał aż do śmierci.
Saramago pisał powieści, dramaty, opowiadania, wiersze, dzienniki i przewodniki. Jego druga powieść "Manual de pintura e caligrafia" pojawiła się w 1977, po długiej przerwie. Jej podstawowym tematem jest geneza artysty, malarza lub pisarza.
W "Viagem a Portugal" (Podróż do Portugalii) Saramago poszukuje pomysłu „na Portugalię” w kilka lat po upadku dyktatury następców Salazara. Żeby dokładnie widzieć swój kraj, używa trzeciej osoby, pozwala mu to na obserwacje własnych reakcji: "Tutaj zmuszony jest do rozpoznania własnego niedostatku i przyznania się do niewiedzy, o cudach i wszystkim innym".
"Levantado do Chão," (Podniesiony z ziemi, 1980) to trzypokoleniowa saga o biednych ludziach, rozpoczynająca się w czasie pierwszej wojny światowej, a kończy na portugalskiej Rewolucji Goździków – 25 kwietnia 1974 . Autor wykorzystuje w niej różne formy dialogu i monologu.
Większą popularność na forum międzynarodowym José Saramago zdobył w 1980 powieścią "Baltazar i Blimunda" ("Memorial do convento"). Fabuła powieści rozgrywa się w pierwszej połowie XVIII wieku. Na podstawie tej powieści włoski kompozytor Azio Corghi stworzył operę "Blimunda".
"Rok śmierci Ricarda Reisa" ("O ano da morte de Ricardo Reis"), powieść wydaną w 1984 roku, autor poświęcił znakomitemu portugalskiemu poecie Fernando Pessoi, a Ricardo Reis był jednym z heteronimów Pessoi. W 1989 wydana została następna powieść pt. "Historia oblężenia Lizbony" ("História do cerco de Lisboa").
W 1997 ukazała się kolejna powieść Josè Saramago "Wszystkie imiona" ("Todos os nomes"). Książka ta przez wielu czytelników uznawana jest za jego najlepsze dzieło. Jest pełna prawd życiowych i humoru.
W tym samym roku ukazało się również "Miasto ślepców" ("Ensaio sobre a cegueira").
Styl Saramago charakteryzują długie zdania oraz niekonwencjonalna interpunkcja. Dialogi nie są wyszczególnione w tekście, stanowią integralną część akapitu – sprawia to wrażenie zapisanego ciągu myśli, gdyż w narracji praktycznie nie ma przystanków. Czytelnik niejednokrotnie gubi się w dialogach, nie wiedząc, czy faktycznie zostały one wypowiedziane, czy są to tylko fragmenty myśli bohaterów. Wiele zdań ciągnie się przez całą stronę: w miejscu, gdzie inni autorzy postawiliby kropkę, Saramago konsekwentnie stawia przecinek. Mimo to czytelnik szybko przyzwyczaja się do tego stylu i rytmu narracji.

</doc>
<doc id="111304" url="https://pl.wikipedia.org/wiki?curid=111304" title="Hormon adrenokortykotropowy">
Hormon adrenokortykotropowy

Hormon adrenokortykotropowy (kortykotropina, skrót: ACTH) – hormon peptydowy przysadki mózgowej, zaliczany do hormonów tropowych. Pobudza korę nadnerczy do wydzielania kortykosteroidów, mineralokortykoidów (w nieznacznym stopniu) oraz androgenów.
Jest zbudowany z pojedynczego łańcucha polipeptydowego zawierającego 39 aminokwasów w sekwencji:
ACTH syntetyzowany jest przez komórki przedniego płata przysadki mózgowej w odpowiedzi na wzrost poziomu kortykoliberyny (CRH) we krwi – jest to najważniejszy czynnik pobudzający uwalnianie ACTH. Jego biologiczny okres półtrwania wynosi około 10 minut. Hamowanie wydzielania ACTH i CRH następuje na zasadzie sprzężenia zwrotnego. Na jego wydzielanie ma wpływ również układ nerwowy, głównie kora mózgu i podwzgórze. Wzrost stężenia ACTH we krwi jest jedną z pierwszych reakcji organizmu na stres. Hormon ten wpływa pośrednio na gospodarkę białkową, węglowodanową i mineralną organizmu.
Hormon ten hamuje proliferację komórek. Wykazuje ponadto działanie przeciwzapalne oraz przeciwalergiczne. Jest wykorzystywany m.in. w leczeniu choroby Addisona (niewydolności kory nadnerczy). Może powodować różne reakcje uboczne, np.: obrzęki spowodowane zaburzeniem gospodarki mineralnej, zaburzenia krążenia, odczyny alergiczne, wzrost ciśnienia tętniczego oraz ponadnormalny spadek pH soku żołądkowego. Czasami stosuje się jego syntetyczną wersję (np. "Synacten").

</doc>
<doc id="111308" url="https://pl.wikipedia.org/wiki?curid=111308" title="Kurier (program informacyjny)">
Kurier (program informacyjny)

Kurier – główny program informacyjny TVP3. Koncentrował się głównie na wydarzeniach regionalnych, ale podawał też informacje o najważniejszych wydarzeniach w kraju i na świecie, zgodnie z formułą Region-Kraj-Świat. Pierwszy raz został nadany 3 marca 2002 o godzinie 7:30, wraz ze zmianą profilu TVP3. Ostatni "Kurier" nadany został 5 października 2007 o godzinie 22:30, pod koniec programu przypomniano pierwszą czołówkę programu oraz jego historię. 6 października 2007 roku wraz ze startem TVP Info w miejsce TVP3 program został zastąpiony przez "Serwis informacyjny TVP Info". Po reaktywacji kanału TVP3 w 2016 roku nie został przywrócony. Rolę głównego programu informacyjnego stacji pełni obecnie "Dziennik Regionów", przygotowywany przez dziennikarzy 16 oddziałów terenowych TVP3.

</doc>
<doc id="111314" url="https://pl.wikipedia.org/wiki?curid=111314" title="Pedał">
Pedał

Pedał (łac. "pedalis" – noga) – część mechanizmu dźwigniowego służąca do wprawiania go w ruch za pomocą nacisku nogą. 
Instrumenty muzyczne.
Pedał wykorzystywany jest w wielu instrumentach muzycznych.
Pojazdy.
Samochód.
W samochodzie występują trzy pedały (od lewej):
Zdarzają się również inne pedały, np. w wielu samochodach produkowanych na rynek amerykański, a także w niektórych modelach Mercedesa hamulec awaryjny (zw. "ręcznym" lub "postojowym") jest uruchamiany pedałem. W produkowanym w latach 1908–1928 samochodzie Ford T pedały służyły do zmiany biegów.
Inne pojazdy.
W motocyklach pedały służą typowo do uruchamiania hamulca (prawy) i zmiany biegów (lewy).
Pedał rowerowy (zwany też platformą) to część układu napędowego roweru, która służy przenoszeniu energii z nóg rowerzysty, poprzez korby, do układu napędowego.
Wiele kajaków ma dwa pedały, ułatwiające manewrowanie. Naciśnięcie przez kajakarza prawego pedału powoduje wychylenie steru w prawo, a lewego – w lewo. Pozwala to na zmianę kierunku niezaburzającą rytmu wiosłowania.

</doc>
<doc id="111315" url="https://pl.wikipedia.org/wiki?curid=111315" title="2004 MN4">
2004 MN4



</doc>
<doc id="111317" url="https://pl.wikipedia.org/wiki?curid=111317" title="Ursus (imię)">
Ursus (imię)

Ursus – imię męskie pochodzenia łacińskiego. Wywodzi się od wyrazu "ursus" oznaczającego „niedźwiedź”. W językach skandynawskich jego odpowiednikiem jest "Björn", który cieszy się sporą popularnością. Najwięcej osób nosi to imię w Szwecji (61 099 ). W Norwegii imię to jest trzecim co do popularności imieniem (nosi je 40 537 osób). Wśród patronów tego imienia – św. Ursus, męczennik i św. Ursus, biskup (VI wiek).
W literaturze imię to nosił jeden z bohaterów powieści "Quo vadis" Henryka Sienkiewicza.
Wtórnym cognomenem jest Ursyn.
Ursus imieniny obchodzi 13 kwietnia, 30 lipca i 30 września.
Znane osoby noszące imię Ursus i jego odpowiedniki:

</doc>
<doc id="111321" url="https://pl.wikipedia.org/wiki?curid=111321" title="Order Sztandaru Pracy">
Order Sztandaru Pracy

Order Sztandaru Pracy, pierwotnie order „Sztandar Pracy” – polskie wysokie odznaczenie państwowe Polski Ludowej ustanowione ustawą z dnia 2 lipca 1949 roku "... w celu nagrodzenia wyjątkowych zasług położonych dla Narodu i Państwa..." Ostatni raz nadano go w 1991. Został zniesiony w 1992.
Wzorem dla tego odznaczenia były dwa sowieckie ordery: wojskowy Order Czerwonego Sztandaru i cywilny Order Czerwonego Sztandaru Pracy. Niedługo potem zaczęto ustanawiać podobne odznaczenia w pozostałych demoludach.
Autorem projektu był Wojciech Jastrzębowski, który wzorował się na kształcie pięcioramiennego krzyża francuskiej Legii Honorowej.
Zasady nadawania.
Order Sztandaru Pracy dzielił się na dwie klasy I i II. Mógł być nadawany w każdej klasie wielokrotnie.
Orderem Sztandaru Pracy mogły być nagrodzone osoby oraz przedsiębiorstwa, instytucje, jednostki terytorialne za zasługi w następujących dziedzinach:
Ustawa z dnia 17 lutego 1960 o orderach i odznaczeniach nieco zmieniła zasady nadawania orderu, stanowiąc, że Order Sztandaru Pracy może być nadany osobom, które położyły wybitne zasługi dla budowy socjalizmu w Polsce Ludowej, zwłaszcza w dziedzinie:
W dalszym ciągu mógł być również nadany przedsiębiorstwu, instytucji, jednostce terytorialnej, jednostce wojskowej. Górnikom order mógł być przyznany za nieprzerwaną i wyróżniającą się pracę górniczą: po 20 latach – II klasy, po 25 latach – I klasy (za 7, 10 lub 15 lat można było otrzymać Krzyż Zasługi w stopniu odpowiednim dla stażu pracy: Brązowym, Srebrnym lub Złotym).
Order był nadawany do 1952 roku przez Prezydenta RP, a następnie Radę Państwa (przez krótki okres od 1989 – ponownie przez Prezydenta). Ostatni raz nadano go w 1991. Ustawa z dnia 16 października 1992 roku zniosła ten order, uchylając przepisy ustawy z 17 lutego 1960 dotyczące Orderu Sztandaru Pracy.
Opis odznaki.
Odznaką Orderu Sztandaru Pracy jest pięcioramienny krzyż gwiaździsty o średnicy 43 mm. Na awersie krzyża ramiona są emaliowane na biało w obramowaniu, między ramionami znajdują się pęki promieni. W środku krzyża znajduje się okrągła tarcza emaliowana na szafirowo, na której w ramce umieszczona jest postać robotnika trzymającego w prawej ręce czerwony sztandar, a w lewej ręce młot. Na rewersie w środku krzyża na okrągłej tarczy jest napis PRL (do 1952 roku RP). Obramowanie ramion krzyża, pęki promieni, ramka tarczy, postać robotnika, drzewce i obramowanie sztandaru, młot i rewers odznaki w klasie I są złocone, a w klasie II srebrzone.
Wstążka orderu ma szerokość 36 mm, jest koloru czerwonego z pąsowymi wąskimi paskami po bokach o szerokości 3 mm. Na baretce w klasie I umieszczona jest rozetka, co odróżnia ją od klasy II.
Order był piątym w precedencji polskich odznaczeń państwowych. Noszono go na lewej stronie piersi:
Obecnie ordery te mogą być noszone w kolejności ich otrzymania po aktualnych orderach państwowych, a przed medalami i innymi odznaczeniami.
Odznaczeni.
Po raz pierwszy był nadany 22 lipca 1949, kiedy nadano 95 orderów klasy I i 246 klasy II, a ordery otrzymali wówczas m.in. pisarze Igor Newerly, Gustaw Morcinek, Zofia Nałkowska, Jerzy Andrzejewski i ekonomista prof. Edward Lipiński.
Łącznie przyznano 162 299 Orderów Sztandaru Pracy, w tym 1113 zbiorowości.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP przyznano:
łącznie – 282 255 orderów.
Około połowy nadanych orderów I klasy i zdecydowaną większość orderów II klasy otrzymali górnicy (zapis w Karcie Górnika uprawniał do II klasy po 20 latach pracy, a do I klasy po 25 latach pracy; jeszcze w 1991 nadano górnikom 2,5 tys. tych orderów). Otrzymanie tego orderu, w realiach PRL, było ambicją wielu ludzi kończących karierę zawodową, zwłaszcza że wiązało się z nim uzyskiwanie dodatku do emerytury w wysokości 20% podstawy świadczenia (podobnie jak z niektórymi innymi polskimi wysokimi odznaczeniami zwanymi potocznie orderami chlebowymi).

</doc>
<doc id="111322" url="https://pl.wikipedia.org/wiki?curid=111322" title="Flash">
Flash

Wielka Brytania:
Osoby:
Inne:
Zobacz też:

</doc>
<doc id="111325" url="https://pl.wikipedia.org/wiki?curid=111325" title="Dún Aengus">
Dún Aengus

Dún Aengus (irl. Dún Aonghasa) – pozostałość kamiennej budowli obronnej (fortu) pochodzącej najprawdopodobniej z epoki późnego brązu (ok. 700 lat p.n.e.), znajdująca się na wyspie Inis Mór (wyspy Aran, Irlandia). Tworzą ją trzy koncentryczne, kamienne mury w kształcie półkręgów, z których wewnętrzny – największy ma 5,8 wysokości i 4,9 metrów grubości i otacza obszar o powierzchni 5 hektarów. Drugi jest rozdwojony w kierunku południowo-zachodnim. Trzeci, najdłuższy ogranicza obszar o powierzchni ponad 20 hektarów. Prawdopodobnie w przeszłości budowla miała kształt regularnego koła, jednak prawie jej połowa osunęła się do morza w wyniku podmycia klifu, na skraju którego się znajduje.
W 2010 roku pięć zachodnich fortów kamiennych, w tym Dún Aengus, zostało wpisanych na irlandzką listę informacyjną UNESCO – listę obiektów, które Irlandia zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="111326" url="https://pl.wikipedia.org/wiki?curid=111326" title="Sekretarz królewski">
Sekretarz królewski

Sekretarz królewski (łac. "secretarius regius") – urząd dworski I Rzeczypospolitej.
Historia powstania urzędu.
Poprzednikiem sekretarza był urząd "protonotariusza". Urząd ten występował w kancelarii Jagiełły w latach 1387-1423. Później urząd ten nie znika, lecz zmienia nazwę na sekretarza. W II poł. XV w. stanowisko sekretarza królewskiego (łac. "secretarius regius") nie było określone a zakres jego kompetencji nie był jeszcze ustalony. Proces różnicowania się stanowisk pisarzy i sekretarzy trwał nadal. Staropolska forma łacińskiego wyrazu "secretarius" brzmi "tajemnik", co oddaje specyfikę jego pracy.
Zakres kompetencji urzędu.
W kancelarii królewskiej I Rzeczypospolitej główny ciężar prac kancelaryjnych ponosili pisarze i sekretarze. Granica między tymi dwoma stanowiskami była dość płynna. Kompetencje jednych i drugich były bardzo podobne. Główna różnica polegała na tym, że sekretarze byli używani do zadań bardziej odpowiedzialnych.
Sekretarzy mianował sam król. Był to urząd dożywotni, sekretarze ponadto składali przysięgę na wierność i dochowanie tajemnic państwowych. Obowiązki były liczne i nieopisane prawem. Sekretarze królewscy mieli za zadanie załatwienie korespondencji królewskiej, reprezentowanie osoby króla na sejmikach, załatwienie wszelkiego rodzaju spraw najczęściej finansowych, redagowanie korespondencji dyplomatycznej i ważniejszych dokumentów publicznych, sprawowanie poselstw, rozwiązywanie spraw spornych. Wymagano od nich przede wszystkim zdolności dyplomatycznych, znajomości języków obcych i prawa, umiejętność układania pism. Można nawet zauważyć daleką idącą monopolizację stanowisk w samej kancelarii przez sekretarzy królewskich. Obsadzali oni w całości stanowiska regensa, metrykanta, pisarza dekretowego (w sądzie asesorskim) czy też wreszcie podkanclerzego i kanclerza.
Ważnym problemem jest umiejscowienie sekretarzy na dworze i w kancelarii. Stanowisko sekretarskie było niewątpliwie urzędem dworskim, ponieważ sekretarz pobierał pensję.
Przy królu rezydowała niewielka liczba sekretarzy. Można przyjąć, że podział kancelarii na większą i mniejszą obowiązywał także sekretarzy, z tym, że król mógł swobodnie dysponować sekretarzami, tj. mógł zatrzymać ich przy sobie lub oddać ich do dyspozycji kanclerzom.
Liczba etatów sekretarskich była różna: od 6 za Batorego do 16 za Zygmunta III. Przyjęto w zasadzie podział Reinholda Heidensteina, który w swoim dziele wprowadził pojęcie sekretarzy "scribentes" (piszących) zatrudnionych w samej kancelarii i sekretarzy "non scribentes" (nie piszących) używanych głównie do posług dyplomatycznych.
Stefan Kieniewicz przyjął podział sekretarzy na etatowych, duchownych i honorowych. W przypadku dwóch pierwszych linia podziału przebiegała według formy wynagrodzenia, tzn. sekretarz duchowny był uposażony beneficjami, które stanowiły stałe i pewne źródło dochodów, sekretarz etatowy (płatny) miał pensję za wykonywaną pracę. Natomiast sekretarze honorowi nie mieli pensji ani żadnych beneficjów. Po wykonaniu jakiegoś zadania dostawali pewne nadania lub np. rekompensatę za wyjazd.
Sekretarze byli grupą społeczną, wśród której dominowała szlachta. Począwszy od pierwszych Jagiellonów rzadko spotyka się mieszczan. Dopiero w XVI w. można zauważyć niewielki wzrost. Jak trafnie zauważyła Jadwiga Krzyżaniakowa, sekretariat królewski, a ogólniej kancelaria królewska nie jest wymarzonym miejscem dla robienia kariery przez stan senatorski.
Można odnotować, że na prawie wszystkich urzędach dominowała średnia szlachta, dla której to kancelaria, a tym samym sekretariat stanowiły najbezpieczniejszą i najlepszą drogę do osiągnięcia wymarzonej kariery. Kariera mieszczan była o wiele trudniejsza, stąd niewielka liczba przedstawicieli tego stanu w sekretariacie królewskim w ciągu wieków. Mieszczanie nie mogli liczyć na więcej niż stanowisko sekretarza królewskiego czy też pisarza dekretowego (we wcześniejszym stuleciu mieszczanie osiągali nawet biskupstwa, należy wymienić tu Stanisława Hozjusza czy też Marcina Kromera). Dla mieszczan kancelaria królewska stanowiła zapewne najważniejszą drogę do uzyskania szlachectwa. Sekretarzy powoływano najczęściej z grona pisarzy królewskich, a także z dworzan królewskich. Inną specyficzną cechą sekretariatu była przewaga duchowieństwa. Za Jagiellonów 85% personelu należało do kleru. Za Zygmunta Starego i Stefana Batorego było to odpowiednio 76% i 40%. Trzeba zaznaczyć zeświecczenie sekretariatu królewskiego, które nasilało się począwszy od Stefana Batorego.
Elementem wyróżniającym sekretarza królewskiego był jego tytuł nadawany podczas składania przysięgi. Poprzednik sekretarza – protonotariusz w dokumentach występuje jako "protonotarius et secretarius domini regis". Po pojawieniu się urzędu sekretarza występuje nazwa "secretarius regius". Oczywiście sekretarz mógł używać tytułu "notarius".
W późniejszych wiekach tytulatura niewiele się zmieniała, a ponieważ sekretarzy mianował sam król, to zawsze nosili oni tytuł "secretarius SRM". W ciągu wieków spotykamy różnorodną tytulaturę:
Można też przypuszczać, że wielu sekretarzy przywiązywało wielką rolę do swego tytułu. Stąd też wiele osób ubiegało się o to stanowisko i uważało je za bardzo znaczące. W ciągu wieków tytulatura sekretarzy była różnorodna, ale zawsze oznaczała urząd sekretarza króla. Ważnym momentem było złożenie przysięgi sekretarskiej. Przykładowo sekretarz Zygmunta Augusta, Stanisław Bojanowski opisywał przebieg swego powołania na ten urząd. wezwał Bojanowskiego, aby ten stawił się przed królem i złożył przysięgę, która następnego dnia została uroczyście powtórzona w kościele w obecności czterech biskupów. Bojanowski nie wspomina o żadnym akcie nominacyjnym na urząd sekretarza królewskiego.
Konkluzja.
Obowiązki sekretarza były liczne, należały do nich m.in. załatwianie korespondencji królewskiej, sprawowanie poselstw dyplomatycznych, rozwiązywanie spraw spornych, załatwianie spraw finansowych etc. Od sekretarza wymagano znajomości języków obcych, znajomości prawa, zdolności oratorskich, dyplomatycznych. Sekretarz musiał być zatem osobą bardzo uniwersalną.

</doc>
<doc id="111328" url="https://pl.wikipedia.org/wiki?curid=111328" title="Wolemir">
Wolemir



</doc>
<doc id="111329" url="https://pl.wikipedia.org/wiki?curid=111329" title="Wolmir">
Wolmir



</doc>
<doc id="111330" url="https://pl.wikipedia.org/wiki?curid=111330" title="Iwo Odrowąż">
Iwo Odrowąż

Iwo Odrowąż herbu Odrowąż (ur. około 1160, zm. 21 lipca 1229 w Modenie) – kanclerz Leszka Białego (1206-1218) i biskup krakowski (od 1218). Wybrany przez kapitułę otrzymał zatwierdzenie papieskie 29 września 1218.
Życiorys.
Pochodził z rodziny Odrowążów, która majątek miała na terenach dzisiejszego powiatu koneckiego. Najprawdopodobniej urodził się w Końskich, a czasy wczesnego dzieciństwa spędził w Odrowążu (gm. Stąporków). Był synem Saula Odrowąża z Końskich.
W młodości przebywał w Paryżu oraz we Włoszech gdzie pobierał nauki. Znaczny wpływ wywarło na niego paryskie środowisko naukowe, zwłaszcza dom kanoników regularnych św. Wiktora. Przebywając za granicą, poznał się z późniejszymi papieżamiː Honoriuszem III oraz Innocentym III. Po śmierci Henryka Kietlicza, Iwo zgłosił swoją kandydaturę na stanowisko arcybiskupa gnieźnieńskiego i uzyskał bullą z 4 listopada 1219 prowizję papieską wraz ze zwolnieniem od obowiązków biskupa krakowskiego. Zmuszony był jednak zrezygnować ze swojej kandydatury i powrócić do Krakowa.
W latach 1220-1224, jako biskup krakowski, wybudował we wsi Końskie kościół pod wezwaniem św. Mikołaja, ustanawiając w Końskich parafię. Następnie w 1229 ufundował kościół w Daleszycach.
W 1222 roku, m.in. dzięki jego staraniom, przybył do Polski z Bolonii zakon dominikanów, z pierwszym polskim zakonnikiem Jackiem Odrowążem, który w 1594 roku został uznany świętym. W 1220 sprowadził zakon duchaków na Prądnik i powierzył im opiekę nad szpitalem. Prawdopodobny fundator kościoła w Wysocicach w początkach XIII wieku. W 1222 w Kacicach koło Słomnik założył klasztor cystersów, których następnie przeniósł do Mogiły. Rozwinął akcję osadniczą w krakowskich dobrach biskupich. Czynił nadania dla klasztorów cysterskich w Sulejowie i Wąchocku oraz klasztorów norbertańskich w Hebdowie i Imbramowicach. Imbramowice były rodową fundacją Odrowążów, gdzie siostra biskupa była ksienią. Ufundował też dwa kościoły krakowskie: pw. św. Ducha i pw. św. Krzyża. Był posiadaczem najstarszej znanej polskiej prywatnej biblioteki (32 kupowane za granicą kodeksy), którą w testamencie przekazał katedrze wawelskiej.
W roku 1226 doszło do gwałtownego sporu między Iwonem a Wawrzyńcem o pierwszeństwo, zakończonego demonstracyjnym opuszczeniem synodu przez biskupa kra­kowskiego.
Wziął udział w wiecu książąt i biskupów w Gąsawie w listopadzie 1227 roku. Uczestniczył w wiecu Władysława III Laskonogiego z biskupami i możnymi w Cieni w 1228 roku, na którym książę wydał przywilej.
Najprawdopodobniej w kwietniu 1219 roku, udał się do Włoch. Spotkał się tam z Grzegorzem IX, z którym udało mu się wyjednać bulle protekcyjne dla trzech małopolskich klasztorówː w Tyńcu, w Sulejowie i w Dłubni. Papież mia­nował go również rozjemcą w sporze o granice między biskupstwem wrocławskim i ołomunieckim. Nie udało mu się wrócić jednak do kraju, zmarł w Modenie 12 lipca 1229.
Zwłoki biskupa zostały sprowadzone przez przeora dominikanów Wincentego z Kielczy i pochowane w kościele dominikańskim św. Trójcy w Krakowie. Aż do początku XIX wieku bp Iwo Odrowąż był czczony jako błogosławiony. Kult żywy był szczególnie w krakowskim klasztorze dominikanów.

</doc>
<doc id="111332" url="https://pl.wikipedia.org/wiki?curid=111332" title="Nullsoft">
Nullsoft

Nullsoft – założone przez Justina Frankela w 1997 przedsiębiorstwo tworzące oprogramowanie. Jego nazwa pochodzi z żartobliwego przekształcenia "Microsoft" – amerykańskiego giganta i największego na świecie producenta oprogramowania – a "null" (czyli informatyczne „zero”) to mniej niż "micro".
Nullsoft odpowiada za stworzenie odtwarzacza plików multimedialnych Winamp i radia internetowego – SHOUTcast. Inne produkty tej firmy to Nullsoft Scriptable Install System, open source’owy instalator, a także Gnutella, WASTE, Nullsoft Streaming Video (NSV).
1 czerwca 1999 firma America Online (AOL) przejęła Nullsoft. Po przejęciu siedziba firmy przeniosła się do San Francisco w Kalifornii. W 2002 roku pojawiły się doniesienia w prasie o rozwijanej przez firmę technologii Ultravox. Pomimo że AOL starał się ograniczyć dystrybucję Gnutelli i WASTEa, technologia Ultravox była używana przez niektóre usługi radiowe AOL w 2003 roku. Także w 2003 roku została zapowiedziana usługa Nullsoft Television, oparta na formacie NSV. Biura Nullsoftu w San Francisco zostały zamknięte w grudniu 2003 wraz z odejściem Frankela i oryginalnego zespołu twórców Winampa. Nullsoft stał się oddziałem AOL Music. W 2013 niektóre strony AOL Music zostały zamknięte, a inne sprzedane .
W listopadzie 2013, pojawił się nieoficjalny raport jakoby Microsoft rozmawiał z AOL w sprawie przejęcia Nullsoftu.
14 stycznia 2014 belgijski agregator radiowy Radionomy kupił markę Nullsoft, a wraz z nią Winampa i Shoutcast. Szczegóły tej transakcji nigdy nie zostały publicznie ujawnione. Radionomy CEO Alexandre Saboundjian ujawnił, że ma co do Winampa duże plany.

</doc>
<doc id="111333" url="https://pl.wikipedia.org/wiki?curid=111333" title="Croagh Patrick">
Croagh Patrick

Croagh Patrick (irl. "Cruach Phádraig"), zwana także "The Reek" – odosobniona góra (764 m n.p.m.) o stożkowatym kształcie położona w zachodniej części Irlandii w hrabstwie Mayo, około 8 km od Westport między Murrisk i Lecanvey. Wysokość względna góry wynosi 640 m. Góra jest trzecią co do wysokości w hrabstwie Mayo, za Mweelrea (814 m n.p.m.) i Nephin (806 m n.p.m.).
Jest to miejsce pielgrzymkowe związane z kultem patrona Irlandii, świętego Patryka. Według wierzeń święty spędził na niej 40 dni w 441 r., modląc się i powstrzymując od jedzenia w czasie wielkiego postu. Istnieje parę legend na temat tej góry. Jedna głosi, że przy tej okazji przepędził wszystkie węże z wyspy, inna zaś mówi o tym, jak wygonił stąd za pomocą dzwonu św. Brygidy złe duchy przybierające postać ptaków oraz pokonał starego boga Lugha.
Corocznie odbywa tu pielgrzymkę około 60 tys. osób, z czego 15 do 20 tys. w ostatnią niedzielę lipca (ang. "Reek Sunday", "Garland Sunday"). Początkowo pielgrzymka odbywała się w dniu patrona (17 marca), później, ze względu na trudne warunki pogodowe, przeniesiono ją na lato. Pątnicy pokonują trudną, kamienistą trasę (część z nich boso), aby osiągnąć wierzchołek z wybudowaną w 1905 roku .

</doc>
<doc id="111334" url="https://pl.wikipedia.org/wiki?curid=111334" title="Port Klang">
Port Klang

 
Port Klang () – największy port Malezji, położony na zachodnim wybrzeżu Półwyspu Malajskiego, 40 km od Kuala Lumpur, w stanie Selangor.
Zajmuje powierzchnię 806 hektarów. W jego skład wchodzi North Port, West Port i South Port.
Często odwiedzany przez turystów. Znany z wyśmienitych restauracji serwujących owoce morza.

</doc>
<doc id="111335" url="https://pl.wikipedia.org/wiki?curid=111335" title="Historia Poznania 1500–1650">
Historia Poznania 1500–1650

Rozwój konurbacji i jej ustrój.
Późne średniowiecze i okres renesansu stanowiły „złotą epokę” w dziejach Poznania. Czas względnego spokoju i zmiana szlaków handlowych (Poznań znalazł się na skrzyżowaniu szlaku wiodącego z Rusi i Litwy przez Mazowsze na zachód Europy oraz szlaku z Europy Południowej przez Śląsk do Gdańska) oraz liczne nadania królewskie sprawiły, że miasto szybko się rozwijało.
Obszar wewnątrz murów został wówczas ściśle zabudowany (poza kilkoma miejscami, gdzie uniemożliwiały to warunki terenowe). Wiadomo, że w 1549 w mieście znajdowało się 550 kamienic i drewnianych domów będących własnością mieszczan, 86 należących do Żydów i po ok. 30 należących do szlachty i duchowieństwa. Zmieniało się również przeznaczenie budynków. Wiele zakładów rzemieślniczych przeniesiono w XVI wieku poza mury miejskie, wznosząc w ich miejsce domy mieszkalne.
Do licznych zmian w zabudowie przyczyniały się liczne kataklizmy, np. w pożarze z 1536 roku spłonęło 175 kamienic i 12 baszt, w 1590 zniszczeniu uległo 75 domów. Równie niszczycielskie były powodzie, chociażby jak ta z 1683, w której runęło sklepienie kościoła dominikanów.
W 1570 doszło do pierwszego od momentu lokacji powiększenia obszaru miasta. Sprowadzeni przez biskupa Adama Konarskiego jezuici, którym miasto powierzyło kościół św. Stanisława, namówili radę miasta na przesunięcie murów między Bramą Wrocławską a Ciemną Bramką na południe.
Również zmieniły się same fortyfikacje. W okresie swojej świetności miasto otaczały dwa mury, między którymi znajdowała się fosa napełniana wodą z Bogdanki.
Jednak nabywanie nieruchomości w mieście przez duchowieństwo i szlachtę prowadziło do osłabienia miasta jako całości. Przyczyną tego było przekształcanie tych posesji w jurydyki, z których miasto nie czerpało żadnych korzyści podatkowych, ani nie miało nad nimi władzy. Doskonałym przykładem jest pałac należący do rodu Górków. Proces ten oznaczał paradoksalne „kurczenie” się miasta przy nie zmienionym obszarze w obrębie murów miejskich. Dostrzegając płynące z tego zagrożenie, już w 1452 rada miejska wymogła na Kazimierzu Jagiellończyku mandat, który zakazywał nabywania nowych posesji w mieście przez Kościół (choć zakaz był martwym prawem, nie został do dziś zniesiony). Osobnymi prawami rządził się również zamek, który nigdy miastu nie podlegał.
Również za murami rozwijała się zabudowa. Z istniejących osad wyodrębniały się kolejne, nie wymieniane wcześniej, takie jak Dworki i Stosy czy Nowa Troska, która powstała przy prężnym sanktuarium Bożego Ciała leżącym na południe od miasta, na ówczesnym brzegu Warty. Rozwijały się również kościelne miasteczka na prawym brzegu rzeki (w większości prawa miejskie nadał im w 1444 Władysław Warneńczyk), a wokół nich powstawały drobne osady. Ogólnie w końcu XVI wieku konurbacja poznańska rozrosła się do 340 ha.
Także położone dalej wsie, które zostały związane z miastem aktem lokacyjnym, podlegały przemianie. W miejscowościach takich jak Jeżyce, Wilda czy Sołacz zaczęły powstawać folwarki, z których niektóre przetrwały aż do XX wieku.
Za murami również zaczęły wyodrębniać się jurydyki, głównie na lewym brzegu Warty. Większość z nich należała do Kościoła i powstała na bazie przedlokacyjnych parafii. Należały do nich jurydyka św. Marcina i św. Wojciecha. W 1511 usamodzielniła się rybacka osada Rybitwy, którą Zygmunt Stary wyjął spod prawa miejskiego, powierzając ją staroście generalnemu Wielkopolski. Na lewym brzegu istniała też jurydyka klasztoru benedyktynek, a także kilka szlacheckich – Potulickich (przejęta później przez jurydyki bernardynek i łazarską), a Czarnkowskich i najbardziej trwała, położona między Górą Zamkową a Wzgórzem św. Wojciecha, która należała kolejno do Ostrorogów, Czarnkowskich (w XVII wieku) i Sapieżyńskich (w XVIII wieku), po których istniejący do dziś plac targowy otrzymał przedwojenną nazwę – pl. Sapieżyński (dziś pl. Wielkopolski). Stosunkowo nietypową genezę ma wspominana już jurydyka łazarska. Otóż należący do miasta Szpital św. Łazarza (powstał w latach 1569–1571, na terenach średniowiecznego leprozorium Zakonu Rycerzy św. Łazarza) nabywał przez okres swojego istnienia kolejne grunty. Duży obszar sprawił, że pomimo jego formalnego podporządkowania radzie miejskiej stanowił odrębną jurydykę (dzisiejszy Łazarz).
Dwie jurydyki powstały też w pobliżu prawobrzeżnych wsi należących do miasta – Żegrze i Rataje. Pierwszą było Stanisławowo założone w 1562 przez Stanisława Górkę, lecz już w 1599 przekształcone w należące do miasta przedmieście zwane Łaciną lub Miasteczkiem. Znacznie trwalsze było, należące do kapituły poznańskiej, Piotrowo.
Ludność i czynniki kształtujące jej liczbę.
Ludność konurbacji poznańskiej w tym okresie szacuje się na ok. 20 tysięcy osób, z czego 8 tysięcy miało zamieszkiwać miasto w murach, 8-9 tysięcy lewobrzeżne przedmieścia i 3–3,5 tysiąca miasta i przedmieścia na prawym brzegu. Wiadomo, że liczba osób zamieszkujących Poznań ulegała znacznym wahaniom. Miały na to wpływ przede wszystkim liczne klęski żywiołowe, z których najważniejszymi były:
Wszystkie te klęski stanowiły poważne wstrząsy dla dynamicznie rozwijającego się miasta i biorąc pod uwagę stosunkowo małą dzietność mieszkańców można zastanawiać się, w jaki sposób miasto w ogóle przetrwało. Otóż ważnym czynnikiem wpływającym na zaludnienie miasta miały migracje.
Do Poznania napływali z okolicznych miasteczek kupcy i rzemieślnicy. Liczbę ludności zasilała również szlachta, której zachowanie dość często prowadziło do konfliktów z mieszczanami. Kolejną grupę stanowili chłopi, zarówno wyzwoleni spod władzy pańszczyźnianej, jak i zbiedzy. Ci pierwsi, jeśli byli w stanie osiągnąć odpowiedni status majątkowy, mogli liczyć na nadanie statusu obywatela, co wiązało się z przejściem do stanu mieszczańskiego.
Poznań jako ośrodek handlu przyciągał nie tylko mieszkańców wielkopolskich wsi i miasteczek, ale również obcokrajowców. Po klęskach w handlu śródziemnomorskim do Poznania zaczęli przybywać Włosi, głównie kupcy genueńscy, osiedliła się też w aglomeracji pewna ilość Szkotów, dzięki którym zostały nawiązane stosunki handlowe z miastami Wysp Brytyjskich. Byli oni głównie kupcami i rzemieślnikami, jednak sprzeczne ze sobą przekazy uniemożliwiają dokładniejsze określenie ich liczby. Ważną grupę społeczną stanowili również Niemcy, nie chodzi tu jednak o grupę, która przybyła do miasta w XIII wieku wraz z zasadźcą, Tomaszem z Gubina. Grupa ta była już w XV wieku całkowicie spolonizowana. Dowodem na to jest choćby fakt, że od 1526 roku wszelkie procesy w mieście toczyły się w języku polskim. Ludność niemiecką stanowili kupcy z Norymbergi, z którą ówczesny Poznań łączyły ścisłe więzy handlowe (wielu z nich miało podwójne obywatelstwo), stanowili też oni trzon poznańskiej społeczności luterańskiej. W mieście istniała też prężna kolonia grecka, której członkowie niemal w całości zmonopolizowali handel winem.
Największą mniejszością etniczną w Poznaniu byli Żydzi. Licząca ok. 2 tysięcy członków gmina różniła się pod wieloma względami od pozostałych grup społecznych. Jeszcze na mocy przywilejów Kazimierza Wielkiego z 1334, jej członkowie wyjęci byli spod jurysdykcji miasta i powierzeni pod opiekę panującego, w którego imieniu władzę tę sprawował starosta rezydujący na poznańskim zamku. Posiadali również swój własny samorząd – kahał, który sprawował bezpośrednią władzę nad wszystkimi współwyznawcami, utrzymywał synagogę, szpitale, szkoły i cmentarze, a także reprezentował wspólnotę we wszelkich sporach. W Poznaniu Żydzi zajmowali się głównie kuśnierstwem i krawiectwem, a bogatsi również lichwą (dominował kredyt krótkoterminowy, gdyż w pożyczkach długoterminowych prym wiodło duchowieństwo katolickie) i handlem (zarówno detalicznym jak i hurtowym). Żydowscy kupcy wyspecjalizowali się w handlu z włoskimi koloniami w Turcji oraz Ormianami. W 1507 roku poznańska gmina żydowska zapłaciła z okazji koronacji Zygmunta I Starego 200 złotych podatku koronacyjnego.
W 1633 król Władysław IV Waza nadał poznańskim Żydom przywilej "De non tolerandis Christianis" – zakaz wstępu chrześcijan do dzielnicy żydowskiej.
Poważniejsze konflikty z pozostałymi mieszkańcami zaznaczyły się dopiero w XVII wieku, kiedy to miasto zaczęło przeżywać recesję, a swoją działalność nasiliła kontrreformacja. Ogólnie jednak rzecz biorąc sami Żydzi uważali, że Poznań stanowi spokojne, w porównaniu z innymi, miasto.
Migracja odbywała się również w przeciwnym kierunku. Zwłaszcza po klęskach (np. po pożarze w 1613 niemal wszyscy Żydzi opuścili miasto, by wrócić do niego po roku). Również podczas zaraz, każdy kogo było na to stać opuszczał mury, w których pozostawała jedynie biedota.
Warstwy społeczne, cechy.
Ludność ówczesnego miasta można podzielić na trzy grupy. Patrycjat – zajmujący się handlem hurtowym, zamieszkujący rynek, którego członkowie rekrutowali się ze spolonizowanych osadników niemieckich z XIII wieku (należały tu takie rody jak Wildowie) oraz szlachty, która przyjęła obywatelstwo miejskie. Z tego stanu rekrutowała się rada miejska. Największą grupę stanowiła klasa średnia, zwana też pospólstwem. Składali się na nią kupcy handlujący detalicznie, a przede wszystkim skupieni w cechach rzemieślnicy. Z każdego cechu (poza cechem tragarzy, których uznawano za zbyt zbliżonych profesją do wyrobników) dwóch starszych zasiadało w tzw. stanie trzecim, który miał prawo wybierać elektów na burmistrza i rajców. Był to trzeci organ, obok rady miejskiej i ławy sądowej, sprawujący władzę w ówczesnym Poznaniu. Około 1600 roku działało w mieście 31 cechów:
Ponadto niektórzy mistrzowie w pewnych zawodach pozostawali poza cechami np. rybacy, łucznicy czy tafterze. Ogółem w Poznaniu działało co najmniej 2500 rzemieślników w 800-900 zakładach. Liczby te stawiały Poznań na drugim miejscu wśród ośrodków rzemieślniczych w kraju (po Gdańsku, a przed Krakowem). Dominowały zawody związane z obróbką skór, metalurgią i włókiennictwem, a także złotnictwem i piwowarstwem. Poza cechami znajdowali się partacze w jurydykach, których towary, przemycane do miasta, stanowiły poważną konkurencję dla wytworów rzemieślników cechowych. Rozwój rzemiosła w mieście wspierały zakłady na przedmieściach i w podległych miastu wsiach. Kilkanaście miejskich młynów mełło zboże, produkowało słód i filcowało sukno. Działały tam również cegielnie, papiernie i kuźnie.
Ostatnią, najniższą warstwę stanowiła nie posiadająca obywatelstwa biedota, pracująca jako niewykwalifikowana siła robocza, lub zajmująca się żebractwem.
Wyznania.
W Poznaniu przez większość czasu dominowali katolicy, lecz wśród patrycjatu i miejskiej szlachty przez pewien czas przeważali protestanci.
Podłożem dla rozwoju reformacji były docierające z Czech idee Jana Husa, działalność Jana Ostroroga oraz dziekana wydziału humanistycznego Akademii Lubrańskiego – Krzysztofa Hegendorfera, a także innego nauczyciela tejże uczelni – Antoniego Nigra. Pewien wpływ na podatność patrycjatu na reformację przypisuje się również konfliktowi ekonomicznemu z hierarchią kościelną, jednak w końcu XVI wieku zaczął on tracić na intensywności.
Wśród patrycjatu największą popularnością z nowych ruchów religijnych cieszył się luteranizm. Tezy Marcina Lutra docierały do miasta dwiema drogami – przez kupców oraz przez młodzież studiującą w Niemczech. Nowe idee dotarły przede wszystkim do ludności znającej język niemiecki, zatem do patrycjatu oraz szlachty. Po stronie luteran stanęli m.in. Rafał Leszczyński, Stanisław Latalski, Jan Krotoski, Andrzej i Jan Jaktorski, a także takie rody jak Górkowie, Ostrorogowie, Bnińscy i Tomiccy. Ich centrum religijnym został poznański pałac Górków. Do warstw niższych luteranizm dotarł z ambony fary. Otóż rada miejska miała w tym czasie prawo, w porozumieniu z proboszczem, mianować kaznodziejów. I tak aż do 1548 zdarzało się, że w katolickim kościele głoszono kazania sprzeczne z nauką tegoż kościoła. Sama rada popierała reformację w dość konkretnym celu. Chciano ograniczyć wpływy Kościoła na terenie miasta. Narastający wpływ luteran, przy katolickiej większości wśród pospólstwa doprowadził do zamieszek na tle religijnym jesienią 1533 (powód niepewny) oraz w 1546 (próba umieszczenia miejskich skarbonek w farze). Po wydarzeniach z 1533 rada miejska wydała nakaz dochowania przez obywateli wierności Kościołowi katolickiemu, pod groźbą śmierci. Nakaz ten, choć nigdy nie został cofnięty, był jednak przepisem martwym.
Pomimo dominacji protestantów w radzie miejskiej i obecności luterańskiego starosty Andrzeja I Górki, poznański Kościół katolicki okazał się wystarczająco silny, aby podjąć walkę z innowiercami. Nowy rektor Akademii Lubrańskiego, scholastyk Grzegorz z Szamotuł, udowodnił w dyspucie teologicznej Hegendorferowi herezję, co doprowadziło w 1535 roku do wypędzenia humanisty z miasta. Doszło również do palenia ksiąg, usuwania podejrzanych o kacerstwo kapłanów i kaznodziejów, a także do wzywania przed sąd biskupi mieszczan. Właśnie walka z herezją, poprawa obyczajów i podniesienie poziomu wykształcenia duchowieństwa były głównymi tematami zwoływanych dość często synodów diecezjalnych.
W czerwcu 1548 do Poznania przybyli bracia czescy, którzy zostali wygnani ze swojej ojczyzny. Władze miejskie przyjęły ich wówczas jako dobrych osadników, ale już 4 sierpnia 1548 biskup poznański Benedykt Izdbieński uzyskał królewski edykt nakazujący opuścić im Wielkopolskę. Większość z nich udała się dalej na północ, do Prus, część jednak znalazła schronienie w dobrach protestanckiej szlachty, a ich głównymi ośrodkami poza Poznaniem stały się Szamotuły i Ostroróg.
W latach 1549–1550 w kościele św. Jana na Komandorii działał proboszcz Jan z Przasnysza, który przeszedł na kalwinizm, zaś w tym samym okresie rektorem szkoły miejskiej został Grzegorz Paweł z Brzezin, który był jednym z najwybitniejszych braci polskich.
W tym okresie rozwojowi reformacji nadal sprzyjała rada miejska, a miało to duże znaczenie, zwłaszcza w związku z mandatem królewskim z 1555 przekazującym pełnię kompetencji w sprawach o herezję sądowi miejskiemu. Najlepszym dowodem takiej postawy rady jest fakt, że w całym XVI wieku odbyła się tylko jedna sprawa o przestępstwo przeciw wierze, a oskarżony był członkiem wspólnoty braci polskich.
Również opiekę nad nimi sprawowali wielkopolscy magnaci – Górkowie i Stanisław Ostroróg sprzyjali luteranom, podczas gdy Jakub Ostroróg braciom czeskim. To właśnie od J. Ostroroga to ostatnie wyznanie otrzymało na przedmieściu św. Wojciecha teren gdzie powstały zbory polsko- i niemieckojęzyczny, szkoła i szpital. Wymienieni powyżej możni byli gorącymi zwolennikami połączenia wszystkich wyznań w jeden kościół narodowy, gdyż uznawali to za jedyny sposób przeciwstawienia się potędze katolików. To w dużej mierze dzięki ich staraniom doszło 24 sierpnia 1555 do podpisania porozumienia między kalwinami a braćmi czeskimi na synodzie w Koźminku.
Poważnym osłabieniem dla poznańskich protestantów była śmierć w 1552 starosty generalnego Wielkopolski, Andrzeja I Górki. Urząd po nim objął Janusz Kościelecki, który jako gorliwy katolik zwalczał każdy przejaw herezji. Doprowadził on do wydania przez króla w 1555 i 1556 mandatów skierowanych przeciw protestantom, a w szczególności przeciw braciom czeskim. Na ich mocy starosta zlikwidował instytucje należące do tej wspólnoty na przedmieściu św. Wojciecha.
Pomimo że w mieście królewskim od 1555 całość władzy sądowniczej w materii wyznania posiadał sąd miejski, w prawobrzeżnych miasteczkach ta władza nadal pozostawała w rękach sądu biskupiego. Postawienie przed takim sądem w 1557 Jakuba Ostroroga, Jana Tomickiego i Łukasza Jankowskiego oraz kilku mieszczan doprowadziło do zbrojnego wystąpienia protestanckiej szlachty, która uwolniła wszystkich pojmanych. Zresztą broniono nie tylko szlachty ale i samych mieszczan. W 1554 podobny zajazd pod przywództwem Łukasza III Górki i Jakuba Ostroroga uwolnił z poznańskiego ratusza skazanego na śmierć szewca Pawła Organistę i kilku innych mieszczan skazanych za kacerstwo na pobyt w lochu. Siła wielkopolskiej szlachty okazała się tak duża, że pomimo trudności czynionych przez starostę w Poznaniu powstała oddzielna wielkopolska prowincja braci czeskich. Ponadto w 1564 Jakub Ostroróg uzyskał królewski przywilej wyłączający własność wspólnoty na św. Wojciechu spod władzy Kościoła i lokalnej władzy świeckiej, a także, współpracując z Rafałem Leszczyńskim i Wojciechem Marszczewskim, zapewnienie Zygmunta Augusta, że jego edykt o wydaleniu protestantów-obcokrajowców dotyczy wyłącznie braci polskich. W tym czasie pogłębiało się także zbliżenie między trzema głównymi odłamami protestanckimi w mieście: luteranami, braćmi czeskimi i kalwinami, jednak porozumienie okazało się nietrwałe, zwłaszcza przy silnym dążeniu poznańskich luteran do oczyszczenia religii z wpływu kalwinizmu, co zaowocowało krystalizacją Kościoła ewangelicko-augsburskiego.
Mimo początkowych sukcesów, po pewnym czasie zaczęły pojawiać się poważne trudności w rozwoju reformacji w mieście. Otóż zarzewiem problemów okazała się opieka szlachty, a zwłaszcza Stanisława Górki. Zbieranie się innowierców w znienawidzonych przez stanowiących najliczniejszą grupę społeczną, rzemieślników, jurydykach prowadziło do coraz większej izolacji protestantów. Pamiętać należy również o tym, że plebs nadal pozostawał katolicki. Wszystko to sprawiło, że w ostatnich latach XVI wieku najliczniejsza, niemieckojęzyczna gmina luterańska liczyła 2300–2400 wiernych, z czego jedynie 600 mieszkało w obrębie murów. Polskojęzycznych luteran było 200, braci czeskich również tworzących odrębne gminy polską i niemiecką było razem 200–500 (razem z osobami dojeżdżającymi z okolic). Ogółem zatem innowiercy w całej konurbacji stanowili zaledwie 15%, z czego 10% przypadało na Żydów. Do tego po zakończeniu soboru trydenckiego w 1563 zaostrzyła się kontrreformacja.
Pomimo że w latach 1566–1568 starostą generalnym był Jakub Ostroróg, król wydał nakaz, który dotarł tuż po jego śmierci, aby urzędnikami zostawali jedynie katolicy. Natomiast 28 czerwca 1571 do miasta przybyli zaproszeni przez biskupa Adama Konarskiego jezuici – zakon wyspecjalizowany w zwalczaniu reformacji. Dzięki poznańskiemu superiorowi – Jakubowi Wujkowi miasto stało się głównym bastionem kontrreformacji oddziałującym nie tylko na Wielkopolskę, ale też Śląsk i Brandenburgię. Powołane przez niego Kolegium Jezuickie, dzięki bezpłatności, stało się szkołą średnią o ambicjach uniwersyteckich, której oddziaływanie jest nie do przecenienia. To jezuici sprawili, że ponownie podporządkowali się Kościołowi tacy możni jak Mikołaj Tomicki, Hieronim i Jan Gostomscy, Jan Ostroróg, Jan i Wacław Leszczyńscy czy Abraham Zbąski. Solą w oku zakonu były jedynie zbory działające pod opieką innych magnatów, jednak w końcu XVI i na początku XVII wieku starzy opiekunowie, a nawet całe rody, zaczęli wymierać. W 1568 zmarł Jakub Ostroróg, w 1592 ostatni z Górków – Stanisław, w 1603 – Jan Zborowski, a w 1621 ostatni z Krotoskich. Szczególnie dotkliwa dla protestantów była śmierć Stanisława Górki. Po jego śmierci pałac, służący dotąd zborowi luterańskiemu, przeszedł na własność miasta, które powierzyło go benedyktynkom. Zmusiło to luteran do przeniesienia zboru do Czerwonaka. Również koniec chroniącej ich dotychczas przed prześladowaniami osobistej przyjaźni Stanisława Górki z prymasem Stanisławem Karnkowskim otworzył drzwi zamieszkom, w których prym wiedli uczniowie jezuitów.
Handel.
Jako ośrodek ponadregionalny Poznań handlował głównie z:
Na zachód (również drogą morską przez Gdańsk) wędrowały takie towary jak skóry i futra z Europy Wschodniej, wełna, konopie, wosk, pierze. Z zachodu zaś przywożono wyroby luksusowe, sukno, owoce, wino, sól i produkty mineralne. Do Gdańska i Torunia trafiały wełna i skóry oraz chmiel ze Śląska i pierze, a także wino z Węgier i ołów z Małopolski, sprowadzano zaś sukno, śledzie i towary luksusowe. Z północnego wschodu (od Rygi po Mazowsze) importowano futra i skóry, eksportując tam sukno, wyroby żelazne, przyprawy i nasiona roślin uprawnych. Z południowego wschodu (głównie Lublina, Przemyśla i Jarosławia) sprowadzano duże ilości skór wołowych, a także towary z Azji, takie jak jedwab.
Towary spożywcze sprowadzano z miast Wielkopolski, a także miejskich folwarków. Pierwszym folwarkiem należącym do Poznania był Górczyn (od XIII wieku), jednak dopiero w 1609 wieku w procesie sądowym uznano ostatecznie prawo własności miasta do niego. Kolejnym była Wilda z podległą jej wsią Luboń, zakupiona prawdopodobnie w 1529 r. W 1549 zakupiono Bonin, a w 1598 Sołacz. W 1599 wykupiono z zastawu Rataje i połączono je w folwark z Żegrzem. Ogółem było to 1500 ha ziemi. Dominowała w nich produkcja na sprzedaż, głównie na rynku miejskim. Na Wildzie i Ratajach-Żegrzu dominowała uprawa pszenicy, a w pozostałych folwarkach – żyta. Ponadto na Wildzie hodowano znaczną liczbę koni, a we wszystkich folwarkach znajdowały się młyny i browary. Pracę na rzecz miejskich folwarków wykonywali chłopi pańszczyźniani z miejskich wsi oraz wolni najemnicy. Przykładowo na rzecz folwarku wildeckiego pracowali chłopi pańszczyźniani z Jeżyc, Kundorfu, Lubonia, Muszej Góry, Wymykowa i części Winiar. Również między poszczególnymi chłopami panowały różnice w obciążeniu pańszczyzną, i tak na przykład od jednego gospodarstwa kmiecego w folwarku należało przepracować w folwarku od jednego (chłopi z Jeżyc) do czterech (chłopi z Górczyna) dni.
Edukacja.
W 1500 roku w Poznaniu działały dwie większe szkoły – katedralna, która była najstarszą szkołą w kraju, oraz założona w 1303, działająca przy kolegiacie farnej, szkoła miejska. Poza nimi przy kościołach św. Marcina i św. Wojciecha działały szkółki parafialne. Przy czym szkoła przy katedrze, "schola maior", miała status szkoły średniej, kształcąc zarówno swoich uczniów w naukach wyzwolonych, jak i znajomości łaciny. Największy nacisk kładziono w niej jednak na przedmioty związane z przygotowaniem do stanu duchownego, a więc na naukę liturgii, śpiewu kościelnego, dogmatów i prawa kanonicznego. W tym czasie do Poznania docierały idee humanistyczne. Ten nowy prąd spowodował, że będący jego zwolennikiem biskup poznański Jan Lubrański założył w 1519 roku na Ostrowie Tumskim pierwszą humanistyczną szkołę w Polsce, nazwaną później, od swojego założyciela, Akademią Lubrańskiego. Szkoła ta przeżywała w kolejnych latach swoje wzloty i upadki, aby w XVI wieku stać się de facto filią Uniwersytetu Jagiellońskiego.
W 1571 do miasta przybyli jezuici, którzy już w 1572 rozpoczęli budowę własnego kolegium według planów architekta G. B. di Quadro, której budowę chętnie wspierali konkurujący z kapitułą poznańską mieszczanie. Uroczyste otwarcie nastąpiło 25 czerwca 1573, a jej pierwszym rektorem został Jakub Wujek. Nowoczesny, jezuicki system oświaty opierał się na najnowocześniejszych osiągnięciach pedagogiki, również protestanckiej, wykorzystywanych w celu nauczania zgodnego z doktryną kontrreformacji. W 1585 w szkole rozpoczęto naukę filozofii. Bezpłatna nauka sprawiła, że szkoła jezuitów stała się szybko czołowym ośrodkiem edukacyjnym w Wielkopolsce. Wszystko to sprawiło, że jezuici kilkakrotnie podjęli starania o podniesienie Kolegium do rangi uniwersytetu. Po raz pierwszy 28 października 1611 uzyskali taki przywilej od Zygmunta III Wazy, jednak opozycja ze strony Uniwersytetu Jagiellońskiego, którego wykładowcy na sejmie w 1613 bronili posiadanego w Koronie monopolu oraz ich interwencja w Rzymie, sprawiły, że papież Paweł V wydał 14 listopada 1613 bullę znoszącą przywilej królewski. Podobna sytuacja miała miejsce w 1650, gdy uzyskawszy poparcie Jana Kazimierza utworzenie zostało udaremnione przez krakowskich profesorów. Także ich działania zmusiły w 1685 Jana III Sobieskiego do cofnięcia wydanego w 1678 zezwolenia na utworzenie wydziału filozoficznego i teologicznego.
Szkoła katedralna przestała istnieć ok. 1650, a jej funkcję przejęła ulegająca degradacji Akademia Lubrańskiego, w 1579 szkołę miejską przejęli jezuici, jednak miasto utworzyło nową już po roku. Szkółki parafialne miały natomiast poziom zbliżony do szkółek wiejskich. Kolejne szkoły, wybijające się ponad przeciętny poziom, działały przy klasztorach dominikanów i bernardynów, jednak kształciły one wyłącznie w kierunkach religijnych.
W 1555 na przedmieściu św. Wojciecha powstała szkoła braci czeskich, a w 1567 szkoła luteran. Ta ostatnia działała tylko rok, po czym została zamknięta wskutek interwencji biskupa Adama Konarskiego. Luteranie ponownie otworzyli szkołę, tym razem poza jurysdykcją miasta, na Górze Czerwowskiej, w 1592. Obie szkoły protestanckie zostały zniszczone podczas zamieszek religijnych w 1616, po czym nie zostały odbudowane. Przez cały ten okres istniała również, stojąca na niskim poziomie, szkoła żydowska przy synagodze.
Dziewczęta uczono pisania i czytania po polsku i po łacinie, a także haftu, tkactwa i prowadzenia gospodarstwa domowego. Zajmowały się tym katarzynki i bernardynki, a w przypadku dziewcząt protestanckich wymienione już istniejące szkoły.
Obrona przeciwpożarowa.
W roku 1544, zapewne w wyniku częstych pożarów, Rada Miejska uchwaliła nowy . Miał on na celu usprawnienie walki z pożarami na terenie miasta i na jego przedmieściach.

</doc>
<doc id="111336" url="https://pl.wikipedia.org/wiki?curid=111336" title="Przedrostek bajtów">
Przedrostek bajtów



</doc>
<doc id="111337" url="https://pl.wikipedia.org/wiki?curid=111337" title="Berneński pies pasterski">
Berneński pies pasterski

Berneński pies pasterski – rasa psów, należąca do sekcji szwajcarskich psów pasterskich. Zgodnie z klasyfikacją amerykańską, należy do grupy psów pracujących. Typ dogowaty. Nie podlega próbom pracy.
Rys historyczny.
Przodkowie dzisiejszych berneńskich psów pasterskich dotarli na tereny Szwajcarii wraz z legionami rzymskimi. W latach 20. XX wieku odkryto czaszkę psa sprzed około 4000 roku p.n.e. Znaleziono także pozostałości czaszek potwierdzające obecność psów w typie współczesnego berneńskiego psa pasterskiego, pomiędzy 1000–600 r. p.n.e. nad Jeziorem Zuryskim. Pozwala to sądzić, że tego typu psy żyły na terenach szwajcarskich przed przybyciem Rzymian.
Berneńczykami jako rasą we współczesnym rozumieniu zaczęto interesować się na przełomie XIX i XX wieku, początkowo na terenach Prealp w okolicach Schwarzenburga. Psy te występowały także w dolinie Emmental, niedaleko Berna i Burgdorfu jako psy stróżujące obejścia oraz zwierząt hodowlanych, a także jako psy zaganiające. Gdy na terenach nizinnych Szwajcarii zaczęły powstawać w dużej liczbie serownie, berneńczyki wykorzystywano dodatkowo jako psy transportujące, zaprzęgane do wózków z nabiałem. Opisywano je wówczas jako duże, masywne zwierzęta z głową o mocnej budowie i najczęściej czarnym umaszczeniu (wierzono, że czarne psy odpędzają złe duchy, dlatego preferowano taką maść).
Pod koniec XIX w, w małej miejscowości Dürrbach, za sprawą tamtejszego oberżysty, który hodował i sprzedawał gościom trójkolorowe psy, rasa zyskała pierwszą oficjalną nazwę; brzmiała ona "Dürrbachler". W 1899 roku powstał Związek Kynologiczny „Berna” zrzeszający hodowców psów rasowych z kantonu berneńskiego. Pierwszym inicjatorem powstania czystej hodowli berneńskiego psa pasterskiego był żyjący w latach 1867–1945 Fritz Probst, właściciel kawiarni i myśliwy. Po międzynarodowej wystawie w Bernie w 1904 roku, psy tej rasy zostały zauważone i docenione przez środowisko kynologów. Od tamtej pory zaczęło wzrastać także zainteresowanie tą rasą osób o wyższym statusie materialnym, takich jak handlowcy czy fabrykanci.
Pierwsi hodowcy berneńskich psów pasterskich uważali, że zwierzę tej rasy musi mieć rozszczepioną truflę nosa. Do odstąpienia od tej zasady doprowadził dopiero Albert Heim.
Panująca wówczas moda na bernardyny sprawiła jednak, że berneńczyk był mniej popularny. Na początku XX wieku profesor Albert Heim i Franz Schertenleib odnaleźli kilka psów na terenie szwajcarskich farm i rozpoczęto ratowanie rasy.
W 1907 roku założono "Schweizerische Dürrbach-Klub" i opublikowano pierwszy wzorzec. Nazwę "Dürrbachler" zmieniono na "Berner Sennenhund" – berneński pies pasterski. W 1913 roku rasa została uznana przez Szwajcarski Związek Kynologiczny.
Wygląd.
Budowa.
Berneński pies pasterski jest mocny, duży, lecz nie ociężały. Długi ogon, bujnie owłosiony, trzymany jest nisko podczas spoczynku, uniesiony nie powinien sięgać powyżej linii grzbietu. Ciemnobrązowe oczy są owalne. Uszy osadzone wysoko swobodnie opadają wzdłuż policzków.
Prawidłowe proporcje sylwetki psa:
Szata i umaszczenie.
Szata: włos długi, błyszczący, prosty lub lekko sfalowany.
Umaszczenie: kruczoczarna maść podstawowa z ciemnym brązowo-czerwonym podpalaniem na policzkach, nad oczami, na wszystkich czterech kończynach i na klatce piersiowej, z białymi znaczeniami według wzoru: czysto biały, symetryczny rysunek na głowie: biała strzałka, która się rozszerza symetrycznie w kierunku nosa, tworząc białe znaczenie na kufie.
Strzałka na czole nie powinna zachodzić na brązowe plamy nad oczami, a białe znaczenie na kufie powinno sięgać najwyżej do kącików warg. Białe, umiarkowanie szerokie znaczenie przechodzące z podgardla na klatkę piersiową. Pożądane: białe łapy, biały koniec ogona, tolerowane: mała, biała plama na karku, mała, biała plama przy odbycie.
Zachowanie i charakter.
Psy tej rasy są łagodne i przyjazne w stosunku do ludzi. Tolerują dzieci i są wobec nich ostrożne, cierpliwe i opiekuńcze. Nie są agresywne w stosunku do gości, przechodniów czy innych zwierząt. Mimo to posiadają instynkt stróża – zaniepokojone alarmują. Pilnują też przedmiotów należących do właściciela. Mają wrażliwą i plastyczną psychikę, wymagają bliskiego kontaktu z człowiekiem, a pozbawione otoczenia ludzi stają się lękliwe. W ich rozwoju i wychowaniu bardzo ważną rolę pełni wczesna socjalizacja z różnymi przedmiotami i sytuacjami – zapoznanie psa z jak największą ilością nowych sytuacji najlepiej przeprowadzić do 16 tyg. życia szczeniaka. Potrzebują sporo ruchu. Berneńczyk ma dobrą pamięć i duży potencjał intelektualny.
Użytkowość.
Berneński pies pasterski obecnie jest hodowany jako pies rodzinny, pełni też rolę stróża. Sprawdza się w terapii chorych, pracuje z osobami niepełnosprawnymi. Nadaje się do szkolenia na psa towarzyszącego, tropiącego i ratowniczego – lawinowego oraz gruzowego. Ze względu na swoją wagę rzadko startuje w konkursach na sprawność i zwinność (agility), ale może brać udział w konkursach posłuszeństwa (obedience) i zaganiania.
Zdrowie i pielęgnacja.
Berneńskie psy pasterskie żyją średnio 6 do 8 lat, zatem krócej niż podobne rasy mające zbliżone rozmiary. Szczenięta rodzą się niekiedy z rozszczepem podniebienia lub zajęczą wargą. Typowe dla dorosłych przedstawicieli rasy schorzenia to:
Rasa ta jest wrażliwa na wysokie temperatury, jako że wywodzi się z terenów wysokogórskich. Ma skłonności do nadwagi. Może zdradzać tendencję do połykania przedmiotów niejadalnych. Szata berneńczyka wymaga regularnego szczotkowania (min. 2 razy w tygodniu), zwłaszcza w okresie wymiany włosa. Sierść może się kołtunić, zwłaszcza w okolicach uszu.
Popularność.
Berneński pies pasterski jest rozpowszechniony na wielu kontynentach. W Stanach Zjednoczonych istnieje Klub Berneńskiego Psa Pasterskiego, istnieją także hodowle tej rasy na kontynencie Ameryki Południowej i w Japonii.
Berneńczyki przybyły do Polski z Czech pod koniec lat siedemdziesiątych. Pierwszy polski miot przyszedł na świat w 1981 roku. W ostatnich latach odnotowuje się wzrost zainteresowania tą rasą.

</doc>
<doc id="111338" url="https://pl.wikipedia.org/wiki?curid=111338" title="Berner Sennenhund">
Berner Sennenhund



</doc>
<doc id="111340" url="https://pl.wikipedia.org/wiki?curid=111340" title="Carrantuohill">
Carrantuohill

Carrantuohill, Carrauntoohil (wym. , irl. "Corrán Tuathail"; według różnych źródeł 1038-1041 m n.p.m.) – szczyt w górach Macgillycuddy’s Reeks (hrabstwo Kerry, Irlandia), najwyższy szczyt wyspy. 
Na szczyt nie prowadzi żaden oznakowany szlak. Trasa wejścia w znacznej części jest łatwo dostępna. Jednak jej środkowa część biegnie przez bardzo stromy żleb, w którym płynie strumień. Ze względu na zmienne i czasami trudne warunki pogodowe, miały miejsce wypadki śmiertelne wśród nierozważnych turystów.
W 1976 roku na wierzchołku ustawiono 5-metrowy krzyż, który został ścięty pod koniec listopada 2014. Tydzień później krzyż został odbudowany.

</doc>
<doc id="111342" url="https://pl.wikipedia.org/wiki?curid=111342" title="Bernese Mountain Dog">
Bernese Mountain Dog



</doc>
<doc id="111343" url="https://pl.wikipedia.org/wiki?curid=111343" title="Eryk z Winsen">
Eryk z Winsen

Eryk z Winsen lub Henryk Mora herbu Mora, niem. "Erik von Winsen lub Heinrich, Ericus de Winsen" (zm. 8 września 1391) – biskup przemyski, franciszkanin, organizator katolickiej diecezji przemyskiej.
Życiorys.
Urodzony w Saksonii. Był do 1378 roku biskupem pomocniczym diecezji w Hildesheim. 13 kwietnia 1377 mianowany został przez papieża Grzegorza XI biskupem przemyskim. Nominacja Niemca – franciszkanina związana była z dużym udziałem tego zakonu, zdominowanego przez Niemców, w organizacji administracji tworzonej wówczas metropolii halickiej. Jej powstanie wspierał Kazimierz III Wielki, a później Ludwik Andegaweński dążący do utworzenia na Rusi Halickiej odrębnego państwa, rządzonego przez Andegawenów. Dzięki jego interwencjom w Awinionie papież utworzył w 1375 roku metropolię w Haliczu podporządkowując jej diecezje w Przemyślu, Włodzimierzu i Chełmie. W ten sposób negatywnie rozstrzygnął o pretensjach biskupów lubuskich do zwierzchnictwa nad kościołami łacińskimi na tym terenie.
Eryk przybył do Przemyśla najpewniej na początku 1379 i zamieszkał prawdopodobnie w klasztorze franciszkanów, a potem zakupił dwór w Krośnie na siedzibę biskupstwa przemyskiego. Był trzecim biskupem przemyskim. Jednak organizacja kościoła łacińskiego na ziemi przemyskiej i sanockiej, podporządkowanego poprzednio bezpośrednio papieżowi, była w stadium początkowym.
Nowy biskup ustanowił swoją katedrą dotychczasowy kościół parafialny pw. świętego Mikołaja, zmieniając mu jednocześnie patronów na Marię Pannę i świętego Jana Chrzciciela. Następnie zorganizował kancelarię biskupią i kapitułę katedralną (przed 1384) składającą się z 6 członków. Zabiegał jednocześnie o ustalenie dokładnych granic diecezji. Musiał też bronić swoich biskupich uprawnień przed arcybiskupem halickim, który wkraczał na teren jurysdykcji biskupa przemyskiego. Eryk z Winsen wystarał się o uposażenie biskupstwa, gdyż dochody z dziesięcin w regionie zamieszkanym w dużej części przez ludność prawosławną były niewystarczające. Królowa węgierska Maria Andegaweńska nadała biskupstwu w 1384 pięć włości: Brzozów, Cergową, Domaradz i Równe w ziemi sanockiej oraz Radymno w przemyskiej. Biskup przemyski Eryk z Winsen Mora tworząc w r. 1386 kapitułę katedralną w Przemyślu, powołał do niej również plebana Jakuba z Crosken (Krościenko Wyżne).
W 1390 biskup nadał statut kapitule katedralnej, kończąc tym organizację diecezji. W czasie swoich rządów podwoił w niej liczbę kościołów (do ok. sześćdziesięciu), zbudował w Krośnie rezydencję biskupią oraz ufundował trzeci w diecezji klasztor franciszkański. Swymi działaniami zapewnił warunki do prowadzenia na terenie biskupstwa przemyskiego normalnej działalności duszpasterskiej kościoła katolickiego.

</doc>
<doc id="111344" url="https://pl.wikipedia.org/wiki?curid=111344" title="Marek Ungier">
Marek Ungier

Marek Andrzej Ungier (ur. 26 lipca 1953 w Skarżysku-Kamiennej) – działacz państwowy, w latach 1995–2004 szef Gabinetu Prezydenta RP i sekretarz stanu w Kancelarii Prezydenta RP.
Życiorys.
Absolwent II Liceum Ogólnokształcącego im. Adama Mickiewicza w Skarżysku-Kamiennej. W 1976 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1977 ukończył w stopniu majora kurs Wojskowej Służby Wewnętrznej. Od 1977 działał w Związku Socjalistycznej Młodzieży Polskiej (m.in. sekretarz generalny ZSMP). W latach 1987–1991 był dyrektorem departamentu w Komitecie Młodzieży i Kultury Fizycznej, w latach 1991–1992 dyrektorem Biura Fundacji Postępu „Progressus”. W latach 1974–1990 należał do Polskiej Zjednoczonej Partii Robotniczej. Od 1990 był członkiem Socjaldemokracji Rzeczypospolitej Polskiej, wchodził w skład kierownictwa SdRP.
W latach 1992–1993 pełnił funkcję prezesa Zarządu Biura Turystyki Młodzieży Juventur S.A., a także członka kilku rad nadzorczych spółek holdingu Juventur oraz członka Rady Nadzorczej Towarzystwa Ubezpieczeń Turystycznych ATU. W 1994 został mianowany dyrektorem generalnym w Urzędzie Rady Ministrów, a w 1995 – podsekretarzem stanu w URM.
23 grudnia 1995 i ponownie 23 grudnia 2000 został powołany na Sekretarza Stanu – Szefa Gabinetu Prezydenta RP. Podał się do dymisji 27 grudnia 2004 po doniesieniach prasy o niezgodnym z prawem, warunkowym umorzeniu sprawy jego syna Krzysztofa, oskarżonego o prowadzenie samochodu w stanie nietrzeźwym. Dymisja Marka Ungiera została przyjęta, z zaleceniem pełnienia obowiązków do końca 2004.
W listopadzie 2008 prokuratur przedstawił mu zarzut ukrycia dokumentu, którym nie miał prawa wyłącznie rozporządzać. W 2012 został uniewinniony od tego zarzutu. 10 czerwca 2009 prokuratura okręgowa w Krakowie oskarżyła go o przywłaszczenie mienia na kwotę 100 tys. złotych w maju 2000, które to pieniądze miały trafić na cele kampanii wyborczej Aleksandra Kwaśniewskiego.

</doc>
<doc id="111347" url="https://pl.wikipedia.org/wiki?curid=111347" title="Ipoh">
Ipoh

Ipoh – miasto w Malezji (stolica stanu Perak), w zachodniej części Półwyspu Malajskiego, nad rzeką Kinta.
656 364 mieszkańców (2004) – głównie Chińczyków. Główny ośrodek regionu górniczego Kinta (wydobycie cyny). Nazwa miasta pochodzi od lokalnego drzewa zwanego "pokok ipoh".
Połączony jest linią kolejową z portem wywozowym cyny Telok Anson. Lotnisko. Politechnika (założona w 1965). Muzeum Geologiczne. W okolicy świątynie skalne "Sam Poh Tong Cave" z XIX wieku.
W pobliżu miasta znajduje się hydroelektrownia na rzece Perak.
Symbolem miasta jest kwiat bugenwilli.

</doc>
<doc id="111349" url="https://pl.wikipedia.org/wiki?curid=111349" title="Herjolf Bardsson">
Herjolf Bardsson



</doc>
<doc id="111351" url="https://pl.wikipedia.org/wiki?curid=111351" title="Pies Pawłusiewicza">
Pies Pawłusiewicza



</doc>
<doc id="111352" url="https://pl.wikipedia.org/wiki?curid=111352" title="Hargejsa">
Hargejsa

Hargejsa (som. "Hargeysa", arab. هرجيسا) – drugie co do wielkości miasto w Somalii, największe miasto nieuznawanego na arenie międzynarodowej Somalilandu i od 1991 jego stolica. W latach 1941–1960 stolica brytyjskiego protektoratu – Somali Brytyjskiego. Całkowicie zniszczona przez rząd w bombardowaniach i ostrzale artyleryjskim w 1988 roku, nazywana wtedy „Dreznem Afryki”, odbudowana.
Geografia.
Miasto położone jest na Półwyspie Somalijskim, w południowo-zachodniej części Somalilandu, na wysokości 1334 metrów n.p.m. Klimat w okolicach Hargejsy jest łagodniejszy niż na wybrzeżu Zatoki Adeńskiej, spada też więcej deszczu. Średnia temperatura w skali roku waha się pomiędzy a 
Fauna.
Z uwagi na żyzność tych terenów i dużą obecność roślin zielonych, w okolicach miasta nietrudno natrafić na przedstawicieli lokalnej fauny. Szczególnie licznie występują tu: kudu wielkie, dziki, osły somalijskie, guźce, antylopy, owce somalijskie, dzikie kozy, wielbłądy oraz różnorodne gatunki ptaków. Na południu, gdzie znajduje się sawanna trawiasta spotkać można również lwy i lamparty.
Edukacja.
W mieście działają dwa uniwersytety, kilka gimnazjów i liceów (zarówno państwowych jak i prywatnych), szkoły podstawowe, koledże oraz przedszkola. Większość kadry nauczycielskiej stanowią Somalijczycy, którzy zdobyli wykształcenie za granicą lub w samej Somalii, w latach poprzedzających wybuch wojny domowej.
Transport.
Znajduje się tu międzynarodowy port lotniczy obsługujący połączenia m.in. z Addis Abebą, Dubajem, Dżibuti, Mogadiszu oraz innymi miastami w Somalii i na kontynencie afrykańskim.
Komunikacja.
Prawie każdy mieszkaniec ma dostęp do telefonu, a niektórzy, dzięki kafejkom internetowym rozsianym po stolicy, korzystają też z Internetu. Działają tu również regionalni operatorzy telefonii komórkowej – Telesom, Sitalink, Soltelco, Telcom.

</doc>
<doc id="111353" url="https://pl.wikipedia.org/wiki?curid=111353" title="Jakub Frank">
Jakub Frank

Jakub Józef von Frank-Dobrucki (hebr. יעקב פרנק Ja’akow Josef ben Juda Lejb Frank, ur. 1726 w Korolówce na Podolu albo w Buczaczu, zm. 10 grudnia 1791 w Offenbachu koło Frankfurtu nad Menem) – baron oraz twórca żydowskiej sekty frankistów (nazwanej na jego cześć), kupiec, kabalista, rabin ruchu sabataizm, cadyk, mistyk, filozof, działacz społeczno-polityczny, reformator religijny, samozwańczy prorok, astrolog i alchemik.
Życiorys.
Pierwsze lata i edukacja.
Według różnych źródeł ojciec Jakuba był nauczycielem w chederze lub kupcem. Jego dziadek przez pewien czas żył w Kaliszu, a matka Rachela Franko pochodziła z Rzeszowa. W późniejszym czasie Jakub twierdził, iż jego ojciec był rabinem w Czerniowcach, ale nie potrafił tego udowodnić. W 1727 ojciec Jakuba Lejbowicza został oskarżony o herezję sabataistyczną. Z tego powodu cała rodzina została zmuszona do opuszczenia Rzeczypospolitej. Przeniosła się ona do Bukowiny, a potem osiadła na Wołoszczyźnie. Sam Lejbowicz przez pewien czas mieszkał w Bukareszcie, gdzie zajmował się handlem. Sprzedawał tam m.in. ubrania i kamienie szlachetne.
Pod wpływem ojca Jakub Lejbowicz został zwolennikiem sabataizmu, za co został usunięty z gminy żydowskiej. Udał się wówczas do Turcji, gdzie od 1750 studiował kabałę. Jego nauczycielem był rabbi Isachar z Podhajec. W 1752 wziął ślub z Chaną, córką rabina sabatajskiego, Jehudy Ha Lewi Towy. Uroczystość zaślubin odbyła się w Nikopolu nad Dunajem. Tej samej nocy dokonała się również inicjacja pana młodego w sekcie sabataistów. W tym samym roku Lejbowicz znalazł się w Salonikach, dokąd udał się, poznawać doktrynę Baruchji Ruso u mieszkających tam donmeńczyków. Stamtąd odbył pielgrzymkę do Skopje do grobu jednego z najwybitniejszych sabatajczyków, Natana z Gazy.
W tym czasie uznał, że jest trzecim Mesjaszem – po Sabbataju Cwi i Baruchji Ruso i utożsamił się z Jezusem Parakletem – ostatecznym zbawicielem. W 1754 założył w Salonikach własną szkołę religijną, ale głoszenie doktryny identyfikującej go z Mesjaszem spowodowało konflikt z tamtejszymi konwertytami. To z kolei zmusiło go do opuszczenia miasta i zamieszkania w Smyrnie. W 1755 przyjechali do niego dwaj sabatajczycy z Podola, Nachman z Buska i Elisza Szor z Rohatyna. Udało im się namówić Jakuba Lejbowicza na rozpoczęcie mesjanistycznej misji w Polsce.
Działalność w Rzeczypospolitej.
Jakub Frank powrócił do Rzeczypospolitej 5 grudnia 1755. Rozpoczął w ten sposób znany w tradycji sabataistycznej objazd, tzw. "chawur". Szybko zyskał zwolenników (frankistów) wśród Żydów, szczególnie między sabataistami. Przez ludność żydowską postrzegany był jako Żyd sefardyjski, ponieważ ubierał się zgodnie z południową modą i używał języka "ladino". Z tego powodu mówiono na niego "frenk", co w jidysz oznacza właśnie sefardyjczyka. Sam Lejbowicz przejął to określenie i zaczął używać go jako nazwiska, będąc od tej pory znanym jako Jakub Frank.
27 stycznia 1756 przybył do Lanckorunia nad Zbruczem, gdzie podczas odbywającego się tam jarmarku spotkał się z częścią swoich zwolenników. Grupa ta rozpoczęła odprawianie orgiastycznych rytuałów, w skład których wchodziła m.in. „wymiana żon” pomiędzy mężczyznami będącymi członkami sekty. Frankiści zostali na tym przyłapani przez ortodoksyjnych Żydów, którzy postawili Franka i jego najbliższych współpracowników przed sądem rabinackim. Samozwańczy „Mesjasz” został jednak uznany przez władze za tureckiego poddanego, został więc zwolniony. Następnego dnia udał się w kierunku granicy i trafił z powrotem na ziemie należące do Turków. W marcu 1756 w Kopyczyńcach ponownie zjawił się w Rzeczypospolitej, znów został aresztowany i zwolniony.
Sąd rabinacki 13 czerwca 1756 wydał wyrok, w którym obłożył żydowską klątwą religijną ("cherem") zwolenników Sabataja Cwi, Natana z Gazy i Baruchji Ruso. Ponadto zakazano czytania m.in. "Zoharu" wszystkim Żydom, którzy nie ukończyli 30. roku życia. Sąd wysłał też do wszystkich kahałów w Polsce ogólny nakaz aresztowania tych osób, które jawnie wyznają wiarę w herezję sabataistyczną. W późniejszym czasie Sejm Żydów Korony obradujący w Konstantynowie we wrześniu 1756 potwierdził wszelkie zapisy dokumentu nakładającego "cherem".
Dysputa kamieniecka.
W tym czasie sektą frankistów zainteresowały się lokalne władze kościelne. Franka zaczął popierać biskup kamieniecki Mikołaj Dembowski, który liczył na konwersję frankistów na katolicyzm. Samozwańczy „Mesjasz” odrzucał bowiem Talmud i tradycję żydowską, a chrzest traktował jako niezbędny do zbawienia. Biskup odbył serię rozmów z frankistami, którzy skarżyli mu się na prześladowania, jakich doznają ze strony ortodoksyjnej społeczności żydowskiej. Dembowski zachęcił Franka do tego, by ten wezwał swoich zwolenników do ujawnienia się i masowej konwersji. W ostatnich dniach kwietnia 1756 Frank został jednak ponownie aresztowany, a następnie wydalony z Polski. Udał się na Wołoszczyznę, gdzie przyjął (pod koniec 1756 lub na początku 1757) islam. Uczynił to z grupą sabatajczyków i ze swoim teściem. W ten sposób powstała nowa sekta, która nazwała się abrahamitami. W czerwcu i sierpniu 1757 złożył wizytę w Rohatynie, gdzie spotkał się ze swoimi zwolennikami. W marcu 1758 Jakub Frank oficjalnie ogłosił, iż uważa się za wcielonego Boga i Mesjasza, będącego następcą Cwi i Ruso.
Tymczasem ortodoksyjni rabini, którzy odkryli sabataistyczne obrzędy, wystąpili przeciwko nim do sądu, oskarżając ich o tzw. grzech Adamitów. Biskup Dembowski zdecydował, że w sprawach doktrynalnych kompetentny dla rozstrzygnięcia sporu będzie sąd konsystorski. Wobec tego sabatajczycy – pragnąc legalizacji działalności sekty z pomocą Kościoła – zaproponowali, aby urządzić dysputę religijną pomiędzy „talmudystami” i „zoharystami”. Oprócz niej miał niezależnie toczyć się proces sądowy.
Według opisu historyka: 
Dysputa toczyła się w okresie od 20 czerwca do 10 września 1757 przed sądem konsystorskim w Kamieńcu Podolskim. Podstawą dysputy był „manifest”, złożony 2 sierpnia 1756 przez dwudziestu czterech sabatajczyków w konsystorzu kamienieckim. Kolejne tezy przedstawiały główne założenia doktryny frankistowskiej odmiany herezji:
Frank prawdopodobnie nie brał bezpośredniego udziału w dyskusji (w której uczestniczyło 19 „antytalmudystów” i 40 rabinów). Niejasna jest także kwestia tego, czy miał jakikolwiek wpływ na treść przygotowanych przez jego zwolenników „tez”.
Władze kościelne uznały, że sabatajczycy zwyciężyli w dyspucie i udowodnili swoje racje. Również sąd biskupi wydał korzystne dla nich orzeczenie – 17 października 1757 przedstawił dokument, w którym uniewinnił sektę od zarzutu grzechu Adamitów, zlecając także publiczne spalenie "Talmudu" na rynku kamienieckim. Sąd potwierdził także listy biskupa Dembowskiego, w których duchowny zapewniał im bezpieczeństwo i możliwość bezkarnego głoszenia swojej doktryny, polecając szlachcie opiekę nad sabatajczykami. Wydarzenia te były zachętą dla Franka do powrotu do Polski. Wkrótce potem jednak, 17 listopada 1757 zmarł biskup Dembowski. Przyjazd „Mesjasza” do Rzeczypospolitej opóźnił się. Wraz ze śmiercią biskupa zakończyło się masowe palenie "Talmudu", a ponownie zwiększyło się prześladowanie członków sekty przez ortodoksyjnych Żydów. Wielu ze zwolenników Franka przedostało się wówczas przez granicę i dołączyło do niego.
Dysputa lwowska i pierwszy chrzest.
W połowie 1758 król polski August III zdecydował o przyznaniu Frankowi listu żelaznego (przekazanego Frankowi 11 czerwca 1758), umożliwiającego mu bezpieczny powrót na terytorium Rzeczypospolitej. Monarcha został do tego namówiony przez biskupa Kajetana Sołtyka, który liczył na przyciągnięcie przy pomocy samozwańczego „Mesjasza” wielu Żydów do Kościoła katolickiego. Prócz tego sądził, że zdoła wykorzystać frankistów do potwierdzenia zarzutów o „mord rytualny” w Żytomierzu, wysuwanych pod adresem Żydów w wydanej przez biskupa broszurze pt. "Błędy talmudowe od samychże Żydów uznane y przez nową sekt Siapwscieciuchów, czyli Contratalmudystów wyiawione" (1758). 16 czerwca król wydał przywilej dla sekty frankistów jako ludzi "będących blisko uznania [chrześcijańskiego] Boga", gwarantując im królewską opiekę. Dzięki tej pomocy Frank przybył do Polski i zamieszkał we wsi Iwanie koło Chocimia, w dobrach Antoniego Sebastiana Dembowskiego, brata zmarłego biskupa. Tam Jakub Frank rozwijał swoją doktrynę, głosząc ją otwarcie swoim zwolennikom. Twierdził, że jest prawdziwym żyjącym wcieleniem mocy boskiej, przybyłym na ziemię, aby dokończyć misję Cwi i Ruso, a także „prawdziwym Jakubem”, który zjawił się, żeby dokończyć dzieło swoich poprzedników – Abrahama i Izaaka. Frank przygotowywał swoich zwolenników do konieczności przyjęcia chrześcijaństwa, podobnie jak wcześniej islamu. Celem tego miało być zachowanie "prawdziwej wiary".
W 1759 władze kościelne zorganizowały kolejną dysputę frankistów z talmudystami, zapraszając na nią Franka. Było to wynikiem złożenia w lecie 1758 w konsystorzu lwowskim wniosku, w którym sabatajczycy w imieniu Żydów "polskich, węgierskich, tureckich, maltańskich i wołoskich" obiecali przyjęcie chrztu, ale po debacie publicznej, w której ich przeciwnikami mieli być rabini. Również i tym razem przedstawiono tezy, zakładające m.in., że: Sam Frank nie uznawał dysputy lwowskiej za znaczące wydarzenie, odcinał się od niej nawet demonstracyjnie, uznając najprawdopodobniej, że sabatajczycy chcieli jedynie zemścić się na pozostałych Żydach za doznawane uprzednio prześladowania, oskarżając ich o mord rytualny. Pomimo tego w trakcie trwania debaty uznawany był za przywódcę „antytalmudystów”. Podobnie jak w przypadku dysputy kamienieckiej, sąd biskupi uznał prawdziwość wszystkich tez sabatajczyków, prócz ostatniej. Prawo do orzeczenia w tej sprawie przekazano papieżowi. Wkrótce po zakończeniu debaty, ok. tysiąca „kontrtalmudystów” przyjęło chrzest.
Jeszcze przed zakończeniem dysputy lwowskiej Frank został ochrzczony (17 września 1759). Przyjął imiona Jakub Józef. Ceremonia miała miejsce w katedrze we Lwowie. W tym samym czasie ok. 3 tys. frankistów również przystąpiło do tego sakramentu we Lwowie, Lublinie i Warszawie. Część z nich została natychmiast uszlachcona w drodze adopcji herbowej dokonanej przez ich rodziców chrzestnych, co wobec braku potwierdzenia przez Sejm było pozbawione znaczenia prawnego.
Drugi chrzest i uwięzienie.
Po przybyciu do Warszawy Jakub Frank wraz z częścią swoich wyznawców został ponownie ochrzczony, uzyskując imię Józef Dobrucki. Uroczystość odbyła się w kolegiacie św. Jana w Warszawie. W opinii hierarchów kościoła katolickiego był to wielki sukces i początek chrystianizacji żydów. Ojcem chrzestnym był sam król August III (reprezentowany na uroczystości przez starostę Bratkowskiego), który zgotował Frankowi w stolicy uroczyste przywitanie – gdy wjeżdżał do miasta, na zamku oddano nawet armatnią salwę na jego cześć.
Katolicyzm był jednak dla Franka tylko etapem (ostatnią zasłoną) w dojściu do "prawdziwego odkrycia" Boga. Nie ustawał jednak w wysiłkach, aby przyciągnąć do siebie jak najwięcej Żydów i przekonać ich do chrztu, kompromitując jednocześnie „talmudystów”. Pomagał nawet władzom kościelnym w oskarżaniu ortodoksów o (urojone) "używanie chrześcijańskiej krwi w swoich obrzędach religijnych". W tym czasie zgromadził także dwanaście „sióstr”, które zostały jego kochankami. To i inne głoszone przez Jakuba Franka poglądy stały w jawnej sprzeczności z doktryną katolicyzmu. Gdy wśród ochrzczonych frankistów wybuchła epidemia, część z nich zakwestionowała boskość swego przywódcy. Sądzili oni, że przyjęcie tego sakramentu da im nieśmiertelność, teraz widzieli, że tak się nie stało. Zbuntowani frankiści donieśli więc na Jakuba Franka do władz kościelnych, które postawiły go przed sądem konsystorskim. W celu odcięcia świeżo ochrzczonych frankistów od negatywnego, z punktu widzenia kościoła, wpływu ich przywódcy, osadzono Franka w klasztorze kamedułów na Bielanach w Warszawie, a później na Jasnej Górze. Wydarzenie to miało symboliczny wymiar dla tej części jego zwolenników, którzy pozostali mu wierni. Był on wówczas postrzegany jako męczennik. Wieść o uwięzieniu Franka rozniosła się i wkrótce potem wielu żydów pielgrzymowało na Jasną Górę, aby ujrzeć uwięzionego „Mesjasza”.
Jakub Frank spędził w klasztorze na Jasnej Górze 13 lat. W tym okresie zakończył tworzenie swojej doktryny mesjanistycznej, włączając do niej elementy związane z osobą Matki Boskiej. Pod wpływem widoku obrazu jasnogórskiego Frank uznał, iż uwięziona jest w nim "Szechina" (słowa tego używano na określenie obecności Boga w świecie, "Szechina" była również jednym z jego wielu imion, a także Jego żeńskim aspektem), którą musi „uwolnić”.
Niewiele wiadomo o trybie życia Franka w okresie, gdy przebywał w jasnogórskim klasztorze. Był ciągle popierany przez Sołtyka, który wspierał finansowo jego i członków sekty. Zwolennicy Franka osiedlali się w okolicy Częstochowy. Zgodnie ze źródłami frankistowskimi samozwańczy „Mesjasz” wysłał w 1768 i 1769 roku posłańców na Podole, do Mołdawii, na Węgry i Morawy oraz do krajów niemieckich. Miał również negocjować z Rosjanami i posłać swoich wysłanników do Moskwy. W Warszawie frankiści prowadzili rozmowy z księciem Nikołajem Repninem. W zamian za uwolnienie Frank miał obiecać, że 200 tys. Żydów nawróci się na prawosławie.
Działalność zagraniczna i śmierć.
Frank został uwolniony w 1773 przez wojska rosyjskie, walczące wówczas z konfederatami barskimi. Pomimo tego wciąż w mocy pozostawał wyrok sądu konsystorskiego. Z tego względu Frank musiał opuścić ziemie polskie. Udał się wraz z 18 towarzyszami do Brna. Zdołał przekonać tamtejsze władze, że jest kupcem, zmuszonym do opuszczenia Polski z powodów politycznych.
W marcu 1775 pojechał do Wiednia, gdzie wraz z córką Ewą udało mu się uzyskać audiencję u cesarzowej Marii Teresy i Józefa II. Przekonał monarchinię, że jest żydowskim reformatorem religijnym, dążącym do przekonania wszystkich wyznawców judaizmu do nawrócenia się na katolicyzm. Władczyni została jego protektorką. Frank próbował od niej uzyskać zgodę na wydzielenie pewnego terytorium jej państwa, w którym mógłby osiedlić swoich zwolenników, co jednak mu się nie udało.
Wkrótce potem Frank zaczął rozpuszczać plotki, że jego córka Ewa jest w rzeczywistości nieślubnym dzieckiem carycy Katarzyny, a on sam pełni jedynie rolę jej strażnika. Z tego powodu w krótkim czasie pojawiły się informacje na temat niejasnych i tajemniczych powiązań frankistów z dynastią Romanowów. Nie ma jednak na to żadnych dowodów.
W krótkim czasie Frank stał się osobą bardzo popularną w morawskich kręgach arystokratycznych. Również wielu jego zwolenników weszło w skład otaczających ich nie-żydowskich społeczności. Do ruchu przyłączyła się także część miejscowych Żydów. Z tego powodu pojawiły się napięcia pomiędzy nowymi członkami sekty i „starymi”, pochodzącymi z ziem polskich.
Po śmierci władczyni jej następca cesarz Józef II okazał się osobą nieprzychylną Frankowi. Gdy pojawiła się możliwość wojny Austrii z Turcją, cesarz planował wykorzystanie sabatajczyków zamieszkujących imperium tureckie jako swojej siatki szpiegowskiej. Wraz z Frankiem planował także uzbrojenie Żydów, by walczyli oni z Turkami. Później plany te zarzucono, a władca nakazał Frankowi opuszczenie kraju. W marcu 1786 osiedlił się on w Offenbach am Main. Cały czas był wspierany finansowo z Polski przez swoich wyznawców, uważających go za Mesjasza. Uzyskał tytuł barona i wydzierżawił od księcia Wolfganga Ernsta II von Isenburg zamek, w którym zamieszkał. Założył tam swój „dwór”, w którym stale przebywało ok. 400 rezydentów, a w szczytowym okresie grupa zamieszkujących go frankistów liczyła nawet 800 osób.
Frank próbował wśród wyznawców znaleźć swego następcę. Żaden z kandydatów nie posiadał jednak odpowiedniej charyzmy, by podtrzymać żywotność ruchu. Frank chciał przekazać sukcesję swoim dzieciom: Józefowi, Rochowi i Ewie. Później z pretensjami wystąpił także kuzyn Jakuba, Moses Dobruška (znany później również jako Franz Thomas von Schönfeld i Junius Frey).
Pod koniec życia Frank ogłosił się „następcą tronu” jakiegoś fikcyjnego kraju położonego gdzieś „nad Dunajem”.
W tym czasie stan zdrowia Jakuba Franka gwałtownie się pogorszył. Przeżył dwa ataki apopleksji, w 1788 i 1789, po których jednak udało mu się powrócić do zdrowia. Trzeci atak okazał się śmiertelny. Jakub Frank zmarł 10 grudnia 1791. Po jego śmierci frankiści rozproszyli się, większość przyjęła później katolicyzm (sam Frank zmarł prawdopodobnie jako prawosławny). Pogrzeb „mesjasza” był bardzo wystawny – w uroczystości tej uczestniczyły setki jego wyznawców.
Doktryna frankizmu.
Zasady jego nauki zostały przedstawione w "Manifeście" przygotowanym przed dysputą frankistów z talmudystami w 1757. Ujęte w postać przypowieści i aforyzmów nauki religijne Franka zostały spisane przez jego wyznawców w języku polskim w Brnie i Offenbach. W 1996 zostały wydane w Polsce "Rozmaite adnotacje, przypadki, czynności i anegdoty pańskie", a w 1997 – "Księga słów Pańskich".

</doc>
<doc id="111354" url="https://pl.wikipedia.org/wiki?curid=111354" title="Wolisław">
Wolisław

Wolisław – staropolskie imię męskie. Znaczenie imienia: "ten, który woli sławę" albo "ten, który sławi wolę". Jego żeńskim odpowiednikiem jest Wolisława.
Wolisław imieniny obchodzi 16 grudnia.

</doc>
<doc id="111355" url="https://pl.wikipedia.org/wiki?curid=111355" title="Wolisława">
Wolisława

Wolisława – staropolskie imię żeńskie. Znaczenie imienia: "ta, która woli sławę" albo "ta, która sławi wolę". Jego męskim odpowiednikiem jest Wolisław.
Wolisława imieniny obchodzi 16 grudnia.

</doc>
<doc id="111359" url="https://pl.wikipedia.org/wiki?curid=111359" title="Wolebor">
Wolebor

Wolebor – staropolskie imię męskie. Znaczenie imienia: "ten, który woli walkę". 
Wolebor imieniny obchodzi 13 sierpnia.

</doc>
<doc id="111361" url="https://pl.wikipedia.org/wiki?curid=111361" title="Johan Gadolin">
Johan Gadolin

Johan Gadolin (ur. 5 czerwca 1760 w Turku, zm. 15 sierpnia 1852 w Mynämäki) – fiński mineralog i chemik, odkrywca itru.
Życiorys.
Był synem Jakoba Gadolina, profesora astronomii i fizyki na Królewskiej Akademii w Turku, a później profesora teologii i biskupa Turku. Jego dziad ze strony ojca, Jakob Gadolin, minister luterański, przyjął nazwisko „Gadolin” (z hebr. "gadol" – „wielki”). Jego drugi dziad, Johan Browallius, był uczniem Linneusza i czołowym przedstawicielem nauk naturalnych w Królestwie Szwecji oraz biskupem Turku.
Studiował chemię na Uniwersytecie w Uppsali, gdzie w roku 1781 przedstawił rozprawę doktorską na temat analizy żelaza. Duże uznanie zdobyła jego druga rozprawa doktorska z filozofii. W roku 1783 powrócił do Turku, gdzie w roku 1797 uzyskał tytuł pełnego profesora, w 1790 roku został członkiem Szwedzkiej Akademii Nauk. W badaniach swych zajmował się m.in. procesem spalania, przyczyniając się od obalenia teorii flogistonu. Był promotorem 61 rozpraw doktorskich, autorem kilku książek, w tym podręcznika chemii z 1798 roku. Wprowadził do nauczania chemii ćwiczenia laboratoryjne dla studentów. Był wynalazcą destylacji z przeciwprądem.
W latach 1792–1794 w minerale iterbicie wydobytym w okolicach Ytterby koło Sztokholmu przez chemika Carla Arrheniusa wykrył tlenek nieznanego pierwiastka chemicznego. Wyizolowaną substancję nazwał pierwotnie "ytterbia", co zostało następnie skrócone do "yttria". Substancją tą okazał się później tlenek itru, z którego w wyniku redukcji uzyskano metaliczny itr. W roku 1843 Carl Gustaf Mosander wydzielił z yttrii dwa kolejne składniki, erbię i terbię, z których otrzymał metale erb i terb.
Na cześć Johana Gadolina nazwę minerału iterbitu zmieniono na „gadolinit”. Jego nazwiskiem nazwano też pierwiastek gadolin, odkryty w 1880 roku przez Jeana Charles'a Galissarda de Marignaca.
Poza chemią Gadolin interesował się matematyką, fizyką, mineralogią, metalurgią i uprzemysłowieniem. Był członkiem licznych europejskich towarzystw naukowych oraz członkiem założycielem Towarzystwa Muzycznego w Turku. Był też założycielem i prezesem Fińskiej Izby Handlowej oraz aktywnym przedsiębiorcą.

</doc>
<doc id="111363" url="https://pl.wikipedia.org/wiki?curid=111363" title="Wolrad">
Wolrad

Wolrad – staropolskie imię męskie. Składa się z dwóch członów: "Wol-" ("woleć") i "-rad" ("radosny, zadowolony").
Wolrad imieniny obchodzi 28 maja.

</doc>
<doc id="111364" url="https://pl.wikipedia.org/wiki?curid=111364" title="Herjólfur Bárðarson">
Herjólfur Bárðarson



</doc>
<doc id="111365" url="https://pl.wikipedia.org/wiki?curid=111365" title="Gulasz irlandzki">
Gulasz irlandzki

Gulasz irlandzki, z ang. Irish stew (irl. "Stobhach Gaelach") – potrawa kuchni irlandzkiej, rodzaj gulaszu bądź duszonej potrawki.
W skład tradycyjnego gulaszu irlandzkiego wchodzi baranina lub cielęcina oraz ziemniaki, marchew, cebula i pietruszka.

</doc>
<doc id="111366" url="https://pl.wikipedia.org/wiki?curid=111366" title="Ksografia">
Ksografia

Ksografia (ang. "Xograph process"; z fr. xographie na wzór xérographie) – proces druku barwnej fotografii autostereoskopowej, wynaleziony przez firmę Visual Photographics z Nowego Jorku.
Efekt trójwymiarowości osiągano poprzez zastosowanie do fotografii specjalnego ciężkiego aparatu montowanego na samochodzie ciężarowym (czym zajmowała się firma Xograph Company); druk w postaci uporządkowanego diagonalnego wzoru kropek oraz naniesienie warstwy plastiku na wydruk, która działała jak pryzmat.
Wynalazek poprzedziły obserwacje Gaspara Antoine’a de Bois-Claira w 1692 roku, który zauważył, że umieszczenie kratownicy pomiędzy widzem a obrazem stwarza złudzenie głębi.
W 1950 roku rozpoczęto z kolei proces druku anaglifowego; dwukolorowe anaglify również dawały złudzenie przestrzenności na dwuwymiarowym obrazie po założeniu odpowiednich okularów.
Pierwsze wydruki ksograficzne wykonano w 1960 roku. W latach 60. XX wieku znalazły one zastosowanie jako wstawki na okładkach czasopism czy materiałów reklamowych, były również produkowane jako pocztówki.
Technika nie uległa większemu rozpowszechnieniu.

</doc>
<doc id="111369" url="https://pl.wikipedia.org/wiki?curid=111369" title="Blaskets">
Blaskets



</doc>
<doc id="111371" url="https://pl.wikipedia.org/wiki?curid=111371" title="Blasket Islands">
Blasket Islands



</doc>
<doc id="111373" url="https://pl.wikipedia.org/wiki?curid=111373" title="Touche (szermierka)">
Touche (szermierka)



</doc>
<doc id="111374" url="https://pl.wikipedia.org/wiki?curid=111374" title="Wacław Lachman">
Wacław Lachman



</doc>
<doc id="111375" url="https://pl.wikipedia.org/wiki?curid=111375" title="Nawakszut">
Nawakszut

Nawakszut (, "Nawākšūṭ"; ) – stolica Mauretanii, położona w zachodniej części kraju, 4 km od wybrzeża Atlantyku. Nawakszut jest również stolicą wydzielonego dystryktu stołecznego w Mauretanii. W 2013 roku miasto liczyło ok. 958 tys. mieszkańców.
W mieście istnieją zakłady odsalania wody morskiej, działa tu też międzynarodowy port lotniczy. Nawakszut charakteryzuje się także niską zabudową i brakiem wieżowców.
Historia miasta.
Jeszcze na początku XX w. w miejscu dzisiejszego Nawakszutu istniała tylko pustynna studnia. W 1904 roku zbudowano tu niewielki (kilkunastu żołnierzy) posterunek wojsk francuskich, a w latach 20. fort i lotnisko do obsługi samolotów pocztowych latających na trasie Tuluza-Dakar.
W 1957 roku podjęto decyzję o budowie miasta, z góry pomyślanego jako przyszła stolica zmierzającej ku niepodległości Mauretanii. Prace, współfinansowane francuskim kredytem, rozpoczęto w roku następnym, zmagając się z dużymi trudnościami logistycznymi (np. wodę dla celów budowlanych musiano początkowo dowozić cysternami z odległej o kilkaset kilometrów rzeki Senegal). Intensywna rozbudowa miała zapewnić możliwość osiągnięcia przez Nawakszut liczby 15 tys. mieszkańców.
Katastrofalna susza w Sahelu w latach siedemdziesiątych spowodowała gwałtowny napływ ludności, osiedlającej się tu w poszukiwaniu lepszych warunków życia. W 2004 roku liczba mieszkańców Nawakszutu sięgnęła 689 tysięcy. Ze względu na gwałtowny przyrost ludności miasto boryka się dziś z niedostatkiem wody pitnej.
Atrakcje turystyczne.
Nawakszut nie może poszczycić się długą historią jako miasto, brak jest tu więc zabytków, a baza noclegowa jest skąpa. Większość turystów przyjeżdża tu wyłącznie w drodze do innych miejsc w Mauretanii lub tranzytem z Maroka do Senegalu lub Mali. Zainteresowanie turystów budzi jedynie muzeum narodowe "Musée National de Nouakchott". Mieści się ono w budynku zbudowanym przez Chińską Republikę Ludową w 1972 roku, który współdzieli z Biblioteką Narodową. W mieście znajduje się kilka miejscowych targów (zwłaszcza targ rybny w porcie), nieliczne drobne meczety w mieście oraz szeroka, piaszczysta plaża na wybrzeżu Atlantyku.
Komunikacja.
W mieście funkcjonuje międzynarodowy port lotniczy. Mauretański przewoźnik Mauritania Airways zapewnia połączenia do Paryża, Las Palmas oraz kilku miast w Mauretanii i innych państwach Afryki Zachodniej. Inni przewoźnicy zapewniają także połączenia z Casablanką, Tunisem i Marsylią. Dodatkowo od miasta odchodzą cztery asfaltowe drogi – na północ do Nawazibu, na północny wschód do Ataru, na południe do Rosso i na wschód do An-Namy. Ta ostatnia trasa jest najdłuższą w Mauretanii i nazywana jest "Route de l’Espoir" („Drogą Nadziei”).

</doc>
<doc id="111376" url="https://pl.wikipedia.org/wiki?curid=111376" title="Jednostka podstawowa układu SI">
Jednostka podstawowa układu SI

Układ SI definiuje siedem jednostek miary jako podstawowy zbiór z których tworzone są jednostki pochodne. Te podstawowe jednostki i ich fizyczna wielkość to:
Wielkości wyrażane w jednostkach podstawowych układu SI tworzą zbiór wzajemnie niezależnych wymiarów wymaganych w analizie wymiarowej stosowanej powszechnie w nauce i technice. Jednakże do zdefiniowania niektórych jednostek trzeba użyć innych jednostek.
Zmiany definicji.
Definicje podstawowych jednostek układu SI były kilkakrotnie zmieniane i uzupełniane od czasu podpisania Konwencji Metrycznej w 1875. Po zmianie definicji metra w 1960, kilogram w dalszym ciągu był jedyną jednostką, która była zdefiniowana przez określony przedmiot, a nie przez stałą fizyczną. Jednakże mol, amper oraz kandela, przez sposób w jaki je zdefiniowano, również odwoływały się do wzorca masy, którym był walec wykonany ze stopu platyny z irydem, przechowywany w sejfie niedaleko Paryża. Jednym z celów metrologii było znalezienie takiego sposobu zdefiniowania kilograma, aby opisać go przy pomocy stałej fundamentalnej na wzór definicji metra, która korzysta z prędkości światła.
XXI Generalna Konferencja Miar (CGPM, 1999) zajęła w tym celu oficjalne stanowisko i zaleca „aby krajowe laboratoria kontynuowały wysiłki udoskonalając doświadczenia łączące jednostkę masy ze stałymi podstawowymi lub atomowymi w celu zmiany definicji kilograma w przyszłości”. Uwagę przyciągnęły dwie główne możliwości stała Plancka i stała Avogadra.
W 2005 roku Międzynarodowy Komitet Miar i Wag (CIPM) zatwierdził przygotowanie nowych definicji kilograma, ampera i kelwina oraz zauważył możliwość nowej definicji mola odwołującej się do stałej Avogadra
XXIII CGPM (2007) ustaliła, aby odłożyć wszelkie formalne zmiany do następnej Generalnej Konferencji w 2011.
W notatce do CIPM w październiku 2009 Ian Mills, prezes CIPM "Consultative Committee – Units (CCU)", skatalogował niepewności podstawowych stałych fizycznych zgodnie z obowiązującymi definicjami a ich wartościami na podstawie nowych definicji. Przekonuje w niej CIPM aby zaakceptować proponowane zmiany definicji "kilograma", "ampera", "kelwina" i "mola", tak aby odwoływały się do wartości stałych podstawowych, tj. stałej Plancka ("h"), elementarnego ładunku elektrycznego ("e"), stałej Boltzmanna ("k") i stałej Avogadra ("NA")
W dniach 13-16 listopada 2018 podczas 26. Generalnej Konferencji Miar przyjęte zostały nowe definicje podstawowych jednostek miar, które weszły w życie 20 maja 2019 roku.

</doc>
<doc id="111378" url="https://pl.wikipedia.org/wiki?curid=111378" title="Jednostka układu SI">
Jednostka układu SI



</doc>
<doc id="111380" url="https://pl.wikipedia.org/wiki?curid=111380" title="Szedar">
Szedar

 
Szedar ("Schedar", "Alfa Cassiopeiae") – gwiazda w gwiazdozbiorze Kasjopei. Według danych satelity astrometrycznego Hipparcos Szedar znajduje się w odległości około 228,5 lat świetlnych od Słońca.
Nazwa.
Nazwa gwiazdy pochodzi od arabskiego słowa oznaczającego „pierś”, miejsce położenia gwiazdy w wizerunku królowej Kasjopei. Sułtan Uług Beg nazwał tę gwiazdę , co oznacza „kobietę na tronie”; Giovanni Battista Riccioli ukuł z tego nazwę Dath Elkarti. Międzynarodowa Unia Astronomiczna w 2016 roku formalnie zatwierdziła użycie nazwy Schedar dla określenia tej gwiazdy.
Charakterystyka obserwacyjna.
Jest to druga pod względem jasności gwiazda konstelacji Kasjopei, większą jasność osiąga w niej tylko zmienna Gamma Cassiopeiae. Jej obserwowana wielkość gwiazdowa to 2,24, a wielkość absolutna jest równa −1,98m. Dziewiętnastowieczni astronomowie twierdzili, że jej jasność może spadać do połowy trzeciej wielkości gwiazdowej, w związku z czym jest uznawana za gwiazdę zmienną; jednak od zarania astrofotografii jej blask jest stabilny.
Gwiazda ma trzy optyczne towarzyszki o wielkości około 9–14m.
Charakterystyka fizyczna.
Jest to pomarańczowy olbrzym należący do typu widmowego K0. Jego temperatura to 4530 K, jest niższa niż temperatura fotosfery Słońca; jasność Schedara jest 855 razy większa niż jasność Słońca. Gwiazda ma 42 razy większy promień i 4-5 razy większą masę niż Słońce. Uformowała się 100–200 milionów lat temu, początkowo będąc białobłękitną gwiazdą podobną do Regulusa. Jej skład jest podobny do słonecznego, chociaż jest zubożona względem niego w niektóre pierwiastki, takie jak cyrkon i europ.

</doc>
<doc id="111383" url="https://pl.wikipedia.org/wiki?curid=111383" title="Współrzędna">
Współrzędna



</doc>
<doc id="111385" url="https://pl.wikipedia.org/wiki?curid=111385" title="Włościwoj">
Włościwoj

Włościwoj – staropolskie imię męskie. Składa się z członu "Włości-" ("panować") i "-woj" ("wojownik"). Może zatem oznaczać "ten, który panuje nad wojownikami". 
Włościwoj imieniny obchodzi 11 sierpnia.

</doc>
<doc id="111387" url="https://pl.wikipedia.org/wiki?curid=111387" title="TouchPad">
TouchPad



</doc>
<doc id="111388" url="https://pl.wikipedia.org/wiki?curid=111388" title="Mirzam">
Mirzam

Mirzam ("Beta Canis Majoris", "β CMa") – jedna z najjaśniejszych gwiazd konstelacji Wielkiego Psa, odległa od Słońca o około 493 lata świetlne.
Nazwa.
Tradycyjna nazwa gwiazdy, Mirzam (lub Murzim) wywodzi się od arabskiego . Jej dokładne znaczenie nie jest znane, ale zapewne oznacza ona, że gwiazda „ogłasza”, „zwiastuje” nadejście Syriusza, który wschodzi na niebie po niej. Gwiazda była też nazywana Al Kalb (), „pies”. Międzynarodowa Unia Astronomiczna w 2016 formalnie zatwierdziła użycie nazwy Mirzam dla określenia tej gwiazdy.
Charakterystyka obserwacyjna.
Obserwowana wielkość gwiazdowa Beta Canis Majoris to 1,98, zaś jej wielkość absolutna to −3,91. Gwiazdę można obserwować z terenu Polski.
Charakterystyka fizyczna.
Mirzam to błękitny olbrzym, należy do typu widmowego B1 II-III (może się kwalifikować do jasnych olbrzymów). Temperatura tej gwiazdy to około , jest ona 34 tysiące razy jaśniejsza od Słońca (prawie 1300 razy jaśniejsza niż znacznie bliższy Syriusz). Jest to gwiazda zmienna typu Beta Cephei, której wielkość obserwowana zmienia się od 1,93 do 2,00 z kilkoma okresami zmienności; trzy najważniejsze mają okresy zbliżone do 6 godzin. Zmienność blasku wiąże się ze zakończeniem syntezy wodoru w hel i zmianami struktury wewnętrznej. Mirzam ma masę około 15 razy większą niż masa Słońca, dostatecznie dużą, aby zakończyć życie jako supernowa.

</doc>
<doc id="111394" url="https://pl.wikipedia.org/wiki?curid=111394" title="Adara">
Adara

Adara ("Epsilon Canis Majoris", "ε CMa") – druga co do jasności gwiazda w gwiazdozbiorze Wielkiego Psa, odległa od Słońca o około 405 lat świetlnych.
Nazwa.
Tradycyjna nazwa gwiazdy, Adara, wywodzi się od arabskiego , co oznacza „panny”. Niegdyś oznaczała ona starożytny arabski asteryzm obejmujący też gwiazdy Wezen, Aludra i ο² CMa. Mimo oznaczenia literą Epsilon w systemie Bayera pod względem jasności jest drugą w Wielkim Psie i należy do 25 najjaśniejszych gwiazd nocnego nieba. Międzynarodowa Unia Astronomiczna formalnie zatwierdziła użycie nazwy Adhara dla określenia tej gwiazdy.
Ruch własny.
Kilka milionów lat temu, Adara była znacznie bliżej Słońca niż jest obecnie, przez co świeciła dużo jaśniej na nocnym niebie. Około 4,7 miliona lat temu, Adara była w odległości 34 lat świetlnych od Słońca, co czyniło ją najjaśniejszą gwiazdą na niebie o jasności obserwowalnej −3,99. Od tamtej pory żadna inna gwiazda nie osiągnęła takiej jasności, żadna też nie będzie tak jasna w ciągu następnych pięciu milionów lat.
Właściwości fizyczne.
Adara jest gwiazdą podwójną. Dominujący składnik jest błękitnym, jasnym olbrzymem należącym do typu widmowego B. Jego temperatura to , w związku z czym emituje znaczną część promieniowania w ultrafiolecie; choć gwiazda wypromieniowuje łącznie 22 300 razy więcej energii niż Słońce, to w zakresie widzialnym jej jasność jest tylko 3500 razy większa niż jasność Słońca. Ma ona masę 11–12 razy większą niż Słońce i najprawdopodobniej zakończy życie jako supernowa. Jej promień to około 10,4 .
Drugi składnik jest dużo słabszy i ginie w blasku większej gwiazdy. Jest od niej oddalony o 7,9 sekundy kątowej (pomiar z 2008 roku) i ma wielkość obserwowaną 7,5; w literaturze istnieje rozbieżność co do ocen jej jasności, inne źródła podają mniejszą jasność: 9,3m. Prawdopodobnie jest to gwiazda typu A lub F. W przestrzeni dzieli ją co najmniej 900 jednostek astronomicznych od olbrzyma, a obieg wspólnego środka masy zajmuje co najmniej 7500 lat.

</doc>
<doc id="111396" url="https://pl.wikipedia.org/wiki?curid=111396" title="Uściwoj">
Uściwoj

Uściwoj – staropolskie imię męskie. Składa się z członu "Uści-" ("pobudzać") i "-woj" ("wojownik"). Może zatem oznaczać "ten, który inspiruje wojowników". 

</doc>
<doc id="111398" url="https://pl.wikipedia.org/wiki?curid=111398" title="Atlantyda">
Atlantyda

Atlantyda, Atlantis (gr. "Atlantìs nēsos") – mityczna kraina, która miała być miejscem istnienia rozwiniętej cywilizacji zniszczonej przez serię trzęsień ziemi i zatopionej przez wody morskie.
Opis Platona.
Atlantydę jako pierwszy z autorów starożytnych opisał Platon. Jako źródło podał ustną tradycję przechowywaną w ateńskim rodzie Solona, który miał usłyszeć tę historię od egipskich kapłanów. W dialogu "Timajos" czytamy o wspaniałym królestwie położonym na wyspie "większej od Libii" (Prowincji Afryka) "i Azji razem wziętych", która znajdowała się za Słupami Heraklesa (Gibraltarem). Królestwo to władało również, jak pisał Platon, okolicznymi krainami i dążyło do dalszych podbojów, ale zostało powstrzymane przez walecznych przodków Ateńczyków. Nadszedł jednak jego niespodziewany kres: "przyszły straszne trzęsienia ziemi i potopy, a wyspa Atlantyda zanurzyła się pod powierzchnię morza i zniknęła". Miało się to zdarzyć w IX tysiącleciu p.n.e.
W innym dialogu ("Krytias") Platon opisuje ukształtowanie terenu, architekturę, ustrój polityczny i bogactwa Atlantydy. Miała to być ziemia obfitująca w drewno, metale szlachetne i diamenty, które występowały tak powszechnie jak drzewa owocowe, warzywa i zioła. Wysokie góry chroniły mieszkańców przed mroźnymi północnymi wiatrami. Na łąkach, wśród strumieni i jezior pasły się ogromne stada oswojonych i dzikich zwierząt. Wyspa była podzielona na dziesięć prowincji. Każdą z nich rządził w harmonii i pokoju król.
Podczas podziału świata między bogów Atlantyda przypadła Posejdonowi. Pragnąc uczynić Atlantydę bezpieczną, otoczył ją koncentrycznymi wałami obronnymi i fosami. Atlantydzi (potomkowie Posejdona i kobiety o imieniu Klejto) w oparciu o te fortyfikacje zbudowali wspaniałe miasto. Na wzgórzu postawili królewski pałac ze świątynią Posejdona w środku. Była ona otoczona złotymi murami i wyłożona srebrem. W jej wnętrzu znajdował się złoty posąg boga powożącego rydwanem ciągniętym przez sześć skrzydlatych koni.
W mieście znajdowały się liczne świątynie, tereny wypoczynkowe oraz tor wyścigów konnych. Zimne i gorące źródła zasilały zbiorniki wody pitnej i łaźnie. W porcie stały rzędy doskonale wyposażonych, gotowych do rejsu trirem.
Arystoteles, uczeń Platona, krytycznie podchodził do tych informacji. Podobne stanowisko zajmował grecki geograf Strabon oraz rzymski przyrodnik Pliniusz, ale inni starożytni filozofowie, geografowie i historycy pod wpływem szczegółowości opisu i autorytetu Platona uznawali zazwyczaj historię o Atlantydzie za prawdziwą.
Mityczni władcy.
Jako pierwszego władcę wymienia Platon króla Atlasa, jego bliźniak Gadeiros (gr. Eumelos) miał otrzymać we władanie ziemię od Słupów Heraklesa do Ziemi Gadeiryckiej (Kadyks?). Kolejni władcy-bliźniacy to Auferes, Euajmon, Mneseas, Autochton, Elasippos, Mestor, Azeas i Diaprepes.
Wieki hipotez i poszukiwań.
Przez wieki, a szczególnie w XIX i XX w. problem Atlantydy frapował szerokie kręgi ludzi. Do 1920 roku ukazało się ponad 1200 artykułów naukowych i utworów literackich na ten temat. Analizom poddawano również sam tekst Platona. Przedstawiciele nauk humanistycznych dość krytycznie podchodzili do opisów starożytnego filozofa, uważając dzieje Atlantydy za utopijną historię wymyśloną przez Platona dla przedstawienia jego poglądów politycznych i społecznych.
Obecnie hipoteza Atlantydy jako zatopionego kontynentu w kręgach naukowych przyjmowana jest sceptycznie. Jednak kwestia jej istnienia i jej ewentualnej lokalizacji w pewnym stopniu przyczyniła się do rozwoju różnych dziedzin: archeologii, etnografii, historii sztuki, geografii, geologii i klimatologii. Przyczyniła się do poszerzenia wiedzy na temat m.in. kształtowania się kontynentów, charakteru dna morskiego, poznania trudno dostępnych obszarów Ziemi oraz starych cywilizacji amerykańskich. Przy identyfikacji potencjalnej lokalizacji Atlantydy zaczęto również brać pod uwagę obszary zalane przez morza wskutek transgresji po stopieniu się lodowców ostatniego zlodowacenia.
W kolejnych wiekach powstawały nowe hipotezy, mityczną wyspę umiejscawiano w różnych punktach na kuli ziemskiej:
Ameryka.
Po 1500 roku zaczęto łączyć nowo odkryty ląd, Amerykę, z platońską Atlantydą. Pogląd ten jako pierwszy wysunął nadworny astrolog angielskiej królowej Elżbiety I, John Dee.
Santoryn.
Później skupiono się ponownie na basenie Morza Śródziemnego, gdzie najczęściej wskazywano na wyspę Santoryn (Thira) na Morzu Egejskim. Potwierdzeniem istnienia Atlantydy na tym obszarze miały być wykopaliska prowadzone na Krecie, które wykazały ślady nieznanej dotąd kultury (minojskiej).
Ocean Atlantycki.
Doszukiwano się śladów zatopionego kontynentu w wyspach na Atlantyku: Maderze, Azorach i Wyspach Kanaryjskich. Na dwóch pierwszych nie istniało jednak przed ich odkryciem przez Europejczyków w XIV w. żadne osadnictwo, mieszkańcy Wysp Kanaryjskich – Guanczowie, odznaczający się kulturą i techniką na poziomie późnego neolitu, zostali jednak wcześniej wybici przez Hiszpanów.
Ponownie zwrócono uwagę na pobliską potencjalną lokalizację zaginionego kontynentu w 2009 roku. Według Berniego Bramforda w lutym wspomnianego roku dzięki Google Earth (nowej usługi Ocean) odkrył on na dnie Atlantyku prostokąt o przekątnej około 200 km. Figura pokreślona jest równymi liniami, które zdaniem „The Sun” mogą być dawnymi granicami metropolii. Bramford sugeruje, że Atlantyda znajdowała się na współrzędnych 31°15'15,53N, 24°15'30,53W, czyli 1147 km od północno-zachodnich wybrzeży Afryki nieopodal Wysp Kanaryjskich. W niedługim czasie firma Google zdementowała, że linie są pozostałościami po mitycznej cywilizacji. Tłumaczyli, że owe kształty są błędem przy robieniu map, wywołanymi pozostałościami po śladach łodzi skanujących w poziomych liniach dno oceanu.
Wcześniej, w marcu 1979, donoszono o odkryciu ruin na płyciźnie w rejonie Ławicy Ampera. Ławica Ampera wraz z ławicami Getysburg (gł. 55 m), Howarda i Josephine tworzy rejon płycizn o nazwie Podkowa pomiędzy Maderą a Przylądkiem Świętego Wincentego.
Do archipelagów poza Cieśniną Gibraltarską odwołuje się też hipoteza, że do powstania przekazu o Atlantydzie przyczyniły się Fenicja lub Kartagina. Żeglarze z jednego z tych państw, którzy pływali za Słupy Heraklesa, dotarli do Wysp Kanaryjskich oraz Azorów.
Wskazywano jeszcze na półkulę południową (wyspy: Wniebowstąpienia i Św. Heleny miały być jej pozostałościami).
Karaiby.
W 1968 sfotografowano z samolotu opodal wyspy Andros na przybrzeżnej płyciźnie zarys domniemanych ruin. Podobnego odkrycia dokonano w okolicach wyspy Bimini, obiektowi wyglądającemu jak droga wyłożona kamiennymi płytami nadano nazwę „Droga Bimini”. Innych odkryć zatopionych zabytków dokonano u wybrzeży Kuby i San Domingo.
Tiahuanaco.
Zwolenników ma także teoria istnienia Atlantydy w Andach, w okolicach jeziora Titicaca. Stosowną teorię ukuł James M. Allen. Stwierdził on, że cała dzisiejsza Ameryka Południowa była podzielona na 10 królestw. Atlantyda miała się znajdować na płaskowyżu na terenie dzisiejszej Boliwii. Uwiarygodnieniem tej teorii miało być odkrycie na głębokości 27 metrów tajemniczych ruin budowli pod powierzchnią jeziora Titicaca. Dotyczy to również ruin miasta Tiahuanaco. Znaleziska odkryte na jego terenie sugerują, iż jego mieszkańcy opanowali zaawansowane technologie, jak obróbkę metali (wytop w temperaturze 1600 °C, co oficjalnie opanowano dopiero w latach 30. XX wieku). Jego ludność obeznana była także ze stawianiem struktur, których elementy były idealnie dopasowane do siebie, niemal z chirurgiczną precyzją. Natomiast wiek Tiahuanaco do dziś nie jest jasno określony. Skrajna teoria szacuje go na 16 tysięcy lat, inna na początek I tysiąclecia naszej ery.
Kreta.
Najbardziej racjonalną wydaje się teoria, że mityczną Atlantydą jest Kreta. Według zwolenników tej teorii zagłada kultury minojskiej przypomina kataklizm opisany przez Platona. Podczas erupcji olbrzymiego wulkanu na Thirze powstała gigantyczna fala tsunami, która zniszczyła portowe miasta Krety, dla której handel morski stanowił podstawę gospodarki. Ponadto olbrzymie ilości pyłu wyrzucone podczas eksplozji w atmosferę doprowadziły do zmian klimatycznych trwających około 10 lat (ślady tych popiołów znaleziono, między innymi, w lodowcach Grenlandii), które sprowadziły nieurodzaj, co osłabiło gospodarkę minojskiej Krety. Osłabienie potężnego sąsiada wykorzystali Mykeńczycy z kontynentalnej Grecji, którzy ostatecznie podbili wyspę (czego śladem mają być opisy wojen Greków z Atlantami).
Malta.
Malta to archipelag znajdujący się pośrodku Morza Śródziemnego, położony jest pomiędzy trzema kontynentami – w okolicach starożytnych cywilizacji Egiptu, Mezopotamii, Starożytnej Grecji i Rzymu. Cywilizacja na Malcie zaczęła się kształtować około 7000 lat temu. To tu znajdują się najstarsze stojące budowle w Europie i na świecie – megalityczne świątynie. Malta jest uważana za możliwą lokalizację Atlantydy zarówno przez niektórych współczesnych badaczy, jak i entuzjastów.
W pracy "Malta: Echoes of Plato's Island" (pol. „Malta: Echa Platońskiej Wyspy”) z 2000 roku autorstwa Antona Mifsud, Simon Mifsud, Chris Agius Sultana i Charles Savona Ventura skatalogowano wiele stanowisk archeologicznych i starożytnych pozostałości na Malcie, które mogą być związane z Atlantydą.
W pracy "Malta fdal Atlantis" (ang. "Maltese remains of Atlantis", pol. „Maltańskie szczątki Atlantydy”) z 2002 roku, autor Francis Galea pisze o starszych badaniach i hipotezach dotyczących powiązań Malty z Atlantydą, jak również opinie architekta Giorgio Grongnet, który w 1854 roku uważał, że Wyspy Maltańskie są pozostałością Atlantydy.
W pracy "Atlantis: The Super-case of Maltese islands" (pol. „Atlantyda: Super sprawa wysp maltańskich”) z 2005 roku, autor Al S. Nikas pisze, że analizując Platona w starożytnej Grecji, znajduje zaginione miasto w okolicach wysp maltańskich.
Ġebel ġol-Baħar, która znajduje się pod wodami Malty, została określona potencjalną megalityczną świątynią, która może mieć związek z Atlantydą.
Antarktyda.
Istnieje też pogląd, jakoby Atlantydą była Antarktyda przed jej zlodowaceniem. Jego zwolennicy, wśród których był amerykański geolog Charles Hapgood, powoływali się na mapę osmańskiego kartografa Piri Reisa z 1513 roku. To samo dotyczy też mapy pochodzącej z 1531 roku, sporządzonej przez francuskiego geografa Orontiusa Fineusa. Zawierała ona nie tylko kształt linii brzegowej, ale i powierzchnię samego kontynentu, które obecnie są pod lodem. Obie mapy przedstawiają zarys linii brzegowej lądu Antarktydy, ukrytego pod pokrywą lodową. Wiedza ta nie była znana w owych czasach (stało się to w 1820 roku) i nie była naukowo potwierdzona. Sugeruje się, że sporządzając mapy Fineus i Reis korzystali ze starożytnych źródeł greckich, które z kolei mogły być zaczerpnięte od potomków mieszkańców zaginionego lądu. Sam Hapgood doszedł do wniosku, że za zniknięciem Atlantydy mogło stać zjawisko dryfowania kontynentów (w 1953 ogłosił on teorię wędrówki kontynentów). Pod wpływem rozrostu czapy lodowej zjawisko to miało szybszy rozmiar. Tropem Hapgooda poszło kanadyjskie małżeństwo historyków – Ran i Rose Flem-Ath. Odrzucili oni dominujące wcześniej teorie istnienia Atlantydy w centrum Oceanu Atlantyckiego bądź na Morzu Śródziemnym. Wysnuli hipotezę, że w czasach ostatniej epoki lodowcowej Antarktyda była wolna od lodowca i panował na niej klimat umożliwiający powstanie zaawansowanej kultury i jej wyżywienie. Zniszczenie przez lodowiec miało nastąpić ok. 10 000 r. p.n.e. Teoria ta nie wyjaśnia ostatecznie dalszych losów Atlantów. Istnieje prawdopodobieństwo, że część z nich zdołała ocaleć i została rozsiana na całym świecie, dając zalążek późniejszym cywilizacjom – tłumaczy to istnienie najstarszych kultur rolniczych z okolic Titicaca, Etiopii i Tajlandii datowanych na 9600 rok p.n.e. Teoria ta ma też wyjaśniać genezę monumentalnych budowli istniejących do dziś, jak egipskie piramidy czy starożytne miasta Majów i Azteków.
Południowa Hiszpania.
W połowie 2004 roku wypatrzono Atlantydę na zdjęciach satelitarnych południowej Hiszpanii. Także tutaj według odkrywcy, niemieckiego naukowca Rainera Kühne z uniwersytetu w Wuppertalu, okolice słonych bagien Marisma de Hinojos niedaleko Kadyksu, pasują do opisów Platona. Lokalizacja ta mianowicie jest równinna i otaczają ją pasma górskie. Z platońskim opisem zbieżne miały być struktury znajdujące się na równinie, takie jak pozostałości mitycznych świątyń, fosy i wały w kształcie okręgów o średnicy 5-6 km. Kühne uważa, że Atlantyda w przeciwieństwie do pierwowzoru nie leżała na oceanie, ale mogło nią być antyczne miasto Tartessos, zniszczone w VI wieku p.n.e. przez Kartagińczyków. Ponadto miała istnieć u schyłku II tysiąclecia p.n.e. i zamieszkiwać ją miały Ludy Morza.
Przylądek Spartel.
Warunek obecności zaginionego lądu poza mitycznymi słupami Heraklesa spełnia też lokalizacja nieopodal przylądku Spartel (północno-zachodnie Maroko). W 2001 francuski badacz, prof. Jacques Collina-Girard z Uniwersytetu Prowansji w Aix-en-Provence za Atlantydę uznał obecnie zatopioną wyspę Spartel, znajdującą się 35 km od Cieśniny Gibraltarskiej. Naukowiec uznał, że przyczyną zagłady były zmiany klimatyczne spowodowane topnieniem lodowców u schyłku zlodowacenia. Ustalił, że 19 000 lat temu poziom oceanów był niższy o 120 metrów (obecnie wyspa Spartel znajduje się na głębokości 60 m). Woda z topniejących lodowców podnosiła poziom oceanu, co po 8000 latach ostatecznie skryło Atlantydę pod powierzchnią wody.
Również na tę samą lokalizacje zaginionego lądu powoływał się francuski geolog dr Marc-Andre Gutscher z Brestu. Według niego wyspa została zatopiona przez tsunami wywołane trzęsieniem ziemi. Powtarzają się one w tym rejonie co 1500-2000 lat. Ich cykliczność pozwoliła określić, że takie trzęsienie miało miejsce około 12000 lat temu.
Wschodnie Morze Śródziemne.
W listopadzie 2004 roku zespół amerykańskich naukowców z Robertem Sarmastem na czele odkrył na dnie morskim między Cyprem a Syrią podwodne struktury stwierdzając, że to pozostałości Atlantydy. Przemawiać za tym ma ich kształt. Używając technologii sonarowej ekipa badaczy natrafiła na płaskie podłoże otoczone długimi na 2 km wzniesieniami oraz pojedynczym podwodnym wzgórzem.
Tyr.
Miastem ze słupami Heraklesa jako elementem architektonicznym był Tyr – wówczas wyspa. Opis Platona dotyczył mocarstwa ze stolicą na wyspie, posiadającej liczne kolonie. W tym kontekście do mitycznego opisu pasuje ówczesna Fenicja, której jednym z głównych miast był właśnie Tyr.
Sardynia.
Włoski dziennikarz Sergio Frau w książce „Słupy Herkulesa” wskazuje, że Atlantydą może być Sardynia. Według niego potężne budowle cywilizacji nuragijskiej oraz jej sztuka przywołują skojarzenia z kulturą Atlantów. Frau twierdzi również, że Słupy Heraklesa w rozumieniu antycznym mogły leżeć nie przy Cieśninie Gibraltarskiej, lecz raczej między Tunezją i Sycylią, natomiast opis Platona dotyczy katastrofy sprzed dziewięciu wieków, a nie tysiącleci. Pomyłka w historycznym umiejscowieniu Atlantydy, bywa przez niektórych badaczy zakładających, że ta kultura istniała naprawdę, przypisywana samemu Platonowi, bądź któremuś z kopistów.
Sahara.
George S. Aleksander i Natalis Rosen na swojej stronie promują hipotezę, że Atlantydą może być geologiczna struktura Kalb ar-Riszat w Mauretanii.
Inne lokalizacje.
Niepewne poszlaki wskazywały również na Morze Północne np. u wybrzeży położonej na peryferiach Europy Skandynawii (autorem tej XVII-wiecznej koncepcji jest Olof Rudbeck) czy rejon Spitsbergenu, Kaukaz, południowe wybrzeża Japonii i Amazonię.
Atlantyda w kulturze.
Atlantyda znalazła swoje odbicie w literaturze jak i we współczesnej kulturze masowej. Ponadto stała się również pożywką dla różnych pseudonaukowych spekulacji.
Obecność w literaturze.
W swoich utworach zajmowali się nią Robert E. Howard, Arthur Conan Doyle, Pierre Benoit, Aleksy Tołstoj, Margit Sandemo, Andy McDermott i inni. J.R.R. Tolkien wzorując się na Atlantydzie stworzył w swych książkach wyspę Númenor, będącą kopią platońskiej wyspy. W powieści "Dwadzieścia tysięcy mil podmorskiej żeglugi", Juliusz Verne umieścił motyw odkrycia przez Kapitana Nemo ruin Atlantydy. Książka "Dziecko Gwiazd Atlantyda" Michaliny Olszańskiej mówi o fantastycznej historii tejże wyspy. Natomiast "Atlantyda, wyspa ognia" autorstwa Macieja Kuczyńskiego przedstawia losy pewnego człowieka, dążącego do poznania sekretów mieszkańców Atlantydy. Ayn Rand z kolei, w swoim magnum opus Atlas Zbuntowany, przedstawiła koncepcję Nowej Atlantydy, jako miejsca stworzenia nowej cywilizacji, zbudowanej na przekór (i w izolacji od) zepsutego społeczeństwa. Do mitycznej krainy nawiązała także w swoim wierszu „Atlantyda” noblistka Wisława Szymborska (wiersz został później użyty jako słowa piosenki Grzegorza Turnaua).
Poszukiwaniom zaginionej Atlantydy poświęcił również jeden tom swej trylogii „Projekt” Andreas Wilhelm (ur. 1971-) „Projekt: Atlantyda”, Monachium 2007 (wyd. polskie: Raszyn 2009).
Atlantyda pojawia się również jako przenośnia, porównanie dotyczące utraconych przez Polskę Kresów Wschodnich w tytule książki Stanisława Niciei "Kresowa Atlantyda. Historia i mitologia miast kresowych".
Obecność w kinematografii.
W 2001 roku na podstawie legend o mieście powstał film animowany z wytwórni Walta Disneya, "Atlantyda – Zaginiony ląd", który doczekał się też kontynuacji "Atlantyda. Powrót Milo" (2003). Inną wizję mitycznej Atlantydy prezentuje serial "" wytwórni Metro-Goldwyn-Mayer. W 2012 roku powstał film "Podróż na tajemniczą wyspę", gdzie tytułową wyspą okazała się być Atlantyda. W 2018 roku wizja miasta została przedstawiona w filmie "Aquaman" wytwórni DC.
Obecność w grach komputerowych.
Gry komputerowe, w których występuje motyw Atlantydy:

</doc>
<doc id="111399" url="https://pl.wikipedia.org/wiki?curid=111399" title="Mirfak">
Mirfak

Mirfak ("Alfa Persei", "α Per") – najjaśniejsza gwiazda w konstelacji Perseusza. Jest oddalona od Słońca o około 506 lat świetlnych
Nazwa.
Gwiazda ma nazwę własną Mirfak, która oznacza „łokieć” i pochodzi od arabskiego wyrażenia , „łokieć Plejad”. Nazwa występowała też w wariantach Marfak i Mirzac. Inna nazwa, Algenib, i jej warianty (Algeneb, Elgenab, Genib, Chenib, Alchemb, Alcheb) pochodzą od , „bok”. Międzynarodowa Unia Astronomiczna w 2016 roku formalnie zatwierdziła użycie nazwy Mirfak na określenie tej gwiazdy.
Charakterystyka obserwacyjna.
Jest najjaśniejszą gwiazdą asocjacji Perseus OB3 (nazywanej także asocjacją Alfa Persei lub Melotte 20), składającej się głównie z młodych i gorących białych i niebieskich gwiazd, które narodziły się z obłoku gazu i pyłu ok. 50 milionów lat temu. Asocjacja ta jest widoczna gołym okiem i stanowi doskonały obiekt do obserwacji za pomocą lornetki lub małego teleskopu. W przyszłości gwiazdy te rozproszą się, gdyż oddziaływanie grawitacyjne między nimi jest dość słabe.
Charakterystyka fizyczna.
Mirfak to żółtobiały nadolbrzym typu widmowego F5, około 5300 razy jaśniejszy od Słońca. Jego masa jest ponad siedmiokrotnie większa od słonecznej, a promień około 55 razy większy od promienia Słońca.
Na diagramie Hertzsprunga-Russella Mirfak znajduje się na granicy obszaru zajmowanego przez cefeidy, jest zatem pomocny przy badaniu tych niezwykle ważnych świec standardowych, które służą do określania odległości odległych obiektów, np. galaktyk.
Zmienność prędkości radialnej.
W 2012 roku badania spektrum Mirfaka ukazały, że wykazuje on okresową zmienność prędkości radialnej. Może ona świadczyć o pulsacjach lub niejednorodnościach powierzchni gwiazdy (takich jak plamy słoneczne), ale też o możliwym istnieniu planety, gazowego olbrzyma okrążającego gwiazdę. Autorzy odkrycia za najbardziej prawdopodobny scenariusz uznali występowanie niejednorodności powierzchni, gdyż obserwowany okres zmienności (128 dni) jest bliski przewidywanemu okresowi obrotu gwiazdy, około 130 dni.

</doc>
<doc id="111401" url="https://pl.wikipedia.org/wiki?curid=111401" title="Algenib">
Algenib



</doc>
<doc id="111402" url="https://pl.wikipedia.org/wiki?curid=111402" title="Nad Wisłą i Wkrą. Studium do polsko-rosyjskiej wojny 1920 roku">
Nad Wisłą i Wkrą. Studium do polsko-rosyjskiej wojny 1920 roku

Nad Wisłą i Wkrą. Studium z polsko-rosyjskiej wojny 1920 roku. (wyd. 1928 we Lwowie) – książka autorstwa Władysława Sikorskiego, w której opisuje działania wojskowe, które dowodząc 5 Armią zastosował przy uderzeniu znad Wkry. Sikorski w czasie uderzenia znad rzeki Wkry przerzucił na tyły bolszewików na Ciechanów i Płońsk nieliczne czołgi i wozy opancerzone. Dzięki temu udało się bez problemu dokonać niespodziewanego ataku na sowietów. Manewr ten w znacznym stopniu przyczynił się do załamania obrony nieprzyjaciela i jego panicznego odwrotu. Sikorski od tego manewru był wielkim zwolennikiem tworzenia wojsk pancernych w Polsce. Uważał, że to one zdominują wkrótce pola bitew.
Według Sikorskiego to on dokonał decydującego manewru w Bitwie Warszawskiej. 
Oryginalnie wydana we Lwowie w 1928.

</doc>
<doc id="111405" url="https://pl.wikipedia.org/wiki?curid=111405" title="Nić">
Nić



</doc>
<doc id="111406" url="https://pl.wikipedia.org/wiki?curid=111406" title="Dubhe">
Dubhe

Dubhe ("Alfa Ursae Majoris", "α UMa") – druga pod względem jasności gwiazda w konstelacji Wielkiej Niedźwiedzicy. Wchodzi w skład asteryzmu Wielkiego Wozu. Jest oddalona o około 123 lata świetlne od Słońca.
Nazwa.
Tradycyjna nazwa gwiazdy, Dubhe, pochodzi z języka arabskiego. Słowo ' oznacza „niedźwiedź” i jest fragmentem dłuższej frazy ' oznaczającej „grzbiet Wielkiej Niedźwiedzicy”. Bliższa oryginału forma Dubb pojawiła się w średniowiecznych tablicach alfonsyńskich. Międzynarodowa Unia Astronomiczna w 2016 formalnie zatwierdziła użycie nazwy Dubhe dla określenia tej gwiazdy.
Charakterystyka obserwacyjna.
Jest to najdalej wysunięta na północ gwiazda Wielkiego Wozu. Wraz z sąsiednią gwiazdą Merak (Beta Ursae Majoris) pomaga znaleźć na niebie słabszą Gwiazdę Polarną, czemu para ta zawdzięcza nazwę „wskaźników”. Dla obserwatorów powyżej 32°45′N (m.in. w całej Europie) gwiazdy te nigdy nie zachodzą.
Gwiazda ta wyróżnia się zauważalnie pomarańczową barwą wśród białych gwiazd Wielkiego Wozu. Dubhe i Alkaid mają także odmienny ruch własny niż pięć pozostałych gwiazd tworzących asteryzm i w czasie rzędu dziesiątek tysięcy lat jego wygląd zmieni się nie do poznania.
Charakterystyka fizyczna.
Jest to gwiazda poczwórna, system tworzą dwie gwiazdy spektroskopowo podwójne.
Główny składnik, Alfa Ursae Majoris A, czyli właściwa Dubhe, to żółty olbrzym należący do typu widmowego G9 o wielkości obserwowanej 2,00. Ma on temperaturę 4500 K, jasność 300 razy większą niż jasność Słońca i 30 razy większy promień. Masa tej gwiazdy jest ponad czterokrotnie większa niż masa Słońca. Opuściła ona już ciąg główny, a w jej jądrze trwa synteza helu w węgiel.
Alfa Ursae Majoris B to biała gwiazda ciągu głównego o typie widmowym A7,5, wielkości 4,91 i masie 1,6–1,7 masy Słońca. Na niebie jest oddalona od olbrzyma o 0,7 sekundy kątowej (pomiar z 2014 roku). Gwiazdy te krążą wokół wspólnego środka masy, dzieli je odległość około 23 au od siebie, a jeden obieg zajmuje im 44 lata.
Ponad 400 razy dalej znajduje się gwiazda podwójna oznaczona HD 95638, również będąca składnikiem układu. Ma ona typ widmowy F7 V i wielkość gwiazdową 7,19, jest oddalona o 380,6″ od olbrzyma. Jej widmo ukazuje, że układ ten tworzą dwie gwiazdy okrążające wspólny środek masy co 6 dni.

</doc>
<doc id="111407" url="https://pl.wikipedia.org/wiki?curid=111407" title="Merak">
Merak

 
Merak ("Beta Ursae Majoris", "β UMa") – gwiazda w konstelacji Wielkiej Niedźwiedzicy. Wchodzi w skład asteryzmu Wielkiego Wozu. Jest oddalona o około 97 lat świetlnych od Słońca.
Nazwa.
Tradycyjna nazwa gwiazdy, Merak, wywodzi się od arabskiego , co oznacza „bok” Niedźwiedzicy; jest to też źródło nazwy gwiazdy Mizar. Chińczycy nazywali tę gwiazdę , co oznacza „niebiański obracający się jadeit”. Międzynarodowa Unia Astronomiczna w 2016 formalnie zatwierdziła użycie nazwy Merak dla określenia tej gwiazdy.
Charakterystyka obserwacyjna.
Wraz z sąsiednią gwiazdą Dubhe (Alfa Ursae Majoris), Merak pomaga znaleźć na niebie słabszą Gwiazdę Polarną, czemu para ta zawdzięcza nazwę „wskaźników”. W tym celu wystarczy pięciokrotnie przedłużyć ku północy linię łączącą Merak z Dubhe. Dla obserwatorów na szerokościach geograficznych powyżej 41° N (w tym w większej części Europy) gwiazdy Wielkiego Wozu nigdy nie zachodzą
Podobnie jak cztery inne gwiazdy Wielkiego Wozu, Merak należy do luźnej gromady otwartej, znanej jako Gromada Wielkiej Niedźwiedzicy, która zajmuje niewielki obszar w przestrzeni, jednak z ziemskiej perspektywy rozrzucona jest po znacznej części nieba.
Charakterystyka fizyczna.
Merak to pojedyncza gwiazda typu widmowego A1. Część źródeł klasyfikuje ją jako gwiazdę ciągu głównego, inne – jako podolbrzyma. Temperatura gwiazdy szacowana jest na ok. 9200 K, Merak świeci 58 razy jaśniej niż Słońce. Jej promień jest ok. trzykrotnie większy od promienia Słońca, a masa jest 2,5 raza większa od słonecznej. Otoczona jest ponadto przez gazowy dysk, podobny do odkrytych wokół Fomalhauta i Wegi. Nie zaobserwowano tam dotychczas żadnych planet, ale jest bardzo prawdopodobne, że istnieją, bądź są właśnie w trakcie formowania.

</doc>
<doc id="111408" url="https://pl.wikipedia.org/wiki?curid=111408" title="Phecda">
Phecda

Phecda ("Gamma Ursae Majoris", "γ UMa") – gwiazda w konstelacji Wielkiej Niedźwiedzicy. Wchodzi w skład asteryzmu Wielkiego Wozu. Jest oddalona o około 111 lat świetlnych od Słońca.
Nazwa.
Tradycyjna nazwa gwiazdy, Phecda, pochodzi od arabskiego wyrażenia , oznaczającego „udo niedźwiedzia”. Chińczycy nazywali tę gwiazdę , co oznacza „niebiańską świecącą perłę”. Międzynarodowa Unia Astronomiczna w 2016 roku formalnie zatwierdziła użycie nazwy Phecda dla określenia najjaśniejszego składnika tego systemu gwiezdnego.
Charakterystyka obserwacyjna.
Jest to szósta co do jasności gwiazda konstelacji, tworząca „przednie koło” Wielkiego Wozu, bądź „udo” Wielkiej Niedźwiedzicy.
Podobnie jak cztery inne jasne gwiazdy Wielkiego Wozu, Phecda należy do luźnej gromady otwartej, znanej jako Gromada Wielkiej Niedźwiedzicy (Collinder 285).
Charakterystyka.
Jest to gwiazda podwójna. Składniki układu są oddalone od siebie średnio o 11,7 au i krążą wokół wspólnego środka masy po wydłużonych orbitach o mimośrodzie 0,30. Główny składnik to biała gwiazda typu widmowego A, otoczona chmurą lub dyskiem rotującego gazu. Jest gorętsza, 65 razy jaśniejszą oraz około trzykrotnie masywniejszą i większą od Słońca. Towarzysz jest pomarańczowym karłem typu widmowego K2 o masie równej 0,79 masy Słońca. Jego temperatura to około 4780 K, a jasność – 0,397 jasności Słońca.

</doc>
<doc id="111409" url="https://pl.wikipedia.org/wiki?curid=111409" title="Megrez">
Megrez

 
Megrez ("Delta Ursae Majoris", "δ UMa") — jedna z gwiazd w gwiazdozbiorze Wielkiej Niedźwiedzicy (wielkość gwiazdowa: 3,32). Odległa od Słońca o ok. 81 lat świetlnych.
Nazwa.
Tradycyjna nazwa gwiazdy, Megrez, wywodzi się od arabskiego wyrażenia , co oznacza „nasada (ogona Niedźwiedzicy)” i odnosi się do jej położenia w gwiazdozbiorze. W atlasie Bečvářa pojawia się inna nazwa tej gwiazdy, Kaffa, o nieznanym pochodzeniu. W 2016 roku Międzynarodowa Unia Astronomiczna formalnie zatwierdziła użycie nazwy Megrez dla określenia tej gwiazdy.
Charakterystyka obserwacyjna.
Jest to najsłabsza gwiazda Wielkiego Wozu, tworząca „nasadę dyszla” Wielkiego Wozu, bądź „ogona” Wielkiej Niedźwiedzicy. Tak jak cztery inne jasne gwiazdy Wielkiego Wozu należy do luźnej gromady otwartej, znanej jako Gromada Wielkiej Niedźwiedzicy. Dla obserwatorów na szerokościach geograficznych powyżej 41° N (w tym w większej części Europy) gwiazdy Wielkiego Wozu nigdy nie zachodzą.
W XIX wieku zaobserwowano dwie słabe optyczne towarzyszki tej gwiazdy. Składnik B jest odległy o 179,7 sekund kątowych od Megrez (pomiar z 2014 r.) i ma jasność wizualną 10,21, składnik C jest odległy o 188,6″ (pomiar z 2008 r.) i ma jasność 11,62m. Obie te gwiazdy znacznie różnią się ruchem własnym od Megrez. W XXI wieku zaobserwowano dwa jeszcze słabsze obiekty, widoczne znacznie bliżej Megrez: składnik D jest odległy o 3,3″ i ma jasność 18,40m, zaś E jest odległy o 5,7″ i ma jasność 19,30m (dane na rok 2011). 
Charakterystyka fizyczna.
Jest to biała gwiazda ciągu głównego. Należy do typu widmowego A2. Jej temperatura to około 8630 K, wyższa niż temperatura fotosfery Słońca; gwiazda ta jest też 23 razy jaśniejsza niż Słońce. Jest to spowoodwane dwukrotnie większą masą, co skutkuje wyższą temperaturą wnętrza. Jej promień jest około dwukrotnie większy niż promień Słońca. Gwiazda ma około 50 milionów lat.

</doc>
<doc id="111410" url="https://pl.wikipedia.org/wiki?curid=111410" title="Alioth">
Alioth

Alioth ("Epsilon Ursae Majoris", "ε UMa") – najjaśniejsza gwiazda w gwiazdozbiorze Wielkiej Niedźwiedzicy, część asteryzmu Wielkiego Wozu. Jest oddalona o 83 lata świetlne od Słońca.
Nazwa.
Tradycyjna nazwa gwiazdy, Alioth, pochodzi od zniekształconego arabskiego słowa ', oznaczającego „czarny koń” lub „byk”. To samo pochodzenie ma nazwa gwiazdy Alkor. W znanej dziś formie nazwa Alioth pojawiła się w średniowiecznych tablicach alfonsyńskich. Nazwie tej przypisywano też inny źródłosłów, m.in. wywodząc ją od arabskiego ', oznaczającego „tłusty ogon [wschodniej owcy]”. Chińczycy znali tę gwiazdę pod nazwą (przodek lunety). Dla Hindusów nosiła nazwę Angiras, imię jednego z siedmiu wielkich mędrców. Międzynarodowa Unia Astronomiczna w 2016 formalnie zatwierdziła użycie nazwy Alioth dla określenia tej gwiazdy.
Charakterystyka.
Alioth to biała gwiazda należąca do typu widmowego A. Ma temperaturę 9400 K i jasność 108 razy większą niż jasność Słońca. Masa tej gwiazdy jest około trzy razy większa niż masa Słońca, a jej promień czterokrotnie większy niż promień Słońca. Prawdopodobnie zbliża się do końca okresu syntezy wodoru w hel w jądrze.
Jest gwiazdą zmienną typu Alfa² Canum Venaticorum o okresie zmienności 5,1 dnia, związanym z obrotem gwiazdy i jej pola magnetycznego. Obserwowana wielkość gwiazdowa zmienia się od 1,76 do 1,79. Pole to jest słabe jak na gwiazdę tego typu, 15 razy słabsze niż u gwiazdy Cor Caroli, ale też sto razy silniejsze niż ziemskie pole magnetyczne. Jest wystarczająco silne, aby gwiazda miała osobliwe widmo, związane z koncentracją pierwiastków chemicznych w niektórych obszarach powierzchni. Przykładowo tlen i chrom mają znacznie podwyższoną zawartość w pobliżu równika magnetycznego, który jest odchylony od równika gwiazdy.

</doc>
<doc id="111412" url="https://pl.wikipedia.org/wiki?curid=111412" title="Sędowoj">
Sędowoj



</doc>
<doc id="111413" url="https://pl.wikipedia.org/wiki?curid=111413" title="Sędźwoj">
Sędźwoj



</doc>
<doc id="111414" url="https://pl.wikipedia.org/wiki?curid=111414" title="Sudywoj">
Sudywoj



</doc>
<doc id="111415" url="https://pl.wikipedia.org/wiki?curid=111415" title="Słowo maszynowe">
Słowo maszynowe

Słowo maszynowe, w skrócie słowo – podstawowa porcja informacji, na której operuje system komputerowy. Słowo, w przypadku maszyn operujących na arytmetyce binarnej, złożone jest z odgórnie określonej liczby bitów, którą nazywa się "długością" lub "szerokością" słowa i najczęściej jest potęgą liczby 2. Zazwyczaj długość słowa w danej architekturze komputera determinuje rozmiar szyny danych oraz rejestrów procesora.
W przypadku systemów operujących na arytmetyce innej niż binarna zamiast bitów występują inne, charakterystyczne dla danej maszyny, atomowe jednostki informacji, na przykład w komputerach operujących na arytmetyce trójkowej słowa zbudowane są z tritów.
W przypadku komputerów osobistych, w zależności od ich architektury, dla procesora słowem jest 16-bitowy (2-bajtowy), 32-bitowy (4-bajtowy) lub 64-bitowy (8-bajtowy) element danych.
Słowa wielokrotne.
Słowo podwójne lub dwusłowo (dword – ang. "double word") to ilość informacji równa dwóm słowom. Słowo poczwórne (qword – ang. "quadword", "quadruple word") to ilość informacji równa czterem słowom. Istnieją dwa, aczkolwiek mało popularne, angielskie terminy na określenie słowa ośmiokrotnego: dqword – ang. "double quadruple word" oraz oword – ang. "octuple word".
Problem znaczeniowy.
W odniesieniu do maszyn opartych na architekturze x86, terminy "słowo podwójne" i "słowo poczwórne" mogą być mylące. W architekturze tej długość słowa maszynowego wynosi 16 bitów, ale z biegiem lat architekturę tę rozszerzano o IA-32 oraz x86-64, gdzie są one architekturami odpowiednio 32- i 64-bitowymi. W tym przypadku pojęcia dwusłowo i słowie poczwórne zazwyczaj nadal mają znaczenie porcji cztero- i ośmiobajtowej, czyli tak jakby była to wciąż architektura 16-bitowa. Ze względu na globalną powszechność tej architektury pojęcie "słowo" jest mylnie utożsamiane z 16-bitowym elementem danych.
Przykład.
Przykładowe słowo:
 00110101 11110010
ma szerokość 16 bitów, czyli 2 bajtów, więc jest to słowo 16-bitowe albo 2-bajtowe. W takiej postaci jest przechowywane w pamięci, choć kolejność bajtów (bitów również) słowa w pamięci może być różna. W celu ułatwienia odczytu przez człowieka, słowa zapisuje się zwykle w szesnastkowym systemie liczbowym:
 35F2
a dwa bajty, które wchodzą w jego skład, to 35 i F2.

</doc>
<doc id="111416" url="https://pl.wikipedia.org/wiki?curid=111416" title="Strzedziwoj">
Strzedziwoj

Strzedziwoj – staropolskie imię męskie, złożone z członu "Strzedzi-" ("strzec" - równoznacznego ze "Strzeży-") oraz członu "-woj" ("wojownik"). Znaczenie imienia: "ten, który strzeże wojowników" albo "ten, którego strzegą wojownicy".
Strzedziwoj imieniny obchodzi 4 maja.

</doc>
<doc id="111417" url="https://pl.wikipedia.org/wiki?curid=111417" title="Wyspy Blasket">
Wyspy Blasket

Wyspy Blasket, ang. Blasket Islands, Blaskets, irl. Na Blascaodaí – grupa sześciu niewielkich wysp u zachodnich wybrzeży Irlandii, w pobliżu przylądka Slea Head (hr. Kerry). Największe z nich to: An Blascoad Mór (ang. Great Blasket), Inishtooskert, Inishnabro i Inishvickillane.
Wyspy odznaczają się ubogą florą i fauną. Strome stoki, opadające w stronę morza wysokimi klifami, pokryte są w wielu miejscach torfem. Występują zbiorowiska karłowatych drzew, m.in. wierzb. Gniazdują tu ptaki morskie m.in. maskonury, występują króliki, foki, na największej z wysp zdziczałe osły.
We wczesnym średniowieczu przebywali tu mnisi, w późniejszych wiekach największą z tych niegościnnych, ubogich wysp zamieszkiwała grupa rybaków i rolników. W 1840 było ich ok. 150, w czasie wielkiego głodu populacja spadła do ok. 100 osób, by osiągnąć maksimum w 1916 (176 mieszkańców). Od tego czasu liczba mieszkańców ciągle spadała, aż do roku 1953/54, kiedy to 22 ostatnich mieszkańców opuściło wyspę. Podstawę utrzymania i wyżywienia stanowiło rybactwo, uprawa ziemniaków, hodowla niewielkich stad owiec czy pojedynczych sztuk bydła.
Ograniczony kontakt ze stałym lądem spowodował przetrwanie tradycyjnej kultury oraz języka irlandzkiego w powszechnym użyciu. Pod koniec XIX w. i na początku XX w. charakter wyspy przyciągała badaczy: lingwistów, antropologów itp. Częściowo dzięki ich inspiracji powstało tu w latach 20. i 30. XX w. kilka interesujących dzieł literatury irlandzkiej, opisujących lokalne tradycje i styl życia mieszkańców, a także będących odbiciem tradycyjnych historii, ustnie przekazywanych przez mieszkańców, sięgających parę wieków wstecz. Za przykład może służyć powieść pt. "Dwadzieścia lat dorastania" Maurice’a O’Sullivana.
W pobliżu wysp spoczywają na dnie wraki dwóch okrętów hiszpańskiej Wielkiej Armady, które zatonęły w 1588.
Obecnie znaczenie turystyczne – połączenia Great Blasket ze stałym lądem, mniejsze wyspy, uznane za rezerwat przyrody, niedostępne bez specjalnego pozwolenia.

</doc>
<doc id="111418" url="https://pl.wikipedia.org/wiki?curid=111418" title="Wielki głód">
Wielki głód



</doc>
<doc id="111420" url="https://pl.wikipedia.org/wiki?curid=111420" title="Rzędziwoj">
Rzędziwoj

Rzędziwoj — staropolskie imię męskie, złożone z członu "Rzędzi-" ("rządzić") oraz członu "-woj" ("wojownik"). Po raz pierwszy odnotowane w dawnych dokumentach w 1258 roku. Imię to mogło znaczyć "rządzący wojownikami". Możliwe staropolskie zdrobnienia: Rzędoch, Rzędocha (masc.).
Rzędziwoj imieniny obchodzi 10 lipca.

</doc>
<doc id="111421" url="https://pl.wikipedia.org/wiki?curid=111421" title="Nowotwór złośliwy">
Nowotwór złośliwy

Nowotwór złośliwy (łac. "neoplasma malignum") – nowotwór utworzony z komórek o niskim zróżnicowaniu (niedojrzałych), o budowie znacznie odbiegającej od obrazu prawidłowych tkanek.
Charakteryzuje się szybkim wzrostem, atypią i brakiem torebki, czym (między innymi) różni się od nowotworu niezłośliwego. 
Rozprzestrzenia się poprzez naciekanie (wrastanie między komórki) pobliskich tkanek, co upośledza ich funkcję. Naciekając naczynia limfatyczne i krwionośne, przedostaje się do ich światła. W efekcie komórki są w stanie zawędrować wraz z krwią lub chłonką w odległe miejsca organizmu, gdzie dają początek nowym guzom. Takie przerzuty uniemożliwiają efektywną terapię poprzez resekcję guza pierwotnego, gdyż ogniska wtórne powodują nawroty choroby i pogorszenie stanu chorego, co doprowadza do śmierci.
Nowotwór złośliwy (ang. "cancer") często jest niepoprawnie utożsamiany z rakiem (ang. "carcinoma"), który jest tylko jedną z jego postaci (rak jest to nowotwór złośliwy tkanki nabłonkowej). Każdy rak jest nowotworem złośliwym, natomiast nie każdy nowotwór złośliwy to rak. Inne nowotwory złośliwe to na przykład mięsak, potworniak niedojrzały, chłoniaki, glejak, czerniak.

</doc>
<doc id="111423" url="https://pl.wikipedia.org/wiki?curid=111423" title="Przedwoj">
Przedwoj

Przedwoj – staropolskie imię męskie, złożone z dwóch członów: "Przed-" i "-woj" ("wojownik"). Imię to może znaczyć "stawiający wyżej wojowników" lub "ten, który idzie (zajmuje miejsce) przed innymi wojownikami".
Przedwoj imieniny obchodzi 23 listopada.

</doc>
<doc id="111424" url="https://pl.wikipedia.org/wiki?curid=111424" title="Klemens z Ochrydy">
Klemens z Ochrydy

Klemens z Ochrydy, (cs. Rawnoapostolnyj Klimient, jepiskop Ochridskij, , "Kliment Ochridski"; ur. ok. 840 w płd. części Bułgarii, zm. 17 lipca 916 w Ochrydzie) – Bułgarski uczeń świętych Cyryla i Metodego, biskup Drembicy () i Belitsy (bg. Белица, "Belica" w Macedonii Pirińskiej), arcybiskup Ochrydy, pierwszy biskup i apostoł Bułgarii, współtwórca rytu słowiańskiego, święty prawosławny i katolicki.
Żywot świętego.
Data urodzenia Klemensa nie jest znana. Był najprawdopodobniej Słowianinem pochodzącym z Macedonii. Bardzo wcześnie został uczniem Konstantyna i Metodego. Miał im towarzyszyć już w misji chazarskiej (860-861), w czasie której na cześć odnalezionych przez Metodego w Chersonezie relikwii świętego Klemensa papieża, nadano mu imię Klemens. Wraz z Konstantynem i Metodym znalazł się w latach 867-869 w Rzymie, gdzie najprawdopodobniej otrzymał święcenia kapłańskie. Po śmierci Konstantyna towarzyszył Metodemu w jego misji na Morawach.
W 885 roku biskup Metody zmarł na Morawach. Jako swego następcę wyznaczył Gorazda. Ten nie zdołał jednak sprostać opozycji duchownych łacińskich wspieranych przez księcia morawskiego Świętopełka. Przywódcy słowiańskiego kościoła na Morawach: Gorazd, Klemens, Naum, Angelary, Laurencjusz i Sawa zostali uwięzieni i poddani torturom. Klemens, Naum i Angelary, wygnani z Moraw zostali serdecznie przyjęci przez namiestnika Borysa w Belgradzie. Książę Borys udzielił im w Plisce gościny w domach swych dostojników, umieszczając Klemensa i Nauma u sampsesa Eschacza (Eschatzes), a Angelarego u Czesława. Z faktu rozdzielenia misjonarzy część uczonych wnioskuje o napięciach wywołanych przez pojawienie się posługujących się liturgią słowiańską uczniów Metodego wśród greckiego duchowieństwa. Godności kościelne w Plisce i Presławiu, starej i nowej stolicy państwa były obsadzane przez duchownych greckich, dla słowiańskiej liturgii i uczniów Metodego nie było tam miejsca. Ich status był więc początkowo nieokreślony. W dokumentach byli określani jako „mistrzowie” i „nauczyciele” ("didaskaloi"). W trakcie 886 roku zmarł Angelary. Z końcem tego roku Klemens opuścił Pliskę i udał się nad zachodnią granicę państwa, do prowincji Kutmiczewicy, leżącej na zachód od Wardaru, której główny ośrodek stanowił Dewol.
Na objętym przez siebie terenie Klemens rozwinął szeroko zakrojoną działalność apostolską. Stale podróżując, nauczając i studiując, wykształcił około trzech i pół tysiąca kapłanów. Skupił wokół siebie krąg wykształconych uczniów, którzy wspierali go w pracy kościelnej i oświatowo-literackiej, a potem podjęli jego pracę. W 893 roku został powołany przez nowego władcę Symeona na biskupa Drewenicy (Drembicy)-Welicy położonej na północ od Ochrydu. Wybudował w Ochrydzie dwie cerkwie i klasztor świętego Pantelejmona. Przekazane mu przez księcia Borysa Michała dobra w Dewolu, Glawenicy i Ochrydzie podarował klasztorowi. Pod koniec życia złożył rezygnację z biskupstwa, i choć nie została ona przyjęta przez Symeona wycofał się do klasztoru, skąd zawiadywał powierzoną sobie diecezją. Zmarł 27 (lub 17) lipca 916 roku.
Spuścizna.
Pisma.
Klemens kontynuował pracę przekładową Cyryla i Metodego, tłumacząc z greckiego te części Pisma Świętego i liturgii bizantyńskiej, których oni nie zdążyli oddać po słowiańsku. Pozostawił po sobie liczne kazania i homilie oraz eulogie. Zachowało się około 50 kazań i eulogii, m.in.: na Zwiastowanie Najświętszej Marii Panny, na Boże Narodzenie, na Chrzest Chrystusa, na Odnalezienie Chrystusa w świątyni, na Przemienienie Pańskie, na Wniebowzięcie NMP, na uroczystość świętych Piotra i Pawła, pochwała Cyryla i Metodego, świętego Klemensa papieża, świętego Jana Chryzostoma, świętych Kosmy i Damiana. Wśród dzieł przypisywanych Klemensowi w oparciu o analizę językową wymienia się: "Legendy pannońskie", "Ordo Confessionis" z "Euchologium synajskiego" i pewne części głagolickich "fragmentów Cloza". Przypuszcza się także, że tzw. "Zabytki fryzyńskie" mają związek z twórczością Klemensa.
Pisma Klemensa odznaczają się umiejętnością przystosowania języka do poruszanego tematu i znaczną samodzielnością. Klemens potrafi przemawiać z władczym majestatem używając wyrazów dźwiękonaśladowczych (np. "grzmiał niczym grzmot"), to znowu jak w eulogii Cyryla przemawiać łagodnie: "Zazdroszczę ci twoich warg wielojęzycznych, z których duchowa słodycz spływa na wszystkie ludy". Używa bardzo efektownych figur retorycznych np. zwracając się z wezwaniami do pary świętych, co nadaje im charakter antyfony. W swoich pismach obszernie korzysta ze źródeł greckich, łacińskich i niemieckich.
Pisma Klemensa stały się po jego śmierci tak popularne i cieszyły się tak wielkim autorytetem, że wiele z nich kopiści zaczęli przypisywać Janowi Chryzostomowi. Sława ich rozprzestrzeniła się w całym świecie słowiańskim. Po chrzcie Rusi w 988 roku, wiele pism Klemensa trafiło na Ruś. Po upadku państwa bułgarskiego w ciągu XI i XII wieku dorobek Klemensa został prawie doszczętnie zniszczony przez duchowieństwo greckie, które tępiło piśmiennictwo słowiańskie zarzucając mu herezję i uleganie wpływom bogomilskim. Zniszczeniu uległ wówczas między innymi słowiański żywot Klemensa napisany przez jego uczniów. Część spuścizny po Klemensie przetrwała dzięki przeróbkom greckim dokonanym przez dwóch greckich biskupów Ochrydy Teofilakta pod koniec XI wieku i Demetriosa Chomatiana na początku XII wieku. Większość rękopisów słowiańskich pism Klemensa pochodzi z terenów Rusi.
Klemens a głagolica.
Dyskutowany jest stosunek Klemensa do głagolicy alfabetu utworzonego przez Konstantyna. Według części uczonych Klemens pisał wyłącznie w głagolicy i dlatego nie pozostał w Presławiu. Istnieje nawet przypuszczenie, że nie mogąc go nakłonić do używania cyrylicy władca bułgarski celowo wysłał go w najdalszy zakątek państwa. Istnieją i sądy przeciwne, które twierdzą, że Klemens zastawszy po ucieczce z Moraw w Presławiu cyrylicę, sam zaczął stopniowo zastępować nią teksty zapisane głagolicą. Dyskusja sięga korzeniami do krótszego życiorysu Klemensa, w którym mówi się o tym, że wynalazł on nowe pismo słowiańskie, doskonalsze od pisma Konstantyna.
Kult.
W dowód wielkich zasług Bułgarska Cerkiew Prawosławna nadała świętemu tytuł równego apostołom, a uniwersytet w Sofii nosi jego imię. Jest jednym z największych świętych na Bałkanach.
Cerkiew prawosławna wspomina świętego dwukrotnie:
W Kościele katolickim wspominany jest w grupie Siedmiu Apostołów Bułgarii dawniej 17 lipca (dzień śmierci), a w nowym Martyrologium Rzymskim 22 listopada.

</doc>
<doc id="111425" url="https://pl.wikipedia.org/wiki?curid=111425" title="Krasowa (powiat strzelecki)">
Krasowa (powiat strzelecki)

Krasowa (dodatkowa nazwa w j. niem. Krassowa) – wieś w Polsce położona w województwie opolskim, w powiecie strzeleckim, w gminie Leśnica.
Wierni Kościoła rzymskokatolickiego należą do parafii Januszkowice, w powiecie krapkowickim.
Historia.
Pierwsza wzmianka o wsi Krasowa pochodzi z 1679 roku, wymienia się ją jako „Kraszowa”. W tym czasie wioska ta była własnością proboszcza z Leśnicy Opolskiej. W 1720 roku Krasowa liczyła 82 mieszkańców. Później w roku 1783 wieś liczyła 75 mieszkańców w tym: 6 kmieci, 9 zagrodników i 1 chałupnik. Wtedy funkcjonował młyn wodny. Do 1936 roku miejscowość nosiła nazwę urzędową Krassowa, a w latach 1936–1945 – Klein Walden.
W 1910 roku 258 mieszkańców mówiło w języku polskim, 4 w językach polskim i niemieckim, natomiast 3 osoby posługiwały się jedynie językiem niemieckim. W 1919 r. mieszkańcy założyli tu oddział Polskiej Organizacji Wojskowej Górnego Śląska. Podczas plebiscytu w 1921 roku we wsi uprawnionych do głosowania było 154 mieszkańców (w tym 22 emigrantów). Za Polską głosowało 70 osób, za Niemcami 84 osoby.
W czasie trwania III powstania śląskiego, 7 maja 1921 roku wieś została zdobyta przez baon Pawła Dziewiora. Od 21 maja w rejonie Krasowej walczyły pułki powstańcze Walentego Fojkisa, Pawła Cymsa, Franciszka Rataja, a później Karola Gajdzika. Przez kilka dni wieś przechodziła z rąk do rąk. 4 czerwca została ostatecznie opanowana przez siły niemieckie..
1720: 82 mieszkańców
1783: 75
1817: 93
1845: 204
1861: 217
1910: 265
1939: 293
1996: 215
2008: 202
2014: 194

</doc>
<doc id="111426" url="https://pl.wikipedia.org/wiki?curid=111426" title="Przybywoj">
Przybywoj

Przybywoj – staropolskie imię męskie, złożone z dwóch członów: "Przyby-" ("przybywać") i "-woj" ("wojownik"). 
Przybywoj imieniny obchodzi 5 lipca.
Przybywoj i Odolan, przywódcy buntu przeciw objęciu władzy przez Chrobrego po śmierci Mieszka I, to pierwsi znani Polacy nienależący do rodu książęcego.

</doc>
<doc id="111427" url="https://pl.wikipedia.org/wiki?curid=111427" title="Naczęwoj">
Naczęwoj

Naczęwoj – staropolskie imię męskie, złożone z dwóch członów: "Naczę-" ("zacząć") i "-woj" ("wojownik", może też "wojowanie"). Być może oznaczało "ten, który rozpoczyna wojowanie".

</doc>
<doc id="111428" url="https://pl.wikipedia.org/wiki?curid=111428" title="Klemens Aleksandryjski">
Klemens Aleksandryjski

Klemens Aleksandryjski, gr. "Κλήμης ὁ Ἀλεξανδρεύς", właśc. łac. Titus Flavius Clemens (ur. prawdopodobnie ok. 150 w Aleksandrii, zm. ok. 212 w Azji Mniejszej) – piszący po grecku teolog wczesnochrześcijański, Ojciec Kościoła opiewany przez Leona VI, poeta; zaliczany w poczet świętych katolickich oraz prawosławnych.
Życie.
Już jako dorosły, nie znalazłszy w filozofii pełnej odpowiedzi na poszukiwania prawdy, nawrócił się na chrześcijaństwo. Nie porzucił swego umiłowania filozofii. Jego nauczycielem był Panten, założyciel aleksandryjskiej szkoły katechetycznej, jednej z najważniejszych w starożytności. Po Pantenie kierownikiem szkoły został Klemens. W czasie prześladowania za Septymiusza Sewera, w roku 202 opuścił Aleksandrię i udał się do Azji Mniejszej, gdzie zmarł ok. 212 roku. Nauczał filozofii greckiej, traktując ją jako wprowadzenie do chrześcijaństwa. Jego uczniem był Orygenes, dla którego Klemens jako wytrawny znawca filozofii greckiej był głównym pośrednikiem między nauką grecką a chrześcijańską.
Poglądy.
Klemens rozwinął teorię wiary i wiedzy, która została przyjęta przez Kościół chrześcijański. Sam filozoficznie niesamodzielny i eklektyczny, stworzył jednak program nauki chrześcijańskiej i przyczynił się do tego, że grecka kultura umysłowa została użyta przy kształtowaniu filozofii chrześcijańskiej. Klemens z Aleksandrii był teologiem chrześcijańskim. Swoje poglądy zawarł w trzech dziełach. W "Upomnieniu Greków" przedmiotem jego rozważań były błędy popełnione przez pogan. W dziele "Paedagogus" opisał podstawy chrześcijańskiej moralności. W "Barwnych kobiercach" zredagowanych aforystycznie, Klemens rozwija podstawową naukę chrześcijańską, przedstawioną nie jako wiara, lecz jako wiedza, i to całkowicie zgodna z filozofią starożytną.
Klemens wyróżniał dwa typy chrześcijaństwa. Podstawą pierwszego było dosłowne rozumienie Pisma Świętego, drugiego – wiedza oparta na Słowie i filozofii antycznej. Zwieńczeniem poznania była ekstaza. Taki podział powodował rozróżnienie dwóch rodzajów chrześcijan: zwykłych wierzących i „doskonałych” lub „gnostyków”, którzy swoją wiarę definiowali poprzez filozofię.
Swoich poglądów na temat hierarchii kościelnej teolog nie wyrażał precyzyjnie. Najprawdopodobniej uważał, że hierarchowie są spadkobiercami nauk Chrystusa i mają za zadanie je głosić, dlatego chrześcijanie winni okazywać posłuszeństwo wobec swoich zwierzchników duchowych. 
Według niego normą nauczania chrześcijaństwa jest Biblia w interpretacji Kościoła. Stworzył teorię mówiącą, że prawda zawarta w Piśmie Świętym jest przedstawiona poprzez symbole. Do jej poznania należy zastosować platońską koncepcję o hierarchii bytów, tj. niższe byty są odzwierciedleniem wyższych i są ich symbolami. W podobny sposób prawdę za pomocą symboli przedstawiali zarówno prorocy, jak i filozofowie pogańscy.
W rozumieniu Klemensa Tradycja była tożsama z kanonem wiary lub kanonem kościelnym. Wierzył, że w ramach kościelnej powszechnej Tradycji istniała tradycja doktrynalna "gnósis" lub "parádosis", dostępna dla chrześcijańskich elit intelektualnych. Polegała na harmonii prawa starotestamentowego i nauki proroków z Nowym Przymierzem.
Według Klemensa Bóg jest niepojęty: transcendentny oraz jest monadą i jednością, a jednocześnie ogarnia wszechświat i przezwycięża jedność i monadę. Ojca poznaje się za pośrednictwem Syna, który jest jego Słowem i umysłem. Jednocześnie Syn wyraża siłę Ojca. Syn nie ma początku i stanowi jedność z Ojcem. Duch emanuje ze Słowa, którego mocą prowadzi wiernych do Boga. Klemens tłumaczył istotę Trójcy poprzez pryzmat nauk platońskich. Uwidacznia się to w sposobie, w jaki określa hierarchię w jej obrębie. Zdaje się podporządkowywać Syna Ojcu, a Ducha Synowi, jednak nie wskazuje na nierówność Trzech Osób Trójcy. W swoim spojrzeniu na istotę Syna Klemens był krytykowany przez Focjusza za poglądy zbliżone do doketyzmu. W odróżnieniu od wyznawców doketyzmu Klemens był jednak zwolennikiem prawdziwego wcielenia Syna. Uważał, że Chrystus wstąpił w ciało ludzkie, co uczyniło go jednocześnie ludzkim i boskim. Do poglądów doketów zbliżyło go twierdzenie, że Chrystus nie miał ludzkich namiętności, a jego duszą kierowało Logos, które łączyło go z ciałem. W swoich pracach Klemens nie rozwijał aspektu zbawienia ludzi przez mękę i śmierć Chrystusa na krzyżu, powtarzał dotychczasowe poglądy apologetów chrześcijańskich na ten temat, dodając do nich właściwy dla siebie mistycyzm. Dla teologa Chrystus był przede wszystkim wszechstronnym nauczycielem, źródłem wiedzy, niecielesnej miłości, prawości i uzdrowicielem rodzaju ludzkiego. Ludzka natura Chrystusa służy człowiekowi za wzór do naśladowania, a poprzez zdobycie wiedzy o Bogu człowiek bierze udział w nieśmiertelności.
Jako przedstawiciel aleksandryjskiej szkoły teologicznej Klemensowi obcy był zachodni pogląd na odpowiedzialność ludzi za grzech Adama. Według niego pierwszy człowiek w zamyśle Bożym miał doskonalić się stopniowo. Ponieważ został przez Stwórcę obdarzony wolną wolą, wybrał przyjemności fizyczne zamiast rozwoju duchowego. Karą za ten wybór było wygnanie z raju, śmiertelność, chwiejność woli i pobłażanie zmysłowości. Adam w tym przypadku był symbolem grzeszności ludzi (choć Klemens uważał go również za postać historyczną). Nowo narodzone dziecko jest obdarzone iskrą Bożą, dopiero świadome wybory określają jego stosunek do Stwórcy. Poprzez chrzest człowiek otrzymuje Ducha, który jest symbolem przynależności do Chrystusa. Wskutek chrztu zyskuje odpuszczenie grzechów, oświecenie i boskie synostwo, będące następstwem duchowego odrodzenia.
Jako jeden z pierwszych ortodoksów głosił świętość małżeństwa chrześcijańskiego.
Dzieła.
Autor zachowanych dzieł: "Słowo zachęty dla pogan", "Wychowawcy" i "Kobierców". Jego dzieło skierowane do Greków, było pierwszym pismem wczesnochrześcijańskim, które nie wyśmiewało kultury greckiej.
Wydania krytyczne.
&lt;poem&gt;
30 (ks. I) – wyd. C. Mondésert, M. Caster, P. Th. Camelot /1951 r./ 
38 (ks. II) – wyd. C. Mondésert, M. Caster, P. Th. Camelot /1954 r./
463 (ks. IV) – wyd. A. van Den Hoek /2001 r./ 
278-279 (ks. V)
446 (ks. VI) – wyd. P. Descourtieux /1999 r./
428 (ks. VII)
&lt;/poem&gt;

</doc>
<doc id="111429" url="https://pl.wikipedia.org/wiki?curid=111429" title="Pyrzowice">
Pyrzowice

Pyrzowice – wieś sołecka w Polsce położona w województwie śląskim, w powiecie tarnogórskim, w gminie Ożarowice. Na jej terenie ulokowany jest Międzynarodowy Port Lotniczy Katowice.
W latach 1975–1998 miejscowość należała administracyjnie do województwa katowickiego.
Położenie.
 Wieś położona jest w północnej części Górnośląskiego Okręgu Przemysłowego.
Nazwa.
Nazwę miejscowości w zlatynizowanej staropolskiej formie "Pyrzowicze" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Wieś wzmiankowana po raz pierwszy w 1340. Wchodząca w granice Księstwa Siewierskiego, położona na skraju historycznej puszczy "Smolnik", stanowiła własność klasztoru Norbertanek na krakowskim Zwierzyńcu. Później przechodziła przez ręce kolejnych właścicieli, między innymi krakowskiego szlachcica Jana Twardowskiego, a w I połowie XV wieku stała się własnością Stanisława Rudzkiego herbu Pilawa. W latach 1535–1537 Krzysztof Jarocki herbu Rawicz z Jarocina, syn marszałka nadwornego koronnego Stanisława Jarockiego, zakupił Pyrzowice wraz z sąsiednimi wioskami: Tąpkowicami oraz Dobieszowicami.
W dokumentach dają się również odnaleźć nazwy nieistniejących już przysiółków: "Żar" (w którym uprawiano bartnictwo), "Chrósty", "Mostki", "Mostkowa Struga". Przysiółkiem były również Celiny, które wykształciły się na dzisiejszą samodzielną wieś.
Zaginęły też nazwy wzgórz: "Jeziorna Góra" i "Gościnna Góra", modrzewiowy dwór w parku lipowym oraz karczma stojąca do początków XIX wieku przy drodze do Zendka.
W 1940 w sąsiednim Zendku powstało lotnisko (Schendek, później nazwane Udetfeld), które stanowiło element realizowanego przez dowództwo Luftwaffe programu rozwoju sieci lotnisk wojskowych. Zniszczone podczas wycofywania się wojsk niemieckich w 1945 roku. Po wojnie odbudowane przez polskie wojska lotnicze – służyło jako baza dla wojsk lotniczych SZ PRL. W latach 90 XX wieku po przekazaniu cywilom stało się zalążkiem współczesnego Międzynarodowego Portu Lotniczego Katowice.
W roku 2003 w rejonie wsi utworzono gminną strefę aktywności gospodarczej.
Transport.
Port Lotniczy.
W pobliżu wsi ulokowany jest Międzynarodowy Port Lotniczy Katowice.
Kolej.
Przez Pyrzowice przebiega linia kolejowa łącząca Ożarowice z Zawierciem. Jest ona fragmentem dawnej linii Zawiercie-Tarnowskie Góry. Jeszcze na przełomie XX i XXI wieku w używana była do transportu towarowego. Obecnie wyłączona z użytku. W planie rozwoju kolejnictwa na lata 20 XXI wieku jest uruchomienie połączenia kolejowego do Katowic.

</doc>
<doc id="111430" url="https://pl.wikipedia.org/wiki?curid=111430" title="Wyspa Księcia Patryka">
Wyspa Księcia Patryka

Wyspa Księcia Patryka (ang. "Prince Patrick Island", fr. "Île du Prince-Patrick") – wyspa Archipelagu Arktycznego należąca do grupy Wysp Królowej Elżbiety i Parry’ego. Wyspa leży na północno-zachodnim skraju archipelagu i należy do najtrudniej osiągalnych. Powierzchnia wyspy wynosi 15 848 km². Praktycznie przez cały rok otoczona jest wiecznym lodem. Wyspa ma charakter nizinny, najwyższe wzniesienie, położone w jej południowo-zachodniej części, ma wysokość 273 m n.p.m. Urozmaiceniem rzeźby powierzchni jest niewysokie pasmo górskie Hardinge Mountains położone na zachodnim wybrzeżu czy też nienazwane wzniesienie wznoszące się na wysokość 147 m, u którego podnóża mieści się nieczynne już obserwatorium sejsmiczne Mould Bay. Teren wyspy poprzecinany jest płytkimi wąwozami, którymi płyną sezonowe strumienie. Linia brzegowa wyspy jest średnio urozmaicona. Posiada kilka zatok: Bloxsome Bay, Hardinge Bay, Dyer Bay, Moore Bay, Jameson Bay, Green Bay i Satellite Bay oraz kilka fiordów – Walker Inlet, Mould Inlet i Intrepid Inlet.
Sąsiednimi wyspami są: Eglinton Island i Wyspa Melville’a, oddzielone cieśniną Crozier Channel i Emerald Isle oddzielona cieśniną Fitzwilliam Strait oraz Brock Island i Wyspa Mackenziego Kinga, oddzielone Bollantyne Strait.

</doc>
<doc id="111434" url="https://pl.wikipedia.org/wiki?curid=111434" title="Anne Sexton">
Anne Sexton

Anne Sexton, właściwie: Anne Gray Harvey (ur. 9 listopada 1928, zm. 4 października 1974) – amerykańska poetka i pisarka.
Życiorys.
Anne Sexton urodziła się w Newton w stanie Massachusetts. Była córką Ralpha Harveya i Mary Gray Staples. Przez większą część życia cierpiała na depresję, pisanie poezji zostało jej zalecone przez psychiatrę w ramach terapii. W tym celu zapisała się na kurs tworzenia poezji (gdzie poznała poetkę Sylvię Plath), po ukończeniu którego szybko zaczęła odnosić sukcesy (druk m.in. w "The New Yorker", "Harper's Magazine" i "Saturday Review").
Sexton przetarła szlaki nie tylko dla kobiet-poetek, ale również dla tematów kobiecych w poezji: menstruacji, aborcji, masturbacji czy zdrady – uprzednio tematy te były w poezji uważane za tabu. Intymny, prywatny charakter jest twórczości każe zaliczyć Sexton do kręgu poetów konfesyjnych.
Anne Sexton zmarła śmiercią samobójczą w 1974 roku.
Nagrody.
W 1967 otrzymała nagrodę Pulitzera za zbiór "Live or Die".
Nawiązania do twórczości.
Anne Sexton został zadedykowany utwór Petera Gabriela "Mercy Street".
Bibliografia.
W Polsce ukazał się tomik "Kochając zabójcę" w 1994 roku.

</doc>
<doc id="111435" url="https://pl.wikipedia.org/wiki?curid=111435" title="Niegowoj">
Niegowoj

Niegowoj – staropolskie imię męskie, złożone z dwóch członów: "Niego-" ("rozkosz") i "-woj" ("wojownik"). Może ono oznaczać "tego, którego wojownicy zawsze cieszą, który może być zawsze z wojowników dumny".
Niegowoj imieniny obchodzi 17 lutego.

</doc>
<doc id="111437" url="https://pl.wikipedia.org/wiki?curid=111437" title="Maria Wocalewska">
Maria Wocalewska

Maria Wocalewska (ur. 24 kwietnia 1885 w Łodzi, zm. 4 sierpnia 1944 w Warszawie) – harcmistrzyni Rzeczypospolitej.
Życiorys.
Urodziła się w rodzinie nauczycielskiej, była córką Bolesława Tadeusza i Anny z Zakrzewskich. Ukończyła gimnazjum w Łodzi, następnie studiowała nauki przyrodnicze na Uniwersytecie Jagiellońskim w Krakowie. Po studiach wróciła do Łodzi i została nauczycielką. Stała na czele Narodowej Młodzieży Niepodległościowej. Prowadziła tajne nauczanie w kółkach samokształceniowych. Na ich bazie powstawały drużyny skautowe. W I Żeńskiej Drużynie Skautowej im. Emilii Plater była przyboczną. W 1914 została komendantką drużyn łódzkich i pełniła tę funkcję do 1916. W 1915 prowadziła pierwszą kolonię w Rudzie Pabianickiej, a w 1917 objęła komendę kursu dla instruktorek łódzkich w Okrągliku. W czasie wakacji korzystała z każdej okazji, by odwiedzić organizowane przez chorągiew łódzką placówki. Prowadziła wiele kursów dla opiekunek harcerskich. Wizytowała obozy w całej Polsce. Harcerstwo było jej drugą rodziną. Ideologię harcerska rozumiała, kochała, umiała interpretować i wpajać ją w młodzież. Często mawiała, że „do harcerstwa się nie należy, harcerką się jest lub się nią nie jest”. Świetnie bawiła się z dziećmi i młodzieżą. W gawędach często używała przypowieści. Cechowała ją pogoda ducha, wierzyła w piękno świata i dobro człowieka.
W 1915 była delegatką na Walny Zjazd Polskiej Organizacji Skautowej w Piotrkowie i została wybrana na członka Komendy Naczelnej POS. W 1918 weszła do Prezydium Zjazdu Zjednoczeniowego ZHP wszystkich organizacji harcerskich w kraju.
W lutym 1919 weszła do grona Naczelnictwa ZHP i objęła sprawy harcerstwa żeńskiego. W pierwszym rozkazie Naczelnictwa z 3 stycznia 1921, kiedy utworzono dwie gałęzie organizacji, na czele żeńskiej stanęła Maria Wocalewska i pełniła funkcję naczelniczki do 1923. W latach 1923–1926 – wiceprzewodnicząca ZHP. Ogromne zaangażowanie w sprawy harcerstwa poza granicami kraju spowodowało stały jej udział w Komisji Programowej dla Zagranicy w latach 1935–1939.
W czasie II wojny światowej weszła w skład Komendy Pogotowia Harcerek, współpracowała z PCK, prowadziła dom opiekuńczy dla dzieci w Skolimowie. Maria Wocalewska zginęła prawdopodobnie 4 sierpnia 1944 podczas powstania warszawskiego. Symboliczny grób rodzinny znajduje się na Starym Cmentarzu katolickim przy ul. Ogrodowej w Łodzi (kwatera 22).
Upamiętnienie.
Maria Wocalewska jest patronką 22 Łódzkiej Drużyny Harcerek „Watra” ZHP oraz wraz ze swoimi siostrami Jadwigą i Zofią patronką Łódzkiego Hufca Zuchów i Harcerek „Róża” Związku Harcerstwa Rzeczypospolitej.

</doc>
<doc id="111439" url="https://pl.wikipedia.org/wiki?curid=111439" title="Chodnik minowy">
Chodnik minowy

Chodnik minowy, chodnik minerski – chodnik podziemny (korytarz, tunel) wykonywany przez oblegających w kierunku umocnień przeciwnika w celu zniszczenia fortyfikacji oblężonych. Zniszczenie dokonywane było przez detonację materiałów wybuchowych w komorze minowej lub wypalenie konstrukcji drewnianej (tymczasowo podpierającej fortyfikację od dołu) i doprowadzenie do zawału ziemi.
Obrońcy w celu unieszkodliwienia chodników minerskich wykonywali chodniki przeciwminowe.

</doc>
<doc id="111442" url="https://pl.wikipedia.org/wiki?curid=111442" title="Chodnik przeciwminowy">
Chodnik przeciwminowy

Chodnik przeciwminowy, chodnik kontrminowy – chodnik (podziemny korytarz) wykonywany przez obrońców w kierunku oblegającego ich przeciwnika w celu wykrycia i zniszczenia chodników minowych wykonywanych przez oblegających.
System chodników przeciwminowych składał się z chodnika wejściowego, często będącego galerią przeciwstokową, chodników głównych, odchodzących od niej promieniście w kierunku przedpola i chodników bocznych, w których umieszczano posterunki nasłuchowe bądź kontrminy.
W fortyfikacjach stałych początkowe odcinki chodników przeciwminowych wykonywane były już w czasie pokoju, jako element przygotowania fortyfikacji do obrony. Zachowane do dzisiaj korytarze kontrminowe XIX-wiecznych fortyfikacji można zobaczyć w forcie Legionów cytadeli warszawskiej, twierdzy Modlin, twierdzy Kłodzko oraz Twierdzy Głogów.

</doc>
<doc id="111446" url="https://pl.wikipedia.org/wiki?curid=111446" title="Demiurg">
Demiurg

Demiurg (gr. "δημιουργός dēmiourgós") – w filozofii i religiach starożytnych istota boska stwarzająca świat materialny.
Demiurg może być rozumiany jako postać, bezosobowa siła sprawcza czy metafora opisująca funkcjonowanie przyrody. 
Filozoficzne znaczenie demiurgowi nadał Platon, który uczynił go siłą sprawczą w swojej filozofii przyrody. Istotną reinterpretację przedstawili gnostycy, przypisując demiurgowi ważną rolę w swojej religii i łącząc go z symboliką chrześcijańską. Demiurg (identyfikowany często z Jahwe) miał stworzyć świat materialny, w którym jest uwięziony wraz z duszami ludzkimi. Jest odróżniany od prawdziwego Boga, niezwiązanego z materią i złem świata. Wraz z tekstami Plotyna, neoplatonizm wykształcił odmienną kosmologię, nie odwołującą się do figury demiurga. Demiurg w myśli filozoficznej i religijnej uległ marginalizacji. Pojawiał się w tradycji ezoterycznej i niektórych dziełach kulturowych (szczególnie u Williama Blake'a). W ostatnich dekadach zaczął pojawiać się w różnych interpretacjach w dziełach kultury popularnej.
Geneza pojęcia.
Słowo jest połączeniem starogreckich słów "δῆμος" (lud) i "ἔργον" (praca) i było w użyciu potocznym – w dwóch podstawowych znaczeniach: rzemieślnika (osoby wykonującej fizyczną pracę wytwórczą) oraz urzędnika (osoby „pracującej dla ludzi”). Filozoficzne znaczenie nadał pojęciu dopiero Platon.
Oba potoczne znaczenia pojawiają się u Homera w "Odysei". W pierwszym fragmencie „demiurgowie” to wróżbici, lekarze i pracownicy fizyczni. W późniejszym okresie pojęciem tym zaczęto określać rzemieślników, takich jak kowale, stolarze czy garncarze i ogólnie osoby zajmujące się działalnością wytwórczą. W tym znaczeniu słowo pojawia się u Sofoklesa, Herodota czy Arystofanesa (który odnosi je do Hermesa). Późniejsze, filozoficzne, teksty często odwoływały się do metafory rzemieślnika wydobywającego kształt z nieuformowanej materii takiej jak glina czy kamień.
U Homera występuje również drugie znaczenie słowa demiurg – jako urzędnika czy osoby sprawującej funkcje publiczne. W tym znaczeniu używane jest m.in. u Tukidydesa. W niektórych poleis (np. doryckich) tym mianem określano pewne ustalone urzędy. W Związku Achajskim ważną rolę odgrywało kolegium 10 demiurgów.
Platon.
Filozoficzne znaczenie pojęciu demiurga nadał Platon. Obok potocznego znaczenia używa go w nowym sensie, jako rzemieślnika-stwórcy materialnej postaci świata. Ta nowa postać demiurga pojawia się marginalnie w "Państwie" (507, 530), "Sofiście" (234a-b), "Prawach" (902), "Polityku" (270, 273, 308) i "Filebie" (27). W rozwiniętej postaci figura demiurga przedstawiona jest w "Timajosie", głównym dziele Platona poświęconym filozofii przyrody, zawierającym koncepcje fizyczne i kosmologiczne.
Grekom obca była myśl, by świat mógł zostać stworzony z niczego ("ex nihilo"). Pierwotnym stanem był chaos, w którym istniała materia w stanie nieuporządkowania. Chaos dopiero później został przekształcony w Kosmos, czyli znany świat złożony z uporządkowanej materii.
Demiurg tworzy świat poprzez porządkowanie i przekształcanie istniejącej uprzednio materii, na podobieństwo rzemieślnika, który wydobywa kształty z surowca. Tworząc świat wzoruje się na idealnym świecie idei, jednak proces tworzenia jest ograniczony warunkami materii i koniecznością ("ananke"). Postać demiurga jest istotnym elementem dualistycznej ontologii Platona, w której światy idei i materii są wyraźnie oddzielone. Demiurg nie stwarza żadnego z tych światów, a jedynie wprowadza świat idei w świat materialny, w tym najwyższą z idei, ideę Dobra. Demiurg w ujęciu Platona jest bytem świadomym i dobroczynnym, czym różni się od późniejszego demiurga gnostyków. Z kolei od Boga judaizmu i chrześcijaństwa różni go to, że nie jest prawdziwym stwórcą świata.
Proces tworzenia jest kilkustopniowy. Na początku demiurg „wziął wszechświat cały widzialny, który nie miał spokoju, tylko się poruszał byle jak i bez porządku, wyprowadził go z chaosu i doprowadził do ładu”. Umieścił rozum w duszy świata, a następnie duszę w ciele świata. Demiurg tworzy też bogów, a ci z kolei wykańczają szczegóły stworzenia. Demiurg stworzył też wyższą, nieśmiertelną część duszy ludzkiej, którą umieścił w gwiazdach i wyposażył w idee moralne. Następnie niżsi bogowie tworzą niższą, śmiertelną część duszy i umieszczają je w ciałach.
Już autorzy starożytni uważali, że Platon nie wierzył w istnienie osobowego demiurga, lecz traktował go jako metaforę czy personifikację sił kosmologicznych. Demiurg nie był u Platona istotą, którą się czci, lecz sposobem na wyjaśnienie świata. Stąd też chronologiczny schemat powstania świata nie powinien być odczytywany dosłownie. Odmienną interpretację (mniejszościową), zgodnie z którą Platon dosłownie zapisał chronologię powstania świata, uznawał Arystoteles. Stagiryta przedstawił też dogłębną krytykę koncepcji demiurga, która doprowadziła do utraty jej popularności w kolejnych stuleciach.
Filozofia starożytna.
W dalszym rozwoju filozofii starożytnej figura demiurga pojawia się jedynie sporadycznie. Na jej kształt duży wpływ miała stoicka koncepcja Logosu jako racjonalnego elementu porządkującego świat. Nawet platończycy nadawali jej jedynie marginalne znaczenie. Pojawia się m.in. u Filipa z Opuntu, Polemona, Ksenokratesa i Speuzypa.
Pewien powrót do idei demiurga następuje w medioplatonizmie, który nadaje jej religijną interpretację. Plutarch reinterpretuje mit o Izydzie i Ozyrysie (utożsamianym z demiurgiem) w kategoriach Platońskiego "Timajosa". Dla Numeniosa z Apamei demiurg jest „Drugim Bogiem” (obok Pierwszego Boga, idei dobra oraz Trzeciego Boga – duszy świata). Jest on rozdarty pomiędzy kontemplacją świata idei i uwikłaniem się w świat materialny.
U Filona z Aleksandrii, filozofa dokonującego syntezy judaizmu z filozofią grecką, demiurg zinterpretowany został jako Logos, pośrednik pomiędzy światem materialnym, a Bogiem. Filon sięga do Platońskiego "Timajosa" rozważając stworzenie człowieka. Bóg nie stworzył człowieka sam, lecz przy udziale demiurga-pośrednika, tym samym pozostając wolnym od kontaktu ze złem w człowieku.
Ostateczny zmierzch idei demiurga jako istotnego konceptu kosmologicznego przyniósł Plotyn. Jego filozofia przekształcała tradycję platońską, oferując odmienne wyjaśnienie powstania fizycznego świata, bez potrzeby istnienia demiurga.
Gnostycyzm.
Najbardziej znaną interpretację postaci demiurga przedstawiły różne nurty gnostycyzmu. W przeciwieństwie do ujęcia Platońskiego demiurg gnostyków był bytem osobowym, bardzo niedoskonałym, a często złośliwym. Grał ważną rolę w gnostyckim odrzuceniu świata materialnego, jako pełnego zła i ignorancji. Świat powstał w wyniku błędu lub upadku, skutku kosmicznej katastrofy rozpadu boskiej jedności na pierwiastek duchowy i materialny. Świat materialny stanowi dzieło archontów, których przywódcą jest demiurg, istota upadła, która jest źródłem niedoskonałości i wszelkiego zła w świecie. Rzeczywistość materialna więzi dusze ludzkie, ale także i samego demiurga, który w wielu przekazach nie zdaje sobie sprawy ze swojego podrzędnego charakteru i ograniczeń. Demiurg gnostyków był często utożsamiany z hebrajskim Jahwe, Bogiem Starego Testamentu, odrzucanym przez gnostyków. Różnice w opisach Boga w Starym i Nowym Testamencie wyjaśniali właśnie przez rozróżnienie demiurga (boga Starego Testamentu) i prawdziwego Boga (przedstawionego w Nowym Testamencie i pismach gnostyckich).
Dla gnostyków demiurg był nawet niższym bytem niż nieśmiertelne ludzkie dusze, które dzięki oświeceniu ("gnosis") mogą dostąpić zjednoczenia z boskim duchem ("pneuma"). Gnoza jest dla demiurga niedostępna, dlatego jest czasem określany jako "Głupiec" ("Saklas"). Pomiędzy różnymi grupami gnostyckimi istniały duże różnice w interpretacji postaci demiurga i jego roli w porządku kosmicznym i zbawieniu. Występował on też pod wieloma imionami. U mandaistów był Ptahilem, u nasseńczyków Esaldaeusem. Tym, co wspólne dla różnych grup gnostyckich, jest zaprzeczenie wyższego, duchowego wymiaru demiurga.
Jednym z częstszych imion nadawanych demiurgowi jest Jaldabaot. W "Apokryfie Jana" jest on przedstawiany jako demoniczna postać o lwiej głowie, którego wizerunek inspirowany jest wierzeniami mitraistycznymi. Jaldabaot występuje w wierzeniach walentynian jako byt psychiczny (a więc nie-duchowy), ograniczony swoją ignorancją co do wyższego świata. Walentynianie przyznawali mu pewną rolę w rozwoju człowieka i uznawali, że u Kresu świata Jaldabaot zostanie umieszczony w niebiańskiej Ogdoadzie (jednak nie w najwyższej pleromie). W wierzeniach ofian nastąpiło odwrócenie ról przedstawionych w Księdze Rodzaju. Starotestamentowy Jahwe jest Jaldabaotem, który uwięził Adama i Ewę w Raju. Wąż, który namówił Ewę do spożycia owocu z drzewa poznania dobra i zła, jest symbolem gnozy, którą zdobywa się wbrew woli demiurga, a która prowadzi do wyzwolenia. Wąż jest prefiguracją postaci Chrystusa (wyzwoliciela spod władzy Jahwe) również w historii o miedzianym wężu, którego z polecenia Mojżesza czcili Izraelici. Stąd dla ofian wąż stał się przedmiotem kultu.
U Marcjona od początku istnieli dwaj bogowie: jeden z nich jest dobry, absolutny, doskonały i litościwy. Istnieje jednak poza światem, aż do czasu objawienia poprzez Chrystusa. Drugim jest demiurg, bóg Starego Testamentu, stwórca świata i człowieka, źródło ich niedoskonałości i zła. Chrystus złożył siebie demiurgowi w ofierze jako okup za możliwość wyzwolenia ludzkości. Z kolei u Bazylidesa demiurg Sabaoth był początkowo sprawiedliwym bytem działającym we współpracy z bytami duchowymi. Dwóch światów nie dało się jednak pogodzić i Sabaoth stał się Jaldabaotem, synem zła.
U manichejczyków występuje jako „Duch żywy”, "Spiritus Vivens", wywodzący się od ojca światła i który ukształtował świat z mrocznej, demonicznej materii, pozostałości po zabitych demonach.
Ezoteryzm.
Postać demiurga pozostała istotna aż do współczesności w hermetyzmie i tradycji ezoterycznej, szczególnie w nurtach inspirujących się gnostycyzmem. W działającym od 1926 Fraternitas Saturni demiurg został utożsamiony z Lucyferem, który poprzez stworzenie świata rozbił statyczny porządek rzeczy i wywołał wojnę w Niebiosach. Jego przeciwnikiem jest Szatan, a walka pomiędzy tymi dwoma siłami toczona jest na Ziemi.
Chrześcijaństwo.
Wczesne chrześcijaństwo kształtowało się w środowisku intelektualnym, w którym idea demiurga była żywa. Podstawę pod dialog między tradycją platońską i chrześcijaństwem przygotowała synteza filozofii greckiej i judaizmu Filona z Aleksandrii. Również duża część gnostycyzmu łączyła swoje wierzenia z chrześcijaństwem.
Najbardziej znaczącym myślicielem wczesnochrześcijańskim, który odwoływał się do idei demiurga, był Orygenes, który łączył ją z Logosem, współtworzącym świat z Bogiem Ojcem.
Postać demiurga była często zestawiana z Bogiem w judaizmie i chrześcijaństwie. W szczególności demiurg nie jest rzeczywistym stwórcą świata, lecz jedynie tym, który ukształtował jego materialną postać. Nie był też nigdy przedmiotem kultu.
Późniejsze odwołania.
U nowożytnych filozofów pojęcie demiurga nie odgrywało istotnej roli. Idee bliskie figurze demiurga pojawiają się u Johna Stuarta Milla w eseju "O teizmie" (1874). Mill odnosi tam pojęcie demiurga do Boga, ograniczonego w swojej mocy twórczej przez materię.
W 1793 William Blake czytając starożytnych gnostyków natknął się na figurę demiurga i na jej podstawie stworzył postać Urizena.
Postać demiurga pojawia się często w kulturze popularnej II połowy XX w. Pełniła istotną rolę m.in. w powieści Arkadija i Borisa Strugackich "Niedoskonali" (1988) czy grze komputerowej "Afterlife" (1996).

</doc>
<doc id="111448" url="https://pl.wikipedia.org/wiki?curid=111448" title="Komora minowa">
Komora minowa

Komora minowa - pomieszczenie kończące chodnik minowy znajdujące się pod lub w pobliżu elementu fortyfikacji przeznaczonego do zniszczenia. 
Zniszczenie dokonywane było przez detonację ładunków wybuchowych zgromadzonych w komorze (odpalenie miny) lub przez wypalenie drewnianej konstrukcji stemplowania stropu i zawalenie komory.

</doc>
<doc id="111449" url="https://pl.wikipedia.org/wiki?curid=111449" title="Kwas chlorowodorowy">
Kwas chlorowodorowy



</doc>
<doc id="111451" url="https://pl.wikipedia.org/wiki?curid=111451" title="Aren">
Aren



</doc>
<doc id="111452" url="https://pl.wikipedia.org/wiki?curid=111452" title="Beskid (Tatry)">
Beskid (Tatry)

Beskid (2012 m) – najdalej na wschód wysunięty szczyt w grani głównej Tatr Zachodnich, położony pomiędzy Suchą Przełęczą (1950 m) a przełęczą Liliowe (1952 m) w głównej grani Tatr.
Władysław Cywiński wyróżnia jeszcze pomiędzy Beskidem a przełęczą Liliowe Liliową Kopkę (ok. 1975 m), oddzieloną od Beskidu przełączką Wyżnie Liliowe (ok. 1965 m). Beskid znajduje się w grani głównej, którą biegnie granica słowacko-polska. Po słowackiej stronie stoki Beskidu opadają do Doliny Cichej. Nieco poniżej szczytu Beskidu wyrasta z niego na południową stronę grzęda rozdzielająca dwa duże żleby opadające do Doliny Cichej. Po polskiej stronie stoki Beskidu opadają do Doliny Gąsienicowej, a opadająca z niego wypukłość stanowi orograficznie prawe ograniczenie Kotła Kasprowego (górne piętro Doliny Gąsienicowej).
Beskid to niewybitny szczyt, zbudowany z różowych granitów (granodiorytów), które położone są na skałach osadowych. Należy do tzw. wyspy krystalicznej Goryczkowej – grupy kilku szczytów zbudowanych z granitu, a położonych na podkładzie wapiennym. Grupę wapiennych skałek można dostrzec np. wśród kosodrzewiny u podnóży północnych stoków. Sam szczyt jest kamienisty, natomiast jego stoki są bardziej łagodne i trawiaste.
Jest łatwo osiągalny z Kasprowego Wierchu i często odwiedzany. Leży bowiem na popularnym graniowym szlaku turystycznym, często też wchodzą na niego turyści przyjeżdżający kolejką na Kasprowy Wierch i odbywający krótki spacer granią w kierunku przełęczy Liliowe. Wskutek masowego ruchu turystycznego ścieżka turystyczna rozdeptana jest w szeroki trakt, a roślinność poważnie zniszczona. Z rzadkich w Polsce roślin występuje m.in. babka górska (stanowisko potwierdzone w 2001).
W Dolinie Gąsienicowej u podnóży Beskidu w roku 1934-36 budował prywatne schronisko Eugeniusz Sieczka-Gąsienica. Jednakże otwarcie w 1936 r. Kolei linowej Kasprowy Wierch i restauracji spowodowało, że splajtował. Resztki murów tego schroniska, nazywane przez narciarzy i ratowników Gienkowymi Murami, zostały usunięte dopiero w 2006 r.

</doc>
<doc id="111454" url="https://pl.wikipedia.org/wiki?curid=111454" title="Halogenek">
Halogenek



</doc>
<doc id="111455" url="https://pl.wikipedia.org/wiki?curid=111455" title="Ług">
Ług



</doc>
<doc id="111456" url="https://pl.wikipedia.org/wiki?curid=111456" title="Reakcja dysocjacji">
Reakcja dysocjacji



</doc>
<doc id="111457" url="https://pl.wikipedia.org/wiki?curid=111457" title="Reakcja fosforylacji">
Reakcja fosforylacji



</doc>
<doc id="111458" url="https://pl.wikipedia.org/wiki?curid=111458" title="Reakcja halogenowania">
Reakcja halogenowania



</doc>
<doc id="111464" url="https://pl.wikipedia.org/wiki?curid=111464" title="Sonja Lang">
Sonja Lang

Sonja Lang (ur. 1978 Moncton) – kanadyjska zawodowa tłumaczka, esperantystka, twórczyni języka planowego toki pona, w swej filozofii języka opartego na zasadach taoizmu.

</doc>
<doc id="111465" url="https://pl.wikipedia.org/wiki?curid=111465" title="Andrzej Wawrzyniak">
Andrzej Wawrzyniak

Andrzej Michał Wawrzyniak (ur. 3 grudnia 1931 w Warszawie, zm. 8 listopada 2020) – polski marynarz, dyplomata, znawca i kolekcjoner sztuki orientalnej, muzealnik, założyciel dyrektor/kustosz (w latach 1973–2013) Muzeum Azji i Pacyfiku w Warszawie. W Indonezji, z którą związany jest od lat, znany jako „Andrzej Nusantara Wawrzyniak”.
Życiorys.
W wieku 16 lat zaciągnął się na statek szkolny Dar Pomorza i od tego czasu pływał na dwunastu statkach, awansując do stopnia oficera Polskiej Marynarki Handlowej. W latach 1946–1952 był członkiem ZMP, od 1950 r. należał do PZPR (później był również lektorem w KC PZPR). W międzyczasie (w 1955 r.) ukończył studia na Wydziale Dyplomatyczno-Konsularnym Szkoły Głównej Służby Zagranicznej w Warszawie, następnie studiował na Wydziale Morskim Wyższej Szkoły Ekonomicznej w Sopocie (1955–1957). Ukończył też studia podyplomowe i doktoranckie w Wyższej Szkole Nauk Społecznych w Warszawie (1976–1977).
Od 1956 r. rozpoczął pracę w polskiej służbie dyplomatycznej, od 1973 r. w randze ministra pełnomocnego.
W latach 1956–1960 był szefem wydziału Delegacji Polskiej do Międzynarodowej Komisji Nadzoru i Kontroli w Wietnamie. Od 1961 do 1965 r. attaché kulturalnym, zaś następnie, w latach 1967–1971, zastępcą szefa misji i chargé d’affaires Polski w Indonezji. Od 1973 do 1974 r. pełnił funkcję szefa Delegacji Polskiej do Międzynarodowej Komisji Nadzoru i Kontroli w Laosie, w latach 1977–1981 szefem Ambasady Polskiej w Nepalu. W 1989 był obserwatorem międzynarodowym ONZ podczas wyborów w Namibii. W latach 1990–1993 sprawował funkcję szefa Ambasady Polskiej w Afganistanie, w roku 1996 szefa biura terenowego Organizacji Bezpieczeństwa i Współpracy w Bośni i Hercegowinie, a w 1999 był obserwatorem ONZ na Timorze Wschodnim. W latach 1997–2003 był honorowym konsulem generalnym Republiki Sri Lanki w Polsce. Pochowany w kolumbarium na Cmentarzu Wojskowym na Powązkach w Warszawie.
Muzeum Azji i Pacyfiku.
Andrzej Wawrzyniak spędził łącznie w Azji przeszło ćwierć wieku, gromadząc w różnych jej krajach bogatą kolekcję obiektów etnograficznych i dzieł sztuki.
Najwięcej lat spędził w Indonezji, a jego pobyt tam zaowocował zgromadzeniem ponad 3000 obiektów, które w 1973 r. podarował państwu polskiemu. Prof. Stanisław Lorentz ocenił indonezyjskie zbiory Andrzeja Wawrzyniaka jako „jedną z największych prywatnych kolekcji indonezjologicznych, przewyższającą m.in. wszystkie znane prywatne zbiory holenderskie, uchodzące w tej dziedzinie za największe na świecie”. Na ich bazie zostało utworzone w Warszawie w 1973 roku państwowe Muzeum Archipelagu Nusantary. Ze względu na rozszerzenie się zbiorów o obiekty z innych regionów – zostało ono 1976 roku przemianowane na Muzeum Azji i Pacyfiku w Warszawie, którego założyciel został mianowany jego „dożywotnim” dyrektorem i kustoszem. Był nim do 2013 roku, kiedy to został usunięty ze stanowiska ze względu na stwierdzone nieprawidłowości podczas kierowania placówką. Dziś Muzeum posiada ponad 20 000 eksponatów z Azji, Australii i Oceanii.
Ordery i odznaczenia.
Andrzej Wawrzyniak jako uznany autorytet w dziedzinie studiów nad sztuką Orientu jest członkiem wielu krajowych i międzynarodowych organizacji i stowarzyszeń, zajmujących się problematyką krajów Azji, Australii i Oceanii. Był między innymi członkiem Komitetu Badań nad Krajami Azji, Afryki i Ameryki Łacińskiej oraz Komitetu Nauk Orientalistycznych PAN.
Za swą działalność został uhonorowany licznymi odznaczeniami, medalami i orderami, zarówno polskimi, jak i zagranicznymi:

</doc>
<doc id="111466" url="https://pl.wikipedia.org/wiki?curid=111466" title="Halogenacja">
Halogenacja



</doc>
<doc id="111467" url="https://pl.wikipedia.org/wiki?curid=111467" title="Reakcja borowodorowania">
Reakcja borowodorowania



</doc>
<doc id="111468" url="https://pl.wikipedia.org/wiki?curid=111468" title="HPa">
HPa



</doc>
<doc id="111471" url="https://pl.wikipedia.org/wiki?curid=111471" title="Polieny">
Polieny

Polieny – organiczne związki chemiczne z grupy olefin, w których występuje więcej niż jedno wiązanie podwójne, zazwyczaj typu węgiel-węgiel, C=C. Pierścieniowe odpowiedniki polienów to cyklopolieny. 
Polieny dzieli się na:
Do polienów nie zalicza się węglowodorów aromatycznych (pomimo że formalnie zawierają wiązania podwójne).

</doc>
<doc id="111472" url="https://pl.wikipedia.org/wiki?curid=111472" title="Trien">
Trien



</doc>
<doc id="111476" url="https://pl.wikipedia.org/wiki?curid=111476" title="Colin Powell">
Colin Powell

Colin Luther Powell (ur. 5 kwietnia 1937 w Nowym Jorku, zm. 18 października 2021 w Bethesdzie) – amerykański wojskowy i polityk, mąż stanu, generał armii amerykańskiej, przewodniczący Kolegium Połączonych Szefów Sztabów (1989–1993), doradca prezydenta USA ds. bezpieczeństwa narodowego (1987–1989), sekretarz stanu Stanów Zjednoczonych (2001–2005).
Życiorys.
W czasie 35-letniej kariery wojskowej w armii USA osiągnął stopień generała (4 gwiazdki). Wcześniej walczył m.in. w Wietnamie (23 Dywizja Piechoty), był też dowódcą batalionu stacjonującego w Korei Południowej, dowódcą brygady w 101. Dywizji Powietrznodesantowej oraz dowódcą V Korpusu US Army stacjonującego w Niemczech.
W okresie od grudnia 1987 do stycznia 1989 doradca do spraw bezpieczeństwa narodowego w gabinecie prezydenta USA Ronalda Reagana. W okresie od 1 października 1989 do 30 września 1993 przewodniczący Kolegium Połączonych Szefów Sztabów Sił Zbrojnych USA (najwyższe stanowisko wojskowe w US Armed Forces). Piastował to stanowisko m.in. w trakcie pierwszej wojny w Iraku (1991).
W styczniu 2001 powołany przez prezydenta George’a W. Busha na stanowisko sekretarza stanu USA. 12 listopada 2004, po zwycięstwie George’a W. Busha w kolejnych wyborach prezydenckich złożył rezygnację z zajmowanego stanowiska, 26 stycznia 2005 zastąpiła go Condoleezza Rice. W wyborach prezydenckich w 2008 poparł kandydata demokratów, Baracka Obamę.
Podczas wojny w Wietnamie, służący jako oficer Powell był zamieszany w tuszowanie masakry wietnamskich cywilów w Mỹ Lai.
Zmarł na powikłania pocovidowe pomimo przyjęcia podwójnego szczepienia. Był to skutek obniżonej oporności
w trakcie leczenia szpiczaka mnogiego. Został pochowany 5 listopada 2021 w Katedrze Narodowej w Waszyngtonie.
Życie prywatne.
Był żonaty, miał troje dzieci (syn Michael i dwie córki).
W 2018 filmie "Vice" w reżyserii Adama McKaya w postać Powella wcielił się Tyler Perry.

</doc>
<doc id="111477" url="https://pl.wikipedia.org/wiki?curid=111477" title="System komputerowy">
System komputerowy

System komputerowy (ang. "computer system") – układ współdziałania dwóch składowych: sprzętu komputerowego oraz oprogramowania, działających coraz częściej również w ramach sieci komputerowej. Można mówić o następujących poziomach takiego systemu: sprzęt komputerowy, system operacyjny (oprogramowanie systemowe), oprogramowanie użytkowe (aplikacje). W pełni zautomatyzowany system komputerowy działa bez udziału człowieka.
Organizacja systemu komputerowego to opis zależności sprzętowych, przedstawienie poszczególnych podzespołów komputera, który funkcjonuje według pewnych reguł i zasad, współpracuje ze sobą – by osiągnąć określony cel. Organizacja systemu komputerowego określa zasady, reguły, cele oraz sposób wspomagania działań poszczególnych podzespołów.
Warstwy systemu komputerowego.
Struktura systemu komputerowego składa się z pięciu zasadniczych warstw tj. warstwa sprzętowa, system operacyjny, programy narzędziowe, programy użytkowe i użytkownicy:

</doc>
<doc id="111481" url="https://pl.wikipedia.org/wiki?curid=111481" title="Bashō Matsuo">
Bashō Matsuo

 – pseudonim , japońskiego poety, znanego też po prostu jako Bashō, gdyż tak najczęściej podpisywał swoje dzieła. Powszechnie uznawany jest za jednego z największych pisarzy okresu Edo (1603–1868), szczególnie ceniony jest jego wkład w rozwój haikai, za którego twórcę jest uważany, a jego imię stało się nierozerwalnie związane z tym gatunkiem poezji.
Życiorys.
Urodził się w miejscowości Ueno, w prowincji Iga (obecnie zachodnia część prefektury Mie), niedaleko Kioto jako drugi syn Yozaemona Matsuo, ubogiego samuraja. Kiedy miał dziesięć lat wstąpił na służbę do starszego o dwa lata Yoshitady Tōdō, młodego krewnego daimyō rządzącego prowincją Iga. Chłopcy zostali przyjaciółmi, a największą ich wspólną pasją stało się układanie wierszy w stylu haikai. 
W 23 roku życia, po śmierci swego pana, odszedł ze służby, aby studiować (do 1671 roku), filologię ojczystą, język i klasyków chińskich, kaligrafię. Dokładnie nie wiadomo, gdzie mieszkał, ale z jego pism wynika, że na stałe przebywał w Ueno, skąd dojeżdżał do Kioto na naukę. 
Prawdopodobnie gdy miał 29 lat udał się do Edo (obecne Tokio) . Między 34 a 37 rokiem życia pracował przy budowie wodociągu w Koishikawa, a następnie przeniósł się do dzielnicy Fukagawa i zamieszkał w skromnym domku o nazwie Bashōan (Schronienie pod drzewem bananowym). Mógł wówczas zarabiać na życie, nauczając "haikai", gdyż bogaci kupcy i samuraje wspomagali mistrzów poezji. W 1682 roku jego chatka spłonęła w wielkim pożarze Edo. 
Wielokrotnie był arbitrem w turniejach poezji "haikai".
Kilka lat później, w sierpniu 1684 roku, Bashō udał się w swoją pierwszą, długą (dziewięciomiesięczną) podróż, która miała decydujące znaczenie dla powstania jego własnego stylu i wyzwolenia się spod wpływu poezji chińskiej.
Po dwóch latach twórczej samotności, w 1687 roku poeta ponownie wyruszył w podróż, udając się do swoich stron rodzinnych, a w 1689 roku w towarzystwie swojego ucznia, poety o imieniu Sora Kawai rozpoczął swoją trzecią wędrówkę, tym razem na północ kraju. W ciągu 156 dni przebył prawdopodobnie ponad 2 tys. km przez Tōhoku i Hokuriku i później kolejną do Kansai.
W 1694 roku Bashō wyruszył w ostatnią swoją podróż na południowy zachód. W jej trakcie zachorował i zmarł w Osace w obecności wielu uczniów i poetów.
Twórczość.
W początkowym okresie Bashō pisał pod wpływem Teitoku Matsunagi (1571–1654). Był to wczesny okres szkoły Teimon (nazwa od pierwszej sylaby imienia Teitoku i wyrazu "mon", oznaczającego tu szkołę). W środkowym okresie życia skłaniał się ku swobodnym kompozycjom modnej wówczas szkoły "danrin", adresowanej do szerokiego odbiorcy. Natomiast pod koniec życia stworzył własną szkołę "shōmon" ("shō" od drugiej sylaby swojego imienia) i własny styl "shōfū" ("fū" – styl) wyróżniający się prostotą i klasycznym pięknem frazy poetyckiej.
Dzięki niemu popularne, plebejskie "haikai" osiągnęły mistrzowski poziom. Zarówno wiersze łączone ("renga"), jak i pojedyncze strofy ("hokku", "haiku") ceniono za to, że wyrażały nastrój spokojnej kontemplacji ("sabi"), sugestywność słów i rzeczy, subtelność spostrzeżeń człowieka żyjącego w zgodzie z otaczającą go naturą. Tworzył wiersze, które łączyły artystyczne ideały wywodzące się z arystokratycznej i samurajskiej literatury minionych epok z przeżywaniem zmienności świata współczesnego.
Życie Bashō upływało w podróżach, w czasie których tworzył dzienniki poetyckie. Najsłynniejszy z nich, pisany prozą i wierszem, "Oku no hosomichi" (奥の細道, Ścieżki na daleką północ, 1702), uchodzi za arcydzieło literatury japońskiej.
Poeta w swoich utworach sprzeciwiał się kulturze materialnego przepychu. Ukazywał Japonię prowincjonalną, marginalną. Jego bohaterami byli zarówno miejscowi możni i mnisi, jak i chłopi, rybacy i wędrowcy.

</doc>
<doc id="111482" url="https://pl.wikipedia.org/wiki?curid=111482" title="Matsuo Basho">
Matsuo Basho



</doc>
<doc id="111484" url="https://pl.wikipedia.org/wiki?curid=111484" title="Hektopaskal">
Hektopaskal



</doc>
<doc id="111488" url="https://pl.wikipedia.org/wiki?curid=111488" title="Area funkcje">
Area funkcje



</doc>
<doc id="111489" url="https://pl.wikipedia.org/wiki?curid=111489" title="Funkcje area">
Funkcje area



</doc>
<doc id="111490" url="https://pl.wikipedia.org/wiki?curid=111490" title="Mściwoj">
Mściwoj

Mściwoj, Mszczujwoj – słowiańskie imię męskie, złożone z członów „mścić (się)” i „woj”, oznaczające prawdopodobnie tego, który "mści swoich współtowarzyszy". Jego pomorskim odpowiednikiem może być Miestwin. Na temat etymologii patrz również wyjaśnienia pod hasłem Mściwoj I.
Mściwoj, Mszczujwoj imieniny obchodzi 4 listopada.
Staropolskie zdrobnienia od tego i innych imion z pierwszym członem "Mści-": Mstasz, Mieścięta, Miestek, Miestko, Mścich, Mścicha (masc.), Mściech, Mścięta, Mścij, Mścik, Mścina, Mściw. 
Znane osoby noszące imię Mściwoj:

</doc>
<doc id="111491" url="https://pl.wikipedia.org/wiki?curid=111491" title="Mszczujwoj">
Mszczujwoj



</doc>
<doc id="111492" url="https://pl.wikipedia.org/wiki?curid=111492" title="Ludziwoj">
Ludziwoj

Ludziwoj – staropolskie imię męskie, złożone z dwóch członów: "Ludzi-" ("ludzie") i "-woj" ("wojownik"). 

</doc>
<doc id="111493" url="https://pl.wikipedia.org/wiki?curid=111493" title="Jutrowoj">
Jutrowoj

Jutrowoj – staropolskie imię męskie, złożone z dwóch członów, rzeczowników: "Jutro-" („świt, ranek, jutro”, psł. „utro”) i "-woj" (scs. "vojь" – „wojownik”).
Imieniny obchodzi 31 sierpnia.
Inne podobne imiona, mające pierwszy człon wspólny to Jutrota (wywodzą się z tego imienia nazwy miejscowości: Jutrocice Dolne i Górne) i Jutrowuj. 

</doc>
<doc id="111494" url="https://pl.wikipedia.org/wiki?curid=111494" title="Dekan (wyżyna)">
Dekan (wyżyna)

Dekan (ang. "Deccan Plateau"; hindi दक्कन का पठार, "Dakkan ka Pathar"; kannada ದಖ್ಖನ್ ಪೀಠಭೂಮಿ, "Dakhkhan Pithabhumi"; malajalam ഡെക്കാൺ പീഠഭൂമി, "Dekkan Pithabhumi"; marathi दख्खनचे पठार, "Dakhkhanaće Pathar"; tamil. தக்காணப் பீடபூமி, "Dakkanap Pitabumi"; telugu దక్కన్ పీఠభూమి, "Dakkan Pithabhumi") – znacznych rozmiarów wyżyna w środkowej i południowej części Półwyspu Indyjskiego, na terytorium Indii. Nazwa wywodzi się od sanskryckiego słowa "dakṣiṇa", oznaczającego „południe”. 
Pod względem geologicznym Dekan stanowi platformę prekambryjską, fragment dawnego kontynentu Gondwany, który został od niego oderwany w jurze, a w późnym neogenie, w wyniku likwidacji Oceanu Tetydy i kolizji z płytą euroazjatycką – połączony z nią i częściowo pod nią wciśnięty. Wyżyna zbudowana jest z prekambryjskich skał metamorficznych (gnejsy, łupki krystaliczne, kwarcyty, marmury) i skał krystalicznych (granitoidy), odsłaniających się na powierzchni i stanowiących młodszą pokrywę osadową. Na pokrywę platformową składają się górnoproterozoiczne skały okruchowe i węglanowe wypełniające obniżenia podłoża, zachowana w zapadliskach tektonicznych lądowa seria gondwańska okresu paleozoiku i mezozoiku wraz z osadami lodowcowymi, utwory morskie – mezozoiczne i kenozoiczne skały osadowe (głównie wapienie i piaskowce), a także trapy w północno-zachodniej części Dekanu – wielkie, mezozoiczne pokrywy wulkaniczne (głównie doleryty i bazalty) zajmujące powierzchnię ok. 500 000 km² i osiągające miejscami grubość do 2500 m, które powstawały od kredy do eocenu.
Jest największym pod względem powierzchni regionem fizycznogeograficznym Indii (zajmuje około 50% powierzchni tego kraju). Średnia wysokość płaskowyżu wynosi od 600 m n.p.m. na wschodzie do 900 m n.p.m. na zachodzie. Ponad płaskowyż wznoszą się mocno zerodowane, porozdzielane dolinami rzek pasma ostańcowe o przebiegu mniej więcej równoleżnikowym (Arawali – wysokość do 1721 m n.p.m., Windhja) oraz wyżyny (Ćhota Nagpur – wysokość do 1366 m n.p.m.). Od zachodu Dekan jest ograniczony przez Ghaty Zachodnie (najwyższy szczyt – Anaj Mudi 2695 m n.p.m.), natomiast od wschodu przez Ghaty Wschodnie (najwyższy szczyt – Arma Konda 1680 m n.p.m.). Pasma te zbiegają się na południu nadając Dekanowi kształt trójkąta. Oba pasma górskie oddzielają płaskowyż od wąskich aluwialnych nizin nadmorskich – od zachodu nad Morzem Arabskim (nizina Konkan, Wybrzeże Malabarskie), natomiast od wschodu nad Zatoką Bengalską (Wybrzeże Koromandelskie). Płaskowyż Dekan jest oddzielony od położonych w północnej części kraju Himalajów płaską, aluwialną Niziną Hindustańską.
Klimat wyżyny jest zwrotnikowy, monsunowy, w głębi lądu z przewagą klimatu kontynentalnego. Roślinność naturalna (lasy tropikalne, suche lasy monsunowe i sawanny) w większości przekształcono w ziemie uprawne; fragmenty naturalne utrzymały się w niektórych płaskowyżach i pasmach górskich.
Ze złóż mineralnych wydobywa się węgiel kamienny, rudy żelaza, miedzi, chromu i manganu.
Płaskowyż poprzecinany jest licznymi rzekami, które mają swoje źródła w Ghatach Zachodnich i przebiegając z zachodu na wschód przez płaskowyż uchodzą do Zatoki Bengalskiej. Główne rzeki to Godawari, Kryszna, Pennaru i Kaweri. Doliny rzek są gęsto zaludnione. Suche obszary z dala od rzek są często słabo zmelioryzowane – podczas deszczów woda szybko spływa do rzek. Niemniej jednak obszar na północy płaskowyżu nadaje się do uprawy bawełny ze względu na gleby wulkaniczne. Oprócz tego na wyżynie Dekan uprawia się często prosa (zwł. proso perłowe), rośliny oleiste oraz pszenicę, a w południowej części płaskowyżu znajdują się plantacje herbaty i kawowca. 
Do największych miast na Dekanie należą Hajdarabad oraz Bangalur.

</doc>
<doc id="111495" url="https://pl.wikipedia.org/wiki?curid=111495" title="Newark (New Jersey)">
Newark (New Jersey)

Newark – miasto w stanie New Jersey w Stanach Zjednoczonych. Jest siedzibą administracyjną hrabstwa Essex.
Miasto leży u ujścia rzeki Passaic do Atlantyku, ok. 8 km od Manhattanu. W Newark jest zlokalizowane jedno z trzech najważniejszych lotnisk międzynarodowych metropolii nowojorskiej: Port lotniczy Newark-Liberty (ang. "Newark Liberty International Airport", EWR).
Gospodarka.
W mieście rozwinął się przemysł elektroniczny, skórzany, elektrotechniczny, chemiczny, włókienniczy, maszynowy oraz poligraficzny.
Demografia.
Miasto odznacza się bardzo wysokim wskaźnikiem przestępczości (jednym z najwyższych w USA).
Ludzie związani z Newark.
W mieście tym urodzili się raperzy Ice-T i Redman oraz piosenkarki: Gloria Gaynor i Whitney Houston, pisarze Harlan Coben, Philip Roth i Sam Moskowitz, koszykarze NBA Shaquille O’Neal, Kenneth Faried, piosenkarz Paul Simon, członkowie zespołu My Chemical Romance: założyciel i wokalista Gerard Way oraz jego młodszy brat i basista Mikey Way oraz aktorzy Ray Liotta i Joe Pesci.

</doc>
<doc id="111497" url="https://pl.wikipedia.org/wiki?curid=111497" title="Favelas">
Favelas



</doc>
<doc id="111499" url="https://pl.wikipedia.org/wiki?curid=111499" title="StrongARM">
StrongARM

StrongARM – rodzina mikroprocesorów używanych powszechnie w urządzeniach przenośnych; rozwijana przez firmę Intel.
Jest wydajniejszą wersją architektury ARM, zaprojektowanej przez Advanced RISC Machines. Została stworzona przez Digital Equipment Corporation, a następnie sprzedana firmie Intel. Intel stosuje ją jako podstawę dla procesorów serii XScale.
Historia.
StrongARM był wspólnym projektem DEC i ARM Ltd. mającym na celu stworzenie szybszego procesora opartego na obecnej na rynku linii układów ARM, choć niezupełnie z nią zgodnego. Architektura ta miała znaleźć miejsce na rynku systemów zintegrowanych o niskim poborze mocy, których użytkownicy potrzebowali mocy obliczeniowej, jakiej oryginalna architektura ARM nie mogła dostarczyć. Procesory StrongARM wykorzystano w wielu urządzeniach typu PDA czy terminalach set-top box.
Projekt rozpoczęto w 1995 roku, szybko zaowocował pierwszym układem, SA-100. Został wykorzystany w nowszych modelach asystenta Apple Newton oraz wielu innych produktów.
Digital Semiconductor, sekcja firmy DEC zajmująca się projektowaniem układów elektronicznych została sprzedana Intelowi na mocy ugody sądowej. Intel użył architektury StrongARM, by zastąpić przestarzałą linię swoich procesorów RISC – Intel i860 i Intel i960. Dziś StrongARM występuje w znacznie ulepszonym wydaniu znanym jako Intel XScale.
Opis.
SA-100 był pierwszym produktem linii, zastąpił go wkrótce SA-110 i SA-1110. Ten ostatni jest podstawą dla rodziny procesorów Intel XScale, których cechą charakterystyczną jest możliwość dołączania w prosty sposób różnych kontrolerów towarzyszących, poprzez układanie ich na stosie.

</doc>
<doc id="111501" url="https://pl.wikipedia.org/wiki?curid=111501" title="Rand (waluta)">
Rand (waluta)

Rand (ISO 4217: ZAR) – oficjalna waluta Republiki Południowej Afryki, wprowadzona w 1961 roku, po referendum, gdy RPA została niepodległą republiką. Zastąpił jako prawny środek płatniczy funta południowoafrykańskiego w stosunku 2 randy = 1 funt.
Jeden rand dzieli się na 100 centów. Dostępne są banknoty o nominałach 10, 20, 50, 100 i 200 randów oraz monety (5, 10, 20 i 50 centów oraz 1, 2 i 5 randów). Do lat 90. XX wieku banknoty przedstawiały podobiznę pierwszego holenderskiego administratora Kapsztadu Jana van Riebeecka. Od tamtej pory przedstawiają wizerunki zwierząt zamieszkujących terytorium Południowej Afryki – Wielką piątkę Afryki. W lutym 2012 roku poinformowano, że na nowych banknotach randowych pojawi się wizerunek Nelsona Mandeli.
Nazwa waluty pochodzi od łańcucha górskiego Witwatersrand, zagłębia wydobywczego złota.

</doc>
<doc id="111502" url="https://pl.wikipedia.org/wiki?curid=111502" title="Muzeum Azji i Pacyfiku im. Andrzeja Wawrzyniaka w Warszawie">
Muzeum Azji i Pacyfiku im. Andrzeja Wawrzyniaka w Warszawie

Muzeum Azji i Pacyfiku im. Andrzeja Wawrzyniaka w Warszawie – muzeum założone w 1973 roku w Warszawie. Jest jedynym w Polsce posiadającym wyłącznie zbiory poświęcone kulturom krajów Azji, Oceanii oraz Australii.
Muzeum mieści się w dwóch zabytkowych dwupiętrowych budynkach dawnej rzeźni miejskiej przy ul. Solec 24 oraz na parterze sąsiadującego z nimi apartamentowca.
Historia muzeum.
Historia Muzeum Azji i Pacyfiku zaczęła się od prywatnej kolekcji dzieł sztuki i rzemiosła Indonezji, którą gromadził Andrzej Wawrzyniak, jako polski dyplomata zatrudniony w Ambasadzie w Dżakarcie pomiędzy 1961 a 1971 r. Kolekcja ta obejmowała około 3000 obiektów, wśród których były broń, maski, tkaniny, rzeźby, obrazy, przedmioty codziennego użytku, lalki teatralne i inne. Tak ogromna i różnorodna kolekcja była niemożliwa do utrzymania przez osobę prywatną ze względu m.in. na wysokie koszty stałych, koniecznych, profesjonalnych konserwacji, konieczność zapewnienia odpowiednich magazynów oraz profesjonalnego, merytorycznego opracowania. 
Po powrocie do Polski w 1971 r. właściciel rozpoczął starania o przekształcenie jej w samodzielne muzeum z jednoczesną nominacją dla siebie jako dożywotniego dyrektora i kustosza. Pomysł podsunął mu zaprzyjaźniony z nim etnograf-kustosz Muzeum Etnograficznego w Krakowie dr Janusz Kamocki, opierając się na precedensowym przekazaniu w ten sposób kolekcji starych zegarów państwu przez Andrzeja Przypkowskiego w Jędrzejowie. Aktem notarialnym z dn. 26 lutego 1973 r. Andrzej Wawrzyniak przekazał swoją kolekcję na rzecz skarbu państwa, zostając kierownikiem Muzeum Archipelagu Nusantary znajdującego się w strukturach Muzeum Historycznego m. st. Warszawy (obecnie Muzeum Warszawy). 
Na wniosek Ministerstwa Kultury i Sztuki w 1976 r. powołane zostało Muzeum Azji i Pacyfiku w Warszawie (z nową nazwą) jako samodzielna jednostka budżetowa mająca osobowość prawną. Organem założycielskim był Prezydent m.st. Warszawy i Ministerstwo Kultury i Sztuki, które sprawowało nadzór zwierzchni. W późniejszym okresie organ założycielski zmieniał się, a od 1999 r. jest nim Samorząd Województwa Mazowieckiego.
29 sierpnia 2017 r. Sejmik Województwa Mazowieckiego podjął uchwałę o nadaniu Muzeum Azji i Pacyfiku w Warszawie imienia Andrzeja Wawrzyniaka. W ten sposób władze województwa zdecydowały się uhonorować twórcę i wieloletniego dyrektora Muzeum oraz jego zasługi dla powstania i rozwoju tej instytucji.
Budynki.
Pierwszą stałą siedzibą muzeum były dwa bliźniacze, późnoklasycystyczne budynki z 1854 r. zaprojektowane przez Piotra Frydrycha, znajdujące się przy ul. Solec 24. Pierwotnie, do lat 30. XX wieku, służyły jako biura i mieszkania pracowników rzeźni miejskiej, zaś po wojnie stanowiły budynki mieszkalne. W momencie utworzenia Muzeum Archipelagu Nusantary postanowiono, że znajdą się tam magazyny eksponatów, pracownie i biura, a ponadto, że między oboma budynkami powstanie – na koszt państwa – specjalny, trzeci budynek z przeznaczeniem na wystawy. Zabytkowe budynki wymagały jednak remontu, w związku z czym zbiory oraz biura Muzeum były rozproszone w różnych miejscach stolicy. W latach 1981–1983 Muzeum działało więc w kilku lokalizacjach, co utrudniało bieżącą pracę: dyrekcja, pracownicy merytoryczni i pracownie techniczne przy ul. Jazdów 2, główna część zbiorów w Aninie (w 1983 r. było to 8000 eksponatów), pewna część zbiorów przy ul. Nałęczowskiej 40 w domu dyrektora, reszta zbiorów w piwnicy Pałacyku Wierzbickich (Szkole Muzycznej) przy ul. Grochowskiej 64, zaś wystawy przy ul. Nowogrodzkiej 18 a. Pierwszy odremontowany budynek przy ul. Solec 24 oddano do użytku w 1983 r. a drugi, rok później. Przez kolejne lata działalności dyr. Andrzej Wawrzyniak starał się o powstanie nowego budynku z przeznaczeniem przede wszystkim dla wystaw stałych.
W 2002 roku Muzeum podpisało umowę z inwestorem, spółką EuroCity, na dzierżawę części działki przy ul. Solec 24 w celu budowy budynku biurowego, mieszczącego również siedzibę Muzeum. Na parterze tego budynku zaplanowano ekspozycje Muzeum. Budowa gmachu rozpoczęła się wiosną 2006 r. W czasie budowy zmieniono koncepcję jego przeznaczenia na apartamentowiec z częścią muzealną. Budynek został oddany do użytku w 2013 r. Od maja 2014 roku Muzeum organizuje w nowym budynku wystawy czasowe, a w 2016 r. otwarto pierwszą część ekspozycji stałej. Po raz pierwszy w dziejach tej instytucji pod jednym dachem znalazły się sale ekspozycyjne, magazyny i pracownie.
Oaza Azjatycka.
Atrakcją Muzeum jest teren o charakterze ogrodowym, tzw. Oaza Orientalna. Jest to niewielki ogródek, pośród którego stopniowo rozmieszczano rozmaite obiekty o azjatyckim charakterze. Główny jego punkt stanowi kopia wietnamskiej „Pagody na Jednej Nóżce”, buddyjskiej świątyni z XI w., znajdującej się w Hanoi. Kwadratową budowlę na pojedynczym, kolistym słupie, wznieśli w 1988 r. z okazji 15-lecia Muzeum majstrzy przybyli z Wietnamu. Była później kilkakrotnie przenoszona, w czasie przekształceń, którym podlegała Oaza. Kolejny ważne elementy to nepalski dzwon świątynny autorstwa ludwisarza Dahrana, ofiarowany Muzeum przez Motilala Dugara; kamienna rzeźba Miłosza Płonki „Budda kreacyjny” oraz ceramiczne płaskorzeźby autorstwa Pawła Wolańskiego przedstawiające chińskie smoki bawiące się perłą. W 2000 r. w głębi terenu przy Wisłostradzie wzniesiono drewnianą altankę w stylu nawiązującym do chińskiej architektury. Ścianę nowego budynku, widoczną z ogrodu zdobi czarno-białe sgraffito „Jawajski teatr cieni” według projektu prof. Tytusa Sawickiego z Wydziału Konserwacji Akademii Sztuk Pięknych w Warszawie. Kolejne fragmenty sgraffita są od 2012 r. wykonywane co roku, na wiosnę, przez studentów ASP pod kierunkiem tegoż autora. Najnowszy projekt Oazy pochodzi z 2012 r. (proj. Agata Brzezińska) i składa się z dwóch części: naziemnej przy budynku dyrekcji i „wiszącej” – umieszczonej w głębi działki, bliżej ruchliwej Wisłostrady – na dachu magazynów muzealnych.
Kolekcja.
Oprócz założycielskiej kolekcji indonezyjskiej – w skład której wchodzi m.in. wspaniała biała broń, bogate tkaniny, niezliczone lalki teatralne i maski, instrumenty muzyczne, rzeźby i obrazy współczesnych artystów – w zbiorach Muzeum szczególnie bogato reprezentowana jest Mongolia, Indie, Nepal, Tybet, Wietnam, Birma, Laos, Chiny, Azja Środkowa (Uzbekistan, Tadżykistan, Turkmenistan, Kazachstan, Kirgistan), Afganistan, Papua Nowa Gwinea i Vanuatu.
Niemal od początku Muzeum gromadziło nie tylko zbiory pochodzenia azjatyckiego, ale też dzieła artystów polskich, inspirowane Azją. Szczególne miejsce zajmują tu prace Andrzeja Strumiłły, a także Aleksandra Kobzdeja, Tadeusza Kulisiewicza, Romana Opałki czy Stanisława Poznańskiego. Muzeum jest też mecenasem działań artystycznych – w latach 70. i 80. plakaty projektowali dla niego czołowi polscy artyści tej dziedziny, do niedawna powstawały medale pamiątkowe autorstwa wybitnych twórców.
Ponieważ Muzeum Azji i Pacyfiku działało przez wiele lat bez ekspozycji stałej, swoje zbiory prezentowało na wystawach czasowych, głównie w dwóch swoich niewielkich dodatkowych siedzibach: Galerii Nusantara przy ul. Nowogrodzkiej 18a i Galerii Azjatyckiej 5 przy ul. Freta na Nowym Mieście w Warszawie, a także w wielu miejscach na terenie Polski i za granicą. W ciągu 40 z górą lat działalności Muzeum zorganizowało ich około tysiąca, oprócz własnych zbiorów prezentując także twórczość współczesnych artystów oraz dorobek fotografików.
Biblioteka Azjatycka.
Biblioteka Azjatycka liczy ponad 14 tysięcy woluminów. Gromadzi głównie publikacje naukowe o kulturze materialnej i duchowej krajów Azji, Australii oraz Oceanii. Początek Bibliotece dał prywatny księgozbiór Andrzeja Wawrzyniaka, założyciela i pierwszego dyrektora Muzeum. Najstarsze druki biblioteczne pochodzą z XIX wieku, wiele z nich jest bogato ilustrowanych. Biblioteka gromadzi publikacje krajowe i zagraniczne, zarówno o charakterze akademickim, jak i artystycznym i popularnym, w tym wiele dzieł unikatowych w zbiorach polskich. Istotne miejsce zajmują w niej katalogi muzealne, otrzymywane w ramach współpracy z muzeami z całego świata. W Bibliotece znaleźć również liczne czasopisma specjalistyczne, słowniki i encyklopedie oraz katalogi aukcyjne sztuki azjatyckiej.
Wystawy.
We wrześniu 2016 r. w Muzeum Azji i Pacyfiku otwarto pierwszą część ekspozycji stałej zatytułowaną "Strefa Dźwięków". Wystawa prezentuje 120 instrumentów muzycznych pochodzących z różnych obszarów kulturowych i krajów. Są to zarówno instrumenty o prostej konstrukcji, na których grywano po amatorsku, jak i prawdziwe dzieła sztuki, których używali zawodowi muzycy na dworach władców. Kontekst kulturowy oraz ich funkcje przedstawione są za pomocą różnorodnych multimediów. Dają one możliwość poznania zarówno tradycyjnej roli instrumentu, jak i współczesnych przemian zachodzących w sferze muzyki pod wpływem wzajemnego przenikania się różnych kultur.
W czerwcu 2022 r. otwarto wystawę stałą "Podróże na wschód". Eksponuje ona ponad 900 obiektów z obszarów Azji i Oceanii, w tym obiekty z krajów arabskich, przykłady strojów i malarstwa z epoki Kadżarów z Iranu, bogata kolekcja ubiorów, biżuterii i rękodzieła z Azji Centralnej, artefakty związane z życiem i wyznaniami koczowniczych ludów Mongolii oraz najliczniejsza kolekcja z ponad 18.000 indonezyjskich wysp, w skład której wchodzą między innymi maski, tradycyjna broń biała i modele statków z goździków.. Podzielona jest na 5 części ("stref)":
W 2016 r. do użytku oddana została także nowa sala wystaw czasowych, w której odbyły się m.in. następujące wystawy:

</doc>
<doc id="111503" url="https://pl.wikipedia.org/wiki?curid=111503" title="Ebro">
Ebro

Ebro (, , wym. ; arag., bask. "Ebro"; katal. "Ebre", wym. lub ) – najdłuższa rzeka w Hiszpanii, przepływająca przez północną część kraju.
Ma źródła w Górach Kantabryjskich w okolicy Fontibre (prowincja Kantabria), płynie w kierunku południowo-wschodnim przez Kotlinę Aragońską, dalej w postaci przełomu między Caspe i Tortosą przepływa przez nadbrzeżne Góry Katalońskie i deltą uchodzi do Morza Śródziemnego (prowincja Tarragona).
Nad Ebro rozegrała się największa operacja hiszpańskiej wojny domowej 1936–1939 nazywana bitwą nad Ebro.
Miasta położone nad rzeką Ebro:
Najważniejsze dopływy:

</doc>
<doc id="111504" url="https://pl.wikipedia.org/wiki?curid=111504" title="Brazzaville">
Brazzaville

Brazzaville – największe miasto, stolica administracyjna i finansowa Konga, położone nad rzeką Kongo. Miasto zamieszkuje około 1,5 mln osób, co stanowi ponad 30% ludności tego kraju. Naprzeciwko Brazzaville, po drugiej stronie rzeki, znajduje się Kinszasa (stolica Demokratycznej Republiki Konga), która posiada prawie 12 milionów mieszkańców. Konurbację obu miast zamieszkuje ponad 13 milionów ludzi. Jest to jedyny przypadek na świecie, kiedy stolice dwóch państw leżą naprzeciwko siebie na dwóch przeciwnych brzegach rzeki.
Historia.
Brazzaville zostało założone w 1880 r. w miejscu miasteczka zwanego Nkuna, przez francuskiego odkrywcę Pierre’a Savorgnana de Brazzę, od którego nazwiska pochodzi nazwa miasta. Lokalny lider plemienia Bateke podpisał z Brazzą porozumienie o ochronie włączając te tereny do francuskich kolonii. Miasto zostało zbudowane w cztery lata później jako przeciwwaga dla Kinszasy należącej do kolonii belgijskiej. Od października 1880 do maja 1882 przed przejęciem terenu przez Belgów strzegł mały oddział senegalskiego sierżanta Malamina Camary. Na konferencji berlińskiej w 1884 tereny te zostały oficjalnie uznane za własność Francji. Miasto stało się stolicą Kongo Francuskiego, a następnie Francuskiej Afryki Równikowej obejmującej swym zasięgiem Gabon, Republikę Środkowoafrykańską oraz Czad. W 1924 oddano do użytku linię kolejową Congo-Océan łączącą miasto z Pointe-Noire.
Transport.
Miasto jest połączone 502 km linią kolejową z leżącym na atlantyckim wybrzeżu portem Pointe-Noire.
Jest także ważnym portem rzecznym na rzece Kongo, posiadając połączenie z portem rzecznym Bangi oraz połączenie promowe do Kinszasy. Leżące w dolnym biegu Kongo Wodospady Livingstone’a uniemożliwiają transport rzeczny w kierunku ujścia rzeki do Atlantyku.
Miasto jest obsługiwane przez Międzynarodowy Port Lotniczy Maya-Maya.

</doc>
<doc id="111505" url="https://pl.wikipedia.org/wiki?curid=111505" title="Imam">
Imam

Imam (arab. إمام) – w dosłownym tłumaczeniu: „przywódca”. Władca kraju może być określany mianem imama, niemniej termin ten odwołuje się głównie do muzułmańskiego przywódcy religijnego. W tradycyjnym znaczeniu słowem „imam” jest określana osoba, która przewodniczy rytualnej modlitwie muzułmańskiej, czyli salatowi. W ogólności może to być osoba świecka bądź przełożony meczetu.
Imamowie w Muzułmańskim Związku Religijnym w Polsce.
Imamowie wybierani są przez członków gminy wyznaniowej na Ogólnym Zebraniu Członków Gminy. Imam ma obowiązek prowadzenia modlitw, nauczania religii, udzielania ślubów, dokonywania pogrzebów, prowadzenia ksiąg metrykalnych. Imam wchodzi w skład Zarządu Gminy. Tylko niektórzy imamowie noszą arabskie imiona. Imamami w Muzułmańskim Związku Religijnym są:

</doc>
<doc id="111506" url="https://pl.wikipedia.org/wiki?curid=111506" title="Isztar">
Isztar

Isztar (sum. Inana, asyr. Issar) – w mitologii mezopotamskiej bogini wojny i miłości, z czasem główna i jedyna licząca się bogini panteonu mezopotamskiego; jej kult rozpowszechnił się szeroko na całym obszarze starożytnego Bliskiego Wschodu – w Syrii i Fenicji (Asztarte) oraz Anatolii (Szauszka); w Babilonii czczona głównie w Uruk w świątyni E-ana („Dom nieba”).
Pochodzenie.
Sumeryjskie imię bogini – „Inana” („Inanna”) – wywodzi się prawdopodobnie z domniemanego Nin-anna („Pani Nieba”) i występuje również w formie Innin. Znak dla zapisania imienia Inany (węgar z pierścieniem) znany jest już z najstarszych tekstów pisanych.
Imię Isztar (wcześniej Esztar) w języku akadyjskim jest spokrewnione z imieniem południowoarabskiego (męskiego) bóstwa Attar oraz z imieniem syryjskiej bogini Astarte (biblijna Asztoret), z którymi to bóstwami była niewątpliwie łączona.
Główne przekazy dotyczące Inany przedstawiają ją jako córkę boga Ana, blisko związaną z sumeryjskim miastem Uruk. Według innej tradycji była uważana za córkę boga księżyca Nanny (Sina) i siostrę boga słońca Utu (Szamasza). W odmiennych przekazach uchodziła za córkę Enlila a nawet Enkiego. Siostrą Inany była bogini Ereszkigal, królowa świata podziemnego Kur. Jej wezyrem (posłanką) była bogini Ninszubur.
Inana nie ma stałego małżonka, ten fakt jest związany z tym, że jest boginią miłości cielesnej. Nawet z Dumuzim, który często jest określany jako jej „umiłowany”, łączą ją niejasne stosunki, ostatecznie to ona ponosi odpowiedzialność za jego śmierć. Również nie przypisywano jej dzieci (z jednym możliwym wyjątkiem – bogiem Szara).
Wydaje się bardzo prawdopodobne, że w klasycznej postaci bogini Inanny/Isztar zsynkretyzowano pewną liczbę pierwotnie niezależnych bogiń lokalnych. . W Uruk znajdowała się główna świątynia Inanny (E-ana – „Dom nieba”). Jednakże istniały też inne lokalne odmiany tej bogini, otoczone niezależnym kultem: Inanna z Zabalam (w północnej Babilonii), Inanna z Agade (szczególnie czczona przez królów dynastii z Agade), Inanna z Kisz oraz Isztar z Niniwy i Isztar z Arbeli w Asyrii.
Inana była również po przyjacielsku łączona z boginią Nanają i wraz z nią czczona w Uruk i w Kisz.
Charakterystyka bóstwa.
W „osobowości” Inanny/Isztar można wyodrębnić 3 niezależne postaci (aspekty):
Symbolika bóstwa.
W sztuce Inana przedstawiana jest jako bogini-wojownik, często uskrzydlona, w pełnym uzbrojeniu, albo też otoczona nimbem z gwiazd.
Zwierzęciem Isztar był lew, a jej symbolem gwiazda lub tarcza z gwiazd. W Uruk symbol gwiazda, jako symbol opiekuńczy Isztar, był tatuowany na przegubie ręki osobom usługującym w świątyni, zarówno mężczyznom jak i kobietom. W pewnym okresie symbolem mogła być też rozeta.
zapis imienia Inanna w piśmie klinowym (okres nowosumeryjski, XXI wiek p.n.e.)
zapis imienia Inanna/Isztar w piśmie klinowym (okres nowoasyryjski, VII wiek p.n.e.)

</doc>
<doc id="111507" url="https://pl.wikipedia.org/wiki?curid=111507" title="Irkuck">
Irkuck

Irkuck (, "Irkutsk") – miasto w Rosji, stolica obwodu irkuckiego.
Główny ośrodek gospodarczy, kulturalny (muzea) i naukowy (uniwersytet zał. 1918) Syberii Wschodniej z rozwiniętym przemysłem maszynowym (jedne z największych w Rosji zakłady lotnicze „Irkut”), aluminiowym, materiałów budowlanych, drzewnym, skórzanym i spożywczym. W mieście znajduje się elektrownia wodna o mocy 660 MW.
Położenie.
Główna część miasta leży na prawym brzegu rzeki Angara, która jest dopływem Jeniseju. Po drugiej stronie rzeki leży dzielnica Głazkowo. Rzekę, która ma do 579 m szerokości, można przekroczyć trzema mostami oraz drogą biegnącą po koronie zapory Zbiornika Irkuckiego. Niewielka rzeka Irkut, od której miasto wzięło swoją nazwę, wpada jako lewostronny dopływ Angary na wysokości centrum.
Historia.
Port nad rzeką Angarą. Założony w 1661 jako Irkuckie Zimowisko. Prawa miejskie osada posiada od 1686 roku. Ośrodek administracyjny – wojsk dla kolonizacji Syberii. W XVII wieku punkt tranzytowy handlu z Mongolią, potem z Chinami. Od XVIII wieku do 1917 roku miejsce zsyłek. Stolica guberni irkuckiej.
Okolice Irkucka stały się w 1866 widownią powstania zabajkalskiego, wznieconego przez polskich zesłańców. Przywódców powstania Narcyza Celińskiego, Gustawa Szaramowicza, Władysława Kotkowskiego i Jakuba Reinera stracono 27 listopada 1866 na przedmieściu Uszakowka, za rogatką „jakucką”, u podnóża gór w pobliżu rzeki Angary.
W 1858 roku zesłaniec i późniejszy członek Rządu Narodowego Agaton Giller założył w Irkucku szkołę polską, w której sam nauczał.
W czasach stalinizmu w Irkucku znajdowały się więzienia polityczne Krasnyj Korpus i etapowe na trasie do
Władywostoku.
Transport.
Irkuck jest ważnym węzłem kolejowym na Kolei Transsyberyjskiej. Główną stacją miasta jest Irkuck Passażyrskij. 8 km od centrum miasta znajduje się Port lotniczy Irkuck. Siedzibę mają tu linie lotnicze IrAero.
Miasto posiada port na rzece Angarze.
Komunikacja miejska.
W mieście działają tramwaje, trolejbusy i autobusy.
Religia.
Miasto jest siedzibą prawosławnej metropolii irkuckiej (i eparchii irkuckiej) oraz rzymskokatolickiej diecezji Świętego Józefa.
W Irkucku znajdował się polski cmentarz, na którym chowano zesłańców oraz cmentarz na wzgórzu za więzieniem za rzeczką Uszakowką, na którym chowano Polaków zmarłych w więzieniu. Na pierwszym z nich pochowani byli m.in.: pamiętnikarz i konspirator Ludwik Janiszewski (1778-1848), kanonik katedry wileńskiej ks. prałat Ludwik Trynkowski (zm. 1849), konspirator i skrzypek Wolfgang Szczepkowski (zm. 1857), powstaniec Jacek Gołyński (zm. 1846), wojskowy Józef Sasinowicz, powstaniec Józef Horodyński (zm. 1840), powstaniec porucznik 11 liniowego pułku piechoty Wilhelm Malczewski (zm. 1849). Na cmentarzu więziennym pochowano m.in. konspiratora Michała Olszewskiego (zm. 1840).

</doc>
<doc id="111511" url="https://pl.wikipedia.org/wiki?curid=111511" title="Newark">
Newark

Inne miejscowości w USA:
Gminy w USA:
Miasta dawniej znane jako Newark:

</doc>
<doc id="111512" url="https://pl.wikipedia.org/wiki?curid=111512" title="Windows 1.0">
Windows 1.0



</doc>
<doc id="111513" url="https://pl.wikipedia.org/wiki?curid=111513" title="Windows 2.0">
Windows 2.0



</doc>
<doc id="111514" url="https://pl.wikipedia.org/wiki?curid=111514" title="Architektura 8-bitowa">
Architektura 8-bitowa

Architektura 8-bitowa – architektura procesora, w której główne przetwarzanie (przesyłanie i arytmetyka) i przechowywanie danych odbywa się na 8 bitach.
Oznacza to, że za każdym odczytem lub zapisem do pamięci operacyjnej komputera oraz w wewnętrznych transferach procesora używa się 8-bitowych porcji informacji. W systemach 16-, 32- czy 64-bitowych używa się odpowiednio co najwyżej 16-, 32- i 64-bitowych porcji danych.
8 bitów pozwala na określenie do 28 = 256 różnych informacji, co jest stanowczo za mało przy adresowaniu pamięci komputera, dlatego procesory 8-bitowe, mają zazwyczaj 16-bitową szynę adresową (16-bitowy adres pamięci) - czyli każda z komórek ma adres wyrażony za pomocą 16 bitów (np. MOS 6502, Z80, 8080). Przy 16 bitach przestrzeń adresowa rośnie do 64 kilobajtów (216). Procesory te mają zazwyczaj też rejestry 16 bitowe używane do adresowania pamięci oraz instrukcje umożliwiające wykonywanie prostych przeliczeń na tych rejestrach (zwiększanie, zmniejszanie, dodawanie).
Pierwszym szeroko stosowanym procesorem 8-bitowym był Intel 8080, stosowany na przełomie lat 70. i 80. XX w. Stosowane były też układy Z80 (kompatybilny z 8080), 6800 oraz 6502, które znalazły szerokie zastosowanie w komputerach domowych i grach wideo w latach 70. i 80. XX wieku.
Wiele z 8-bitowych procesorów lub mikrokontrolerów jest realizowana na ówczesnych procesorach np. kompletny komputer (procesor, pamięć, układy pomocnicze) w jednym układzie scalonym zgodnym z np. Z80.

</doc>
<doc id="111515" url="https://pl.wikipedia.org/wiki?curid=111515" title="Międzynarodowa Unia Astronomiczna">
Międzynarodowa Unia Astronomiczna

Międzynarodowa Unia Astronomiczna (; – IAU/UAI/MUA) – międzynarodowa organizacja zrzeszająca 13 706 zawodowych astronomów (wymagane jest posiadanie co najmniej doktoratu) rekomendowanych przez odpowiednie Komitety Narodowe. Koordynuje działalność badawczą w dziedzinie astronomii na świecie, organizuje kongresy generalne co trzy lata (ostatni, XXX, odbył się w sierpniu 2018 r. w Wiedniu w Austrii, następny zaplanowany jest na 2021 rok w Busan w Korei Południowej), sympozja i inne konferencje specjalistyczne, prowadzi działalność wydawniczą i informacyjną (np. telegramy o nowych odkryciach).
Zorganizowana jest w 9 wydziałów, 35 komisji i 53 grupy robocze. Posiada także wyspecjalizowane biura: Biuro IAU ds. Młodych Astronomów (IAU Office for Young Astronomers), Biuro IAU ds. Astronomii dla Rozwoju (IAU Office of Astronomy for Development), Biuro IAU ds. Popularyzacji Astronomii (IAU Office for Astronomy Outreach). W trakcie powstawania jest Biuro ds. Astronomii dla Edukacji (IAU Office for Astronomy for Education). Obecnym prezydentem IAU jest Ewine F. van Dishoeck, a sekretarzem generalnym Maria Teresa V.T. Lago.
Unia posiada wyłączne prawo do nadawania nazw nowo odkrytym ciałom niebieskim oraz nazywania tworów powierzchniowych na nich występujących. Zajmuje się tym Grupa Robocza ds. Nomenklatury Systemu Planetarnego (ang. "Working Group for Planetary System Nomenclature").
IAU powstała w 1919 roku w wyniku połączenia różnych międzynarodowych projektów, m.in. "Carte du Ciel", Unii Słonecznej ("Solar Union") i Międzynarodowego Biura Czasu (fr. "Bureau International de l'Heure"). Pierwszym prezydentem IAU był Benjamin Baillaud.
Polska przystąpiła do IAU w 1922 roku, obecnie do organizacji należy prawie dwustu polskich astronomów. Kilku najwybitniejszych Polaków zostało też wybranych na 6-letnią kadencję Wiceprezydentów Unii. Byli to: Tadeusz Banachiewicz (1932–1938), Eugeniusz Rybka (1952–1958), Wilhelmina Iwanowska (1973–1979) oraz Józef Smak (1991–1997).
W 2009 roku IAU przeprowadziła, we współpracy m.in. z ONZ, Międzynarodowy Rok Astronomii 2009, będący szeregiem projektów popularyzujących astronomię w społeczeństwie. W wydarzeniach wzięło udział łącznie 815 milionów ludzi ze 148 krajów. W roku 2019 prowadzi podobnego rodzaju akcję o nazwie IAU100.

</doc>
<doc id="111517" url="https://pl.wikipedia.org/wiki?curid=111517" title="Frankiści">
Frankiści

Frankiści – zwolennicy Jakuba Franka, członkowie żydowskiej grupy religijnej, sekty heretyckiej w stosunku do judaizmu. Sekta istniała w drugiej połowie XVIII wieku do około 1820 roku, głównie na terenach południowej Polski oraz w Czechach, Austrii, Turcji, Rumunii i południowych Niemczech. Frankizm jako ruch religijno-społeczno-polityczny cechował się asymilacją, powierzchownością, synkretyzmem, mesjanizmem i ezoteryzmem.
Historia.
Za początek frankizmu uznaje się rok 1755, kiedy to Jakub Frank po powrocie z Turcji ogłosił, że jest Mesjaszem. Korzenie frankizmu znajdują się w sabataizmie i mesjanizmie żydowskim XVII i XVIII wieku. Frankiści odrzucali prawo Mojżeszowe i Talmud, a opierali się na kabalistycznej księdze Zohar i jej sabataistycznych interpretacjach. Frank miał być trzecim po Sabataju Cwi i Baruchji Russo Mesjaszem, utożsamianym z Jezusem Parakletem – ostatecznym zbawicielem.
W okresie po konwersji na katolicyzm przestano uznawać Franka za Mesjasza. Sabataj Cwi i Baruchja Russo zostali odpowiednikami Abrahama i Izaaka, przygotowującymi misję Franka. Stało się nią uwolnienie Panny (Szechiny, czyli obecności bożej) z wizerunku chrześcijańskiej Panny Marii i służenie jej jako naczynie, zanim połączy się ona z Wielkim Bratem, co zapoczątkuje okres mesjański. Frankiści utożsamiali bowiem swego Dobrego Boga, Ejn-Sof (hebr. "Nieskończony"), Wielkiego Brata, odpowiednik kabalistycznej sefiry Tiferet (hebr. "Piękno") i Pannę, odpowiednik kabalistycznej Szechiny (hebr. "Obecność boża") z Trójcą Świętą. Konieczność uwolnienia Szechiny usprawiedliwiała przejście na katolicyzm, który był „ostatnią zasłoną” oddzielającą od Boga. W zewnętrznej formie obrzędowości frankiści nawiązywali do religii edomickiej. Talmudyści zarzucali im praktyki orgiastyczne.
Niektórzy z polskich hierarchów katolickich, zachęceni przychylnym stanowiskiem frankistów wobec katolicyzmu, dostrzegli możliwość doprowadzenia do ich konwersji, co miało zapoczątkować chrystianizację żydów. Częściowo nie rozumiejąc zawiłości nauk Franka i celów frankistów, a w części mając nadzieję na oddziaływanie „prawdziwego Słowa Bożego”, które mieli poznać frankiści dogłębnie przed przyjęciem chrztu, biskupi popierali frankistów przeciwko tradycjonalistycznej większości talmudystów. W celu powiększenia liczby zwolenników Franka biskup kamieniecki Mikołaj Dembowski zorganizował w 1757 roku dysputę między frankistami a talmudystami w Kamieńcu Podolskim. Dysputa zakończyła się spaleniem ksiąg talmudystów. Po śmierci biskupa Dembowskiego w tym samym roku, Jakub Frank z grupą zwolenników udał się na Wołoszczyznę w obawie przed zemstą talmudystów. Tam przyjęli oni islam.
W 1758 roku król August III Sas zezwolił na ich powrót do Polski, obiecując wzięcie w opiekę. W 1759 roku została zorganizowana we Lwowie kolejna dysputa z talmudystami, w której frankiści oskarżali tych ostatnich o mord rytualny. Po dyspucie kilkuset frankistów przyjęło chrzest. Zostali oni obsypani łaskami i przywilejami w celu zachęcenia kolejnych. Niektórzy zostali zapewne przez swych rodziców chrzestnych adoptowani do herbu, co było pozbawione znaczenia prawnego, wobec przepisów według których nobilitacji mógł dokonać jedynie Sejm. Sam Frank począł się tytułować "generosus" (łac. "urodzony", czyli szlachcic), co spowodowało protesty ze strony szlachty. Sejm konwokacyjny (1764) roku uregulował ich status następująco:
"Neofici, lub od nich descendentes" (pochodzący) "którzy by się do miejskiej kondycyi udać chcieli i byli sposobnymi, tych wszystkich wolności jako i szlachetni mieszczanie używali, a którzy by około roli pracować chcieli, aby czynsz z tejże roli i gruntu przyzwoity, panom gruntu tego własnym płacili, a jeśliby się który z neofitów, lub od nich pochodzący, na urzędzie jakowym, przez niewiadomość kondycyi i urodzenia, sobie konferowanym znajdował, lub dobra jakowe, dziedzictwem nabyte, czyli sposobem zastawnym posiadał, tedy zapozwany ad competens forum" (do właściwego sądu), "ma podlegać teraźniejszemu postanowieniu, dobra zaś, od czasu niniejszej ustawy, do lat dwóch szlachcie rodowitym sprzedać, a z dóbr zastawnych summy podnieść i z tychże dóbr ustąpić starał się, a to sub confiscatione bonorum et summarum per medium delatori, per medium fisco cedendorum, et cedendarum" (pod konfiskatą dóbr i summ, w połowie delatorowi, w połowie skarbowi przyznać się mających). "O co, forum Trybunałów i regestr deductionis nobilitatis" (wywodzenia szlachectwa), "tak w Koronie, jako i w W. X. L. naznaczamy".
Sejm koronacyjny 1764 nobilitował grupę czterdziestu ośmiu "neofitów dystyngowańszych litewskich" (protegowanych magnaterii Wielkiego Księstwa), wyłączając ich spod rygoru poprzedniej uchwały, i dozwolił, by Stanisław August Poniatowski dokonał w przeciągu roku nobilitacji dalszych 10 według swego uznania:
"Oprócz tego, gdy Nam, Królowi, Stany Rzplitej, za takowąż powszechną zgodą tejże neofitów kondycyi, czyli od nich pochodzącym osobom, nie więcej jako dziesięciu, i to nie duchownego, lecz świeckiego stanu, bądź z Korony, bądź W.X.L., którychbyśmy takowego łaskawego naszego względu godnemi być uznali, praecisio similiter scartabellatu" (bez ograniczeń skartabellatu), "tymże klejnotem szlachectwa zaszczycić dozwoliły, My, Król, takowe przywileje najdalej w czasie roku całego pod nieważnością późniejszych lub nad liczbę wyrażoną danych przywilejów, tym osobom, z tychże naszych kancellaryj obojga Narodów, mocą niniejszej Konstytucyi wydać każemy".
Frank odradzał swym wyznawcom pożądanie dóbr i zaszczytów, sam dając przy tym zupełnie odmienny przykład.
Nadzieje katolików na prawowierność ochrzczonych frankistów okazały się płonne. Nie odstąpili oni od traktowania katolicyzmu jako etapu przejściowego do "prawdziwej wiary". Wówczas uwięziono ich dużą część. Sam Frank przebywał początkowo w przymusowym odosobnieniu u kamedułów w Warszawie, a później na Jasnej Górze, gdzie w styczności z kultem Matki Boskiej modyfikował częściowo swe nauki. To wówczas ujrzał w obrazie Matki Boskiej Częstochowskiej "uwięzioną Szechinę". Uwolnieni po I rozbiorze frankiści udali się częściowo z Frankiem na Morawy, a później do Offenbach koło Frankfurtu nad Menem. Na terenach tych zdobyli kolejnych zwolenników.
Pozostali w Polsce frankiści, w liczbie około 24 000, oczekiwali na przyjście obiecanego królestwa mesjańskiego, którego miejscem powstania miała być Polska. Po śmierci Jakuba Franka w 1791 roku ruch frankistów, pozbawiony charyzmatycznego przywódcy (roli tej nie potrafiła spełnić wyznaczona przez Franka jego córka Ewa), osłabł. Na początku XIX wieku większość z nich przyjęła katolicyzm. Ostatni około 1820 roku. Uważa się, że zasada żenienia się wyłącznie między sobą zaczęła być przez frankistowskie rodziny łamana około 1850 roku, a rozpoczęły ten proces rodziny Wołowskich i Szymanowskich.
Wydawnictwa.
Ujęte w postać przypowieści i aforyzmów nauki religijne Franka, zostały spisane przez jego wyznawców w języku polskim w Brnie i Offenbach. Ostatnio zostały wydane w Polsce w roku 1996 – "Rozmaite adnotacje, przypadki, czynności i anegdoty pańskie" oraz w 1997 – "Księga słów pańskich".

</doc>
<doc id="111518" url="https://pl.wikipedia.org/wiki?curid=111518" title="Hermetyzacja (informatyka)">
Hermetyzacja (informatyka)

Hermetyzacja (kalk. „enkapsulacja”, w starszych pozycjach „kapsułkowanie”, od ang. "encapsulation") – jedno z założeń programowania obiektowego. Hermetyzacja polega na ukrywaniu pewnych danych składowych lub metod obiektów danej klasy tak, aby były one dostępne tylko metodom wewnętrznym danej klasy lub funkcjom zaprzyjaźnionym. 
Gdy dostęp do wszystkich pól danej klasy jest możliwy wyłącznie poprzez metody, lub inaczej mówiąc: gdy wszystkie pola w klasie znajdują się w sekcji prywatnej lub chronionej, to taką hermetyzację nazywa się "hermetyzacją pełną".
Przyczyny stosowania hermetyzacji.
Można wyróżnić trzy główne powody wprowadzenia hermetyzacji do programowania obiektowego:
Wyodrębnia interfejs.
Cel.
Głównym zadaniem wyodrębnienia interfejsu, a tym samym enkapsulacji, jest ukrycie przed użytkownikiem sposobu w jaki klasa wewnętrznie realizuje swoje zadanie. Metody i pola znajdujące się w sekcji publicznej stanowią interfejs, tj. jedyny dopuszczalny zbiór elementów klasy, którymi inne klasy mogą oddziaływać z daną klasą. Posiadanie wyodrębnionego interfejsu powoduje, że użytkownik danej klasy ma pewność, że korzystając z tych metod jest bezpieczny, tj. nie dojdzie do sytuacji w której klasa zostanie uszkodzona (np. zwolnienie pamięci pod wewnętrznym wskaźnikiem klasy). Metody interfejsowe, tj. ujawnione użytkownikowi klasy, w założeniu są absolutnie bezpieczne i korzystając tylko z nich nie można doprowadzić do nieprawidłowego stanu klasy.
Przykład.
Posiadając zdefiniowany interfejs programista klasy ma pełną swobodę implementacji mechanizmu, w jaki klasa będzie wykonywała swoje zdanie. Jeżeli klasa ma za zadanie np. gromadzić zbiór liczb podawanych do niej pojedynczo a następnie, w dowolnym momencie, zwrócić maksimum tej kolekcji, to interfejs w żaden sposób nie narzuca programiście klasy konkretnego sposobu wykonania tej implementacji. Na przykładzie języka C++, klasa może to wewnętrznie wykonywać w oparciu o składową typu codice_1 jak również codice_2, który każdorazowo przed zwróceniem wartości maksymalnej będzie poddawany sortowaniu. Od strony użytkownika klasy sposób implementacji nie powinien być szczególnie interesujący, a co ważniejsze, nie powinien wpływać na sposób używania klasy.
Niech dana będzie klasa interfejsowa definiująca jedynie interfejs, czyli zbiór jedynie publicznych, abstrakcyjnych i wirtualnych metod. Metody te, zgodnie z definicją metody abstrakcyjnej, nie są wytłumaczone w obrębie tej klasy, a jedynie określono, że klasa dziedzicząca po tej klasie wytłumaczyć jak każda z tych metod działa. Na przykładzie:
class Sortowacz 
public: 
 virtual void dodajLiczbe(int liczba) = 0;
 virtual int maksimum() const = 0;
A następnie zakładając, że mamy dwie realne implementacje codice_3 oraz codice_4 można wykonać następujący kod:
int main()
 const int tablica_rozmiar = 11;
 const int[] tablica = {1,3,4,0,5,2,6,7,1,3,4};
 Sortowacz* sort1 = new SortowaczNaZbiorze;
 Sortowacz* sort2 = new SortowaczNaWektorze;
 int indeks = 0;
 while ( indeks &lt; tablica_rozmiar )
 sort1.dodajLiczbe( tablica[indeks] );
 sort2.dodajLiczbe( tablica[indeks] );
 std::cout « "Sort1: Obecne maksimum to " « sort1.maksimum() « std::endl;
 std::cout « "Sort2: Obecne maksimum to " « sort2.maksimum() « std::endl;
 indeks++;
 
 delete sort1;
 delete sort2;
 return 0;
Korzyść z takiego podejścia polega na tym, że interfejs dzięki hermetyzacji całkowicie milczy o sposobie zaimplementowania klasy a dodatkowo korzystając z mechanizmu polimorfizmu można posiadać wiele wymiennych klas realizujących ten sam interfejs, a to która z nich będzie wykorzystana może być zmieniane choćby w trakcie działania programu.
Wyodrębnianie interfejsu w językach bez hermetyzacji.
W językach w których nie istnieje mechanizm hermetyzacji (np. Python, C) stosuje się wyznaczanie interfejsu poprzez konwencję nazewnictwa, tj. składowe prywatne lub chronione mają specjalny przedrostek nazwy, np. ich nazwy zaczynają się od podkreślnika. Używanie metod wewnętrznych wiąże się z ryzykiem wywołania nieprawidłowego stanu programu, co może prowadzić do awarii.
Uodparnia tworzony model na błędy.
Hermetyzacja uodparnia tworzony model na błędy polegające np. na błędnym przypisywaniu wartości oraz umożliwia wykonanie czynności pomocniczych (jak np. pobranie z konta 10% wypłacanej kwoty jako prowizji) lub obsługę sytuacji wyjątkowej (np. brak wymaganych środków).
Przykład w C++:
typedef double TypPieniedzy;
class KontoBankowe {
public:
 KontoBankowe( const TypPieniedzy saldoPoczatkowe = 0 );
 bool wplac( const TypPieniedzy kwota );
 bool wyplac( const TypPieniedzy kwota );
 TypPieniedzy podajStanKonta() const;
private:
 TypPieniedzy saldo;
KontoBankowe::KontoBankowe( const TypPieniedzy saldoPoczatkowe ) :
 saldo( saldoPoczatkowe )
bool KontoBankowe::wplac( const TypPieniedzy kwota ) {
 if ( kwota &gt; 0 ) {
 saldo += kwota;
 return true;
 return false;
bool KontoBankowe::wyplac( const TypPieniedzy kwota ) {
 // Powiększenie kwoty o 10% prowizji.
 TypPieniedzy kwotaProw = kwota*1.1;
 if ( ( kwotaProw &gt; 0 ) &amp;&amp; ( kwotaProw &lt;= saldo ) ) {
 saldo -= kwotaProw;
 return true;
 return false;
TypPieniedzy KontoBankowe::podajStanKonta() const {
 return saldo;
Przykład w Javie: 
 class TypPieniedzy extends Double {
 public TypPieniedzy() {
 super();
};
class KontoBankowe {
 private TypPieniedzy saldo;
 public KontoBankowe(TypPieniedzy saldoPoczatkowe) {
 saldo = saldoPoczatkowe;
 public KontoBankowe() {
 KontoBankowe(0);
 public boolean wplac( TypPieniedzy kwota ) {
 if ( kwota &gt; 0 ) {
 saldo += kwota;
 return true;
 return false;
 
 public boolean wyplac( TypPieniedzy kwota ) {
 // Powiększenie kwoty o 10% prowizji.
 TypPieniedzy kwotaProw = kwota*1.1;
 if ( ( kwotaProw &gt; 0 ) &amp;&amp; ( kwotaProw &lt;= saldo ) ) {
 saldo -= kwotaProw;
 return true;
 return false;
 public TypPieniedzy podajStanKonta() {
 return saldo;
 };
Mamy klasę codice_5. Nie powinno się tak zdarzyć, że stan konta mógłby być modyfikowany przez zwykłe odwołanie się do danej codice_6 (np.: codice_7). Tu codice_6 konta bankowego jest daną prywatną (dostęp jest "private"), do której dostęp mają tylko funkcje zaprzyjaźnione lub funkcje składowe (wewnętrzne) (tu: codice_9, codice_10 i codice_11). Powinno się zapewnić maksymalne bezpieczeństwo w odniesieniu do danej codice_6. Stąd też metoda codice_13 jest oznaczona jako codice_14, wartość kwoty w metodach codice_15 i codice_16 jest określona również jako codice_14, aby jej wartość nie została „przypadkiem” zmieniona w trakcie działania tych metod. 
Hermetyzacja ma też na celu sprawdzanie poprawności wpisywanych danych, np. czy pozwolić użytkownikowi wpłacić na konto kwotę mającą wartość ujemną?
Lepiej oddaje rzeczywistość.
Przykład powyższy obrazuje wykonywane na koncie bankowym operacje atomowe identyfikowane nazwami odpowiednimi do wykonywanej operacji, podczas gdy samo odwoływanie się w sposób bezpośredni do salda jako pewnej zmiennej nie dawałoby odwzorowania rzeczywistości reprezentowanej przez tę zmienną.

</doc>
<doc id="111519" url="https://pl.wikipedia.org/wiki?curid=111519" title="Norbertanki">
Norbertanki

Norbertanki, właściwie Zgromadzenie Sióstr Kanoniczek Regularnych Zakonu Premonstratensów – katolicki żeński zakon kontemplacyjny.
Został założony w 1120 roku przez świętego Norberta von Gennep z Xanten w Niemczech, do Polski sprowadzony w 1162. Mottem zakonu jest "Jedno serce i jedna dusza w Bogu". Propaguje on kult maryjny oraz kult Eucharystii.
Strój zakonny sióstr norbertanek składa się z białego habitu i czarnego welonu. Dom generalny zakonu ma swą siedzibę w Rzymie. 
Współcześnie w Polsce zgromadzenia norbertanek mieszczą się m.in. w Krakowie na Salwatorze przy ulicy Kościuszki (przy ujściu rzeki Rudawy do Wisły) i w Imbramowicach koło Olkusza. Dawniej klasztory norbertanek były także m.in. w Żukowie i Busku.

</doc>
<doc id="111520" url="https://pl.wikipedia.org/wiki?curid=111520" title="Wilhelm Reich">
Wilhelm Reich

Wilhelm Reich (ur. 24 marca 1897 w Dobrzanicy, zm. 3 listopada 1957 w Lewisburgu) – austriacki psychiatra, doktor nauk medycznych, psychoanalityk, pisarz, działacz polityczny.
Życiorys.
Dzieciństwo i okres wiedeński (1919–1930).
Urodził się w Galicji we wsi Dobrzanica, w powiecie przemyślańskim – na terenie dzisiejszej Ukrainy. Jego ojcem był Leon Reich, bogaty hodowca pochodzenia żydowskiego, który dostarczał bydło armii austro-węgierskiej, matką zaś Cecylia z domu Roniger. Miał brata Roberta (zm. 1926). Zarówno on, jak i jego brat posiadali obywatelstwo austriackie. W młodości Wilhelm Reich otrzymał gruntowne wykształcenie z zakresu m.in. rachunkowości, historii sztuki czy łaciny, dzięki prywatnym nauczycielom. Mimo iż pochodził ze wschodniej części Galicji, gdzie posługiwano się językiem ukraińskim, znał bardzo dobrze język niemiecki. W dzieciństwie Wilhelm nakrył matkę na stosunku seksualnym ze swoim nauczycielem, o czym opowiedział swemu ojcu. Według samego Wilhelma Reicha, po tym jak zdradził sekret matki jego ojciec zaczął się nad nią znęcać, co w ostateczności doprowadziło do tego, że Cecylia Reich popełniła samobójstwo. Wilhelm Reich przez wiele lat obwiniał siebie o przyczynienie się do jej śmierci.
W momencie wybuchu I wojny światowej Wilhelm Reich miał 17 lat, a obowiązkowa służba wojskowa w tym czasie rozpoczynała się, gdy mężczyzna osiągnął 19 lat. W drugim tygodniu wojny wojska rosyjskie zarekwirowały majątek Leona Reicha. Wilhelm wstąpił do wojska, ale ponieważ nie miał przeszkolenia, a był dobrze wykształcony (lub dzięki kontaktom ojca), trafił początkowo do prac biurowych, pracował m.in. w administracji szpitala wojskowego. Dwa ostatnie lata wojny (1917–1918) Reich spędził na froncie włoskim, w stopniu podporucznika, dowodząc oddziałem liczącym około 40 ludzi. Jego ojciec zmarł w trakcie wojny.
Po wojnie przeniósł się do Wiednia, gdzie początkowo studiował prawo (zrezygnował po pierwszym semestrze), a następnie rozpoczął naukę w Szkole Medycznej na Uniwersytecie Wiedeńskim, którą ukończył w 1922 z tytułem doktora medycyny (skorzystał z możliwości odbycia kursu przyspieszonego dla kombatantów). Specjalizował się w psychiatrii. W czasie studiów w 1919 lub 1920 (wówczas 22 lub 23 lata) spotkał profesora Zygmunta Freuda (wówczas 63- lub 64-letniego nauczyciela). Reich zajmował się negowaną przez Freuda teorią libido według ujęcia Carla Gustava Junga, równocześnie, podobnie jak Freud, odrzucał teorię panseksualizmu. Mimo rozbieżności w poglądach Reich i Freud podjęli współpracę, a sam Reich traktował wówczas Freuda jak ojca. Ich współpraca polegała na tym, że Reich zajmował się pacjentami polecanymi przez Freuda, a także współprowadził pacjentów wraz z Isidorem Sadgerem. Z polecenia Freuda został również członkiem Wiedeńskiego Towarzystwa Psychoanalitycznego (członek zwyczajny – październik 1922).
Jedną z pierwszych pacjentek Reicha była 19-letnia Lore Kahn, z którą miał romans. Według dziennika, który prowadził Reich, Kahn zachorowała i zmarła w listopadzie 1920 roku. Początkowo Reich odnotował, że Lora Khan zmarła na skutek spania w bardzo zimnym pomieszczeniu, które wynajmowała jako miejsce spotkań z Reichem. Matka Kahn podejrzewała natomiast, że jej córka zmarła po nieudanym zabiegu aborcji, prawdopodobnie przeprowadzonej nielegalnie przez samego Reicha. Podstawą takiego twierdzenia była zakrwawiona bielizna znaleziona przez matkę Kahn. Reich twierdził, że matka Kahn próbuje bezpodstawnie go zniszczyć, jednak po jej samobójstwie częściowo potwierdził jej przypuszczenia, przyznając, że Kahn zmarła w wyniku posocznicy po nieokreślonym zabiegu przeprowadzonym przez Reicha.
Dwa miesiące po śmierci swojej pacjentki Reich prowadził przypadek 19-letniej wówczas studentki medycyny Anny Pink, która była przyjaciółką Lore Khan. Również z nią wdał się w romans, a w marcu 1922 roku poślubił. Ślub odbył się na skutek nalegania ojca Anny, która była wówczas w ciąży, dziecko jednak nie przyszło na świat. Z małżeństwa z Anną na świat przyszły natomiast dwie córki: Eva Reich (1924) i Lore Reich Rubin (1928). Mimo iż nie wiadomo, czy nieokreślony zabieg, w wyniku którego zmarła Kahn, to aborcja, Reich dokonywał aborcji swojej pierwszej żonie Annie. Małżeństwo trwało do roku 1933. Po tych wydarzeniach, a zawłaszcza po samobójstwie matki Lore Kahn, Freud ograniczył współpracę w Reichem.
Po studiach pracował w Klinice Neurologicznej i Psychiatrycznej Szpitala Uniwersyteckiego kierowanej przez prof. Juliusa Wagnera von Jauregga, gdzie prowadził badania nad problemem napięcia związanego z niezaspokojeniem popędu seksualnego zwłaszcza u mężczyzn w wieku 19–22 lata. Podstawowym obszarem badań i analiz prowadzonych wówczas przez Reicha i jego współpracowników była masturbacja. Badania zostały podsumowane w 1922 roku esejem „Über Spezifitaet der Onanieformen” („Concerning Specific Forms of Masturbation”) opublikowanym w "Internationale Zeitschrift für Psychoanalyse", vol. 8 (1922). Publikacja zawierające analizę zjawiska masturbacji oraz próbę wyjaśnienia jej podstaw obecnie uznana jest za przełomową.
Badania te doprowadziły go do wniosku, że da się w sposób fizyczny udowodnić istnienie popędu seksualnego (1923), co Reich opisał mianem istnienia energii życiowej, którą nazwał orgonem. Teoria ta prawdopodobnie skłoniła Freuda do rewizji swoich poglądów. Teoria orgonu nie była dalej przez niego rozwijana w okresie współpracy z Freudem (do 1932).
Emigracja do Niemiec, Danii, Szwecji i Norwegii (1930–1939).
W listopadzie 1930 roku udał się do Niemiec. We współpracy z działającymi na terenie Austrii i Niemiec organizacjami komunistycznymi zajął się edukacja seksualną w społecznościach robotniczych. Wstąpił do Komunistycznej Partii Niemiec i na jej zlecenie organizował kliniki na terenach robotniczych, prowadził zajęcia z zakresu edukacji seksualnej oraz zajmował się publikacją broszur związanych z tym tematem. W latach 1932 i 1933 (do lutego 1933) brał udział w konferencjach lub panelach dotyczących przyczyn ówczesnych problemów społecznych. Jedną z przyczyn, jaką Reich wskazywał, był brak lub odwracanie skutków rewolucji seksualnej. Wśród promowanych zagadnień była promocja bardzo wczesnej inicjacji seksualnej kobiet, również w kontaktach ze starszymi mężczyznami. Głoszone poglądy sprawiły, że partia zrezygnowała ze współpracy z Reichem w zakresie publikacji broszur. W odpowiedzi na te wydarzenia Reich założył własne wydawnictwo Verlag für Sexualpolitik.
Propagowanie seksu wśród nastoletnich kobiet było najbardziej prawdopodobną przyczyną zerwania współpracy z Reichem przez Freuda. Oficjalnie nastąpiło to 24 marca 1933 roku wypowiedzeniem przez wydawnictwo Freuda kontraktu na publikację "Charakteranalyse""."
Na podstawie pierwszych doświadczeń terapeutycznych Reich przygotował w 1932 publikację "Der Sexuelle Kampf der Jugend" (tytuł angielski "The Sexual Struggle of Youth)", w której wykorzystał przypadki czterech młodych kobiet – pierwszych pacjentek (w czasie gdy był jeszcze studentem), z którymi romansował, w tym Lore Khan i Anny Pink. W książce tej wyraził m.in. pogląd, że dziewictwo młodych kobiet jest chorobą powodującą niedostateczne docieranie bodźców cielesnych do świadomości, co później również wielokrotnie zaznaczał. Jako leczenie proponował, by terapeuta nakłaniał do kontaktów seksualnych z rówieśnikami, w tym grupowych, lub do innych praktyk i czynności mających skłonić pacjentkę do inicjacji seksualnej. Doświadczenia te stały się podstawą praktyki obecnie nazywanej wegetoterapią.
W 1932 roku, w czasie pobytu w Berlinie, związał się z tancerką Elsą Lindenberg, której nie poślubił, mimo iż w pierwszym kwartale 1933 roku rozwiódł się z Anną Reich. W późniejszych latach zmusił swoją partnerkę Elsę Lindenberg (przynajmniej raz w 1935, aborcja została przeprowadzona w Berlinie) oraz swoją drugą żonę Ilse Ollendorf.
Następnie udał się do Danii, gdzie ponownie głosił pogląd o konieczność przeprowadzenia rewolucji seksualnej celem zażegnania kryzysów społecznych. Głoszone poglądy były powodem wydalenia go z przez duńskie Ministerstwo Sprawiedliwości w grudniu 1933 roku. Został również wykluczony z Komunistycznej Partii Danii, mimo iż formalnie nigdy do niej nie wstąpił. Reich przeniósł się do neutralnej Szwecji, która wówczas, aż do 1944 roku, udzielała schronienia duńskim i norweskim Żydom. Reich wraz Lindenberg został zakwaterowany w hotelu, gdzie przyjmował pacjentów. Wielogodzinne pobyty pacjentów skłoniły policję do wysunięcia oskarżenia, że prowadzi on w hotelu dom publiczny stręcząc Lindenberg. Było to podstawą cofnięcia przez władze Szwecji wizy pobytowej i zmuszenie go do wyjazdu. Wrócił wówczas do Danii, mimo że nie posiadał wizy pobytowej.
W sierpniu 1934 roku udał się na konferencję do Szwajcarii, na 13 Międzynarodowy Kongres Psychoanalityczny w Lucernie, gdzie odnotowano jego napady furii, a także że mieszkał w namiocie przed salą, w której odbywał się kongres, a na oficjalne spotkania chodził z nożem zatkniętym za pas. Krótko przed konferencją, został również wykluczony z Międzynarodowego Towarzystwa Psychoanalitycznego, co oznaczało brak możliwości prowadzenia i publikowania badań z zakresu psychoanalizy. Stracił również możliwość powrotu do Danii.
Od października 1934 do sierpnia 1939 roku przebywał w Norwegii. Reich przybył wraz z Elsą Lindberg do Oslo w październiku 1934 na zaproszenie prof. Haralda Schjelderupa, który zorganizował pozwolenie na przyjazd Reicha w celu przeprowadzenia wykładu dotyczącego wegetoterapii i analizy charakterów. W czasie, gdy przebywał w Norwegii, oficjalnie nie prowadził terapii psychoanalitycznej i badań w tej dziedzinie, ale w tym czasie poddawał terapii pacjentki, głównie młode kobiety, które w czasie terapii molestował, zmuszał do odbywania z nim stosunków seksualnych oraz stosował wobec nich przemoc fizyczną. Znane są również przypadki romansów z pacjentkami, mimo iż nadal był związany z Lindberg.
Od roku 1934 (lub od 1935) roku Reich przeprowadził tak zwane eksperymenty bionowe. Ich wynik opublikował w lutym 1938 roku w Oslo pod tytułem "Die Bione: zur Entstehung des vegetativen Lebens" (tytuł został później skrócony do "Die Bione"). Eksperymenty polegał na hodowli pierwotniaków obecnych na zielonych częściach roślin, tkankach pochodzenia zwierzęcego, piasku i żelazie. Następnie preparaty gotował z dodatkiem potasu i żelatyny, tym samym zabijając pierwotniaki. Do tak przygotowanych preparatów przykładał płomień palnika. Po spopieleniu preparatów dalej przykładał płomień palnika i zaobserwował jaśniejsze punkty lub ogniki w kolorze niebieskim lub liliowym. Pojawienie się ogników uznał za moment, w którym z materii wydostaje się energia życiowa, choć faktycznie zaobserwował spalanie potasu zawartego w pęcherzykach. Prawdopodobnie zaobserwował pęcherzyki wydzielnicze, które nazwał „bionami”. Mimo braku jakichkolwiek podstaw uznał, że są to prymitywne formy życia, niemające postaci, będące skupiskiem energii życiowej nazwanej później orgonem. Potwierdzeniem tej teorii miała być obserwacja, że ochłodzona mieszanka gotowanych z potasem i żelatyną pierwotniaków po wylaniu na pożywkę wzrostową, powodowała pojawienie się bakterii. Faktycznie Reich nie przestrzegał zasad sterylności pracy. Zarówno po ogłoszeniu wstępnych wyników badań (1937), jak i po ich opublikowaniu (od marca do grudnia 1938 roku), udowodniono, że Reich błędnie zinterpretował wyniki eksperymentów bionowych.
Współpracownicą Reicha w eksperymentach bionowych była norweska operatorka i fotografka wojenna Kari Berggrav.
W czasie pobytu w Norwegii rozpoczął badania z dziedziny biologii, zwłaszcza próbę wyjaśnienia podstaw biologicznych występowania zmiennego libido oraz analizie zmian zachodzących w ludzkim organizmie wraz ze zmianą popędu seksualnego, a także w czasie i po przeżyciu orgazmu. Tym samym rozpoczął próbę potwierdzenia postulatów Freuda z lat 90. XIX wieku uznających, że można libido przypisać do określonej substancji chemicznej lub zidentyfikować określona reakcję chemiczną inicjowaną nerwowym impulsem elektrycznym odpowiedzialną za zmianę libido. Badania rozpoczął w 1935 roku i polegały one na badaniu obrazu oscyloskopowego u ochotników, którzy podłączeni od oscylografu słuchali opowiadań erotycznych, oglądali nagie kobiety, masturbowali się, dotykali się w parach lub grupowo i całowali się. Jednym z ochotników był Willy Brandt, który w tym czasie był żonaty z Gertrude Gaasland, asystentką Reicha. Równolegle takie same badania prowadził z udziałem pacjentów szpitala psychiatrycznego w Oslo. Mimo braku wyników tego eksperymentu został on opisany w 1937 w "Experimentelle Ergebniße Über Die Elektrische Funktion von Sexualität und Angst".
W 1938 roku straciła ważność jego wiza. Przeszkodą utrudniającą jej przedłużenie były skandale, których uczestnikiem był Reich, a także jego agresywne zachowanie. W 1937 roku Reich wdał się w awanturę, a także zachowywał się agresywne wobec jednego ze swoich przyjaciół, którego żona, będąca pacjentką Reicha, miała z nim romans. W tym samym czasie Reich romansował z inną swoją pacjentką, 25-letnią projektantką mody, Gerd Bergersen. Po tej informacji partnerka Reicha, Elsa Lindberg, zapowiedziała rozstanie, na co Reich zareagował, wielokrotnie awanturując się z mężczyznami współpracującymi z Lindberg, w tym bijąc współpracującego z nią kompozytora. Sam Reich twierdził, że wiza nie została mu przedłużona ze względu na presję nieprzychylnego mu środowiska naukowego.
Emigracja do USA (1939–1957).
W sierpniu 1939 roku udał się do USA. Tam w Forest Hill w stanie Nowy Jork założył swoje laboratorium, gdzie kontynuował pseudonaukowe badania nad nieistniejącymi bionami. W 1948 roku ogłosił, że odkrył dwa rodzaje bionów. Oprócz poprzednio odkrytych, dających w czasie spalania niebieskie ogniki nazwane „bionami PA”, zauważył inne, których spalanie powoduje powstanie czerwonych ogników. Nazwał je „bionami typu T”, które przybierają postać prątków "T-bacilli" (T jako skrót od niemieckiego słowa "Tod", oznaczającą śmierć). Reich stwierdził, że odkrył „prątki T-bacili” w gnijących tkankach rakowych pozyskanych ze szpitala. Jako jedyny dowód przedstawił fakt, iż po zaszczepieniu tych tkanek myszom wywoływały one stan zapalny i raka. Doszedł więc do wniosku, że z czasem zmniejsza się kosmiczna bezpostaciowa energia zwana orgonem, skupiona w bionach. Proces ten nazwał degradacją bioniczną. Miało to sprawiać, że wzrastają biony typu T, które przekształcają się w prątki "T-bacili". Nowotwory miały być natomiast spowodowane przez namnażanie się prątków T. Rzekomym sposobem na przeciwdziałanie tym zmianom miały być stosunki seksualne, zwłaszcza z młodymi kobietami, dzięki czemu w organizmie mężczyzny miałby rosnąć poziom nieistniejącego faktycznie orgonu.
Później przeniósł się do Rangeley w stanie Maine. Jako były członek Komunistycznej Partii Niemiec pozostawał w kręgu zainteresowań FBI.
W 1950 r. Reich założył Orgonomic Infant Research Center, który miał zajmować badaniami nad rzekomymi blokadami seksualnymi u kilkuletnich dzieci i ich usuwaniem (za pomocą masaży oraz masturbacji). Ośrodek został zamknięty w 1952 roku, gdy jedna z matek oskarżyła Reicha o nieobyczajne zachowanie wobec jej dziecka.
W 1954 został oskarżony o prowadzenie nielegalnych badań. Ponieważ odmówił stawienia się przed sądem w charakterze oskarżonego, wyrok obligujący go do zaprzestania działalności został wydany zaocznie. Nie zastosował się do decyzji sądu i został w maju 1956 w rozprawie sądowej skazany na 2 lata więzienia. Wtedy to również skonfiskowano wszystkie jego dzieła z wydawnictwa, po czym spalono je w nowojorskiej spalarni. Zmarł na zawał serca 3 listopada 1957 w więzieniu federalnym w Lewisburgu w stanie Pensylwania.
Idea freudomarksizmu.
W 1927 r. Wilhelm Reich zaangażował się w działalność polityczną po tym, gdy był świadkiem brutalnie stłumionej demonstracji w Wiedniu. Wstąpił wówczas do Austriackiej Partii Komunistycznej. W 1929 roku wydał książkę "Dialektischer Materialismus und Psychoanalyse" ("Materializm dialektyczny a psychoanaliza"), w którym przedstawił idee nazwane niedługo potem freudomarksizmem. Jej podstawowym założeniem było odrzucenie autorytetów, które według tych poglądów tłumiły naturalną psychikę człowieka, jego instynkty i popęd seksualny.
Idee te we wczesnych latach propagował Siegfried Bernfeld, który znał Reicha z okresu swojej pracy w Wiedniu (1922-1925), a także który współpracował z Reichem w latach 1930–1932 w ramach propagowania wczesnego rozpoczynania edukacji szkolnej, w tym edukacji ideologicznej. W 1932 Reich wydał książkę "Der Einbruch der Sexualmoral" ("Upadek moralności seksualnej"), w której modyfikuje założenia swojej idei. Z przedstawionymi przez Reicha tezami dotyczącymi szczególnego znaczenia edukacji seksualnej polemizuje Erich Fromm. W efekcie tego sporu Fromm i niektórzy członkowie szkoły frankfurckiej doprecyzowują, w latach 1932–1936, ideę freudomarksizmu.

</doc>
<doc id="111524" url="https://pl.wikipedia.org/wiki?curid=111524" title="Lucyna Winnicka">
Lucyna Winnicka

Lucyna Winnicka (ur. 14 lipca 1928 w Warszawie, zm. 22 stycznia 2013 w Palmirach) – polska aktorka, dziennikarka i publicystka.
Życiorys.
Przed II wojną światową uczennica szkoły im. Cecylii Plater-Zyberkówny w Warszawie, przy ul. Pięknej 24. Absolwentka VI Liceum Ogólnokształcącego im. Tadeusza Reytana w Warszawie (1946). W 1950 ukończyła studia na Wydziale Prawa UW. W 1953 ukończyła studia na PWST w Warszawie. Do 1974 występowała na scenach Szczecina i Warszawy. W drugiej połowie lat 70. zakończyła karierę aktorską. Założyła Akademię Życia i prowadziła ją przez ponad 10 lat, ucząc medycyny niekonwencjonalnej, filozofii i medycyny Dalekiego Wschodu. Dziennikarka i publicystka, m.in. „Przekroju” i „Literatury”. Była jedną z założycielek Transparency International Polska, organizacji do walki z korupcją. Przez ostatnie lata żyła w domu spokojnej starości w Palmirach.
Wydała książki "Podróż dookoła świętej krowy" (1986) i "W poczekalni nieba" (1999).
Życie prywatne.
Z małżeństwa z reżyserem Jerzym Kawalerowiczem miała córkę Agatę i syna Piotra.
Zmarła w domu opieki w Palmirach koło Warszawy. Została pochowana na cmentarzu Powązkowskim (kwatera 297-3-14/15).

</doc>
<doc id="111525" url="https://pl.wikipedia.org/wiki?curid=111525" title="Aldehydocukry">
Aldehydocukry



</doc>
<doc id="111526" url="https://pl.wikipedia.org/wiki?curid=111526" title="Kliment Ochrydzki">
Kliment Ochrydzki



</doc>
<doc id="111527" url="https://pl.wikipedia.org/wiki?curid=111527" title="Woda bromowa">
Woda bromowa

Woda bromowa – nasycony roztwór wodny bromu o stężeniu ok. 3,6 g/100 g. Stosowana w laboratoriach i przemyśle jako utleniacz. Obecność bromu powoduje, że jest zabarwiona na kolor brunatny. Przed wprowadzeniem metod spektroskopowych była wykorzystywana w chemii organicznej do wykrywania węglowodorów nienasyconych i ich pochodnych, w reakcji addycji bromu do wiązania wielokrotnego, co powoduje jej odbarwienie.
W roztworze brom ulega dysproporcjonowaniu i jest w stanie równowagi z kwasem podbromawym i bromowodorem:
Zakwaszenie cofa tę reakcję, a w środowisku zasadowym równowaga przesuwa się całkowicie w prawą stronę. Woda bromowa ulega powolnemu rozkładowi z wydzieleniem tlenu, jednak wolniej niż woda chlorowa lub wodny roztwór fluoru:
Reakcję tę przyspiesza światło. 
W temperaturze poniżej tworzy się czerwony krystaliczny hydrat bromu, .

</doc>
<doc id="111529" url="https://pl.wikipedia.org/wiki?curid=111529" title="Windows 3.x">
Windows 3.x

Windows 3.x – seria interfejsów graficznych użytkownika dla komputerów osobistych zgodnych z IBM PC, rozwijana przez firmę Microsoft w latach 1990–1993. Jako pierwsza w historii środowiska Windows odniosła komercyjny sukces.
Windows 3.0.
Windows 3.0 został wydany 22 maja 1990. Zawarto w nim znacznie odświeżony interfejs użytkownika oraz ulepszenia techniczne w celu lepszego wykorzystania mechanizmów zarządzania pamięcią udostępnianych przez procesory Intela: 80286 i 80386. Programy pisane dla MS-DOS można było teraz uruchamiać w oknie (co wcześniej było dostępne w bardziej ograniczonej formie w Windows/386 2.1). Dzięki temu system udostępniał wielozadaniowość dla starszych programów. Na rynku komputerów domowych miało to mniejsze znaczenie, bo gry i inne aplikacje multimedialne nadal wymagały bezpośredniego dostępu do sprzętu, a taki dawał tylko DOS.
Dodano oparty na ikonach program zarządzający innymi programami oraz program do obsługi plików (winfile), które zastąpiły stary tekstowy kombajn. Zarządzanie ustawieniami scentralizowano i przemodelowano na wzór Mac OS. Do odziedziczonych po wersjach 2.x programów Notepad, Write i gry Reversi dołączyła gra Solitaire.
Windows 3.0 był ostatnią wersją Windows mogącą pracować w trybie rzeczywistym procesora i która była w pełni zgodna z programami dla starszych wersji. Maksymalna ilość pamięci RAM obsługiwanej przez system wynosi 16 MB.
Windows 3.0 był pierwszą wersją środowiska preinstalowaną na nowych komputerach.
Zakończenie wsparcia technicznego przez Microsoft dla wersji 3.0 oraz pozostałych z rodziny 3.x nastąpiło 31 grudnia 2001 roku.
Windows 3.1 i dalsze.
Windows 3.1 (pierwotna nazwa kodowa: "Janus") ukazał się 6 kwietnia 1992, został poszerzony o podstawową obsługę multimediów (nagrywanie dźwięku, odtwarzacz muzyki z CD) oraz o standard czcionek TrueType, co sprawiło, że system ten stał się poważną platformą do tworzenia publikacji.
Windows 3.1 zarzucił obsługę trybu rzeczywistego, przez co nowa wersja środowiska wymagała procesora 286 lub nowszego.
Sieć w Windows 3.x.
Obsługa sieci w Windows 3.x opierała się na korzystaniu z zewnętrznego oprogramowania, np. Trumpet Winsock. Po Windows 3.11 ukazało się rozszerzenie Windows 3.11 for Workgroups, które obsługiwało już sieć.
Początek braku zgodności z poprzednikami.
Windows 3.1 był zgodny z poprzednimi wersjami, ale już tylko w pewnym stopniu. Z powodu zarzucenia obsługi trybu rzeczywistego zatracił zgodność z aplikacjami przeznaczonymi dla starszych wersji, a uruchamiającymi się w tym trybie.
Wymagania sprzętowe.
Wymagania wersji 3.0:
Wymagania wersji 3.1:

</doc>
<doc id="111530" url="https://pl.wikipedia.org/wiki?curid=111530" title="Microsoft Windows 3.0">
Microsoft Windows 3.0



</doc>
<doc id="111531" url="https://pl.wikipedia.org/wiki?curid=111531" title="Microsoft Windows 3.1">
Microsoft Windows 3.1



</doc>
<doc id="111532" url="https://pl.wikipedia.org/wiki?curid=111532" title="Microsoft Windows 3.11">
Microsoft Windows 3.11



</doc>
<doc id="111533" url="https://pl.wikipedia.org/wiki?curid=111533" title="Microsoft Windows 3.11 for Workgroups">
Microsoft Windows 3.11 for Workgroups



</doc>
<doc id="111538" url="https://pl.wikipedia.org/wiki?curid=111538" title="Ray Bradbury">
Ray Bradbury

Raymond Douglas Bradbury (ur. 22 sierpnia 1920 w Waukegan, zm. 5 czerwca 2012 w Los Angeles) – amerykański pisarz, należący do czołówki światowych twórców fantastyki. Używał pseudonimów: "Edward Banks", "William Elliot", "D. R. Banat", "Leonard Douglas", "Leonard Spaulding". Publikował pod nimi głównie w pismach głównego nurtu.
Życiorys.
Urodził się w Waukegan w stanie Illinois. Jego rodzina przenosiła się kilka razy, by osiąść w 1934 roku w Los Angeles w Kalifornii. Jego dziadek i pradziadek byli wydawcami gazet, więc nic dziwnego w tym, że Bradbury jako dziecko wiele czytał i pisał. Ukończył liceum w Los Angeles, ale z powodów finansowych nie mógł pozwolić sobie na studia. By mieć za co żyć, sprzedawał gazety. Uczył się sam w bibliotece. Pod wpływem bohaterów science fiction takich jak Flash Gordon czy Buck Rogers, Bradbury zaczął publikować opowiadania fantastyczne. W 1939 roku zaczął wydawać swój fanzin „Futuria Fantasia”. W 1941 roku wspólnie z Henrym Hasse napisał swoje pierwsze opowiadanie „Pendulum”. Opublikował je w piśmie „Super Science Stories”. Pierwsza książka (zbiór opowiadań napisanych w latach 1943–1947) "Dark Carnival", została wydana w 1947. Większość tych opowiadań ukazała się wcześniej, głównie w magazynie „Weird Tales”. Drugi zbiór opowiadań, "Październikowa kraina", został wydany w 1955 roku. Znajdowały się w nim tylko cztery nowe utwory. Resztę stanowiły przerobione teksty z "Dark Carnival". W 1950 roku Bradbury wydał zbiór "Kroniki marsjańskie", który przyniósł mu sławę i uznanie krytyki. "Kroniki marsjańskie" to zbiór luźno ze sobą powiązanych opowiastek, w specyficzny, oniryczny sposób opowiadających o historii kolonizacji Marsa. W roku 1951 opublikował zbiór "Człowiek ilustrowany". W 1953 r. wydał swoją najsłynniejszą powieść – "451 stopni Fahrenheita".
W 1947 ożenił się z Marguerite McClure (zmarła w 2003). Mieli cztery córki: Susan, Ramonę, Bettinę i Aleksandrę.
Zmarł 5 czerwca 2012 roku w Los Angeles
Adaptacje.
Kilka jego powieści zostało przeniesionych na duży ekran. Jedną z najbardziej znanych jest filmowa adaptacja książki "451 stopni Fahrenheita" w reżyserii François Truffauta z 1966 roku. W 1979 roku na podstawie "Kronik marsjańskich" stworzono miniserial, w którym występował Rock Hudson. Kilka jego opowiadań zostało adaptowane na komiksy przez EC Comics.
Wyróżnienia i nagrody.
"451 stopni Fahrenheita" zostało w 1954 nagrodzone nagrodą Amerykańskiej Akademii Sztuki i Literatury oraz w 2004 nagrodą Retro Hugo.
Otrzymał Nagrodę World Fantasy i Nagrodę Brama Stokera, obydwie za całokształt twórczości. W 1989 roku został uhonorowany, również za całokształt twórczości, nagrodą Damon Knight Memorial Grand Master. W 1984 został wprowadzony do Hall of Fame Nagrody Prometeusza za "451 stopni Fahrenheita". Otrzymał również nagrody "SF Hall of Fame Living Inductee", oraz "Pierwszą Nagrodę Fandomu".
W 2004 został odznaczony amerykańskim Narodowym Medalem Sztuki, a w 2007 francuskim Orderem Sztuki i Literatury. W 2007 otrzymał specjalne wyróżnienie jury Nagrody Pulitzera „"za wybitną, płodną i głęboko wpływową karierę jako niezrównanego autora science fiction i fantasy"”.
Jest patronem Nagrody za Wyjątkową Prezentację Dramatyczną za scenariusz filmowej bądź telewizyjnej produkcji z dziedziny fantastyki. W 1994 otrzymał Nagrodę Daytime Emmy za scenariusz filmu "The Halloween Tree". Za wkład w rozwój przemysłu filmowego w 2002 otrzymał gwiazdę na hollywoodzkiej Alei Gwiazd.
Na cześć pisarza jedna z planetoid została nazwana (9766) Bradbury. Z kolei krater na Księżycu otrzymał nazwę „Krater Dandelion” od tytułu powieści "Dandelion Wine". W 2012 miejsce, gdzie wylądował łazik NASA Curiosity Rover (4.5895°S 137.4417°E) na Marsie zostało nazwane „Bradbury Landing”.

</doc>
<doc id="111542" url="https://pl.wikipedia.org/wiki?curid=111542" title="Trzęsienie ziemi na Oceanie Indyjskim (2004)">
Trzęsienie ziemi na Oceanie Indyjskim (2004)

Trzęsienie ziemi na Oceanie Indyjskim – podwodne trzęsienie ziemi o magnitudzie 9,1, którego hipocentrum znajdowało się ok. 30 km pod dnem Oceanu Indyjskiego w pobliżu zachodniego wybrzeża północnej Sumatry (3°31′64″N, 95°85′43″E) 250 km na południowy wschód od Banda Aceh. Główny wstrząs nastąpił 26 grudnia 2004 o godzinie 1:58:53 czasu warszawskiego (00:58:53 UTC, 7:58:53 czasu lokalnego w Dżakarcie i Bangkoku). Według sejsmologów było to trzecie pod względem siły trzęsienie ziemi od roku 1900, od kiedy to prowadzi się ciągłe obserwacje sejsmiczne. Trzęsienie ziemi wywołało fale tsunami, które najpierw dotarły do wybrzeży Indonezji, a w ciągu kolejnych kilku godzin uderzyły w wybrzeża kilku innych państw Azji Południowo-Wschodniej, a później także Afryki. Sięgające 15 m fale zniszczyły nadmorskie wsie i miasteczka, a także kąpieliska odwiedzane o tej porze roku przez zagranicznych turystów.
Największe zniszczenia tsunami spowodowało na wybrzeżu Indonezji (prowincja Aceh), Sri Lanki i Indii (stan Tamil Nadu, Andhra Pradesh oraz w archipelagach Andamanów i Nikobarów) oraz Tajlandii (m.in. na wyspie Phuket). Mniejsze zniszczenia odnotowano w Malezji, Mjanmie, na Malediwach, Seszelach oraz w Somalii. Według bilansu publikowanego przez AFP (z dnia 6 lutego 2005) liczba zabitych i zaginionych wynosi co najmniej 294 tysiące ludzi i nie jest to ostateczny bilans tragedii. Kilka milionów osób straciło dach nad głową.
Charakterystyka trzęsienia ziemi.
Początkowo siłę wstrząsu oceniano na 6,8 stopnia w skali Richtera. Jednak dla tak potężnych trzęsień bardziej właściwe jest podawanie magnitudy momentu sejsmicznego, którą początkowo obliczono na 8,1 (USGS), by później zrewidować jej wartość do 8,5, dalej do 8,9. Ostatecznie sejsmolodzy podali wartość magnitudy 9,0. Było to zatem najsilniejsze trzęsienie ziemi od blisko 40 lat. Od roku 1900, odkąd prowadzi się regularne obserwacje sejsmiczne, zarejestrowano tylko cztery wstrząsy o większej magnitudzie. Niektóre z nich były również źródłem fal tsunami, ale liczba ich ofiar nie przekraczała tysiąca.
Hipocentrum znajdowało się na zachód od Sumatry 30 km pod poziomem morza. Obszar ten jest częścią tzw. pacyficznego pierścienia ognia, czyli obszaru bardzo aktywnego sejsmicznie. Fale sejsmiczne odczuwalne były w Bangladeszu, Indiach, Malezji, Birmie, Singapurze, Tajlandii i na Malediwach. Niezwykła była rozległość obszaru generującego wstrząsy. Według szacunków 1200 km uskoku tektonicznego osunęło się o 15 metrów do strefy subdukcji, w której Płyta indyjska zanurza się pod płytą birmańską. Dno morskie Płyty Birmańskiej podniosło się około 10 metrów. Ruch ten był źródłem fal uderzeniowych poruszających się z prędkością 800 km/h, które po dotarciu na wybrzeża przekształciły się w zabójcze fale tsunami.
Płyta indyjska jest częścią większej płyty tektonicznej – Płyty Indoaustralijskiej – która tworzy granice Oceanu Indyjskiego oraz Zatoki Bengalskiej. Całość przemieszcza się w kierunku północno-wschodnim z prędkością 6 cm/rok (ocenia się zatem, że podczas tego wstrząsu przesunęła się o tyle ile zwykle w ciągu 330 lat). Płyta indyjska styka się z płytą birmańską, uznawaną za część większej Płyty Euroazjatyckiej, a która niesie ze sobą archipelagi Nikobarów i Andamanów oraz północną Sumatrę. Razem z nią porusza się na wschód. Płyta indyjska zanurzająca się pod birmańską topnieje pod wpływem rosnącej temperatury i ciśnienia. Powstała w ten sposób magma przemieszcza się w górę, tworząc wulkaniczny Łuk Sundajski. Przesuwające się płyty mogą się zatrzymać, nagromadzone wówczas naprężenia rozładowały się podczas tego wstrząsu.
Wstrząsy wtórne oraz inne wydarzenia geologiczne.
Po głównym wstrząsie zarejestrowano szereg wtórnych. Na Wyspach Andamańskich w ciągu kilku następnych dni pojawiły się wstrząsy o magnitudzie w zakresie 5,7 – 6,3. W innych obszarach zarejestrowano też wstrząsy o magnitudzie 7,1 oraz 6,6. W obszarze hipocentrum pojawiły się natomiast drgania o sile w zakresie od 5,0 do 6,3.
Trzy dni przed wstrząsem zarejestrowano inne trzęsienie ziemi o magnitudzie 8,1 na niezamieszkanych wyspach na zachód od Nowej Zelandii (Wyspy Auckland) oraz leżącej na południe od Australii wyspie Macquarie.
Statystycznie wstrząsy o magnitudzie 8,1 zdarzają się co roku. Istnieje hipoteza, według której ta seria trzęsień ziemi mogła mieć charakter reakcji łańcuchowej. Wcześniejsze wstrząsy mogły zburzyć chwiejną równowagę pomiędzy płytami tektonicznymi po przeciwnej stronie Płyty Indoaustralijskiej. Ciekawa jest zbieżność czasowa z trzęsieniem ziemi, które miało miejsce 26 grudnia na terenie chińskiej prowincji Junnan (1 osoba zabita, 23 ranne). Wielkie trzęsienie na Oceanie Indyjskim pojawiło się dokładnie rok po zniszczeniu miasta Bam w Iranie, ale ta zbieżność jest uznawana za przypadkową. To trzęsienie miało magnitudę 6,6 i zabiło ok. 30 tys. ludzi.
Niedługo przed 26 grudnia na terenie Australii zorganizowano testy sejsmiczne polegające na kontrolowanych eksplozjach. Fale dźwiękowe miały posłużyć do poszukiwania złóż surowców. Istnieje podejrzenie, że ich ubocznym skutkiem było wypłynięcie na plaże w Tasmanii, Nowej Zelandii oraz Australii 169 wielorybów i delfinów. Śmierć zwierząt nastąpiła pod koniec listopada roku 2004.
W tym samym rejonie miało potem miejsce pierwsze w serii trzęsienie ziemi z magnitudą powyżej 8. Jednak geolodzy uważają, że wielki wstrząs na Oceanie Indyjskim nie mógł być ubocznym skutkiem eksplozji testowych. Ich energia była zbyt mała. Jednak w przeszłości wydobycie ropy przez ludzi zainicjowało trzęsienie ziemi.
Moc wielkiego trzęsienia ziemi.
Całkowita energia wyzwolona podczas trzęsienia o magnitudzie 9,0 jest mniej więcej równa miesięcznej konsumpcji prądu elektrycznego w Stanach Zjednoczonych. Huragan Isabel wyzwolił taką energię w ciągu 70 dni swojej niszczycielskiej działalności. Każdy wzrost magnitudy o 1 to 32-krotny wzrost energii, a 2 – 1000-krotny.
Wielkie trzęsienie ziemi wywołało tak znaczny ruch, że wpłynęło na obrót Ziemi. Niektóre modele teoretyczne sugerują, że doba na Ziemi została skrócona o 3 milionowe części sekundy (3 µs). Tymczasem siły pływowe Księżyca, wydłużają okres obrotu Ziemi o całe 15 µs w ciągu roku. W ciągu 3 miesięcy doba powróciła do swojej starej długości. Wstrząs wywołał też przesunięcie osi Ziemi o 2,5 cm (na biegunie). Jednakże naturalne ruchy osi obrotu Ziemi mogą być rzędu 15 metrów.
Niektóre wyspy położone na południowy zachód od Sumatry oddaliły się od niej nawet o 20 metrów. Północne krańce samej Sumatry przemieściły się ok. 36 metrów w tym samym kierunku. Jednak są to tylko przewidywania, a ich potwierdzenie zostanie uzyskane dopiero po przeprowadzeniu pomiarów z wykorzystaniem systemu GPS.
Zniszczenia oraz ofiary.
Trzęsienie ziemi stało się źródłem fal uderzeniowych. Kiedy zbliżyły się one do wybrzeży Oceanu Indyjskiego, zamieniły się w tsunami. Na Pacyfiku zarejestrowano fale o wysokości nie przekraczającej kilku centymetrów. Organizacje humanitarne stwierdziły, że co trzecia ofiara kataklizmu była dzieckiem. Wśród ofiar znalazły się tysiące turystów z całego świata, którzy spędzali razem z dziećmi Boże Narodzenie na słonecznych plażach Oceanu Indyjskiego.
Fale tsunami częściej zdarzają się nad Oceanem Spokojnym. Rządy krajów leżących nad tym akwenem zorganizowały system ostrzegania o nadciągających falach. W ciągu ostatniej dekady XX wieku kilka razy fale tsunami uderzyły na indonezyjskie wyspy należące do Pacyfiku:
Ostatnie uderzenie tsunami na Oceanie Indyjskim zostało wywołane wybuchem wulkanu Krakatau w roku 1883. Wielka fala tsunami z 26 grudnia była pierwszą od 100 lat, która uderzyła na wybrzeża Oceanu Indyjskiego. Ludność była do tego stopnia nieprzygotowana na nadejście ściany wody, że niektórzy obserwowali jej przybycie, zamiast ratować swoje życie.
Po kataklizmie stan zagrożenia ogłosiły Sri Lanka, Indonezja oraz Malediwy. ONZ ogłosiła, że operacja ratunkowa będzie najdroższa w historii tej organizacji. Specjaliści obawiali się, że na skutek klęski może wybuchnąć epidemia, która pochłonie drugie tyle ofiar. Wiele państw oraz organizacji pozarządowych podjęło akcję humanitarną, aby pomóc ofiarom żywiołu.
"Godziny opisywanych wydarzeń podawane są według czasu lokalnego oraz czasu warszawskiego. Różnica czasu pomiędzy Polską i dotkniętymi kataklizmem rejonami: Kenia i Somalia +2; Mauritius, Réunion +3; Malediwy +4; Indie +4:30; Bangladesz, Sri Lanka +5:00; Wyspy Kokosowe +5:30;zachód Indonezji, Tajlandia +6; Malezja, Singapur +7. Trzęsienie ziemi miało miejsce o 01:58:53 czasu warszawskiego."
Ofiary.
Indie, Indonezja oraz Sri Lanka ucierpiały najbardziej na skutek tej klęski. Skutki katastrofy w poszczególnych państwach umieszczono w poszczególnych rozdziałach. Informacje dotyczące państw, które straciły mniej niż 20 obywateli lub doznały skutków katastrofy pośrednio (turyści) umieszczono w ostatnim rozdziale.
Indie.
Wyspy Andamańskie oraz Nikobarskie znajdowały się niedaleko na północ od epicentrum trzęsienia ziemi i dlatego poniosły w Indiach największe straty. Na południu archipelagu fala osiągnęła wysokość 15 metrów. Naliczono aż 5421 ludzi, którzy stracili życie, a odnaleźć nie można było podobnej liczby mieszkańców. Co piąty mieszkaniec archipelagu został ranny, zabity albo zaginął. Na wyspie Chowra zginęło 1 tys. osób, a przy życiu pozostało tylko 500. Niektóre wyspy należące do grupy Nancowry zostały całkowicie zatopione. Ich mieszkańcy nie dają znaku życia, a było ich 18 tys. Baza indyjskiej armii położona na Wyspach Nikobarskich została prawie całkowicie zniszczona.
Niektóre wyspy Andamańskie oraz Nikobarskie zamieszkiwały pierwotne plemiona (Jarawę, Sentinelese, Shompen, Onge oraz Wielki Wyspę Andamańską). Ich liczba była bardzo niewielka – największy szczep liczył 1 tys. osób. Tylko pojedyncze osoby straciły życie i większość miejscowej ludności przetrwała w domach na wyższych terenach.
Na Subkontynencie Indyjskim spora część wschodniego wybrzeża została dotknięta klęską. Ponad 7 tys. osób zostało zabitych, a kolejne tysiące doznały ran i straciły swoje domy oraz miejsca pracy. Ocean, który żywił zamieszkujących masowo indyjskie wybrzeże rybaków, roztrzaskał ich łodzie o ląd. W stanie Tamil Nadu doliczono się ponad 3200 zabitych, 487 osób zginęło w Pondicherry, a 89 w Andhra Pradesh (1 200 zaginionych). W stanie Kerala życie straciły 174 osoby, a pozbawionych domostw zostały tysiące.
Spora część ofiar z Tamil Nadu pochodziła z dystryktu Nagapattinam (1 700), Cuddalore (ponad 400), Kanyakumari (525) oraz miasta Ćennaj (Madras; 200). Skutki powodzi uniemożliwiły ratownikom dotarcie do dystryktów Nagapattinam oraz Cuddalore nawet z użyciem śmigłowców. Spora część ofiar z miasta Kanyakumari została zaskoczona nad brzegiem morza w czasie rytualnych ablucji. Ponad 700 osób zostało uwięzionych w sanktuarium Vivekananda na jednej z przybrzeżnych wysp. Z tego 650 udało się ewakuować, ale 50 zaginęło. Na plaży Marina dzieci bawiły się na plaży, a ich rodzice odbywali poranne spacery. Nie odnaleziono przynajmniej 5 tysięcy ludzi, którzy się tam znajdowali.
W miastach Velankanni i Nagapattinam potwierdzono śmierć co najmniej 1500 osób. Większość ofiar była wśród wiernych, których fale zalały podczas uroczystości z okazji Bożego Narodzenia w bazylice Matki Boskiej. Woda wdarła się do jednego z indyjskich reaktorów atomowych w Kalpakkam, co zmusiło załogę do jego wyłączenia. Nie zanotowano większych uszkodzeń, ani wycieku radioaktywnego.
Armia Indyjska, marynarka oraz straż wybrzeża zostały postawione w pogotowie, aby nieść pomoc ofiarom tsunami. Podjęto lotnicze zrzuty zaopatrzenia dla potrzebujących. Władze tego kraju wysłały na pomoc Sri Lance, Indonezji i Malediwom 4 tys. żołnierzy. Jednak na własnym terytorium władze Indii miały spore trudności organizacyjne. Geetanjali Master, pracownik UNICEF w Nagapattinam (stan Tamil Nadu) stwierdził, że często niepotrzebnie dostarczona żywność gnije w jednych miejscach, podczas gdy w innych panuje głód. Natomiast UNICEF w obawie epidemii podjął akcję szczepień przeciw odrze. W stanie Kerala rozprowadzono 15 tys., a w Tamil Nadu 100 tys. dawek szczepionki.
Indonezja.
Indonezyjskie Ministerstwo Zdrowia potwierdziło śmierć ponad 80 tys. osób. Spośród nich 9 tys. zginęło w stolicy prowincji Banda Aceh oraz w okolicznych miejscowościach. Teren ten oprócz fal tsunami dotknęły fale sejsmiczne. Wstrząsy spowodowały zawalenie się wielu budynków. Jeden z urzędników rządowych ocenił, że w Meulaboh, innym mieście z tej prowincji mogło zginąć 60 tys. osób, co trzeci mieszkaniec. W tę miejscowość uderzyło aż siedem fal tsunami. Inne źródła rządowe przekazały ONZ, że trzęsienie zabiło tam co trzeciego mieszkańca (40 tys.).
W narodowym raporcie nie uwzględniono ciągle wielu mniejszych miast na zachodnim wybrzeżu Sumatry. Specjaliści ONZ sądzą, że w wielu z tych miejsc zginął co czwarty mieszkaniec. Setki tysięcy ludzi straciły dach nad głową.
Niepokój budził brak informacji z wielu niewielkich wysp położonych na zachodnim wybrzeżu Sumatry. Między innymi są to najbiedniejsze w Indonezji wyspy Simeulue i Nias. W przypadku samej Nias oficjalne źródła podają liczbę 122 zabitych. Jednak z nieoficjalnych źródeł (rodziny korzystające z telefonów radiowych) mogło zginąć od 600 do ponad 1000 osób. Wiele linii komunikacyjnych zostało zniszczonych, a radio było zakłócane przez kiepską pogodę.
Sama fala tsunami dosięgnęła przede wszystkim prowincji Aceh oraz pozostałych rejonów Północnej Sumatry. Dziesięciometrowe fale minęły północne krańce wyspy i popłynęły w kierunku Cieśniny Malacca. Uderzyły w północno-wschodnie wybrzeża niedaleko miasta Bierun. Zachodnie brzegi Sumatry znajdowały się 100 km od epicentrum. Co najmniej pięć wiosek zostało całkowicie zniszczonych. Podczas lotów zwiadowczych ratownikom ukazały się tysiące zatopionych domów. Ci, którzy przetrwali musieli przez wiele dni żywić się znalezionymi orzechami kokosowymi. W wielu miejscowościach pojawili się bandyci, rabujący rzeczy ocalałe z powodzi.
Ulice wielu nadbrzeżnych miast pokryły stosy trupów. W obliczu zagrożenia epidemią cholery oraz czerwonki ratownicy przystąpili do kopania masowych grobów, w których spiętrzono stosy niezidentyfikowanych ciał. Jednym z najbardziej poszukiwanych artykułów pierwszej potrzeby stały się worki na zwłoki.
W Banda Aceh ponad 110 tys. osób znalazło się w obozach dla uchodźców. Mieszkańcy nie dotknięci kataklizmem rozpoczęli zbiórkę ubrań, a organizacje rządowe przystąpiły do budowy tymczasowych namiotów. Jednak silne deszcze stały się udręką dla pozbawionych domu ofiar. Uchodźcy myli się i pili wodę z tego samego źródła. Wiele dzieci zachorowało i zostało zarażone pasożytami. Anonimowy pracownik ONZ stwierdził, że wiele z nich jest bardzo poważnie chorych, a niedożywione matki straciły pokarm i nie mogą karmić piersią swoich dzieci.
Malezja.
Mimo bliskości do epicentrum trzęsienia, Malezja uniknęła wielu strat, bowiem wyspa Sumatra osłoniła większość archipelagu, największe straty odnotowano w regionach północnych. Media zdążyły ostrzec ludność na godzinę przed uderzeniem fali. Ratownicy wywiesili na plażach czerwone chorągiewki sygnalizując nadciągające zagrożenie. Dzięki temu liczba ofiar wyniosła jedynie 68 osób (52 – Penang, 12 – Kedah, 3 – Perak, 1 – Selangor). Sporą część ofiar z Penang stanowiły dzieci bawiące się na publicznych plażach. Nie zanotowano ofiar wśród turystów. Wiele rybackich osad zostało poważnie zniszczonych na Kuala Muda w Kedah i na wyspie Langkawi. W mieście Penang fale porwały znaczą liczbę pojazdów. Jednak i w Malezji wielu ludzi bardzo ucierpiało. Zulkifli Mohamad Noor straciła pięcioro z siedmiorga swoich dzieci na plaży Pasir Panjang. Wstrząsy tektoniczne odczuli również pracownicy Bliźniaczych Wież PETRONAS.
Premier Malezji Abdullah Ahmad Badawi skrócił swoje wakacje w Hiszpanii i powrócił do kraju. Nakazał on zaprzestanie wszelkich noworocznych uroczystości oraz ponaglił wszystkich, aby zamiast tego się modlili. Rząd postanowił też odroczyć decyzje o deportacji nielegalnych imigrantów o miesiąc (z 31 grudnia 2004 do 31 stycznia 2005). Rząd obiecał rodzinom zabitych po 1000 ringgitów (750 zł) odszkodowania, a rannych po 200 ringgitów. Osoby, które musiały uciekać otrzymają 200 ringgitów, mieszkańcy uszkodzonych domostw 2000 ringgitów, zniszczonych 5 000, właściciele roztrzaskanych łodzi rybackich 1000 za mniejszą i 3000 za większą.
Malediwy.
Tsunami dotarło do Malediwów w ciągu dwóch godzin od wstrząsu sejsmicznego, osiągając maksymalną wysokość 4 metrów.
Ostateczna liczba zabitych wyniosła 108 osób. Ponad 1300 osób zostało rannych. Ponad 8 tysięcy budynków zostało zniszczonych lub uszkodzonych, w tym szkoły i szpitale na 53 wyspach. Straty szacowano na 470 mln dolarów. Dwie trzecie stolicy Malé zostało zalane w godzinach porannych. Wiele nisko położonych atoli zostało całkowicie zalanych. Dotyczyło to wielu ośrodków turystycznych. Czternaście wysp zostało całkowicie ewakuowanych.
Rząd ogłosił stan klęski narodowej. Powołano specjalne siły ratownicze, aby udzielić pomocy ofiarom oraz dostarczyć im niezbędne do przetrwania rzeczy. Dużym problemem stał się brak sprawnych linii komunikacyjnych. Większość z nich zniszczyły fale, a rząd nie przygotował planu ratunkowego na wypadek klęsk naturalnych.
Mjanma.
Zgodnie z oficjalnymi raportami rządowymi w Mjanmie fale tsunami zabiły 90 osób. W delcie Irawadi zginęło najwięcej osób. Zniszczeniu uległo kilka wiosek oraz most. Władze wojskowej junty sprawującej władzę w Birmie, ocenzurowały wszelkie informacje w mediach o katastrofie i dlatego dokładne dane nie są znane. Urzędnicy reżimu twierdzili najpierw, że zginęło 36 osób, a potem zwiększyły tę liczbę do 90. Wojsko zablokowało cały dotknięty klęską rejon. Obcokrajowcom zabroniono oddalania się z miasta Kawthaung na dalej niż 3 km. Całe wybrzeże patrolowały łodzie wojskowe, mające uniemożliwić dziennikarzom dotarcie do zniszczonego obszaru. Wszystkie te działania niedemokratycznego reżimu miały na celu ukrycie prawdziwej liczby ofiar, którą niektórzy specjaliści oceniali na wiele tysięcy. Najprawdopodobniej tsunami zabiło w Mjanmie około 400 osób.
Somalia.
Wiele wiosek na wybrzeżu Somalii, mimo że są położone w odległości 4500 km od epicentrum trzęsienia ziemi, zostało całkowicie zniszczonych. Maksymalna wysokość do jakiej dotarła fala, to 9 metrów. Według oficjalnych danych zginęło 298 osób, a ponad 50 tys. Somalijczyków musiało opuścić swoje domy.
Ściany wody otoczyły główny meczet w mieście Brava. Według przekazanych informacji wioski Beyla, Gracad, Muduy, Nugaal w rejonie Puntland zostały starte z brzegu. W Somalii brak jest działającej administracji rządowej, większa część liczącego 1000 km wybrzeża jest kontrolowana przez lokalne zbrojne bandy, co utrudnia zebranie informacji i niesienie pomocy. ONZ udzieliła pomocy 2 tys. ludzi pozbawionym przez fale domostw na przylądku Hafun, leżącym 1150 na północny wschód od Mogadiszu.
Sri Lanka.
Władze Sri Lanki potwierdziły śmierć 29 744 osób. Woda zabiła w większości dzieci i osoby starsze. Największe fale uderzyły w południowe i wschodnie wybrzeża wyspy. Rebelianci należący do armii Tamilskich Tygrysów mieli w tym czasie pod kontrolą większą część północnego oraz wschodniego wybrzeża. Na ich terytorium liczbę osób zaginionych oszacowano na 18 481. Zniszczony wojną kraj miał duże problemy z udzieleniem ofiarom należytej pomocy oraz dokładnym policzeniem ciał tych, którzy zginęli. Po wyspie tułało się ponad 889 175 ludzi pozbawionym przez żywioł domów. Rozkładające się zwłoki doprowadziły do zagrożenia epidemią, a rząd miał bardzo ograniczone zasoby środków ratowniczych. Mimo konfliktu dzielącego tamilskich rebeliantów i oddziały rządowe, obie te organizacje połączyły swoje siły w akcji pomocy ofiarom.
1200 ciał zabitych naliczono w Batticaloa na wschodzie. W Trikunamalaja zabójcze ściany wody wdarły się 2 km w głąb lądu zabijając 800 osób na północnym wschodzie Sri Lanki. Baza marynarki Trincomalee została całkowicie zalana. W Mullaitivu oraz Vadamaradchi East naliczono 1 tys. osób pozbawionych życia przez żywioł. Ekspres “Królowa Morza” relacji Kolombo – Galle został przez fale porwany razem z torami. Spośród wszystkich 1600 pasażerów cudem uratowało się 300 osób.
Szkolnictwo na Sri Lance poniosło wielkie straty. Aż 170 budynków zostało zniszczonych przez żywioł, a kolejne 180 zamieniono na obozy dla uchodźców.
Ludność Sri Lanki przystąpiła do zbierania darów dla osób, które straciły cały dobytek. Ratownicy dostarczają pomoc potrzebującym, ale nawet w najbiedniejszych rejonach kraju zwykli ludzie ofiarują ofiarom pieniądze, wodę, worki z ryżem oraz ubrania jako pomoc.
Oprócz domów mieszkańców wyspy fale zdewastowały również wiele hoteli. Ośrodki turystyczne, położone na południowym wybrzeżu były pełne zagranicznych turystów spędzających na Sri Lance bożonarodzeniowy weekend. Rząd przerzucił w rejon klęski 20 tys. żołnierzy, aby pomóc ofiarom oraz zatrzymać bandytów ograbiających ich zrujnowane domy. Chińskie miny przeciwpiechotne pozostałe po dwudziestu latach wojny domowej na Sri Lance, zostały wypłukane przez fale, które rozrzuciły je wzdłuż wybrzeża stwarzając ogromne zagrożenie dla ludności. Norweska organizacja humanitarna “The Norwegian Peoples’ Aid” ogłosiła apel, aby zorganizować misję saperów mających pomóc w oczyszczaniu wybrzeża Sri Lanki z tych niebezpiecznych przedmiotów.
W Parku Narodowym Yala uratowała się większość dzikich zwierząt. Uciekły one w wyżej położone rejony, zupełnie jakby wcześniej wyczuły nachodzące zagrożenie. Pojawiły się spekulacje, że wyczuły infradźwięki wytwarzane przez falę. Najprostszym wyjaśnieniem fenomenu może być fakt, że większość zwierząt biega szybciej od ludzi i dlatego zdążyły uciec przed śmiercionośną ścianą wody.
Tajlandia.
Rząd Tajlandii potwierdził śmierć 4985 ludzi, 10 350 zostało rannych, a ponad 6424 zaginęło. Tsunami uderzyło w popularny ośrodek wypoczynkowy Phuket. Mniej znaną wśród turystów miejscowość Khao Lak 80 km na północ ściany wody potraktowały jeszcze gorzej. Świadkowie twierdzili, że żywioł pozostawił na plaży w tej miejscowości 700 ludzkich ciał. Całkowita liczba zabitych może przekroczyć 2 tysiące. W przeciwieństwie do wysokich hoteli Phuket, w Khao Lak turyści mogli wypoczywać w domkach letniskowych. Do akcji usuwania zniszczonych domów wykorzystano sześć słoni. Te ogromne zwierzęta z łatwością podnosiły swoimi trąbami szczątki budynków i wydobywały ciała zabitych.
Tajlandzki wiceminister spraw wewnętrznych Sutham Sangprathum stwierdził, że pośród wszystkich ofiar tragedii w jego kraju było ponad 700 turystów. W Phuket zebrano ciała 44 obcokrajowców. Na wyspie Ko Phi Phi mordercze fale zmyły setki domków letniskowych. W akcji ratunkowej uczestniczyli posiadacze motorowych riksz, przewożący ofiary do szpitali i ratujący turystów przez nadciągającą ścianą wody. U wybrzeży Tajlandii wiele osób nurkowało w czasie uderzenia fali. Ciała niektórych z nich odnaleziono rozerwane przez żywioł na kawałki. Jedną z tak zabitych ofiar był Bhumi Jensen, wnuk króla Ramy IX.
Mimo ogromu klęski Tajowie jak najszybciej postanowili powrócić do normalnego życia. Już 2 stycznia 2005 roku 80% hoteli otworzyło swoje podwoje dla gości oferując zniżki do 75%.
Pozostałe kraje.
Bezpośrednio poszkodowane.
Wiele innych krajów zostało dotkniętych przez tsunami oraz fale sejsmiczne. Obywatele Tanzanii stracili życie, a mieszkańcy innych państw doznali wielu strat materialnych. Kraje takie jak Oman czy Australia zarejestrowały tylko niegroźne prądy morskie na swoich wybrzeżach. Obywatele wielu krajów świata zostali pozbawieni życia lub zaginęli podczas bożonarodzeniowego wypoczynku na pięknych plażach Tajlandii i Sri Lanki.
Systemy wczesnego ostrzegania.
Tylko kraje leżące na wybrzeżach Pacyfiku stworzyły system wczesnego ostrzegania przed uderzeniami fal tsunami. Zarówno państwa położone wokół Oceanu Indyjskiego, jak i Atlantyku przez wiele lat ignorowały zagrożenie. Tylko na terenie Oceanu Spokojnego rozmieszczono system czujników połączonych ze stacjami monitorującymi. Dostęp do danych otrzymały lokalne media, aby w razie zagrożenia ostrzec przebywających na plażach mieszkańców. Początki systemu to rok 1965. Do zapoczątkowania działalności sieci monitoringu przyczyniło się trzęsienie ziemi z roku 1964, które wytworzyło fale uderzeniowe. Do systemu pacyficznego należy również Tajlandia, ale obejmuje on tylko wschodnie wybrzeża tego kraju. Pojedyncza stacja pomiarowa u wybrzeża Australii wykryła fale o wysokości 50 cm.
Amerykańska Służba Geologiczna (ang. "US Geological Survey") wydała oświadczenie stwierdzające, że według niej wiele ofiar tsunami dałoby się uratować. Do wybrzeży Sri Lanki oraz Indii ściana wody dotarła dopiero po trzech godzinach. Co więcej, mieszkańcy tych państw byli pozbawieni podstawowej wiedzy na temat tego zagrożenia. Nie potrafili rozpoznać wyraźnych oznak nadciągającej fali aż do końca. Wielu ludzi specjalnie przyszło na brzeg, aby dokładnie przyjrzeć się żywiołowi.
Kiedy na plażach pojawiły się tysiące ludzkich ciał, politycy postanowili zbudować system wczesnego ostrzegania przed tsunami.
Pomoc humanitarna.
Ogromne zniszczenia postawiły przed światową społecznością wyzwanie na wielką skalę. Miliony ludzi straciły dostęp do wody i żywności. Gospodarka wielu społeczności zarabiających na utrzymanie dzięki morzu została zniszczona. Odpowiedzią była pomoc zebrana w kwocie wynoszącej około 10 mld USD.
W krajach dotkniętych klęską pojawił się strach przed wybuchem epidemii, błyskawicznie rozwijającej się na gnijących w ciepłym klimacie zwłokach. ONZ ogłosiła rozpoczęcie największej w swojej historii akcji pomocy humanitarnej. Rozpoczęto pośpieszne pozbywanie się ciał zabitych, aby uratować tych, którzy przeżyli kataklizm.
Polska Akcja Humanitarna zebrała w 2005 roku około 10 mln złotych. Suma została zmniejszona o 2 mln złotych podatku VAT, jakiego zażądał Urząd Skarbowy.

</doc>
<doc id="111543" url="https://pl.wikipedia.org/wiki?curid=111543" title="Ludwik Jerzy Kern">
Ludwik Jerzy Kern

Ludwik Jerzy Kern (ur. 29 grudnia 1920 lub 1921 w Łodzi, zm. 29 października 2010 w Krakowie) – polski poeta, satyryk, dziennikarz, tłumacz literatury pięknej, autor tekstów piosenek, znany także pod pseudonimami literackimi: "Dr Wist", "Eljotka", "Fra Lodowico Giorgio Cern", "H. Olekinaz", "Holekinaz", "Louis George Cern", "Ludwik Jerzy Coeurn", "Ludwik Jerzy Życzliwy", "Ob. L.", "Ob. L.J.K.", "Top".
Życiorys.
Syn Ludwika Kerna i Marii Gertner. Maturę zdał w Liceum Humanistycznym Aleksego Zimowskiego w Łodzi.
Debiutował w 1938 jako poeta w „Ilustrowanym Kuryerze Codziennym”. W okresie II wojny światowej brał udział w kampanii wrześniowej, utrzymywał się z pracy fizycznej. Po upadku powstania warszawskiego przeniósł się do Krakowa. W 1945 powstały jego pierwsze utwory satyryczne, drukowane w „Szpilkach”. Od 1947 ponownie w Łodzi, gdzie podjął pracę w Agencji Prasowej „Polpress” (przekształconej później w Polską Agencję Prasową). Współpracował następnie krótko z „Głosem Robotniczym” oraz pismem „Rózgi biją co tydzień”, podjął także (nieukończone) studia w Państwowej Wyższej Szkole Teatralnej. W 1948 zamieszkał na stałe w Krakowie.
Od 1948 do 1982 w zespole redakcyjnym tygodnika „Przekrój” (po przejściu na emeryturę, w latach 1982–2002 był nadal współpracownikiem pisma, do momentu przeniesienia redakcji do Warszawy). Redagował m.in. dział „Rozmaitości” na ostatniej stronie pisma (w tym rubryki: „O Wacusiu” i „Prosimy nie powtarzać”), publikował wiersze (m.in. cykle: „Gry i zabawy ludu polskiego”, „Imiona nadwiślańskie”, „Świąteczny bukiet”), reportaże (m.in. z Wielkiej Brytanii, Indonezji i Japonii), przekłady literackie (m.in. pod pseudonimem „H. Olekinaz”), recenzje (pod ps. „top”). Z dezaprobatą odnosił się do przeniesienia redakcji do Warszawy i późniejszych zmian w tygodniku. W 2000 ukazała się jego książka "Moje abecadłowo" (wydanie drugie w 2003), zawierająca sylwetki przyjaciół i znajomych, związanych głównie z „Przekrojem”. Z kolei w 2002 ukazała się książka pt. "Pogaduszki" (zawierająca rozmowy Kerna o „Przekroju” i środowisku literacko-artystycznym Krakowa – z Tadeuszem Bazylewiczem, Marianem Eile, Jerzym Grohmanem, Janem Kalkowskim, Stefanem Kisielewskim, Marią Koterbską, Zbigniewem Lengrenem, Tadeuszem Łomnickim, Zbigniewem K. Rogowskim, Tadeuszem Sapińskim, Christą Vogel, Jerzym Waldorffem).
Swoje utwory publikował ponadto m.in. w tygodniku „Świat”, Płomyku” i „Płomyczku”. Tłumaczył też z języka francuskiego i angielskiego, m.in. książki Roalda Dahla, Claude’a Aveline’a, Uriego Orlewa, także twórczość Isaaca Bashevisa Singera, czy Ogdena Nasha (drukowane w „Przekroju”).
Był autorem słów wielu piosenek (np. "W kalendarzu jest taki dzień", "Lato, lato", "Wojna domowa", "Nie bądź taki szybki Bill", "Cicha woda"), wykonywanych m.in. przez Mieczysława Fogga, Marię Koterbską, Halinę Kunicką, Zbigniewa Kurtycza, wykorzystywanych także w filmach fabularnych i serialach telewizyjnych ("Tajemnica dzikiego szybu", 1956; "Szatan z siódmej klasy", 1960; "Wojna domowa", 1965). Był współautorem autorskich programów satyrycznych nadawanych przez Telewizję Polską (m.in. "Kernalia", 1965; "3000 sekund z Ludwikiem Jerzym Kernem", 1965; "Kuchenny walc", 1967; "Karnawał ante portas", 1968; "U fotografa", 1968; "Na plaży", 1970; "Porachunki małżeńskie", 1974; "Kwadrans pod psem. Wiersze i piosenki", 1982; "Kernalia, czyli cztery łapy", 1994).
Autor popularnych utworów dla dzieci, m.in. "Ferdynand Wspaniały" czy "Proszę słonia", na podstawie których zrealizowano znane dobranocki. Kawaler Orderu Uśmiechu.
Pod koniec życia publikował okazjonalnie w miesięczniku „Kraków”.
Był członkiem Związku Zawodowego Dziennikarzy RP i Stowarzyszenia Dziennikarzy Polskich (1945–1951–1982), Związku Literatów Polskich (1953–1983), Stowarzyszenia Pisarzy Polskich (od 1989).
Zmarł w szpitalu po długiej i ciężkiej chorobie. Nabożeństwo pogrzebowe Ludwika Jerzego Kerna odbyło się 5 listopada 2010 w kościele ss. Norbertanek na krakowskim Zwierzyńcu. Pochowany został w Alei Zasłużonych na Cmentarzu Rakowickim w Krakowie (kwatera LXIX pas C-2-5).
Życie prywatne.
Dwukrotnie żonaty: z Adelą Nowicką (w latach 1942–1948) oraz Martą Stebnicką (od 1954 do jego śmierci). Mieszkał w Krakowie.

</doc>
<doc id="111545" url="https://pl.wikipedia.org/wiki?curid=111545" title="Adam Hanuszkiewicz">
Adam Hanuszkiewicz

Adam Stanisław Hanuszkiewicz (ur. 16 czerwca 1924 we Lwowie, zm. 4 grudnia 2011 w Warszawie) – polski aktor i reżyser teatralny. Wieloletni dyrektor artystyczny Teatru Powszechnego w Warszawie, Teatru Narodowego w Warszawie i Teatru Nowego w Warszawie.
Życiorys.
Młodość.
Urodził się 16 czerwca 1924 we Lwowie. Dzieciństwo i młodość spędził w rodzinnym mieście, gdzie jego rodzice prowadzili sklep. Przed wojną uczęszczał do III Państwowego Gimnazjum im. Króla Stefana Batorego we Lwowie. Okupację spędził we Lwowie. W lipcu 1944, pod Rzeszowem, gdzie wtedy mieszkał, wstąpił do zespołu teatralnego Wojska Polskiego założonego w 1943 r. w Sielcach nad Oką jako Teatr Żołnierza 1. Korpusu Polskich Sił Zbrojnych w ZSRR.
Początki pracy zawodowej.
W 1945 r. pracował w Teatrze im. Wandy Siemaszkowej w Rzeszowie, przez rok występował także w Teatrze Dolnośląskim w Jeleniej Górze. W Jeleniej Górze debiutował rolą Wacława w Zemście Aleksandra Fredry w reżyserii Stefanii Domańskiej. Nie ukończył żadnej szkoły aktorskiej. Egzamin zdał eksternistycznie w 1946 r. w Łodzi przed komisją złożoną z Leona Schillera, Edmunda Wiercińskiego, Jacka Woszczerowicza i Aleksandra Zelwerowicza. Następnie do roku 1949 występował w zespole Juliusza Osterwy w Teatrze Dramatycznym w Krakowie, później do 1950 w Teatrze Rozmaitości w Warszawie i do 1955 r. w Teatrze Polskim w Poznaniu, gdzie w 1951 r. wyreżyserował swój pierwszy spektakl, "Niespokojną starość" Leonida Rachmanowa.
Okres warszawski.
Od 1955 pracował głównie w Warszawie. Był współtwórcą Teatru Telewizji, gdzie w 1955 r. wyreżyserował swoją pierwszą sztukę telewizyjną ("Złotego lisa" Jerzego Andrzejewskiego) i był w latach 1957–1963 naczelnym reżyserem. W latach 1956–1968 pracował jako reżyser i dyrektor Teatru Powszechnego.
W 1968 r. został dyrektorem Teatru Narodowego po usunięciu ze stanowiska Kazimierza Dejmka, którego inscenizację "Dziadów" uznano za antyradziecką. Wówczas stworzył w Teatrze Narodowym wiele inscenizacji m.in. Balladynę w nowoczesnych kostiumach oraz z wykorzystaniem motocykli marki Honda. W 1970 po raz pierwszy od 1944 odwiedził swój rodzinny Lwów. Nawiązał kontakt z Polskim Teatrem Ludowym we Lwowie prowadzonym przez Zbigniewa Chrzanowskiego. Na początku lat 80. stracił zaufanie władzy i został odwołany ze stanowiska dyrektora w 1982 r. W czasie stanu wojennego włączył się do bojkotu telewizji realizowanego przez środowisko aktorskie. Reżyserował wówczas w warszawskich teatrach Ateneum i Studio oraz w Łodzi i za granicą. W latach 1989–2007 był dyrektorem Teatru Nowego w Warszawie.
Zmarł 4 grudnia 2011 w warszawskim szpitalu przy ul. Stępińskiej. Pogrzeb Adama Hanuszkiewicza odbył się 8 grudnia 2011 na Cmentarzu Wojskowym na Powązkach w Warszawie (kwatera A2-aleja zasłużonych-9). Urnę z prochami artysty przysypano ziemią z lwowskiego Cmentarza Łyczakowskiego.
Życie prywatne.
Był czterokrotnie żonaty. Pierwszą żoną była Marta Stachiewiczówna, z którą miał córkę Teresę. Później kolejno żenił się trzykrotnie z aktorkami: Zofią Rysiówną (z którą miał córkę Katarzynę i syna Piotra), Zofią Kucówną i Magdaleną Cwenówną.

</doc>
<doc id="111547" url="https://pl.wikipedia.org/wiki?curid=111547" title="Sorboza">
Sorboza

Sorboza – cukier prosty, należącym do ketoz, ketoheksoza. Związek występuje w znacznych ilościach w owocach "Sorbus aucuparia" oraz w łupinach owoców "Passiflora edulis". W owocach tych roślin pełni rolę materiału zapasowego. Sorbozę znaleziono także u niektórych porostów

</doc>
<doc id="111548" url="https://pl.wikipedia.org/wiki?curid=111548" title="Neale Donald Walsch">
Neale Donald Walsch

Neale Donald Walsch (ur. 10 września 1943 w Milwaukee w stanie Wisconsin w USA) – amerykański radiowiec, pisarz, dziennikarz, były pracownik sfery public service, znany jako autor "Rozmów z Bogiem".
Neal Walsch ma korzenie polskie, zarówno od strony ojca, jak i matki (pierwotne nazwisko Wasielewski).
Najważniejsze książki napisane przez N.D. Walscha:
Tytuły 2. i 3. to istotna kontynuacja tematyki Rozmów z Bogiem. 
Tytuł 4. to historie ukazujące jak, zdaniem Walscha, Bóg przejawia się w ludzkim życiu.
Inne tytuły, które nie ukazały się w Polsce to m.in.:
Tematyka książek to: obiektywna prawda, ezoteryka, człowiek, społeczeństwo i wszechświat.
"Humanity´s Team"
Ruch jest inspirowany książką Neala Donalda Walscha „Rozmowy z Bogiem”.
Humanity’s Team (HT) to aktywny na całym świecie ruch duchowy i obywatelski za prawa duszy. Bierze pod uwagę odmienności społeczne i kulturowe, zawsze stwarza przestrzeń dla rozwoju Nowej duchowości. HT jest otwarty i transparentny w swych działaniach i finansach. Jego członkowie zawsze postępują ze świadomością, że są częścią jednej całości. „Pięć kroków“ służy im jak kotwica do osiągnięcia pokoju we wszystkim czym są i co robią.

</doc>
<doc id="111551" url="https://pl.wikipedia.org/wiki?curid=111551" title="Robert Jordan">
Robert Jordan

Robert Jordan, właśc. James Oliver Rigney, Jr., pseud. Reagan O’Neal, Jackson O’Reilly (ur. 17 października 1948 w Charleston, zm. 16 września 2007 tamże) – amerykański pisarz znany głównie jako autor cyklu fantasy "Koło Czasu" ("The Wheel of Time").
Życiorys.
Ukończył fizykę w , która to uczelnia zobowiązywała swoich absolwentów do odbycia służby wojskowej. Przypadła ona na czas wojny wietnamskiej, w której przyszły pisarz brał czynny udział (był w Wietnamie przez dwie tury). W jej trakcie otrzymał trzy odznaczenia wojenne.
Po powrocie do domu zajmował się dziennikarstwem i krytyką teatralną. Dorabiał pisaniem kolejnych książek o przygodach Conana, postaci stworzonej przez Roberta E. Howarda. Aż do śmierci mieszkał ze swoją żoną Harriet w domu zbudowanym w 1797.
Twórczość.
Conan Barbarzyńca ("Conan the Barbarian").
Jordan był jednym z kilku pisarzy, którzy kontynuowali pracę Roberta E. Howarda nad kolejnymi częściami przygód Conana.
Czasami autorstwu Jordana przypisuje się także książkę Conan – King of Thieves. Chodzi jednak o adaptację filmu Conan Niszczyciel – przed premierą film nosił roboczą nazwę Conan – King of Thieves.
"Koło Czasu" ("The Wheel of Time").
Trzy ostatnie części cyklu zostały po śmierci Jordana dokończone przez Brandona Sandersona.

</doc>
<doc id="111554" url="https://pl.wikipedia.org/wiki?curid=111554" title="Batoria">
Batoria

Batoria jest korporacją akademicką powstałą w Wilnie 22 marca 1922 roku. 
Barwy: niebieska-biała-złota
Herb: w tarczy dwudzielnej w słup, w polu prawym, czerwonym - wilcze kły (godło rodu Batorych), w polu lewym - trzy pasy skośne: niebieski, biały i żółty, na nich cyrkiel korporacji.
Dewiza: "Scientia - Patria - Honor" ("Nauka - Ojczyzna - Honor")
Kartele: K!Lechia
W grudniu 2002 została reaktywowana w Toruniu przy Uniwersytecie Mikołaja Kopernika pod opieką kartelowej K!Lechia.
Obecnie działa tylko Koło Filistrów K! Batoria

</doc>
<doc id="111555" url="https://pl.wikipedia.org/wiki?curid=111555" title="Aleksandr Abaza">
Aleksandr Abaza

Aleksandr Abaza (, "Aleksandr Agiejewicz Abaza"; ur. 24 lipca 1821, zm. 24 stycznia 1895 w Nicei) – rosyjski polityk, członek Rosyjskiej Akademii Nauk.

</doc>
<doc id="111556" url="https://pl.wikipedia.org/wiki?curid=111556" title="Bufor">
Bufor

W informatyce:

</doc>
<doc id="111557" url="https://pl.wikipedia.org/wiki?curid=111557" title="Bufory">
Bufory



</doc>
<doc id="111559" url="https://pl.wikipedia.org/wiki?curid=111559" title="Iwan Turgieniew">
Iwan Turgieniew

Iwan Siergiejewicz Turgieniew (; ur. w Orle, Imperium Rosyjskie, zm. w Bougival koło Paryża, Francja) – rosyjski pisarz,
jeden z głównych przedstawicieli rosyjskiego realizmu krytycznego, mistrz analizy psychologicznej. Autor utworów z życia wsi, o społeczeństwie rosyjskim lat 1840–70 i konflikcie pokoleń. Klasyk literatury rosyjskiej.
Życiorys.
Iwan Turgieniew urodził się w zamożnej rodzinie ziemiańskiej w roku 1818. Przez pierwsze 9 lat życia mieszkał w posiadłości swej matki – Spasskoje-Łutowinowo (w guberni orłowskiej). Rodzice zapewnili mu staranne wykształcenie. Początkowo uczył się w domu, a następnie na pensji w Moskwie, gdzie rodzina przeprowadziła się w 1827. W roku 1833 rozpoczął studia filologiczne na Uniwersytecie Moskiewskim, które kontynuował w Petersburgu (1834–1837) i w Berlinie w latach (1838–1841). Po powrocie (w roku 1841) do Rosji rozpoczął w 1842 r. pracę urzędnika w ministerstwie spraw wewnętrznych w Petersburgu. Po dwóch latach porzucił ją na rzecz twórczości literackiej. Turgieniew odrzucał radykalizm polityczny przeciwników caratu lub zwolenników głębokich reform, jednak również bardzo niechętnie odnosił się do represyjnej polityki wewnętrznej Mikołaja I. Był zdeklarowanym przeciwnikiem pańszczyzny, czemu dawał aktywny wyraz, m.in. gdy odziedziczył po matce (ojciec zmarł w 1834 r.) w 1850 r.duży majątek ziemski uwolnił wszystkich chłopów, a po zniesieniu pańszczyzny w Rosji w 1861 r. wydał kilka dodatkowych zarządzeń wzmacniających gospodarczo chłopów w swoim majątku. Poglądy Turgieniewa wywoływały znaczną niechęć wśród władz państwowych i w kwietniu 1852 r. został aresztowany, a w maju tego roku skazany na zesłanie do majątku rodzinnego, gdzie przebywał dwa lata do ułaskawienia. Powodem formalnym represji było ominięcie cenzury przy publikacji pośmiertnych refleksji o Gogolu. Niechęć do panujących stosunków politycznych w Rosji była powodem tego, że Turgieniew spędzał wiele lat za granicą, pomijając okres studiów przebywał poza krajem w latach: 1847–1850, w 1856 i wreszcie w 1861 r. wyjechał na stałe, najpierw do Baden-Baden (do 1870 r.), a później przeniósł się do Paryża, gdzie mieszkał do śmierci. Kilkakrotnie przyjeżdżał do Rosji, z odczytami lub z okazji wydarzeń kulturalnych.
Turgieniew debiutował w 1838 r. dwoma wierszami wydanymi w piśmie Sowremiennik, kolejne wiersze zaczął publikować dość regularnie od 1841 r. Od 1844 r. opowiadaniem "Andriej Kołosow" zapoczątkował prozatorski nurt w swojej twórczości, który, w odróżnieniu od poezji, przyniósł mu uznanie i sławę. Początkowo jego twórczość nawiązywała do dzieł romantyków rosyjskich: Puszkina i Lermontowa. Z biegiem czasu pisarz skłania się ku konwencji realistycznej, w końcu staje się najzagorzalszym krytykiem idei romantycznych. Duże znaczenie w przebiegu tej ewolucji miało oddziaływanie twórczości Gogola.
Pierwszym utworem, który wzbudził szerokie zainteresowanie w rosyjskim świecie literackim, były "Zapiski myśliwego" – cykl 25 szkiców-opowiadań. Publikowane początkowo od 1847 r. jako pojedyncze opowiadania w czasopismach (np. w Sowremienniku), zostały wydane w 1852 r. w jednym tomie jako zbiór opowiadań. Nowatorstwem tych opowiadań był przede wszystkim realizm w opisywaniu życia chłopów i wsi rosyjskiej. Turgieniew występuje w nich jako krytyk systemu pańszczyźnianego i bierze w obronę chłopstwo, jako klasę. Walory literackie dzieła podnoszą także malownicze opisy rosyjskiego krajobrazu wiejskiego. Uznanie krytyki zachęciło pisarza do dalszego pisarstwa prozatorskiego. Kontynuując tę linię pisarską Turgieniew ogłasza "Dziennik zbędnego człowieka", oraz swoją pierwszą powieść "Rudin". W twórczości pisarza jest to początek rozprawy z własnym pokoleniem. Temat ten będzie rozwijany w dwóch kolejnych powieściach: "Szlacheckie gniazdo" i "Ojcowie i dzieci". Ten drugi utwór stał się "opus magnum" Turgieniewa i na dobre ugruntował jego pozycję w rosyjskim środowisku literackim. Pisarz przedstawia w nim spór pomiędzy dwoma pokoleniami rosyjskiej szlachty: dzieci (których najważniejszym przedstawicielem jest „nihilista” Bazarow) i ojców (czyli potencjalnych równolatków Turgieniewa). Tematykę społeczną podjął pisarz także w powieści "Dym", w której opowiada o sytuacji na wsi po uwłaszczeniu chłopów.
Od tej pory każda powieść Turgieniewa miała zapewniony sukces wydawniczy. Warto podkreślić, że był on pierwszym literatem rosyjskim, który zdobył międzynarodową sławę. Wynikało to z faktu, że dużą część życia spędził za granicą (zakochał się we francuskiej śpiewaczce Paulinie Viardot-Garcia i podróżował z nią po Europie), głównie w Niemczech, Francji i Wielkiej Brytanii. Stał się tym samym „ambasadorem” kultury rosyjskiej na Zachodzie.
Zmarł 3 września 1883 w Bougival pod Paryżem. Przed śmiercią zdążył jeszcze wydać cykl opowiadań "Senilia", będących jego testamentem literackim.
Twórczość.
W historii literatury rosyjskiej Turgieniew postrzegany jest jako łącznik pomiędzy późnym romantyzmem i twórczością Gogola a złotym wiekiem rosyjskiej powieści. Był najwybitniejszym przedstawicielem rosyjskiego realizmu krytycznego, porównywanym, a nawet wynoszonym ponad klasyków francuskich: (Flauberta i Zolę). Był ważną postacią rosyjskiej inteligencji swoich czasów. Znakomicie opisywał rosyjską rzeczywistość – podejmował zawsze aktualne tematy (spór pokoleniowy, uwłaszczenie itd.). Jego powieści mają wysoką wartość literacką (podkreślane jest zwłaszcza mistrzostwo dialogu), doskonale łącząc wątki miłosne, obyczajowe i społeczne. Fabułę wzbogacają również nastrojowe opisy rosyjskiego krajobrazu. Turgieniew napisał także kilka sztuk teatralnych cieszących się sporą popularnością za jego życia.
Odrębnym nurtem pisarstwa Turgieniewa jest nowelistyka okultystyczna. Zainteresował się nią po przeczytaniu traktatu Schopenhauera "O duchach i sprawach z tym związanych" (1859). Inspirował się także twórczością Poego. Do nurtu tego zaliczamy np.: "Widma", "Dziwną historię", "Sen".
Iwan Turgieniew jako pierwszy użył terminu nihilizm – w swojej powieści "Ojcowie i dzieci" z 1862 r.
W trakcie pobytu na Zachodzie Turgieniew, znający biegle kilka języków, tłumaczył utwory twórców rosyjskich i, w mniejszym stopniu, utwory literatury zachodniej na rosyjski.
Bibliografia.
Źródła w języku polskim
Źródła w języku angielskim
Źródła w języku rosyjskim

</doc>
<doc id="111563" url="https://pl.wikipedia.org/wiki?curid=111563" title="Hucisko">
Hucisko



</doc>
<doc id="111565" url="https://pl.wikipedia.org/wiki?curid=111565" title="Phuket (wyspa)">
Phuket (wyspa)

Phuket (tajski ภูเก็ต, "Ko Phuket") – prowincja i największa wyspa Tajlandii, położona na Morzu Andamańskim przy zachodnim wybrzeżu Półwyspu Malajskiego. Największym miastem i stolicą prowincji jest miasto Phuket. Powierzchnia wyspy wynosi 542 km², a zamieszkuje ją 287,6 tys. mieszkańców (2004).
Wnętrze wyspy jest górzyste, z najwyższym wzniesieniem sięgającym 529 m n.p.m., pokryte lasami. Na zachodnim wybrzeżu znajdują się piaszczyste plaże, z których najbardziej znana jest Patong, ważny ośrodek turystyczny, tłumnie odwiedzany przez Europejczyków, szczególnie zimą.
Od XVI wieku podstawowym źródłem dochodów wyspy było wydobycie cyny, które jednak straciło na znaczeniu wraz ze spadkiem cen na rynkach światowych. Obecnie podstawą gospodarki wyspy Phuket są plantacje kauczukowca oraz turystyka. 
Tsunami, które wywołane zostało przez bardzo silne trzęsienie ziemi na Oceanie Indyjskim 26 grudnia 2004, zniszczyło w znacznym stopniu infrastrukturę turystyczną na wybrzeżu wyspy, powodując śmierć kilkuset osób, w tym wielu zagranicznych turystów. Tajowie, dla których turystyka jest głównym źródłem dochodu, szybko odbudowali zniszczoną zabudowę.
Głównym, o ile nie powszechnym, portem wstępu na wyspę Phuket jest jej bardzo dobrze bezpośrednio skomunikowany międzynarodowo i krajowo port lotniczy Phuket, obsługujący 3 miliony pasażerów rocznie, położony w północnej części wyspy, 32 km od centrum miasta Phuket.

</doc>
<doc id="111567" url="https://pl.wikipedia.org/wiki?curid=111567" title="Cheder">
Cheder

Cheder (hebr. חדר pokój) – szkoła żydowska o charakterze religijnym utrzymywana przez gminę religijną.
Opis.
Dawniej była to szkoła elementarna, do której posyłano chłopców w wieku trzech lub pięciu lat. Nauka w chederze trwała do bar micwy i polegała na nauce czytania po hebrajsku z elementarza Reszit Daat oraz z Księgi Kapłańskiej i mechanicznego tłumaczenia tej ostatniej. Dzieci przebywały w szkole większość dnia. Zajęcia odbywały się najczęściej w mieszkaniu nauczyciela (mełameda). Dla większości chłopców nauka kończyła się na chederze, tylko niektórzy kontynuowali ją w jesziwie.
Powszechna była opinia na temat niskiego poziomu nauczania w chederach, szczególnie w porównaniu ze szkołą państwową. Chedery krytykowane były także za ich hermetyczność i brak przedmiotów świeckich. Przeszkodą dla Żydów był m.in. język wykładowy.

</doc>
<doc id="111568" url="https://pl.wikipedia.org/wiki?curid=111568" title="Najsilniejsze trzęsienia ziemi w historii">
Najsilniejsze trzęsienia ziemi w historii

Najsilniejsze trzęsienia ziemi w historii – listy najsilniejszych trzęsień ziemi pod względem magnitudy oraz pod względem liczby ofiar śmiertelnych. 
Największa magnituda.
Poniższa tabela zestawia dwadzieścia najsilniejszych trzęsień ziemi pod względem magnitudy od 1900 roku do chwili obecnej podanych za United States Geological Survey (USGS) (stan na 15 stycznia 2018 roku), uwzględniając również udokumentowane zdarzenia historyczne w okresie 1700–1900, podane za National Centers for Environmental Information: 
W tabeli nie uwzględniono trzęsienia ziemi, do którego doszło 15 czerwca 1896 roku w środkowej Japonii, ponieważ istnieją spory co do jego magnitudy.
Największa liczba ofiar śmiertelnych.
Poniższa tabela zestawia dziesięć najtragiczniejszych trzęsień ziemi pod względem liczby ofiar śmiertelnych do 2009 roku podanych za United States Geological Survey (USGS), uwzględniając również udokumentowane zdarzenia późniejsze: 

</doc>
<doc id="111572" url="https://pl.wikipedia.org/wiki?curid=111572" title="Ko Phi Phi">
Ko Phi Phi

Wyspy Phi Phi (tajski เกาะ พีพี Ko Phi Phi) – grupa wysp, należących do Tajlandii, położona między wyspą Phuket a stałym lądem. Wchodzą w skład prowincji Krabi. Największą i jedyną stale zamieszkaną wyspą jest Ko Phi Phi Don. Druga pod względem wielkości wyspa Ko Phi Phi Lee, znana ze swoich plaż, jest równie często odwiedzana przez turystów. Pozostałe wyspy tworzą rozrzucone po morzu wapienne skały. 
26 grudnia 2004 wyspy bardzo ucierpiały przez 10-metrowe fale tsunami, wywołane przez silne trzęsienie ziemi na Oceanie Indyjskim.

</doc>
<doc id="111573" url="https://pl.wikipedia.org/wiki?curid=111573" title="Nereidy">
Nereidy

Nereidy (gr. "Nērēídes", łac. "Nereides") – w mitologii greckiej kilkadziesiąt nimf morskich, córek Nereusa i Doris, powszechnie znanych z wielkiej urody.
Nereidy w mitologii.
W różnych podaniach liczba nereid waha się od 50 do 100. Nereidami były m.in.:
Nereidy zamieszkiwały pałac swego ojca na dnie morza, przędąc, tkając i śpiewając pieśni.
Nereidy w kulturze.
W utworach poetyckich i w malarstwie przedstawiane są jako młode dziewczęta, pląsające wraz z delfinami i trytonami wśród fal.
Nereidy przedstawione są m.in. w grupach rzeźbiarskich:

</doc>
<doc id="111574" url="https://pl.wikipedia.org/wiki?curid=111574" title="Hohenbergowie">
Hohenbergowie

Rodzina książąt (niem. "Herzog") von Hohenberg, wywodzi się od arcyksięcia Franciszka Ferdynanda i jego morganatycznej małżonki, czeskiej hrabianki, Zofii von Chotek. 
Pierwsza para książęca zamieszkała w czeskim zamku Konopiszte.
Oboje zginęli w zamachu w Sarajewie, 28 czerwca 1914 roku. Ich śmierć była bezpośrednią przyczyną wybuchu I wojny światowej.
Kolejni książęta von Hohenberg to:

</doc>
<doc id="111576" url="https://pl.wikipedia.org/wiki?curid=111576" title="Sole wodorotlenowe">
Sole wodorotlenowe

Sole wodorotlenowe ( hydroksysole, hydroksosole, sole zasadowe) – sole zawierające oprócz kationu metalu i anionu reszty kwasowej również jon wodorotlenkowy . Sole te powstają w wyniku reakcji zobojętniania kwasów (w ilości poniżej stechiometrycznej) z zasadami zawierającymi w cząsteczce więcej niż jedną grupę wodorotlenową, czyli wodorotlenkami polihydroksylowymi. Obecność anionów wodorotlenkowych nie zawsze świadczy o zasadowym charakterze soli.
Nomenklatura.
Zgodnie ze współczesną nomenklaturą zalecaną przez Polskie Towarzystwo Chemiczne i Międzynarodową Unię Chemii Czystej i Stosowanej należy stosować dla soli wodorotlenowych taki sam system nazw jak dla soli podwójnych, tj. wymieniać poszczególne aniony w kolejności alfabetycznej (kolejność ta może być niezgodna z kolejnością ligandów we wzorze), np.:

</doc>
<doc id="111577" url="https://pl.wikipedia.org/wiki?curid=111577" title="Ognisko trzęsienia ziemi">
Ognisko trzęsienia ziemi



</doc>
<doc id="111579" url="https://pl.wikipedia.org/wiki?curid=111579" title="Grupa wodorotlenowa">
Grupa wodorotlenowa



</doc>
<doc id="111580" url="https://pl.wikipedia.org/wiki?curid=111580" title="Zacisze (Warszawa)">
Zacisze (Warszawa)

Zacisze – osiedle i obszar MSI w dzielnicy Targówek w Warszawie.
Osiedle ma około 237 ha powierzchni i mieszka na nim około 14 tys. osób.
W granicach Warszawy znajduje się od 1951 roku.
Historia.
Na Zaciszu znaleziono ozdoby kultury łużyckiej sprzed 500 r. p.n.e. W pobliżu obecnego osiedla funkcjonował w X-XI w. gród z osadą słowiańską (Bródno). Obszar Zacisza do poł. XVIII wieku porastała podmokła puszcza, poprzecinana wieloma strumieniami.
W 1820 przy trakcie białostockim (obecnie ul. Radzymińska) w dobrach rządowych Żerania powstała willowa kolonia Gumińskich (dziś okolice szkoły nr 84). Po 1870 przekształciła się w osiedle letniskowe zamożniejszych Warszawiaków. W krajobrazie dominowały połacie podmokłych łąk i oczek wodnych. Osuszanie terenu rozpoczęło się po przekopaniu Kanału Bródnowskiego (wykorzystano przebieg rzeczki Brodni), co nastąpiło przed połową XIX w. 
W tym czasie powstał folwark Zacisze, którego właścicielem do 1945 był Zygmunt Jórski. Folwark i wille sąsiadowały z folwarkami: Elsnerów (znanego kompozytora Józefa Elsnera, dwór przy obecnej ul. Szmaragdowej), Lewinów, Lewicpol, Hipszówka (dziś ul. Trocka)- ich właściciele z czasem sprzedali większość gruntów Jórskiemu. Zacisze należało do gminy Bródno, w 1895 liczyło 100 mieszkańców, a w 1939 roku liczba mieszkańców wynosiła 2 tysiące.
Po 1883 na obrzeżach obecnego osiedla Rosjanie zbudowali dwa ceglano-ziemne forty należące do zewnętrznego pierścienia umocnień Twierdzy Warszawa – Lewicpol i Lewinów; rozebrano je i splantowano przed 1915.
W 1899 uruchomiono wzdłuż szosy białostockiej konną kolej, następnie spalinową wąskotorową z Pragi-Stalowej do Marek i Radzymina (Marecka Kolej Dojazdowa). Stacja znajdowała się naprzeciw domu kultury; kolejkę zwaną „ciuchcią” zlikwidowano w 1974 roku.
Po 1910 Jórski parcelował podmokłe grunty i sprzedawał je po niskiej cenie nowym mieszkańcom – niezamożnym robotnikom i rzemieślnikom. Zabudowa skupiała się w okolicy poprowadzonej na wysokim nasypie Szosy, przeważnie drewniana i parterowa. Wyjątek stanowiła legendarna już trzypiętrówka ze sklepami. Zacisze przed 1939 posiadało restaurację Skalskiej, fabrykę przetworów kostnych Gepnera, fabryczkę pasty i atramentu, kuźnię, Czerwoną Karczmę (potańcówki), szkołę (wynajmowane pomieszczenia w kilku domach). Działała organizacja społeczno-patriotyczna „Działka” oraz Ochotnicza straż pożarna (od 1929, przyczyniła się do rozwoju osiedla, w remizie przy fortówce organizowano tańce i kino). Zacisze miało tylko trzy brukowane drogi: fortówkę (dziś Młodzieńcza), szosę do Ząbek (Łodygowa), Lewinowską oraz Trakt Piłsudskiego z granitowej kostki. W latach 30. XX wieku powstała część Zacisza za Kanałem Bródnowskim, wzdłuż osi ul. Jórskiego (tzw. Targówek Osiedle).
Dworek Jórskiego znajdował się u zbiegu dzisiejszych ulic Bratka, Protazego i Blokowej. Wiodła doń z przystanku kolejki tzw. Czarna Droga, której odcinek istnieje do dziś.
Zacisze było dwukrotnie niszczone w ogniu walk – w 1939 i 1944. 22 września 1939 przy Łodygowej zginął niemiecki generał baron Werner von Fritsch. Hitlerowcy założyli tam cmentarz wojenny (dziś nieistniejący, obecnie posesja nr 20) oraz przemianowali nazwę ul. Radzymińskiej na "Wilnaer Straße". Po wojnie ulica nosiła nazwę "„Generalska”", aż do 1992 r., kiedy przywrócono nazwę Radzymińska.
Podczas okupacji niemieckiej na terenie Zacisza utworzono dwa obozy pracy dla Polaków i ludności żydowskiej.
Po 1951 (gdy Zacisze zostało włączone do Warszawy) nastąpił masowy napływ nowych osadników, rozbudowa siatki ulic (zmiana nazw istniejących przed 1945), powstały nowe sklepy (np. Zawadzkich, Górskiego), przychodnia (1957), kino Pelikan, park (1965, obecnie zabudowany), place zabaw, później sklepy Społem. Przedłużono trasy linii autobusów 119 i nocny (119 kreślone). Elektryczność, gaz i wodociągi powstały w ramach prac społecznych mieszkańców, tak samo szkoła przy Generalskiej (1953-62), kościół Św. Rodziny (drewniany 1949, murowany 1956) oraz Dom Kultury z salą widowiskową, biblioteką i kawiarnią (1964-67). W latach 70. XX wieku zbudowano cztery kolonie domków jednorodzinnych, m.in. dla FSO. Po 1950 zasadzono Lasek Bródnowski, obecnie miejsce najprzyjemniejszych spacerów zaciszan.
Po 1990 rozpoczęto asfaltowanie błotnistych ulic a lokalny samorząd i społecznicy zajmują się kanalizacją osiedla. W 1992 Zacisze połączono z centrum linią 512. Na obrzeżach osiedla pobudowano kilka kolonii niskich bloków (Park Leśny, Dolcan, Augustówka, Samarytanka, Łodygowa, Augustówka), market OBI, McDonald’s. W 2022 roku otwarto stację II linii metra na osi ul. Figara o nazwie Zacisze.
Zacisze nie posiada cennych zabytków – mogą być nimi ostatnie drewniane domy, dom-wieżyczka Bonerów (ul. Drapińska), dom „pod wazami” (ul. Jórskiego), pompy uliczne, kapliczki murowane (ul. Samarytanka z 1942 r. oraz ul. Żyzna, Śmieszna i Mroźna), tabliczki adresowe z napisem „gm. Bródno”.
Fragment planu Zacisza pojawił się w teledysku do utworu Grzegorza Turnaua „Cichosza” z 1993 roku.
W granicach rejonu MSI Zacisze znajduje się Lewinów. Obecnie nazwa tego terenu powoli zanika w świadomości mieszkańców, z uwagi na rozbudowę osiedla, i wchłonięcia ziem dawnego folwarku przez Zacisze. Również historyczne centrum Elsnerowa znajduje się w granicach Zacisza (okolice ul. Nefrytowej).
We wrześniu 2022 roku przy ul. Figara otwarto stację metra Zacisze.
W kulturze masowej.
Realia Zacisza w okresie międzywojennym, w czasie II wojny i światowej i krótko po wojnie opisał Stefan Roguski w żartobliwej książce "Opowieści wuja z Zacisza" (1983).

</doc>
<doc id="111581" url="https://pl.wikipedia.org/wiki?curid=111581" title="Fryderyk I von Baden">
Fryderyk I von Baden



</doc>
<doc id="111585" url="https://pl.wikipedia.org/wiki?curid=111585" title="Jahre Viking">
Jahre Viking



</doc>
<doc id="111587" url="https://pl.wikipedia.org/wiki?curid=111587" title="Organ">
Organ



</doc>
<doc id="111588" url="https://pl.wikipedia.org/wiki?curid=111588" title="Miasta w Malezji">
Miasta w Malezji



</doc>
<doc id="111590" url="https://pl.wikipedia.org/wiki?curid=111590" title="Antoni Kazimierz Ostrowski">
Antoni Kazimierz Ostrowski

Antoni Kazimierz Ostrowski herbu Grzymała (ur. 31 marca 1713 w Ostrowie koło Magnuszewa – zm. 26 sierpnia 1784 roku we Francji) – arcybiskup gnieźnieński, a wcześniej biskup włocławski (1763-1776), konsyliarz Rady Nieustającej w 1775 roku, opat komendatoryjny tyniecki i lądzki w 1782 roku, kanonik łucki w 1737 roku, pleban goszczyński, proboszcz mniszewski, kapelan konwentualny maltański "ad honorem" (w zakonie po 1739 roku).
Życiorys.
Syn Ludwika chorążego pancernego i Katarzyny ze Służewskich. Uczył się w Górze, i Drohiczynie, później w seminarium misjonarzy w Warszawie. Święcenia kapłańskie otrzymał w 1736 roku. Szybko zdobył zaufanie biskupów krakowskich: Jana Aleksandra Lipskiego i Andrzeja Stanisława Załuskiego.
Sakrę biskupią otrzymał 2 czerwca 1753 zostając biskupem inflanckim, a następnie kujawskim. Dnia 2 października 1758 został biskupem koadiutorem Włocławka. Biskupem ordynariuszem został 17 września 1763.
Był członkiem konfederacji Czartoryskich w 1764 roku. 
W 1764 roku podpisał elekcję Stanisława Augusta Poniatowskiego, podpisał jego "pacta conventa". W 1764 roku na sejmie koronacyjnym wyznaczony do komisji do "compositio inter status".
Za panowania Stanisława Augusta Poniatowskiego był powolnym narzędziem Rosji. W 1764 roku został wyznaczony senatorem rezydentem. Był członkiem konfederacji radomskiej 1767 roku. 23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Członek konfederacji 1773 roku, podpisał się na pierwszym zniszczonym egzemplarzu aktu konfederacji, następnie 16 kwietnia 1773 roku złożył przyrzeczenie (sponsję), że podpisze ponownie konfederację. Na Sejmie Rozbiorowym (1773-1775) odegrał dużą rolę jako prezes delegacji, traktującej z mocarstwami ościennymi. Pobierał jurgielt z ambasady rosyjskiej w wysokości 1 500 czerwonych złotych w 1775 roku. Suma ta stanowiła połowę rocznej pensji pobranej od Rosjan w 1778 roku.
18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.
Członek konfederacji Andrzeja Mokronowskiego w 1776 roku
23 czerwca 1777 został arcybiskupem gnieźnieńskim i sprawował ten urząd aż do śmierci. Rozwijał na tym stanowisku energiczną działalność, stworzył sufraganię łowicką, odrestaurował pałac warszawski, podniósł gospodarkę w dobrach arcybiskupich, wybudował kilka kościołów, równocześnie występował w życiu politycznemu na sejmach i w Radzie Nieustającej.
Jeden z dwóch kartuszy z jego herbem wisi w kościele pw. Świętego Ignacego Loyoli w Gdańsku na Starych Szkotach. W tym kościele był konsekratorem.
W 1758 odznaczony Orderem Orła Białego, kawaler Orderu Świętego Stanisława.

</doc>
<doc id="111599" url="https://pl.wikipedia.org/wiki?curid=111599" title="Nagroda Hugo">
Nagroda Hugo

Nagroda Hugo (ang. "Hugo Award") – amerykańska nagroda literacka przyznawana co roku przez uczestników Worldconu (World Science Fiction Convention) za utwory z gatunku science-fiction i fantasy. Jej nazwa pochodzi od imienia Hugo Gernsbacka, fundatora nagrody i założyciela magazynu SF „Amazing Stories”.
Historia.
Pierwszy konwent World Science Fiction Convention odbył się w Nowym Jorku w 1939. Nagrody na konwencie nie były przyznawane aż do 11. Worldconu w Filadelfii w 1953. Było to planowane jako jednorazowe wydarzenie, jednak na 13. konwencie w Cleveland w 1955 zdecydowano się na ich cykliczne przyznawanie.
Nagrody z 11. konwentu były pomysłem Hala Lyncha i były wykonane ręcznie przez Jacka McKnighta. Na 13. konwencie powstał nowy wzór nagrody, stworzony przez Bena Jasona.
Na początku nagroda nosiła miano: „Annual Science Fiction Achievement Award” (w wolnym tłum. „Doroczna Nagroda za Dokonania w Dziedzinie Science-fiction”). Nazwa „Nagroda Hugo” była wtedy jedynie nieformalnym określnikiem, jednak o wiele bardziej znanym niż przyjęte miano. W 1993 określnik ów stał się oficjalną nazwą nagrody.
Retro Hugo.
Retrospektywna nagroda Hugo (tzw. Retro Hugo) jest przyznawana na konwencie odbywającym się 50, 75, lub 100 lat po Worldconie, na którym nagrody Hugo nie zostały wręczone.
Kategorie nagród.
Organizator Worldconu ma prawo do dodania kategorii specjalnej, głosowanie na którą odbywa się według tych samych zasad co na kategorie wymienione w regulaminie, a zwycięzca otrzymuje statuetkę Hugo tak samo jak pozostali laureaci.

</doc>
<doc id="111601" url="https://pl.wikipedia.org/wiki?curid=111601" title="Wicklow Mountains National Park">
Wicklow Mountains National Park

Park Narodowy Wicklow Mountains (irl. "Páirc Náisiúnta Shléibhte Cill Mhantáin") – park narodowy we wschodniej części Irlandii, założony w 1991 r. Początkowo było to 3700 ha górskich terenów wokół Glendalough, włączając Leśny Rezerwat Przyrody Glendalough. W późniejszym okresie obszar parku został powiększony do ok. 20000 ha, obejmując również bagienne obszary Liffey Head Bog i Lugnaquilla. Ochronie w obrębie parku podlega krajobraz peryglacjalny, torfowiska górskie, rzadkie gatunki flory i fauny oraz krajobraz kulturowy doliny Glendalough.
Istnieją plany rozszerzania granic parku aby objąć jego zasięgiem kolejne partie gór Wicklow.

</doc>
<doc id="111603" url="https://pl.wikipedia.org/wiki?curid=111603" title="Parki narodowe w Irlandii">
Parki narodowe w Irlandii

Parki narodowe Irlandii – obecnie na Irlandii istnieje 6 parków narodowych – wszystkie na obszarze republiki Irlandii:

</doc>
<doc id="111608" url="https://pl.wikipedia.org/wiki?curid=111608" title="Radio Głos">
Radio Głos

Radio Głos – katolicka rozgłośnia Diecezji Pelplińskiej, swój program nadaje od 27 listopada 1994. Siedziba radia znajduje się w Pelplinie przy ulicy Biskupa Dominika 11.
Początkowo radio wykorzystywało częstotliwość 71,09 MHz, od 23 stycznia 1998 program emitowany jest na częstotliwości 91,4 MHz w Pelplinie, na 97,1 MHz w Chojnicach oraz na 94,2 MHz w Szymbarku.
Dyrektorem radia jest ks. prałat dr Ireneusz Smagliński, rzecznik Biskupa Pelplińskiego. Wicedyrektorem ks. lic. teol. Zbigniew Gełdon - Specjalista Public Relations oraz Prezes Zarządu Fundacji "Na cały Głos". 
Historia.
8 stycznia 1994 r. bp Jan Bernard Szlaga wydał dekret powołując do istnienia Radio Głos. Pierwszym dyrektorem został  ks. kanonik dr Henryk Krenczkowski. 1 lipca 1994 na stanowisko dyrektora został mianowany ks. prałat dr Ireneusz Smagliński.
8 sierpnia 1994 rozpoczynają się pierwsze prace adaptacyjne, przy których uczestniczy wielu wolontariuszy. Dziesięć dni później, 18 sierpnia, biskup diecezjalny ustanawia patrona Radia Głos. Został nim św. Jan Chrzciciel. 26 sierpnia 1994 radio otrzymało z KRRiT w Warszawie koncesję na nadawanie programu w dolnym paśmie 71,09 MHz. 20 listopada została zamontowana antena na kominie Cukrowni w Pelplinie. 
Koncesję na nadawanie z Chojnic na częstotliwości 97,1 MHz otrzymało w marcu 1997 roku. Od 2 grudnia 2006 roku Radio Głos uruchomiło kolejny obiekt nadawczy w Szymbarku na częstotliwości 94,2 MHz.
18 grudnia ks. bp Jan Bernard Szlaga poświęcił pomieszczenia siedziby Radia Głos. Od 9 kwietnia 1995 rozpoczęło się nadawanie transmisji Mszy Św. z Bazyliki katedralnej w Pelplinie. W dniach 22 - 25 sierpnia 1996 odbyła się transmisja z I Zlotu "Ciemnogród" w Osieku - programy na żywo prosto z Osieka - muzyka country - non stop - audycje autorskie Wojciecha Cejrowskiego.
Uroczystości II rocznicy powstania Radia Głos odbywały się w Lubichowie 27 listopada 1996. Świętowanie III rocznicy powstania radia odbywało się 7 grudnia 1997 w Gniewie. IV rocznica odbyła się 29 listopada 1998 w Zblewie. V rocznica odbyła się Tczewie w parafii Podwyższenia Krzyża Świętego 23 października 1999. VI rocznica działalności Radia Głos odbyła się 29 września 2000 w Skarszewach. Jubileuszową Mszę Św. o godz. 17.00 odprawił ks. biskup diecezjalny Jan Bernard Szlaga.
Radio Głos transmituje Salon dziennikarski – sobotni program tworzony przez Radio Warszawa, gdzie w trwającym około 40 minut programie dziennikarze z różnych mediów, przede wszystkim wPolityce.pl, „Sieci” i „Idziemy”, omawiają wydarzenia minionego tygodnia. Program prowadzą na zmianę Jacek i Michał Karnowscy. Program jest emitowany od 3 września 2016 w sobotę o 9.15. w TVP Info.
Od 2 października 2017 roku emituje poranek stacji katolickich "Siódma - Dziewiąta".
„Siódma – dziewiąta” to audycja stacji zrzeszonych w ramach Forum Niezależnych Rozgłośni Katolickich - Radio Nadzieja - Łomża, Radio Warszawa, Katolickie Radio Zamość, Radio Głos - Pelplin oraz Katolickie Radio Diecezji Płockiej - KRDP.fm, w której usłyszeć można znakomitych gości, aktualne informacje – nie tylko lokalne, sprawy społeczne, publicystykę katolicką, a wszystko to w dwie godziny od 7:09 do 9:00 od poniedziałku do piątku.
Pracownicy Radia Głos:

</doc>
<doc id="111610" url="https://pl.wikipedia.org/wiki?curid=111610" title="Internetwork Packet Exchange">
Internetwork Packet Exchange

IPX (ang. "Internetwork Packet Exchange") – protokół warstwy sieciowej (trzeciej warstwy modelu OSI) będący częścią stosu IPX/SPX opracowanego przez firmę Novell na potrzeby środowiska sieciowego NetWare. Wzorowany na protokole IDP stosu protokołów XNS firmy Xerox.
Zorientowany na bezpołączeniowe przesyłanie danych. Nie posiada mechanizmów kontroli transmisji i nie gwarantuje, że wszystkie pakiety dotrą na miejsce.
Bardzo popularny w latach dziewięćdziesiątych, aktualnie wyparty przez protokół IP ze stosu TCP/IP.
Protokół IPX jest obecnie czasem stosowany w sieciach ze względów bezpieczeństwa – ruch zewnętrzny (Internet) obsługuje się klasycznie – protokołem IP, zaś ruch sieci lokalnej (w szczególności sieć Windows czy Novell) obsługuje się protokołem IPX (często używając innej ramki Ethernet, np. 802.2 dla IP, 802.3 dla IPX). Powoduje to, że nie można się dostać do stacji Windows poprzez protokół IP do usług LAN, gdyż protokoły sieci windowsowej dostępne są wyłącznie na IPX, który nie jest trasowany na zewnątrz. Jest to rozwiązanie dodatkowo zabezpieczające przed potencjalnymi błędami w regułach na zaporze sieciowej, systemowo blokujące (bez żadnych filtrów) dostęp do sieci Windows poprzez IP. Ataki na usługi otoczenia sieciowego Windows to najczęstszy sposób instalowania trojanów, wirusów i przejmowania kontroli nad komputerami z Windows. Po wyłączeniu (lub przepięciu na IPX) usług LAN, komputer z Windows staje się bezpieczniejszy. Dodatkową korzyścią jest niemożliwość podsłuchiwania transmisji LAN znaczną częścią narzędzi przez "script kiddies", gdyż większość narzędzi nie obsługuje protokołu IPX (lub trzeba użyć dodatkowych opcji).
Obsługa we współczesnych systemach.
Zalety protokołu IPX/SPX sprawiły, że, mimo iż nie został on zaimplementowany w nowych systemach Windows, doczekał się niezależnej implementacji wraz z klientem sieci NetWare, opracowanym przez niezależnych użytkowników tych systemów, niepowiązanych z firmą Microsoft.
Następujące systemy operacyjne nie posiadają natywnej obsługi protokołu IPX:

</doc>
<doc id="111612" url="https://pl.wikipedia.org/wiki?curid=111612" title="Diecezja pelplińska">
Diecezja pelplińska

Diecezja pelplińska (; ) – jedna z trzech diecezji obrządku łacińskiego metropolii gdańskiej w Polsce, historycznie nawiązująca do diecezji chełmińskiej erygowanej przez papieża Innocentego IV 29 lipca 1243. 25 marca 1992 papież Jan Paweł II bullą "Totus Tuus Poloniae populus" zmienił nazwę diecezji chełmińskiej na pelplińską i włączył ją w skład nowo utworzonej metropolii gdańskiej. Zreorganizowana została również struktura diecezji. W jej skład weszła część dekanatów dawnej diecezji chełmińskiej, archidiecezji gnieźnieńskiej i diecezji koszalińsko-kołobrzeskiej.
Historia.
Diecezja pelplińska historycznie nawiązuje do diecezji chełmińskiej, którą utworzono 29 lipca 1243. Przez prawie 580 lat stolicą diecezji była Chełmża. 16 lipca 1821 papież Pius VII bullą "De salute animarum" powiększył diecezję chełmińską i przeniósł jej stolicę z Chełmży do Pelplina. Już wcześniej biskupi rezydowali w Pelplinie, a w 1829 przeniesiono tu seminarium duchowne. Kolejnej przebudowy struktur diecezji dokonał 28 października 1925 bullą "Vixdum Poloniae unitas" papież Pius XI wytyczając nowe granice diecezji.
W okresie od 7 do 9 lipca 1959 w Pelplinie odbył się Synod Diecezji Chełmińskiej, natomiast 22 kwietnia 1960 erygowana została przez papieża Jan XXIII kapituła kolegiacka w Chełmnie. Od 23 października 1960 w diecezji odbywała się peregrynacja kopii obrazu Matki Boskiej Częstochowskiej, która trwała do 29 października 1961. Po zakończeniu peregrynacji obraz Matki Boskiej Częstochowskiej przekazano w Chojnicach diecezji gorzowskiej. 1 listopada 1964 papież Paweł VI erygował kapitułę kolegiacką kamieńską.
25 marca 1992 bullą "Totus Tuus Poloniae populus" papież Jan Paweł II dokonał reorganizacji administracji Kościoła w Polsce. W jej wyniku diecezja chełmińska została przemianowana na diecezję pelplińską i zreorganizowana co do struktury. Weszła wraz z nowo powstałą diecezją toruńską w skład nowo utworzonej metropolii gdańskiej. W wyniku reorganizacji większość byłej diecezji (chełmińskiej) pozostała w diecezji pelplińskiej, a część włączono do diecezji toruńskiej (w której znalazła się między innymi była stolica diecezji Chełmża). Pierwszym biskupem pelplińskim mianowany został dotychczasowy biskup pomocniczy chełmiński Jan Bernard Szlaga, a biskupem pomocniczym przeniesiony z diecezji koszalińsko-kołobrzeskiej biskup Piotr Krupa.
20 października 1992 erygowana została kapituła kolegiacka w Kartuzach, a 5 grudnia 1992 rozpoczęła się I sesja Diecezjalnego Synodu Plenarnego w Pelplinie. 11 marca 1993 papież Jan Paweł II nadał kościołowi pw. Ścięcia św. Jana Chrzciciela w Chojnicach tytuł bazyliki mniejszej.
Historycznym wydarzeniem w dziejach diecezji była wizyta papieża Jana Pawła II w Pelplinie, która miała miejsce 6 czerwca 1999. Rok później, 6 czerwca 2000 zakończony został uroczyście I Synod Diecezjalny, a 18 października 2000 bp Jan Bernard Szlaga erygował kapitułę kolegiacką w Koronowie. 5 marca 2011 koronowska kolegiata pw. Wniebowzięcia Najświętszej Maryi Panny została ogłoszona przez papieża Benedykta XVI bazyliką mniejszą.
15 września 2011 papież Benedykt XVI przyjął rezygnację biskupa Piotra Krupy z urzędu biskupa pomocniczego w związku z osiągnięciem przez niego wieku emerytalnego. 24 marca 2012 mianował ks. Wiesława Śmigla biskupem pomocniczym diecezji. Sakrę biskupią ks. Wiesław Śmigiel przyjął w katedrze pelplińskiej 21 kwietnia 2012. Głównym konsekratorem był abp Sławoj Leszek Głódź, a współkonsekratorami abp Henryk Muszyński i bp Andrzej Suski. W konsekracji z powodu stanu zdrowia nie uczestniczył biskup pelpliński Jan Bernard Szlaga, który kilka dni później, 25 kwietnia 2012 zmarł w szpitalu. Na czas sedewakancji administratorem diecezji został bp Wiesław Śmigiel. 
27 października 2012 Benedykt XVI mianował nowego biskupa diecezjalnego. Został nim dotychczasowy biskup pomocniczy archidiecezji gdańskiej Ryszard Kasyna. Nowy biskup kanonicznie objął diecezję 1 grudnia 2012, a tydzień później 8 grudnia 2012 odbył uroczysty ingres do katedry pelplińskiej. W 2017 roku bp. pomocniczy Wiesław Śmigiel został skierowany na stanowisko biskupa toruńskiego ze względu z rezygnacji bp. Andrzeja Suskiego ze stanowiska biskupa, który rok wcześniej osiągnął wiek emerytalny. Przez półtora roku diecezja nie miała biskupa pomocniczego. W 2019 roku Franciszek skierował ks. kapelana Arkadiusza Okroja, proboszcza parafii św. Michała Archanioła w Kiełpinie, na stanowiska biskupa pomocniczego. Głównym konsekratorem był biskup diecezjalny pelpliński Ryszard Kasyna, zaś współkonsekratorami arcybiskup Salvatore Pennacchio, nuncjusz apostolski w Polsce i Wiesław Śmigiel, dawny biskup pomocniczy, ob. biskup toruński. Jako zawołanie biskupie przyjął on słowa "Euntes Evangelium praedicate" ("Idąc, głoście Ewangelię").
8 października 2019 roku Sąd Apelacyjny w Gdańsku, wyrokiem prawomocnym, nakazał diecezji skierowanie przeprosin oraz partycypowanie w wypłacie odszkodowania w wysokości 400 tys. zł tytułem zadośćuczynienia na rzecz powoda, byłego ministranta, Marka Mielewczyka jednego z bohaterów filmu braci Sekielskich „Tylko nie mów nikomu”. Będąc ministrantem był molestowany przez wikarego z Kartuz. Finansowe zadośćuczynienie mają zapłacić wspólnie wikary, Parafia św. Kazimierza w Kartuzach i diecezja pelplińska.
Dekanaty.
Diecezja pelplińska składała się od 25 marca 1992 z dekanatów z dawnych diecezji: chełmińskiej, koszalińsko-kołobrzeskiej oraz z jednego dekanatu archidiecezji gnieźnieńskiej. 10 marca 2004 w związku z powstaniem diecezji bydgoskiej wyłączono z diecezji pelplińskiej kilka dekanatów i utworzono nowe. Obecne diecezja składa się z następujących dekanatów:
Pelplińscy Błogosławieni.
Męczennicy z okresu II wojny światowej.
Wśród 108 męczenników z okresu II wojny światowej, związanymi z ziemią pomorską i Kociewiem oraz diecezją pelplińską są:
a także wśród 11 męczennic z Nowogródka, mieszkanką ziemi kociewskiej i diecezji jest:

</doc>
<doc id="111613" url="https://pl.wikipedia.org/wiki?curid=111613" title="Alienacja">
Alienacja

Alienacja (wyobcowanie) (, „obcy, cudzy”) – poczucie izolacji od społeczeństwa, nieutożsamianie się ze społecznością lokalną i ponadlokalną, utrata tożsamości jednostki charakterystyczna dla dużych ośrodków miejskich w społeczeństwach przemysłowych i poprzemysłowych (postindustrialnych) oraz dla sytuacji migracji zarobkowej. 
Historia.
Pojęcie alienacji wprowadzone zostało przez Hegla, dla którego oznaczało stawanie się obcym państwa wobec ducha dziejów. Po raz pierwszy użyte do krytyki burżuazji przez Mojżesza Hessa, rozwinięte zostało przez Karola Marksa. Według Marksa, człowiek z natury twórczy pod wpływem tego, iż staje się on częścią maszyny, zatraca swoją wolność i możliwości twórcze, poprzez co izoluje się od rzeczywistości społecznej. Według Herberta Marcusego człowiek pod wpływem alienacji ogranicza swoją aktywność do produkcji w 8-godzinnym dniu pracy oraz konsumpcji.
Filozofia.
W filozofii XIX wieku termin ten był wiązany szczególnie z koncepcją samorozwoju idei absolutnej Hegla, dla którego pojednanie świadomości i bytu jest możliwe dzięki temu, że świadomość (Duch) osiąga w historii ostateczne zrozumienie świata jako własnego uzewnętrznienia, przyswaja sobie ów świat jako własną prawdę i znosi jego przedmiotowy charakter, obcy jej i urzeczowiony (reifikacja). Na drodze ducha ku aktualizacji tego, czym w punkcie wyjścia był on tylko w możności, obiektywizowały się wszystkie twory kultury ludzkiej (prawo, państwo, sztuka, religia, filozofia), przez które także człowiek – podporządkowując się prawu rozumu – jedna się z rzeczywistością. Podobnie jak w procesie wyłaniania się świata przyrody z idei absolutnej, a z niego dziejów ludzkich, zanika alienacja rozwijającego się ducha, który poznając samego siebie, rozpoznaje jako własne to, co jawiło mu się dotąd jako obce. W dziejowym procesie znika też wyobcowanie instytucji społecznych i politycznych od ludzi, którzy je tworzyli, umożliwiając człowiekowi pojednanie z tym, co określa jego istotę wpisaną w owe procesy oraz wiążące się z tym zwiększenie jego wolności.
O ile u Hegla termin alienacja służył głównie do opisu procesu rozwoju ducha, u Feuerbacha określał stan przeniesienia przez człowieka własnych przymiotów gatunkowych na stworzoną przez siebie ideę nieistniejącego (jako byt) Boga; ów stan zubożenia człowieka miał być zniesiony dzięki odzyskaniu w sobie samym obiektywizowanej w Bogu doskonałości i nieśmiertelności.
Także Marks nie czynił ośrodkiem namysłu nad alienacją Heglowskiego ducha, ale człowieka w ziemskiej rzeczywistości, nie idąc jednak śladem Feuerbacha i nie szukając źródeł alienacji w świadomości mitotwórczej człowieka umieszczającego w Bogu swe przymioty, ale głównie w procesie pracy, którego wtórnym produktem jest także owa świadomość. Czyniąc pracę wyobcowaną centralnym tematem "Rękopisów filozoficzno-ekonomicznych", zauważył, że istota gatunku ludzkiego tkwi w zdolności do twórczego przetwarzania przyrody, że jednak człowiek – poddany mechanizmom postępu technologicznego – został ujarzmiony przez swe wytwory, które przybrały postać rzeczową. Nie decydując o przebiegu procesu produkcji, traktuje on pracę jako zjawisko zewnętrzne i obce, więc pozbawiające go człowieczeństwa i powodujące alienację. Rezultatem ewolucji stosunków produkcji są, wzmacniające alienację, własność prywatna i chroniące ją instytucje polityczne, które uniemożliwiają wszechstronny rozwój człowieka i osiągnięcie przezeń stanu wolności. Wymaga to przezwyciężenia alienacji, czyli przyswojenia przez człowieka tego, co uznawał on za obce, choć należące do jego istoty gatunkowej: wytworów pracy, procesu produkcji i łączności z innymi ludźmi. Postulat ten miał zostać spełniony w komunizmie, ustroju doskonałym, który znosząc własność prywatną, podział pracy i instytucje stosujące przymus, miał doprowadzić do zniesienia stanu alienacji, włączenia wszystkich w pełni wolnych i równych jednostek we wspólnotę rządców i wytwórców zarazem, nie poddanych siłom ani mechanizmom wymykającym się kontroli.
Gdy w teoriach społeczeństwa masowego analizowano przyczyny rozchwiania więzi spajających grupy pierwotne (rodziny, społeczności lokalne), termin alienacja pojawił się nowym kontekście; odnoszony już przez Maxa Webera nie tylko do wyobcowanych robotników, zaczął być wykorzystywany przez marksistów, egzystencjalistów, psychoanalityków i teologów, którzy kojarząc alienację z procesem odrywania się wytworów ludzkiej działalności od swych twórców, reifikacji (urzeczowienie) produktów ludzkiej pracy, instytucji społecznych lub idei, wskazywali na niebezpieczeństwo podporządkowania im człowieka.
We współczesnych badaniach socjologicznych społeczeństwa poprzemysłowego oraz zjawiska migracji zarobkowej zwraca się uwagę na istotną rolę anomii społecznej w rozwijaniu się alienacji, a alienacji w powstawaniu zjawiska anomii indywidualnej. Anomia społeczna związana jest z podziałem pracy – prowadzi do nieutożsamiania się pracownika z wykonywanym przez siebie zawodem. Anomia indywidualna jest jednym z istotnych czynników prowadzących do samobójstwa (Émile Durkheim, Robert Merton).

</doc>
<doc id="111615" url="https://pl.wikipedia.org/wiki?curid=111615" title="Alternacja (socjologia)">
Alternacja (socjologia)

Alternacja – proces, w którym subiektywna rzeczywistość człowieka ulega prawie całkowitej zmianie pod wpływem silnej identyfikacji ze znaczącymi innymi dokonującymi resocjalizacji.
Aby alternacja była skuteczna jednostka musi być, przynajmniej w początkowej fazie procesu, odizolowana od dotychczasowego świata fizycznie, bądź poprzez jego przedefiniowanie. Wcześniejsi znaczący inni podobnie jak „stara rzeczywistość” muszą być poddani reinterpretacji, w tym także wspomnienia jednostki muszą podlegać nowym schematom interpretacyjnym. Tym samym nowa rzeczywistość staje się uprawomocniona, a stara ulega nihilacji.

</doc>
<doc id="111618" url="https://pl.wikipedia.org/wiki?curid=111618" title="Analiza treści">
Analiza treści

Analiza treści – jedna z metod badawczych w socjologii i pokrewnych naukach społecznych, polegająca na ustalaniu i opisywaniu językowych cech tekstów w celu wyjaśniania niejęzykowych własności ich autorów (postawy, oceny, zamiary). Stosowana jest zarówno dla form słownych, jak i graficznych, często wówczas, gdy nie jest możliwe zdobycie informacji poprzez bezpośredni kontakt z przedstawicielami badanej populacji, a określić można dzięki niej np. rozległe procesy zachodzące w różnych okresach historycznych. Stosowana jest też w celu uzyskania obrazu treści i określenia stanowiska nadawcy w danej sprawie lub jego przekonań, np.: światopoglądowych, politycznych czy wyznaniowych. Analiza treści przekazów medialnych stosowana jest w celu rozpoznania wizerunku danej marki, osoby lub organizacji oraz jej stosunku do danego zagadnienia, wydarzenia lub zjawiska.
W pierwszym etapie identyfikuje się i klasyfikuje treści i znaczenia „konfiguracji językowych”, przy czym poza językowym kontekstem znaczeń, wyrażonym w tekście explicite, istotne jest odniesienie się do kontekstu sytuacyjnego. W drugim etapie następuje wnioskowanie o zmiennych niejęzykowych, dotyczących:
Analiza treści w analizie mediów.
Autorem metody analizy treści był Bernard Berelson. Dany problem należy zidentyfikować i przedstawić za pomocą wskaźników statystycznych.
Zalety metody: wyniki są jednoznaczne i porównywalne w czasie, można dzięki temu zaobserwować kierunek przemian
Minusy metody: używanie liczb jest podyktowane fascynacjami matematycznymi, które same w sobie nie mają żadnej wiedzy.
Analiza treści jest użytkowana w analizie mediów. Pozwala na pominięcie założeń teoretycznych. To, jak badacz postawi pytania w tej metodzie, w dużym stopniu warunkuje odpowiedzi. Jest ponadto mało zróżnicowana. Metoda analizy treści bywa zastępowana przez bardziej jakościową metodę analizy – semiologią.

</doc>
<doc id="111619" url="https://pl.wikipedia.org/wiki?curid=111619" title="Idea GSM">
Idea GSM



</doc>
<doc id="111620" url="https://pl.wikipedia.org/wiki?curid=111620" title="Ankieta audytoryjna">
Ankieta audytoryjna

Ankieta audytoryjna – jedna z technik badawczych w socjologii i innych naukach społecznych polegająca na zebraniu w pewnej przestrzeni, zazwyczaj w pomieszczeniu, które w jakiś sposób związane jest z badaną kategorią (hala produkcyjna, klasa szkolna itd.) wybranej lub wylosowanej grupy osób i rozdaniu im ankiet do wypełnienia. Ankieter w takiej sytuacji nie przeprowadza wywiadu osobiście z każdym respondentem, ani nie odczytuje pytań, jedynie ogranicza się do podania celu prowadzonych badań i ewentualnie tłumaczy, jak ankietę należy wypełnić. W odróżnieniu od innych technik ankietowych w tym przypadku uzyskuje się prawie stuprocentową zwrotność materiału. Jednakże dla tego typu techniki zazwyczaj nie może być stosowany dobór próby reprezentatywnej.

</doc>
<doc id="111621" url="https://pl.wikipedia.org/wiki?curid=111621" title="Ankieter">
Ankieter

Ankieter – w sondażowych badaniach ilościowych osoba prowadząca wywiad kwestionariuszowy z respondentem.
Zadaniem ankietera jest:
Wywiady kwestionariuszowe mogą być realizowane z użyciem kwestionariusza papierowego PAPI lub elektronicznego CAPI i CATI. Same wywiady są najczęściej realizowane w: domach respondentów, w miejscach pracy, w miejscach gdzie przebywa dużo osób (in-hall) lub w konkretnych zbiorowościach (badania audytoryjne np. uczniów szkoły).
Zadaniem ankietera bywa też wyłącznie rekrutacja osób na badania – zarówno prowadzone w miejscach publicznych (in-hall) jak i na badania jakościowe np. zogniskowane wywiady grupowe. Ankieterzy zajmujący się wyłącznie rekrutacją są często określani mianem rekruterów.
Innym zadaniem ankieterów jest przyjmowanie roli "Tajemniczych klientów" w badaniach typu Mystery shopping. W tym kontekście powinno jednak mówić się o audytorach a nie ankieterach.
W Polsce ankieterzy najczęściej są zatrudniani przez agencje badawcze i szkoły wyższe, rzadziej przez firmy realizujące badania na własny użytek. Agencje badawcze tworzą własne sieci ankieterskie, w których koordynator lokalny (zwykle doświadczony ankieter) koordynuje pracę ankieterów z określonego regionu. W zależności od wielkości ośrodka, ilości posiadanych ankieterów i rodzaju umowy koordynator może pracować wyłącznie z jedną agencją badawczą lub kilkoma konkurencyjnymi.
Stowarzyszenie agencji badawczych OFBOR prowadzi w Polsce Program Jakości Kontroli Pracy Ankieterów służący poprawie rzetelności realizowanych badań i jakości zbieranych informacji.

</doc>
<doc id="111622" url="https://pl.wikipedia.org/wiki?curid=111622" title="Białe kołnierzyki">
Białe kołnierzyki

Białe kołnierzyki () – termin wprowadzony w amerykańskiej socjologii na określenie osób pełniących zawody niewymagające pracy fizycznej. Najczęściej utożsamiany jest on z pracownikami zatrudnionymi w sektorze publicznym, pracownikami administracji publicznej, ale również prawnikami, doradcami podatkowymi itp. Nie dotyczy on wolnych zawodów oraz przedsiębiorców.
Mówi się też czasem o kategorii „różowych kołnierzyków”, czyli pracowników umysłowych (lub ogólnie – nieużywających wielkiego wysiłku fizycznego), których zawód nie cieszy się takim prestiżem, jak białe kołnierzyki. Do „różowych” zalicza się więc przykładowo kwiaciarzy, sekretarki itp.
Podział na kategorie społeczno-zawodowe „białych” i „niebieskich kołnierzyków” w Stanach Zjednoczonych ukształtował się w latach 50. XX wieku, w wyniku zanikania klasy farmerskiej oraz zacierania się od końca lat 30. XX wieku podziałów w obrębie trzech grup społeczno-zawodowych: rolnictwa, przemysłu i usług.

</doc>
<doc id="111623" url="https://pl.wikipedia.org/wiki?curid=111623" title="MT Exxon Valdez">
MT Exxon Valdez

MT Exxon Valdez (później: MT „SeaRiver Mediterranean”, „Dong Fang Ocean” i „Oriental Nicety”) – tankowiec (od 2008 roku masowiec) należący do amerykańskiego koncernu Exxon. Statek zbudowany został w stoczni w San Diego w 1986. Miał 300 m długości, 50 m szerokości, ok. 211 500 ton nośności, co odpowiada ładunkowi ok. 1,48 mln baryłek ropy naftowej. Od początku przeznaczony był do transportu ropy z terminalu w Valdez na Alasce do pozostałych kontynentalnych stanów USA.
MT Exxon Valdez 24 marca 1989 spowodował katastrofę ekologiczną u wybrzeży Alaski. Po wejściu na skały w Zatoce Księcia Williama do wód zatoki dostało się od 11 do 35 milionów galonów (od ok. 34 do 115 tys. ton) surowej ropy naftowej, w wyniku czego skażonych zostało ok. 1900 km linii brzegowej Alaski oraz zginęło około 5 tysięcy wydr morskich i 250 tysięcy mew. Po katastrofie statek odholowano do San Diego i wyremontowano (wymieniono poszycie kadłuba i elementy konstrukcyjne ważące łącznie ok. 1600 ton). Nowy właściciel zmienił nazwę jednostki na MT „SeaRiver Mediterranean”.
W 2008 roku jego nowym właścicielem został koncern Hong Kong Bloom Shipping Ltd. W tym samym roku został wyremontowany i przerobiony na masowiec, zmieniono też nazwę jednostki na „Dong Fang Ocean”.
W 2011 roku statek ponownie przechrzczono, tym razem na „Oriental Nicety”, a na początku 2012 roku sprzedano za 16 milionów USD przedsiębiorstwu Priya Blue Industries, indyjskiemu przedsiębiorstwu specjalizującemu się w rozbiórce statków. Aktywiści ekologiczni oprotestowali decyzję o złomowaniu statku, ze względu na to, że (ich zdaniem) do budowy użyto wysoce trujących i niebezpiecznych polichlorowanych bifenyli i azbestu. Tym bardziej, że ówczesny właściciel statku zasłynął w 2006 roku z demontażu innej jednostki, zawierającej trujące substancje. Po dwóch miesiącach (w trakcie których wartość statku spadła o 10 milionów USD w wyniku znacznie zmniejszonej koniunktury na stal i konieczności wypłacania wynagrodzeń pracownikom), sąd indyjski uznał te zarzuty za bezpodstawne i wydał wyrok na korzyść Priya Blue Industries, zezwalając na demontaż i złomowanie statku.

</doc>
<doc id="111625" url="https://pl.wikipedia.org/wiki?curid=111625" title="Centralizacja">
Centralizacja



</doc>
<doc id="111626" url="https://pl.wikipedia.org/wiki?curid=111626" title="Chłoporobotnicy">
Chłoporobotnicy

Chłoporobotnicy (również chłopi-robotnicy) – kategoria społeczno-zawodowa, mająca znamiona warstwy społecznej oznaczająca rolników łączących pracę we własnym gospodarstwie rolnym, zazwyczaj niewielkim z pracą w zawodach pozarolniczych, głównie związanych z przemysłem.
Kategoria ta występowała głównie w Polsce Ludowej w okresie intensywnej industrializacji, i stanowiła przez dłuższy okres prawie 1/3 część społeczności wiejskiej. Według danych zawartych w Spisie Powszechnym z 6 grudnia 1960 r. osób będących głowami lub członkami rodzin, prowadzących indywidualne gospodarstwa rolne o obszarze 0,1 i więcej ha, a jednocześnie zatrudnionych poza tym gospodarstwem było 823 680, a zatrudnionych wyłącznie poza nim 1 058 260.
Liczbę chłoporobotników w 1970 r. szacowano na 1 200 000 osób. Według władzy ludowej chłoporobotnicy mieli stać się wiodąca warstwą narodu. Po 1989 wiele osób z tej warstwy stawało się bezrobotnymi.

</doc>
<doc id="111627" url="https://pl.wikipedia.org/wiki?curid=111627" title="Cogitariat">
Cogitariat

Cogitariat – w społeczeństwie informacyjnym kategoria osób lub klasa społeczna znajdująca się pomiędzy proletariatem i digitariatem. Termin ten określa osoby posiadające dostęp do Internetu i innych technologii informacyjnych, ale korzystające z niego w sposób bierny, tzn. osoby przeszukujące bazy danych, oglądające strony internetowe, jednak ich nie przekształcające.

</doc>
<doc id="111628" url="https://pl.wikipedia.org/wiki?curid=111628" title="Rysik">
Rysik

Rysik (ang. "stylus pen") – narzędzie graficzne, kształtem przypominające długopis. Zastępuje myszkę i umożliwia łatwą edycję plików graficznych w urządzeniach wyposażonych w ekran dotykowy. Dawniej używany w tabletach graficznych, a następnie w tabletach zintegrowanych z komputerem PC. Jednym z pierwszych był Lenovo X41 Tablet.
Historia.
Pierwsze rysiki były sztywnym kawałkiem plastiku pozbawione kompletnie elektroniki. Służyły do obsługi ekranów oporowych (rezystancyjnych), na których widoczna z bliska była siatka. Docisk w danym punkcie był interpretacją rezystancji, co umożliwiało najczęściej odróżnienie 256 poziomów nacisku. 
Rysiki drugiej generacji typu Wacom bamboo, również rezystancyjne, posiadały charakterystyczną białą końcówkę, tzw. tip. Dopiero w późniejszym czasie Lenovo zaczęło stosować czarne i czerwone tipy. W urządzeniach tych ekran wysyła energię, a w piórku znajduje się cewka. Rysik wykrywany jest już z niewielkiej odległości, ok. 3-4 cm i ma 1 lub 2 przyciski oraz gumkę. Stylus drugiej generacji używany jest do dziś w profesjonalnych tabletach. Posiada co najmniej 1024 poziomy nacisku.
Rysiki trzeciej generacji to rysiki znane pod symbolami "active stylus", "N-trig", "Active Pen". Ich cechą charakterystyczną jest bateria w środku piórka konieczna do jego zasilenia. Piórka te były mocno wspierane przez HP i Microsoft. Z powodu konieczności wymiany baterii oraz z uwagi na kształt i wagę piórka (determinowaną przez obecność baterii) nie zyskały zbyt wielkiej popularności wśród grafików. Można je spotkać np. w Surface Pro 3, HP spectre 360 i innych urządzeniach konsumenckich skierowanych do domowych użytkowników. Piórka te również posiadają zazwyczaj jedynie 1 przycisk i nie posiadają gumki.
Dzięki rozwojowi telefonów i tabletów powstały rysiki pojemnościowe. To powszechnie dostępne rysiki w bardzo niskiej cenie, zakończone dużą gumką, która ma właściwości magnetyczne. Rysiki małopunktowe dla ekranów pojemnościowych, np. Adonit Jot Pro 2.0, posiadają charakterystyczny przezroczysty krążek na końcówce. Są rzadko spotykane, ponieważ mimo uzyskania cienkiej linii nie oferują poziomów nacisku jak również żadnego przycisku. Są popularne wśród użytkowników urządzeń Apple – iPhone i iPad.
Cechy użytkowe.
Nieprawdą jest, iż dotyk palcem zastępuje rysik. Wszelkie urządzenia profesjonalne są w takowy wyposażone. Wynika to z konieczności rozpoznawania nacisku, notowania czy rysowania. Po drugie, aplikacje nie zawsze są dostosowane do obsługi samym palcem.

</doc>
<doc id="111629" url="https://pl.wikipedia.org/wiki?curid=111629" title="Cyberprzestrzeń">
Cyberprzestrzeń

Cyberprzestrzeń (również wirtualny świat, , hybryda będąca skrótem od „przestrzeń cybernetyczna”) – iluzja świata rzeczywistego stworzona za pomocą metod teleinformatycznych. Ułatwia wymianę, gromadzenie i udostępnianie informacji za pośrednictwem komputerów oraz komunikację między człowiekiem i komputerem.
Do łączenia komputerów służy najczęściej Internet. Cyberprzestrzeń jest także określana jako nowego typu przestrzeń społeczna, w której spotykają się internauci.
Pojęcie początkowo używane było w powieściach twórcy cyberpunku Williama Gibsona na określenie rzeczywistości wirtualnych, w których znajdowali się jego bohaterowie.

</doc>
<doc id="111630" url="https://pl.wikipedia.org/wiki?curid=111630" title="Człowiek dobrze wychowany">
Człowiek dobrze wychowany



</doc>
<doc id="111631" url="https://pl.wikipedia.org/wiki?curid=111631" title="Kabel krosowy">
Kabel krosowy

Kabel krosowy, kabel krosowniczy (, , ) – krótki przewód służący do przesyłania sygnałów elektrycznych lub optycznych. Najczęściej jest on kojarzony z sieciami komputerowymi w topologii gwiazdy opartymi na okablowaniu typu skrętka, która posiada zakończenia przewodów we wtyczce 8P8C typu A lub B. Jednak coraz częściej używa się optycznych kabli krosowych (światłowodów) służących do łączenia sieciowego osprzętu optycznego, ale także do łączenia urządzeń audio/wideo.
Najczęściej kablem krosowym określa się gotowy przewód o znormalizowanej długości (½, 1, 2, 3, 5 m) zakończony z obu stron końcówkami (zwykle wtykami) zgodnymi z technologią, dla której został przygotowany:
Kable krosowe wykorzystywane są w szafach krosowniczych do łączenia elementów aktywnych (przełączników, routerów) i pasywnych (koncentratorów, paneli krosowniczych) sieci komputerowych oraz do podłączania komputerów osobistych (PC) do gniazd sieci lokalnej.
Przewód krosowy optyczny – są to zazwyczaj dwa włókna światłowodowe, we wzmocnionej oprawie (światłowód → akryl → I izolacja PVC → Włókno szklane lub kevlar → II izolacja PCV). Obecnie na rynku można otrzymać znormalizowane długości patchcordów, ale także wedle potrzeb odbiorcy. Przewód krosowy optyczny stosowany jest najczęściej do łączenia przełączników światłowodowych i zakończeń kabla światłowodowego w celu podłączenia konwertera. W przypadku sieci światłowodowych nie ma jednego standardu używanych wtyczek, jedynie przewagę zyskują złącza SC/PC (niebieskie) i SC/APC (zielone), a ostatnio LC (beżowe). Najpopularniejsze złącza stosowane w przewodach krosowych optycznych to:
Przewody krosowe różnią się przede wszystkim sposobem transmisji światła w rdzeniu światłowodu. W oparciu o to kryterium wyróżnia się patchcordy:

</doc>
<doc id="111632" url="https://pl.wikipedia.org/wiki?curid=111632" title="Człowiek pracy">
Człowiek pracy



</doc>
<doc id="111633" url="https://pl.wikipedia.org/wiki?curid=111633" title="Człowiek zabawy">
Człowiek zabawy



</doc>
<doc id="111634" url="https://pl.wikipedia.org/wiki?curid=111634" title="Typologia osobowości Floriana Znanieckiego">
Typologia osobowości Floriana Znanieckiego

Typologia osobowości Floriana Znanieckiego – kategorie typologiczne osobowości społecznej, wyróżnione przez Floriana Znanieckiego.
Znaniecki na podstawie badań określił następujące typy osobowości:
Człowiek zboczeniec.
Kategoria określa osoby, które nie podpadały pod żaden z innych typów osobowości w jego koncepcji, tj. ludzi dobrze wychowanych, ludzi pracy czy ludzi zabawy, a które odchylają się od normalności, pełniąc nieodpowiednie dla siebie role. Jako normalność Znaniecki rozumiał takie przystosowanie jednostki do społeczeństwa, w którym zarówno działanie jednostki jest zgodne z normami przyjętymi w danym systemie kulturalnym i zachowanie jednostki względem innych osób w kręgach społecznych jest normatywnie uporządkowane.
W koncepcji Znanieckiego wyróżnione zostały w tej kategorii dwa podtypy: zboczeniec nadnormalny i zboczeniec podnormalny. W przypadku osób odchylających się od normalności wyróżnił "podnormalność", czyli odchylenie "w dół", polegające na braku umiejętności przystosowania się do panujących systemów kulturowych lub niechęci do przystosowania się oraz "nadnormalność", czyli odchylenie "w górę", polegające na takim wczuciu się w przypisaną jednostce rolę, że wykonuje ona ją lepiej, niż wymaga tego wzór osobowy. Oba typy ludzi zboczeńców w całej ich biografii odchylają się od przyjętych w środowisku norm, buntując się przeciwko nim oraz przeciw narzucanym im funkcjom społecznym we wszystkich kręgach społecznych w jakich się znajdują. W tej formie buntu, zboczeniec podnormalny odrzuca tylko dany porządek normatywny, próbując się spod niego wyłamywać, natomiast zboczeniec nadnormalny poprzez swoje działania stara się zmieniać istniejący porządek. Skłonność do buntowania się przeciwko porządkowi u obu tych typów jest stałą predyspozycją w ich biografiach.
W biografiach zboczeńców nadnormalnych Znaniecki zauważył, iż wcześnie stykali się oni z innymi kręgami kulturowymi, do których nie mogli przynależeć, oraz że wywierali na nich wpływ inni zboczeńcy nadnormalni. Cechą charakterystyczną tego podtypu jest to, że podejmuje on działania na własną rękę, wytyczając sobie cel i uczy się wykorzystywać odpowiednie środki dla jego realizacji. Często tego typu osoby stają się wybitne, ponadprzeciętne, dzięki uporczywemu samorozwojowi. Odstępstwo od normalności jest tu też czynnikiem determinującym potencjał twórczy tego typu osób. Ich osobowość ogniskuje się wokół zadania jakie sobie postawili, przez co niejednokrotnie reprezentują oni fanatyzm ideowy.
Do zboczeńców nadnormalnych Znaniecki zaliczył m.in. Kartezjusza, Józefa Piłsudskiego, Adama Mickiewicza, Immanuela Kanta czy Mussoliniego.
Człowiek dobrze wychowany.
Kategoria ta określa osoby, których dzieciństwo i młodość były kontrolowane przez "kręgi wychowawcze", a dodatkowo w tym okresie życia nie pracowały. Jednostka taka w życiu dorosłym skoncentrowana jest na budowaniu opinii o sobie we własnym środowisku, ma silnie rozbudowana jaźń odzwierciedloną. Uznaje ona te oceny na własny temat, które tworzone są w istotnych dla niego środowiskach, a innowacje przyjmuje o ile są one akceptowane przez znaczące dla niej autorytety.
Wychowanie w kręgach wychowawczych przez Znanieckiego jest ujmowane także jako przygotowanie jednostki do pełnienia przyszłych ról społecznych, których odgrywania w przyszłości oczekuje grupa społeczna (rodzina, szkoła, kościół, krąg sąsiedzki), która tę jednostkę wychowuje. Jednostka uczy się ról społecznych, które ma odgrywać w przyszłości w sposób pożądany. Kręgi osób starszych nie tylko bezpośrednio wpływają wychowawczo na jednostkę, ale także pośrednio poprzez regulację stosunków społecznych między młodymi osobami. Osoba podlegająca wychowaniu zarówno przyswaja idee i normy, zgodnie z którymi ma działać w przyszłości jak i takie, zgodnie z którymi ma działać w teraźniejszości. W przypadku, gdy w przyszłym życiu następują rozbieżności między rolami, jakie jednostka realistycznie odgrywa, a tym jak została przygotowana do pełnienia ról, znajduje się ona nadal w fazie "przygotowawczej".
Ludzie dobrze wychowani mają tendencję do tworzenia zamkniętych kręgów, które pozwalają im na nie stykanie się ze środowiskami, których opinie o sobie samych ignorują. W dorosłym życiu stanowią oni podłoże elity wychowania.
Człowiek pracy.
Kategoria określa osoby, które zaczęły pracować we wczesnej młodości, także pomocniczo, co spowodowało, że zarówno "kręgi wychowawcze" jak i "kręgi zabawy" szybko przestały mieć na nie wpływ. Jest to kategoria znacznie zróżnicowana, ze względu na wiele specjalizacji i różnych środowisk pracy.
W odróżnieniu od „ludzi dobrze wychowanych”, ludzie pracy w swoim środowisku nie są przygotowywani do przyszłych ról, jakie mają odgrywać, a ról tych uczą się od początku w teraźniejszości, będąc pomocnikami w pracy czy młodocianymi pracownikami. Ich stosunek do pracy zdominowany jest przez poczucie obowiązku i użyteczności pracy. Ludźmi pracy w tym rozumieniu nie są wszystkie osoby pracujące. Jednostki tego typu w kręgach pracy, zarówno w przedsiębiorstwach, jak i rodzinie rolniczej podlegają kontroli ze względu na ekonomiczne, użyteczne dla grupy, efekty ich działania. W początkowym okresie pracy osoby młodociane muszą podlegać zarówno grupie, jak i poszczególnym osobom, znajdującym się wyżej w układzie hierarchicznym, nie mogąc rozwijać własnej inicjatywy. Dla człowieka pracy postrzeganie świata odbywa się przez pryzmat hierarchii i pozycji ekonomicznych, a nie, jak w przypadku człowieka dobrze wychowanego, przez pryzmat własnego systemu wartości.
Człowiek zabawy.
Kategoria określa osoby, które w dzieciństwie i młodości podlegały głównie grupom rówieśniczym, w "kręgach zabawy" z małą kontrolą osób starszych. W życiu dorosłym tego typu osoby związane są z polityką, prowadzeniem "życia towarzyskiego", czy także wojen. Wojna i polityka są zracjonalizowanymi formami zabaw dziecięcych.
Zabawa jest przez Znanieckiego charakteryzowana jako czynność, która nie jest działaniem nastawionym na to, by jego wytwory miały czemuś służyć w przyszłości, ale ona sama jest czynnością, która jest wartościowana przez uczestników. Zespoły zabawowe są powszechne w społeczeństwach pierwotnych, a w społeczeństwach nowoczesnych tworzone są one jedynie w czasie wolnym od pracy, do którego zaprzęgane są osoby młode przez rodziców. Wyróżnione zostały przez Znanieckiego dwa rodzaje ludzi zabawy: osoby, które w dzieciństwie miały mniejszą kontrolę bardzo zamożnych rodziców oraz osoby z kręgu proletariatu, które "wyzwoliły się" z pracy, zajmując się rabunkiem, kradzieżą, sztuką czy innymi działaniami pozwalającymi im na zarabianie pieniędzy poza pracą najemną. W przypadku kręgu zabawowego, jednostka nie ma trwałych zadań do wykonania, ale musi dostosowywać się do pozostałych uczestników zabawy, natomiast krąg wymyśla nowe zabawy, w którym wszyscy uczestniczą.

</doc>
<doc id="111635" url="https://pl.wikipedia.org/wiki?curid=111635" title="Darwinizm społeczny">
Darwinizm społeczny

Darwinizm społeczny, socjodarwinizm – zespół teorii opisujących ewolucję społeczeństw. Wszystkie teorie nawiązują do klasycznego ewolucjonizmu, część z nich odrzuca jednak zaproponowaną przez Darwina koncepcję doboru naturalnego, a inne mogą znacząco od niej odbiegać.
Rozwój koncepcji.
Odniesienia do biologicznej teorii ewolucji współcześnie nazywane darwinizmem społecznym pojawiają się w pracach wielu teoretyków. Metafora społeczeństwa jako żywego organizmu była stosowana przez myślicieli takich jak Herbert Spencer, Freidrich Ratzel, czy Halford Mackinder. Zaś William Zebina Ripley, Ellsworth Huntington czy Griffith Taylor rozwijali idee hierarchii rasowej. Richard Hofstadter zaliczył także do darwinistów społecznych Williama Grahama Sumnera.
Ostatecznie wykształciły się dwa typy darwinizmu społecznego: nurt liberalny i indywidualistyczny, nawiązujący do filozofii Spencera i kładący nacisk na walkę między jednostkami oraz nurt selekcjonizmu i interwencjonizmu kładący nacisk na walkę między rasami.
Termin powstał w latach 80. XIX wieku i pierwotnie został użyty do krytyki filozofii „walki o byt” i „przetrwania lepiej przystosowanych”. Określenie miało charakter pejoratywny i nie nawiązywało bezpośrednio do teorii doboru naturalnego stworzonej przez Darwina. Na początku XX wieku darwinizm społeczny jako uproszczona lub fałszywa interpretacja osiągnięć naukowych rozprzestrzenił się jako ruch eugeniki w Stanach Zjednoczonych, Wielkiej Brytanii i innych państwach. W latach 30. i 40. XX teorie zyskały popularność, w nazistowskich Niemczech doprowadzając do odejścia od tradycyjnych wartości medycyny takich jak leczenie, współczucie oraz niesienie ulgi w cierpieniu. Rozpowszechnienie poglądów doprowadziło w Stanach Zjednoczonych do nierówności w dostępie oraz jakości opieki medycznej oferowanej grupom społeczno-ekonomicznym i etnicznym. Darwinizm społeczny stał się również podstawą ideologii ukraińskiego nacjonalizmu, sformułowanej przez Dmytro Dońcowa.
Do lat 40. XX wieku termin był sporadycznie stosowany w literaturze naukowej i powiązany był głównie z opisem ideologii rasistowskich oraz imperialistycznych. Termin został spopularyzowany przez Richarda Hofstadtera w dwóch znaczeniach jako biologiczne uzasadnienie leseferyzmu oraz jako teoretyczna podstawa eugeniki, rasizmu i imperializmu. Ani Herbert Spencer, ani William Graham Sumner nie byli do tego czasu opisywani jako myśliciele darwinizmu społecznego. Sumner ze względu na prezentowane poglądy został nawet przedstawiony jako darwinista antyspołeczny.
Współcześnie.
Współcześnie teorie określane nazwą darwinizm społeczny uznawane są za mit społeczny nie powiązany z teorią ewolucji przedstawioną przez Darwina. Ideologie te nawiązują do istniejącej przed Darwinem koncepcji walki o byt, którą twórca teorii ewolucji używał w swoich dziełach metaforycznie. Pre-darwinowscy politolodzy rozważali pewien rodzaj ewolucji społecznej i poglądy te były znane Darwinowi. Możliwy jest kulturowy wpływ tych poglądów na język i społeczny odbiór dzieła "O powstawaniu gatunków". W efekcie publikacji książki przypisywanych jest szereg konsekwencji społecznych i kulturowych w zakresie ekonomii, polityki, medycyny, edukacji, eugeniki i religii. Jedną z konsekwencji rozpowszechnienia się ideologii darwinizmu społecznego w środowisku medycznym jest traktowanie ludzi z zaburzeniami emocjonalnymi jako efektu „złych genów”, czyli szukania przyczyny problemu wewnątrz człowieka, nie zaś w społeczności, w której żyją. Interpretacja taka jest przedstawiana, pomimo że częstotliwość występowania zaburzeń nie zmienia się nawet przy skutecznym leczeniu.
Obecnie naukowcy, filozofowie oraz teoretycy myśli społecznej nie stosują nazwy darwinizm społeczny do swoich teorii. Jedynie subkultura satanistów stworzona przez LaVeya bezpośrednio nawiązuje do ideologii „przetrwania najsilniejszych” i stosuje termin „darwinizm społeczny” w formie samookreślenia.
Krytyka.
Darwinizm społeczny ma wiele definicji, a niektóre z nich są ze sobą niezgodne. Jako taki, darwinizm społeczny został skrytykowany za niespójną filozofię, która nie prowadzi do żadnych wyraźnych wniosków politycznych. Na przykład w "zwięzłym Oxford Dictionary of Politics" stwierdza:
Krytyka Piotra Kropotkina.
Jednym z bardziej znanych krytyków teorii darwinizmu społecznego był przyrodnik oraz filozof anarchistyczny Piotr Kropotkin. W swojej książce "Pomoc wzajemna jako czynnik rozwoju" krytykował ów pogląd w następujący sposób:
Imperializm, eugenika, faszyzm, nazizm.
Darwinizm społeczny znajdował się głównie w społeczeństwach leseferyznych, gdzie dominował pogląd indywidualistycznego porządku społecznego. Jako taki, darwinizm społeczny przypuszczał, że postęp ludzkości faworyzuje najbardziej indywidualistyczne rasy, które są postrzegane jako silniejsze. Inna forma darwinizmu społecznego była częścią ideologicznych podstaw nazizmu oraz innych ruchów faszystowskich. Ta forma nie przewidywała przetrwania najsilniejszych w indywidualistycznym porządku społecznym, ale raczej opowiadała się za rodzajem walki rasowej i narodowej, w której państwo kierowało ludzką hodowlą poprzez eugenikę. Nazwy takie jak „darwinowski kolektywizm” lub „reformowany darwinizm” zostały zasugerowane, aby opisać te poglądy, w celu odróżnienia ich od indywidualistycznego rodzaju darwinizmu społecznego.
Darwinizm społeczny często łączony był z nacjonalizmem i imperializmem. W epoce nowego imperializmu koncepcje ewolucji uzasadniały wykorzystywanie „ras mniejszych bez prawa” przez „rasy wyższe”. Dla elit, silne narody składały się z białych ludzi, którym udało się rozszerzyć swoje imperia, i jako takie, te silne narody przetrwałyby w walce o dominację. Przy takim nastawieniu Europejczycy, z wyjątkiem chrześcijańskich misjonarzy, rzadko przyjmowali obyczaje i języki miejscowej ludności pod ich imperiami.

</doc>
<doc id="111636" url="https://pl.wikipedia.org/wiki?curid=111636" title="Definicja sytuacji">
Definicja sytuacji

Definicja sytuacji – określenie przez partnerów interakcji dyspozycji do działania w danej sytuacji społecznej oraz uświadomienie sobie własnego położenia w niej. Zdefiniowanie sytuacji zależne jest od jej percepcji oraz wartości, jakie dana jednostka posiada. Dla osób biorących udział w interakcji wybór sposobu definiowania sytuacji zależy od położenia jednostek w strukturze społecznej. 
Pojęcie definicji sytuacji zostało wprowadzone do socjologii przez Williama Thomasa. Po raz pierwszy explicite pojawia się w publikacji "Chłop polski w Europie i Ameryce". Używał go zamiast określeń takich jak „reguły zachowania się”, ponieważ chciał przez to podkreślić podmiotowość człowieka. Odnosząc się do popularnych wówczas eksperymentów behawiorystów, Thomas postulował badania eksperymentalne w taki sposób, aby badać reakcje nie na zachowania, ale na znaczenia przypisywane innym osobom, a więc sposoby definiowania sytuacji.
Problem ten był szczegółowo analizowany przez Ervinga Goffmana. Podczas interakcji, opisywanych przez niego jako występy, jednostki wybierają dla siebie odpowiednie fasady, dostarczające podstawowych elementów definicji sytuacji, przy czym narzucanie innym własnych definicji sytuacji jest celem występów. Sposób zachowania jednostki wynika ze sposobu zdefiniowania własnego położenia. W procesie interakcji definicje te są negocjowane między aktorami w takim stopniu, w jakim pozwalają na to ramy. Wyjście poza ramy powodowałoby, że sytuacje byłyby nierozpoznawalne i interakcje nie byłyby możliwe. Negocjacje prowadzą z kolei do instytucjonalizacji działań we wzory zachowań, czego początkowym etapem są procesy nawykania. Dzięki nawykom sytuacje nie muszą być definiowane ciągle na nowo. Powtarzając nawykowo te same aktywności, jednostka ugruntawia wzory zachowań, które stają się podstawą porządku społecznego.

</doc>
<doc id="111637" url="https://pl.wikipedia.org/wiki?curid=111637" title="Derywacja (socjologia)">
Derywacja (socjologia)

Derywacja – nienaukowe rozumowanie polegające na logicznych i pozornie logicznych uzasadnieniach ludzkiego działania oparte na rezyduach, a w małym stopniu lub w ogóle niebiorące pod uwagę doświadczenia. Pojęcie zostało wprowadzone do socjologii przez Vilfreda Pareto w "Traktacie o socjologii ogólnej", opublikowanym w 1916 roku.
Derywacje powstają jako wnioski bądź sofizmaty z rezyduów. Odpowiadają wnioskom logicznym i opisom doświadczeń w taki sposób, w jaki rezydua odpowiadają zasadom i twierdzeniom naukowym, a derywaty oparte na rezyduach i derywacjach odpowiadają teoriom naukowym, wyprowadzonym z wcześniej sformułowanych twierdzeń. Charakterystyczne dla derywacji jest to, że:
Pareto wyróżnił cztery klasy derywacji:

</doc>
<doc id="111638" url="https://pl.wikipedia.org/wiki?curid=111638" title="Święta Katarzyna (gmina)">
Święta Katarzyna (gmina)

Święta Katarzyna (od 1 stycznia 2010 "Siechnice") – dawna gmina wiejska (1945–1996), a następnie gmina miejsko-wiejska (1997–2009) istniejąca w latach 1945–2009 w woj. wrocławskim (w obu postaciach) i dolnośląskim. Siedzibą władz gminy była wieś Święta Katarzyna.
Historia.
Historia osadnictwa na terenie gminy sięga 4200 lat p.n.e. W końcowym okresie wczesnego średniowiecza pojawiają się w dokumentach pierwsze wzmianki o miejscowościach dzisiejszej gminy.
Pierwsze wzmianki o Świętej Katarzynie (łac. "Santa Katherine") pochodzą z 1257, zaś o Siechnicach (łac. "Sechenice") z 1253. Od średniowiecza wiele wsi należało do wrocławskich zakonów czy kościołów, później również do rady miejskiej i mieszczan wrocławskich. W dobie podziału dzielnicowego Śląska teren gminy należał do księstwa wrocławskiego.
Dokumenty historyczne nie odnotowują zniszczeń wojennych, aż do wojny trzydziestoletniej - kiedy to zniszczeniu uległa sama Święta Katarzyna.
Przełom XIX i XX wieku to szybki rozwój przemysłowy północnej części gminy i budowa w Siechnicach huty stali chromowej Czechnica, elektrociepłowni i instytutu doświadczalnego. Huta i zakład doświadczalny już nie istnieją. Pozostałością po hucie jest wielka hałda w Siechnicach, usypana z popiołów i odpadów produkcyjnych zakładu. Materiał ten zawiera duże ilości metali ciężkich, a znajduje się w odległości 300 metrów od terenów wodonośnych Wrocławia. Huta została zamknięta w wyniku protestów mieszkańców Wrocławia w połowie lat 90. XX wieku. Obecnie gmina jest częstym miejscem osiedlania się ludności z Wrocławia. W roku 2006 w gminie zamieszkały 444 nowe osoby.
Gmina Święta Katarzyna w Polsce powojennej zaczęła funkcjonować po II wojnie światowej na terenie tzw. Ziem Odzyskanych (tzw. II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu wrocławskiego – weszła w skład nowo utworzonego woj. wrocławskiego.
Według stanu z 1 lipca 1952 gmina składała się z 15 gromad: Iwiny, Karwiany, Kotowice, Mokry Dwór, Ozorzyce, Radwanice, Rzeplin, Siechnice, Suchy Dwór, Sulimów, Ślęza i Św. Katarzyna. Gmina została zniesiona 29 września 1954 wraz z reformą wprowadzającą gromady w miejsce gmin.
Jednostkę przywrócono 1 stycznia 1973 wraz z kolejną reformą reaktywującą gminy. 1 czerwca 1975 roku gmina weszła w skład nowo utworzonego mniejszego woj. wrocławskiego.
W związku z otrzymaniem praw miejskich przez znajdującą się na obszarze gminy miejscowość Siechnice z dniem 1 stycznia 1997 roku, jednostka została przekształcona w gminę miejsko-wiejską, siedziba gminy pozostała jednak w Świętej Katarzynie i nazwa gminy została niezmieniona. Przez to Święta Katarzyna była jedną z dwóch gmin miejsko-wiejskich w Polsce, której siedzibą nie było miasto; drugą gminą tego typu była (i jest nadal) Nowe Skalmierzyce (porównaj też z gminą Silnowo w latach 1993-94). Było to także jedyna gmina miejsko-wiejska w Polsce posiadająca wójta, a nie burmistrza. 1 stycznia 1999 roku gmina powróciła do powiatu wrocławskiego w nowo utworzonym woj. dolnośląskim.
W październiku 2008 roku przeprowadzono konsultacje w sprawie przeniesienia siedziby władz gminy do miasta Siechnice, w którym 65% głosujących opowiedziało się za przeniesieniem siedziby (głosowało 20% uprawnionych). Rada Ministrów przygotowała projekt rozporządzenia, zgodnie z którym siedziba władz gminy Święta Katarzyna miała zostać przeniesiona do Siechnic, a sama gmina zmienić nazwę na gmina Siechnice. Rozporządzenie to weszło w życie z dniem 1 stycznia 2010.
Położenie.
Gmina Święta Katarzyna graniczyła bezpośrednio z Wrocławiem, w jego południowo-wschodniej części. Od północy ograniczała ją rzeka Odra. Na obszarze gminy znajdowało się 24 miejscowości, które zamieszkiwało blisko 14.000 mieszkańców. Dobrą komunikację zapewniał rozbudowany układ dróg krajowych i wojewódzkich, łączących gminę z Wrocławiem, Opolem i Strzelinem. Dodatkowym atutem była możliwość szybkiego dotarcia do autostrady A4 (wcześniej, do połowy lat 80. drogi E22). Uzupełnienie dla transportu kołowego stanowiły 3 linie kolejowe ze stacjami w Siechnicach, Świętej Katarzynie, Kotowicach i Żernikach Wrocławskich.
Siedziba urzędu gminy znajdowała się w Świętej Katarzynie w budynku przy ulicy Żernickiej pod numerem 17.
Struktura powierzchni.
Według danych z roku 2002 gmina Święta Katarzyna miała obszar 98,57 km², w tym:
Gmina stanowiła 8,83% powierzchni powiatu.
Demografia.
Dane z 31 grudnia 2008:
Nagrody i wyróżnienia.
Gmina Święta Katarzyna otrzymała liczne nagrody i wyróżnienia, uzyskane w konkursach i plebiscytach oceniających rozwój ekonomiczno-społeczny jednostek samorządowych. Wspomniane nagrody to m.in.: trzykrotny tytuł laureata konkursu "Gmina Fair Play - Certyfikowana Lokalizacja inwestycji" (w latach 2003, 2004 i 2005), tytułu "Złotej Lokalizacji Inwestycji" przyznany przez kapitułę nagrody "Gmina Fair Play” z uwagi na trzykrotne otrzymanie nagrody „Gmina Fair Play” siedmiokrotne zajęcie wysokiego miejsca na liście "Złotej Setki Samorządów w Polsce", publikowanej przez Centrum Badań Regionalnych oraz gazetę Rzeczpospolita (w 2007 roku 11 lokata).

</doc>
<doc id="111639" url="https://pl.wikipedia.org/wiki?curid=111639" title="Dewiacja społeczna">
Dewiacja społeczna

Dewiacja społeczna – odchylenie od reguł działania społecznego, postępowanie niezgodne z normami, a także z wartościami przyjętymi w społeczeństwie lub w grupie społecznej. Zachowania dewiacyjne nie są jednoznacznie interpretowane i ich określenie jest zależne od przyjętych systemów normatywnych w danym społeczeństwie. W niektórych ujęciach teoretycznych definiowane jest relatywistycznie jako zachowanie, które zostało przez społeczność zdefiniowane jako dewiacyjne. Pojęcie to upowszechniło się najpierw w socjologii amerykańskiej, dla odróżnienia od określenia patologii.
Jednym z pierwszych przedstawicieli nauk społecznych, którzy podejmowali problem odstępstw od norm, był Émile Durkheim, który w pracy „Zasady metody socjologicznej” poświęcił jeden rozdział na kwestię odróżniania faktów normalnych i patologicznych, gdzie pisał, że „"o fakcie społecznym nie można tedy powiedzieć, że jest normalny dla określonego rodzaju społecznego, jeżeli się nie doda, jaką równie określoną fazę rozwojową mamy na myśli. W rezultacie, aby wiedzieć, czy faktowi przysługuje ta nazwa, nie wystarczy obserwować, w jakiej fazie występuje u większości społeczeństw danego rodzaju, lecz trzeba również brać pod uwagę odpowiednią fazę ich ewolucji"”. Przy określaniu normalności nie podkreślał też aspektu moralnego: „"Przede wszystkim zbrodnia jest normalna, ponieważ społeczeństwo bez zbrodni jest niemożliwe"”. Odnosił się w tym przypadku do normalności, jako powszechności zjawisk w społeczeństwie.
Teorie zachowań dewiacyjnych.
Koncepcje biologiczne i psychologiczne.
We wczesnych koncepcjach biologicznych źródła dewiacji ujmuje się jako leżące w cechach wrodzonych dewiantów. W ujęciu psychologicznym źródła dewiacji leżą w cechach osobowości. W tym ujęciu stany psychiczne nie podlegają kontroli jednostki i odpowiadają za niekonwencjonalne zachowania.
Koncepcje strukturalno-funkcjonalne.
W ujęciu funkcjonalnym dewiacja oznacza "społeczną dezorganizację", stan zakłócenia równowagi społecznej, czego przejawem jest osłabienie więzi społecznych, utrudnienia w realizacji pewnych wartości i potrzeb, zachwianie systemu norm, oraz nieskuteczność kontroli społecznej.
Według Roberta Mertona dewiacja społeczna to wszelkie przejawy zachowania innego niż konformistyczne. Stwierdził on, że z pięciu istniejących jego zdaniem typów indywidualnego przystosowania, 4 typy to zachowania dewiacyjne. Zaliczył do nich: innowację, rytualizm, wycofanie oraz bunt.
Biorąc pod uwagę stopień akceptacji reguł działania społecznego, można wymienić dodatkowe typy dewiacji: nonkonformizm, negatywizm i oportunizm. Przy czym dewiacja nie musi oznaczać dysfunkcji.
Według Roberta Mertona dewiację można podzielić na:
Koncepcje socjalizacyjno-kulturowe.
Socjolodzy zorientowani na czynniki środowiskowe (Edwin Sutherland, Albert Cohen, Walter B. Miller, Lloyd Ohlin, Richard Cloward) zakładali, że są to zachowania wyuczone w procesie socjalizacji, w których część norm i wartości jest odmienna i często sprzeczna w kulturze dominującej.
Suterland twierdził, że na zachowania nonkonformistyczne jednostki nie mają wpływu czynniki dziedziczne, zakładając, że przyswajane są one w procesie socjalizacji. Zarzucał zwolennikom istnienia wrodzonych cech przestępczych, że jeśli istnieć miałyby czynniki dziedziczne determinujące zostanie przestępcą, to powinny być czynniki determinujące jednostkę do bycia np. sędzią. Andrzej Siemaszko przedstawił 9 twierdzeń składających się na teorię Sutherlanda:
Cloward i Olin zakładali, że tworzenie się podkultur, które mają wpływ na socjalizację jednostki, zależy od tego czy jednostka przypisuje swoje niepowodzenia własnym wadom, czy też istniejący ład społeczny przyczynia się do tego stanu rzeczy. Jedynie w drugim przypadku jest duże prawdopodobieństwo wykształcenia się podkultur. Jeżeli istniejące normy nie są przez nie uważane za prawomocne, jednostki mogą negować ich moralną zasadność. Nie prowadzi to jednak natychmiast do zachowania dewiacyjnego, ponieważ jednostka potrzebuje wsparcia innych osób, aby móc odrzucić poczucie winy. Jeżeli społeczność doprowadza do odseparowania tego typu grup, może w nich zwiększać się poziom solidarności i wytwarza się tożsamość grup dewiacyjnych.
Utworzyli oni także typologię grup dewiacyjnych, opisując: podkultury przestępcze, podkultury konfliktowe i podkultury wycofania.
Koncepcje naznaczania społecznego.
W ujęciu interakcjonistycznym nie zwracano uwagi na to, dlaczego istnieje dewiacja, lecz zakładano, że istotne jest badanie reakcji grup społecznych na dewiacje od przyjętych w nich norm społecznych, przy czym to co jest dewiacją lub zachowaniem konformistycznym nie jest stanem, lecz procesem wynikającym z interakcji antagonistycznych grup i jednostek.
W tym nurcie badania koncentrują się na sposobach identyfikowania się zachowań jako dewiacyjnych, przy czym uważa się, że zachowania jednostek nie są dewiacyjne jako takie, póki nie zostaną zdefiniowane jako dewiacyjne. Howard Becker i Kai Erikson zakładali, że dewiant nie ma wpływu na to, czy jego zachowanie będzie określane jako dewiacyjne i przez to może stać się ofiarą stygmatyzacji.
Howard Becker wprowadził typologię w zależności od postrzegania zachowania jako dewiacyjnego:
Harold Garfinkel w swym ujęciu etnometodologicznym opisał problem rytualnego degradowania statusu jednostki, przy czym degradacja ta dokonywana może być nie tylko przez powołanych do tego w danym społeczeństwie funkcjonariusza. W tej ceremonii
jednostce nadaje się nową tożsamość, jej działania łączy się z czynnikami motywacyjnymi i „udowadnia”, że jest to typ człowieka, który mógłby dokonać czyny dewiacyjnego.
Do koncepcji naznaczania odnosi się także typologia Edwina Lemerta, który wprowadził rozróżnienie dewiacji na:
Koncepcje kontroli społecznej.
W ujęciu Durkheima kontrola zachowań dewiacyjnych jest możliwa tylko wówczas, gdy społeczeństwo jest silnie zintegrowane, ponieważ jednostka sama w sobie ma podwójną naturę (Homo duplex) – jest zarówno zwierzęciem, kierującym się instynktami jak i ma naturę społeczną, jest jednostką myślącą. „"Kiedy społeczeństwo jest silnie zintegrowane, utrzymuje jednostki w zależności od siebie, do swoich usług, a w związku z tym nie pozwala im robić tego, co chcą."”
Spośród współczesnych socjologów w nurt kontroli społecznej wpisują się Albert Reiss, Ivan Nye i Travis Hirschi. W swoich pracach jednak nie przedstawili mechanizmu powstawania dewiacji, a jedynie wyliczyli listę czynników, które sprzyjać mogą konformizmowi grupowemu lub dewiacji, gdy tych czynników brakuje.
Według Reissa na zwiększenie się zachowania dewiacyjnego mają takie czynniki jak:
W ujęciu Hirschiego takimi czynnikami wzmacniającymi konformizm były: przywiązanie do otoczenia, zaangażowanie (zainwestowanie) w działanie konformistyczne, zaabsorbowanie działaniami zgodnymi z normami i przekonanie o konieczności działania zgodnie z normami.
Koncepcje konfliktowe.
W tym ujęciu zakłada się, że o określeniu tego czym jest dewiacja stanowią warstwy posiadające władzę i przymusu. Należy ją rozumieć w kontekście nierówności i konfliktów pomiędzy interesami różnych grup społecznych, przy czym jest ona zjawiskiem stałym w każdym społeczeństwie.

</doc>
<doc id="111640" url="https://pl.wikipedia.org/wiki?curid=111640" title="Diada">
Diada

Diada (para) – zbiór społeczny składający się z dwóch osób, określany przez niektórych jako grupa społeczna, ponieważ występują w niej interakcje, odróżnianie się od innych oraz to, że członkowie diady mogą o sobie mówić „my”.
Argumentami za nieuznawaniem diady za grupę społeczną są: brak możliwości ustosunkowania się do relacji między członkami grupy – tworzenia sojuszy lub wspólnego przeciwstawiania się innemu członkowi grupy; nieskomplikowana i niedynamiczna całość. Cechą charakterystyczną grupy społecznej jest też to, że jako całość zewnętrzna od jednostki może stosować wobec niej przymus.
Pojęcie diady oraz triady zastosowane było przez Simmla w analizie wpływu liczby elementów grupy na ich zachowania w strukturze grupy. Cechami specyficznymi dla diady, które nie wstępują już w triadzie, są:
Poza tym wzrost presji zewnętrznej na diadę powoduje szybszy jej rozpad niż triady, ale brak presji pozwala na większa integrację w diadach ze względu na możliwość osiągania intymności.
W socjometrii para oznacza najmniejszą strukturę socjometryczną.

</doc>
<doc id="111641" url="https://pl.wikipedia.org/wiki?curid=111641" title="Digitariat">
Digitariat

Digitariat – w społeczeństwie informacyjnym kategoria osób lub klasa społeczna znajdująca się na szczycie hierarchii społecznej (ponad cogitariatem i proletariatem). Tworzona jest przez ludzi, którzy mają dostęp do technologii informacyjnych oraz możliwość przetwarzania danych znajdujących się w cyberprzestrzeni oraz umieją dokonywać selekcji danych.

</doc>
<doc id="111642" url="https://pl.wikipedia.org/wiki?curid=111642" title="Dystans społeczny (socjologia)">
Dystans społeczny (socjologia)

Dystans społeczny (socjalny) – wśród zwierząt społecznych jest to odległość, po przekroczeniu której osobnik odczuwa niepokój i jest zależna m.in. od jego wieku bądź sytuacji zagrożenia. Wśród ludzi jest to dystans interpersonalny następujący po dystansie indywidualnym a przed dystansem publicznym, występujący podczas kontaktów formalnych (służbowych), wynoszący od 120 do 360 cm. W tej odległości jednostki nie mają możliwości bezpośredniego kontaktu fizycznego i nie są postrzegane dokładnie szczegóły twarzy. 
Mowa jest gramatyczna i sformalizowana, zwykle poprawna, a temat rozmowy „bezpieczny”, oficjalny lub obojętny. Niekiedy pewne formalne sprawy i rozmowy prowadzone są w dystansie krótszym niż 120 cm, lecz różnego rodzaju przegrody (np. szyba przy okienku kasowym lub blat biurka w banku) zwiększają psychologicznie ten dystans właśnie do dystansu społecznego.
W socjobiologii dystans społeczny jest pojęciem tożsamym z dystansem osobniczym.

</doc>
<doc id="111644" url="https://pl.wikipedia.org/wiki?curid=111644" title="Aukcja internetowa">
Aukcja internetowa

Aukcja internetowa – rodzaj aukcji przeprowadzanej za pośrednictwem serwisu aukcyjnego (witryny aukcyjnej). Punktem wyjścia jest zwykle cena wywoławcza, od której zaczyna się licytacja, czyli zgłaszanie przez potencjalnych nabywców coraz wyższej ceny za oferowany towar. Zakupu dokonuje podmiot, który w ramach licytacji zaproponuje najwyższą cenę.
Aukcja klasyczna (angielska).
Klasyczny przypadek aukcji internetowej odpowiada aukcjom prowadzonym w tradycyjny sposób. W aukcji takiej licytowany jest pojedynczy przedmiot. Aukcję wygrywa osoba, która zgłosi najwyższą cenę – pod warunkiem, że jest wyższa lub równa cenie wywoławczej.
Cena minimalna.
Sprzedający ma możliwość określenia, oprócz ceny wywoławczej, ceny minimalnej, za którą jest zdecydowany sprzedać towar. W momencie zakończenia aukcji, jeśli żadna z ofert nie przewyższy określonej ceny minimalnej, aukcja kończy się bez wyłonienia zwycięzcy.
W tytule aukcji może pojawić się skrót „BCM” (Bez Ceny Minimalnej). W ten sposób sprzedający godzi się sprzedać swój przedmiot za każdą wylicytowaną kwotę.
Aukcja z opcją zakupu natychmiastowego.
Sprzedający może wyznaczyć cenę zakupu natychmiastowego (Kup teraz). Jest to cena, za którą kupujący może nabyć towar, nie czekając do końca aukcji. Systemy aukcyjne oferują możliwość łączenia tradycyjnej licytacji z opcją zakupu natychmiastowego. W takim przypadku, opcja zakupu dostępna jest do momentu złożenia pierwszej oferty w aukcji lub, w przypadku aukcji z ceną minimalną, do chwili przebicia ceny minimalnej.
Aukcje ograniczone do opcji zakupu natychmiastowego często są wystawiane przez firmy, które w ten sposób traktują platformy aukcyjne jako formę dostępu do szerokiego grona klientów, a klienci korzystają w ten sposób z tych serwisów jak z dużego sklepu wysyłkowego.
Aukcja wieloprzedmiotowa.
Niektóre serwisy aukcyjne pozwalają na wystawianie wielu identycznych przedmiotów na jednej aukcji. W przypadku opcji zakupu natychmiastowego, kupujący ma dostępną dodatkową opcję, która pozwala na określenie ilości zakupywanych przedmiotów. W przypadku licytacji, po zakończeniu aukcji, przedmioty sprzedawane są za najniższą cenę z tych, które wygrały aukcję.
Przykładowo, sprzedawanych jest 10 sztuk towaru. Użytkownik A zaproponował kupno 5 sztuk po 10 zł każda, użytkownik B – 3 sztuk po 8 zł, użytkownik C – 2 sztuk po 6 zł, a użytkownik D – 4 sztuk po 5 zł. W takim przypadku, po zakończeniu aukcji, towary zostaną sprzedane użytkownikom A, B i C po 6 zł za sztukę.
Aukcja sekwencyjna.
Aukcja składająca się z kilku następujących po sobie etapów, których rozpoczęcie uzależnione jest od zakończenia poprzedniego etapu.
Aukcja statyczna.
Aukcja polegająca na jednokrotnej możliwości złożenia oferty. W prawie zamówień publicznych funkcjonująca jako zapytanie o cenę. Nazywana często przetargiem statycznym lub zapytaniem ofertowym. Alternatywą aukcji statycznej jest aukcja dynamiczna pozwalająca na wielokrotne składanie ofert na podstawie decyzji graczy na rynku.
Aukcja grzecznościowa.
Część sprzedawców na aukcjach internetowych oznacza swoje aukcje jako "grzecznościowe". Oznacza to, że przedmiot nie jest własnością sprzedającego, który jest tylko pośrednikiem w transakcji. Aukcje takie są zabronione przez większość serwisów aukcyjnych.
Wskaźnik "Gross Auction Value".
"Gross Auction Value" ("GAV", ang. "Całkowita Wartość Aukcji") to wskaźnik pozwalający ocenić wielkość serwisu aukcyjnego. Oznacza on sumę powstałą z pomnożenia wszystkich wylicytowanych przedmiotów i osiągniętych przez nie cen. GAV jest liczony w zadeklarowanych okresach – miesięcznych, kwartalnych, półrocznych, rocznych.

</doc>
<doc id="111645" url="https://pl.wikipedia.org/wiki?curid=111645" title="Pazifae">
Pazifae



</doc>
<doc id="111648" url="https://pl.wikipedia.org/wiki?curid=111648" title="Hrabiowie von Meran">
Hrabiowie von Meran

Rodzina hrabiów (niem. "Graf") von Meran, wywodzi się od arcyksięcia Jana (zm. 1859 r., stryj cesarza austriackiego Ferdynanda I) i jego morganatycznej małżonki - Anny Marii Plochl (zm. 1885). Łamiąc zasady obowiązujące w rodzinie cesarskiej (małżonki arcyksiążąt musiały być odpowiednio wysoko urodzone), ożenił się z miłości z córką poczmistrza. Przydało to arcyksięciu ogromnej popularności.
W 1848 podczas Wiosny Ludów został wybrany na administratora Rzeszy. Miało to być wstępem do zjednoczenia Niemiec, ale faktycznie arcyksiążę nie miał wielkich uprawnień.

</doc>
<doc id="111649" url="https://pl.wikipedia.org/wiki?curid=111649" title="Panel krosowniczy">
Panel krosowniczy

Panel krosowniczy, panel krosowy, panel rozdzielczy, krosownica () – pasywny element sieci komputerowych i telekomunikacyjnych, montowany najczęściej w szafach rackowych, składający się z szeregu (najczęściej 12, 16, 24 lub 48) gniazd na wtyk 8P8C.
Stanowi on zakończenie okablowania strukturalnego. Z tyłu, na stałe, przyłączane są do niego przewody prowadzące do gniazdek 8P8C rozmieszczonych w całym budynku. Z przodu, przy pomocy "kabli krosowych", gniazda te (a przez to i urządzenia będące na drugim końcu kabla) przyłączane są najczęściej do aktywnych urządzeń sieciowych, takich jak switche czy routery.
Panel krosowniczy to ważny element sieci strukturalnej, a jego zastosowanie ułatwia zarządzaniem architekturą sieci komputerowej i telekomunikacyjnej.

</doc>
<doc id="111650" url="https://pl.wikipedia.org/wiki?curid=111650" title="Tersytes">
Tersytes

Tersytes (gr. "Thersítēs", łac. "Thersites") – w mitologii greckiej wojownik achajski, bezczelny, złośliwy, najtchórzliwszy i najbrzydszy uczestnik wojny trojańskiej; bohater "Iliady" Homera.
Uchodził za syna Agriosa. Był spokrewniony z Diomedesem. Odznaczał się rzadkimi włosami, przygarbionymi ramionami i krzywymi nogami. Wiele razy wszczynał kłótnię z dowódcami wojsk achajskich podczas wieców, w czasie których obrażał ich i buntował się przeciw nim. Kiedy odgrażał się, że postara się, aby obniżyć morale armii, Odyseusz wychłostał go swym berłem (lub kijem).
W "Etiopidzie", eposie z VIII w. p.n.e., autor Arktinos z Miletu napisał, że Tersytes zginął zabity przez Achillesa, którego sprowokował wyśmiewając się z jego żalu po śmierci Amazonki Pentezylei.

</doc>
<doc id="111651" url="https://pl.wikipedia.org/wiki?curid=111651" title="Kacanki">
Kacanki



</doc>
<doc id="111652" url="https://pl.wikipedia.org/wiki?curid=111652" title="Niels Ryberg Finsen">
Niels Ryberg Finsen

Niels Ryberg Finsen (ur. 15 grudnia 1860 w Thorshavn, Wyspy Owcze, zm. 24 września 1904 w Kopenhadze) – lekarz duński pochodzenia islandzkiego, laureat Nagrody Nobla w dziedzinie medycyny w 1903 roku, nazywany twórcą nowoczesnej fototerapii.
Życiorys.
Syn islandzkiego urzędnika państwowego Hannesa Finsena, prefekta Wysp Owczych w latach 1871–1885 oraz Birgitty Kirstine z rodu Formann.
W 1882 roku zdał maturę w Reykjavíku (Islandia). W 1891 roku ukończył studia medyczne na Uniwersytecie Kopenhaskim. W 1896 roku zorganizował i stanął na czele specjalistycznej pracowni w Kopenhadze, przekształconej potem w Instytut Światłolecznictwa. Udowodnił lecznicze działanie światła słonecznego i promieniowania nadfioletowego (emitowanego przez lampę łukową) na toczeń gruźliczy (wywołany przez prądki gruźlicy) oraz inne choroby skóry. Skonstruował stosowaną w leczeniu gruźlicy skóry lampę łukową (tzw. lampę Finsena).
W 1903 roku otrzymał Nagrodę Nobla za wkład w leczenie chorób przy użyciu wiązki światła.

</doc>
<doc id="111653" url="https://pl.wikipedia.org/wiki?curid=111653" title="Niels Finsen">
Niels Finsen



</doc>
<doc id="111654" url="https://pl.wikipedia.org/wiki?curid=111654" title="Wodorosole">
Wodorosole

Wodorosole, sole kwaśne – związki chemiczne będące solami kwasów wieloprotonowych, których aniony zawierają atomy wodoru w grupie kwasowej.
Przykłady i nazewnictwo.
Wodorosole nazywa się „solami kwaśnymi”, gdyż ich roztwory wykazują niższe pH niż analogiczne sole niezawierające atomów wodoru. Nie oznacza to jednak, że roztwory te mają odczyn kwasowy, na przykład:

</doc>
<doc id="111655" url="https://pl.wikipedia.org/wiki?curid=111655" title="Horyniec">
Horyniec



</doc>
<doc id="111657" url="https://pl.wikipedia.org/wiki?curid=111657" title="Tetrarcha">
Tetrarcha

Tetrarcha (z gr. tettares – cztery, archo – rządzę) – tytuł nadawany w starożytności władcy tetrarchii.
W okresie cesarstwa Rzymianie stosowali ten tytuł także w odniesieniu do panujących w mniejszych państwach azjatyckich – np. tetrarcha Herod Antypas.

</doc>
<doc id="111658" url="https://pl.wikipedia.org/wiki?curid=111658" title="Horyniec-Zdrój (gmina)">
Horyniec-Zdrój (gmina)

Horyniec-Zdrój (do końca 2001 "gmina Horyniec") – gmina wiejska w województwie podkarpackim, w powiecie lubaczowskim. W latach 1975–1998 gmina położona była w województwie przemyskim.
Siedziba gminy, Horyniec-Zdrój (do 30 grudnia 1999 pod nazwą "Horyniec"), ma status uzdrowiska.
Według danych z 31 grudnia 2013 roku gminę zamieszkiwały 4931 osoby.
Struktura powierzchni.
Według danych z roku 2002 gmina Horyniec-Zdrój ma obszar 202,78 km², w tym:
Gmina stanowi 15,5% powierzchni powiatu.
Demografia.
Dane z 30 czerwca 2004
Sołectwa.
Dziewięcierz, Horyniec-Zdrój, Krzywe, Nowe Brusno, Nowiny Horynieckie, Podemszczyzna, Polanka Horyniecka, Prusie, Puchacze, Radruż, Werchrata, Wólka Horyniecka, Świdnica.
Miejscowości bez statusu sołectwa.
Dziewięcierz (osada), Monasterz, Niwki, Polanka Horyniecka (osada)
Sąsiednie gminy.
Cieszanów, Lubaczów, Lubycza Królewska, gmina Narol. Gmina sąsiaduje z Ukrainą.

</doc>
<doc id="111660" url="https://pl.wikipedia.org/wiki?curid=111660" title="Eugen Bejinariu">
Eugen Bejinariu

Eugen Bejinariu (ur. 28 stycznia 1959 w Suczawie) – rumuński polityk i wojskowy, minister i deputowany, od 21 do 29 grudnia 2004 pełniący obowiązki premiera.
Życiorys.
Ukończył szkołę oficerską, od 1981 do 1998 był zawodowym wojskowym. Został absolwentem wydziału handlu Akademii Studiów Ekonomicznych w Bukareszcie. W latach 1998–2000 zajmował stanowisko dyrektora finansowego w departamencie wojskowym prokuratury krajowej. Od 2001 do 2003 pełnił funkcję szefa protokołu dyplomatycznego, następnie do 2004 był ministrem odpowiedzialnym za koordynację w gabinecie Adriana Năstase. 21 grudnia 2004 po rezygnacji Adriana Năstase, który stanął na czele niższej izby parlamentu, Eugen Bejinariu przejął obowiązki premiera, wykonując je do 29 grudnia 2004, kiedy to został zastąpiony przez Călina Popescu-Tăriceanu. W 2004, 2008, 2012, 2016 i 2020 z ramienia Partii Socjaldemokratycznej uzyskiwał mandat posła do Izby Deputowanych.

</doc>
<doc id="111661" url="https://pl.wikipedia.org/wiki?curid=111661" title="Polowanie (komiks)">
Polowanie (komiks)

Polowanie (tytuł oryginału: "Partie de chasse") – francuski komiks z gatunku fikcji politycznej autorstwa Pierre'a Christina (scenariusz) i Enkiego Bilala (rysunki), opublikowany w 1983 przez wydawnictwo Dargaud. Polskie tłumaczenie ukazało się w 2002 nakładem wydawnictwa Egmont Polska. Stylem i konwencją nawiązuje do innego albumu Christina i Bilala pt. "Falangi Czarnego Porządku" z 1979 (oba komiksy zostały po polsku wznowione w 2014 we wspólnym tomie pt. "Fins de siècle"). 
Fabuła.
Zimą 1983 na południowo-wschodnim krańcu Polski, niedaleko miasteczka Krolówka, odbywa się przyjacielski zjazd i trzydniowe wspólne polowanie kilku notabli z ZSRR i państw satelickich: Polski, Czechosłowacji, NRD, Bułgarii, Rumunii i Węgier. Centralną postacią spotkania okazuje się Wasylij Aleksanrowicz Szewczenko – długoletni członek Komitetu Centralnego i polityczny opiekun wszystkich zebranych na polowaniu, nadal sprawy fizycznie mimo podeszłego wieku (88 lat), chociaż niemy z powodu wylewu. Spotkanie odbywa się w luksusowej posiadłości Tadeusza Boczka – niegdyś znaczącej postaci w polskiej polityce, wysłanego na polityczną emeryturę po wypadkach marcowych w 1968. Inni uczestnicy polowania to: Ion Nicolescu, szef rumuńskiej policji politycznej Securitate; Janos Molnar, minister spraw wewnętrznych Węgier; Wasyl Strojanow, przewodzący bułgarskiemu organowi propagandy; Pavel Havelka – istotna postać czechosłowackiej partii komunistycznej; Gunter Schutz – kluczowy członek prezydium RWPG z NRD; Siergiej Szawanidze – najmłodszy członek radzieckiego biura politycznego; Jewgienij Gołozow – tłumacz i zaufany człowiek Szewczenki. Głównym obserwatorem zachodzących wydarzeń staje się francuski student lingwistyki na Uniwersytecie Moskiewskim, młody komunista i jednocześnie asystent Gołozowa (jego nazwisko nie pada w historii ani razu).
Podczas spotkania ujawniają się wzajemne animozje pomiędzy poszczególnymi starymi towarzyszami, padają odważne oceny tragicznych wydarzeń w bloku wschodnim (powstanie węgierskie, Praska Wiosna). Jednocześnie prawie każdy z uczestników wspomina w indywidualnych rozmowach z Wasylijem Aleksandrowiczem koleje własnej kariery politycznej, którą w pewnym momencie rozkwitła dzięki poparciu Szewczenki. Jedynym, który nie odnosi się do Szewczenki z właściwym wszystkim pozostałym szacunkiem jest Szawanidze – młody polityk, przyszły następca Wasylija Aleksandrowicza, zatwardziały komunista, nieuznający zachodzących przemian społecznych w dobie Solidarności. Jego poplecznikiem okazuje się Gunter Schutz.
Trzeciego dnia polowania całe towarzystwo (z wyjątkiem Tadeusza Boczka, który poprzedniego dnia został ranny w starciu z dzikiem – uratował go Szewczenko) wybiera się na wyjątkowo grubego zwierza – niedźwiedzia. Warunki pogodowe są wyjątkowo złe, a pozycje strzeleckie nie odpowiadają wszystkim uczestnikom – m.in. Szawanidze. Po kilku godzinach oczekiwania młody Francuz – pierwszego dnia zniesmaczony całą ideą polowania, jednakże w miarę upływu czasu coraz bardziej zafascynowany tym sportem – ponaglany przez starych towarzyszy strzela do majaczącej we mgle sylwetki niedźwiedzia... Po chwili jednak "niedźwiedziem" tym okazał się Szawanidze, który, niezadowolony ze swojej pozycji strzeleckiej, postanowił zapolować na własną rękę. Został zastrzelony przez niczego nieświadomego Francuza. Schutz natychmiast oskarża pozostałych uczestników spotkania o spisek i zaplanowanie zamachu na Szawanidze i wmanewrowanie w to wszystko obcego Francuza. Przed zastrzeleniem Schutza przez pozostałych notabli chroni go natarcie prawdziwego niedźwiedzia, zastrzelonego po chwili przez skrytego nieopodal Szewczenkę. Polowanie się kończy, cel – mord polityczny na zatwardziałym komuniście Szawanidze, który nie dostrzegał powolnej erozji socjalizmu w krajach bloku wschodniego i był zwolennikiem polityki twardej ręki wobec krajów satelickich – został osiągnięty. Starzy notable dostrzegli, że należy złagodzić kurs i pozwolić narodom stanowić o sobie samodzielnie, by w ten sposób pozostać przy władzy. Gołozow zostaje członkiem Biura Politycznego, wszyscy uczestnicy polowania rozjeżdżają się do domów. Gołozow, Francuz i Szewczenko wracają pociągiem do Moskwy. W pociągu Wasylij Aleksandrowicz popełnia samobójstwo, trapiony przez cały okres polowania dręczącym wspomnieniem pięknej Wiery Nikołajewnej Trietiakowiej, "jednej z najszlachetniejszych postaci rewolucji" i jego narzeczonej z czasów młodości, do której aresztowania i stracenia za "trockizm-zinowiewizm" w czasach wielkiej czystki najprawdopodobniej osobiście się przyczynił.
Kilka lat później, w 1990, dochodzi do zniszczenia willi Tadeusza Boczka na skutek uruchomienia mechanizmu samozniszczenia budynku. W wypadku giną Havelka, Stojanow, Molnar i Gołozow (Boczek i Nicolescu zmarli wcześniej – Boczek krótko przed objęciem ministerialnego stanowiska w wolnej Polsce, Nicolescu – zaginął w rewolucji rumuńskiej w 1989). Sprawcą eksplozji był Gunter Schutz, nadal wierny swoim komunistycznym ideałom, który nie wybaczył dawnym towarzyszom ich ideologicznej zdrady sprzed kilku lat. Po tym incydencie Schutz znika bez śladu.

</doc>
<doc id="111664" url="https://pl.wikipedia.org/wiki?curid=111664" title="Kacanka">
Kacanka



</doc>
<doc id="111665" url="https://pl.wikipedia.org/wiki?curid=111665" title="Pocket">
Pocket



</doc>
<doc id="111667" url="https://pl.wikipedia.org/wiki?curid=111667" title="Călin Popescu-Tăriceanu">
Călin Popescu-Tăriceanu

Călin Constantin Anton Popescu-Tăriceanu (wym. []; ur. 14 stycznia 1952 w Bukareszcie) – rumuński polityk i inżynier, w latach 2004–2008 premier Rumunii, w latach 2004–2009 przewodniczący Partii Narodowo-Liberalnej (PNL), od 2014 do 2019 przewodniczący Senatu.
Życiorys.
Z wykształcenia inżynier hydrotechniki (1976), kształcił się w Instytucie Budownictwa w Bukareszcie. W 1981 uzyskał magisterium na wydziale matematyki Uniwersytetu Bukareszteńskiego. Pracował jako inżynier (1976–1977) i wykładowca akademicki (1980–1991). W 1990 założył prywatną stację radiową Radio Contact, którą zarządzał do 1996.
W 1990 dołączył do nowo powstałej Partii Narodowo-Liberalnej, został sekretarzem wykonawczym tego ugrupowania. Od 1990 do 1992 po raz pierwszy zasiadał w Izbie Deputowanych. Powrócił do niej w 1996, sprawując mandat poselski przez cztery kolejne kadencje do 2012. Od 1996 do 1997 był ministrem przemysłu i handlu w rządzie Victora Ciorbei.
W 2004 objął przywództwo w PNL. Został jednym z liderów centroprawicowej koalicji Sojusz Prawdy i Sprawiedliwości. Po zwycięstwie Traiana Băsescu z sojuszniczej Partii Demokratycznej w wyborach prezydenckich Călin Popescu-Tăriceanu 29 grudnia 2004 objął urząd premiera. Sprawował go przez całą kadencję parlamentu do 22 grudnia 2008, popadając w międzyczasie w pogłębiający się konflikt z prezydentem.
W 2009 przegrał wybory na przewodniczącego Partii Narodowo-Liberalnej z Crinem Antonescu. W 2012 wszedł w skład Senatu. Był zwolennikiem ścisłej współpracy PNL z Partią Socjaldemokratyczną. Gdy liberałowie opuścili koalicję rządową, a ich przywódca w konsekwencji zrezygnował z kierowania Senatem, Călin Popescu-Tăriceanu w marcu 2014 został wybrany głosami lewicy na nowego przewodniczącego wyższej izby parlamentu. Opuścił następnie PNL, powołując ze swoimi zwolennikami w lipcu tego samego roku Partię Liberalno-Reformatorską.
W listopadzie 2014 wystartował w wyborach prezydenckich jako kandydat niezależny – w pierwszej turze otrzymał dostał 5,4% głosów, zajmując 3. miejsce. W czerwcu 2015 został współprzewodniczącym Sojuszu Liberałów i Demokratów stworzonego przez jego ugrupowanie i Partię Konserwatywną.
W wyborach w 2016 uzyskał mandat senatora na kolejną kadencję, po czym ponownie został przewodniczącym izby wyższej rumuńskiego parlamentu. We wrześniu 2019, gdy jego ugrupowanie opuściło koalicję rządową, ustąpił z funkcji przewodniczącego Senatu. W październiku 2020 doprowadził do podjęcia przez Sojusz Liberałów i Demokratów decyzji o przyłączeniu się do formacji PRO Rumunia Victora Ponty (mającej się przekształcić w ugrupowanie pod nazwą PRO România Social Liberal). W tymże miesiącu, jeszcze przed formalnym zakończeniem działalności przez ALDE, ustąpił z funkcji przewodniczącego sojuszu. Plany połączenia obu partii porzucono w styczniu 2021, a Călin Popescu-Tăriceanu powrócił do kierowania ALDE. W tym samym roku na funkcji przewodniczącego zastąpił go Daniel Olteanu.
Życie prywatne.
Călin Popescu-Tăriceanu czterokrotnie zawierał związek małżeński, trzy pierwsze zakończyły się rozwodem. Ma dwoje dzieci.

</doc>
<doc id="111668" url="https://pl.wikipedia.org/wiki?curid=111668" title="Calin Popescu-Tariceanu">
Calin Popescu-Tariceanu



</doc>
<doc id="111670" url="https://pl.wikipedia.org/wiki?curid=111670" title="Palm">
Palm

Palm – określenie palmtopa pracującego pod kontrolą systemu operacyjnego Palm OS.
Pierwotnie określenie Palm stosowano tylko do urządzeń wyprodukowanych przez firmę Palm lub 3com. Jednymi z większych producentów urządzeń z Palm OS były także firmy Handspring, Sony i Tapwave, których produkty również określało się mianem Palmów. Handspring w 2004 roku został wykupiony przez Palm (wówczas „palmOne”). Sony w 2004 roku, a Tapwave w 2005 roku zaprzestało produkcji urządzeń z Palm OS.
Urządzenia oparte na systemie Palm OS możliwościami i parametrami konkurują z urządzeniami PocketPC.

</doc>
<doc id="111671" url="https://pl.wikipedia.org/wiki?curid=111671" title="Phoenix (ujednoznacznienie)">
Phoenix (ujednoznacznienie)

Osoby:
Miejscowości w USA:
Gminy w USA:
Przedsiębiorstwa:
Inne:
Zobacz też: Feniks

</doc>
<doc id="111673" url="https://pl.wikipedia.org/wiki?curid=111673" title="Lokryda">
Lokryda

Lokryda (gr. Lokris) – kraina historyczna w środkowej Grecji, do końca 2010 roku w granicach prefektury Ftiotyda. Nazwa wywodzi się od Lokrosa, prawnuka Amfitriona.
Dzieli się na:

</doc>
<doc id="111675" url="https://pl.wikipedia.org/wiki?curid=111675" title="Apsyrtos">
Apsyrtos

Apsyrtos (także Absyrtos; gr. Ápsyrtos, łac. Absyrtus) – w mitologii greckiej królewicz kolchidzki.
Uchodził za syna króla Ajetesa i za brata Medei. Uciekając wraz z Jazonem przed swoim ojcem Ajetesem, królem Kolchidy, Medea zabrała brata – który w tej wersji ukazany jest jako dziecko – ze sobą; potem, aby opóźnić pościg, zamordowała i poćwiartowała brata, a jego ciało wrzuciła do morza. Ajetes wstrzymał pościg, nakazując zebranie szczątków syna, aby urządzić mu godny pogrzeb.
Według wersji poety epickiego Apolloniosa z Rodos Apsyrtos był zaś starszym bratem Medei. Gdy Jazon i jego siostra wraz z Argonautami uciekali ze Złotym Runem przewodził on drugą częścią armii statków (pierwszą przewodził jego ojciec). Jako pierwszy dogonił on Argo i zamierzał zabić całą załogę. Uprzedziła go jednak Medea, który wbiła mu sztylet w szyję, po czym poćwiartowała jego ciało i wrzuciła do wody, przez co Ajetes musiał często zatrzymywać statki, by wyłowić którąś z części syna. Tak samo jak w innej wersji mitu, z morderstwa Medeę oczyściła Kirke.
Imię to nosił także grecki weterynarz opiekujący się końmi (hipiatra) w wojskach Konstantyna I Wielkiego. Uznawany za ojca weterynarii.

</doc>
<doc id="111676" url="https://pl.wikipedia.org/wiki?curid=111676" title="Funky Koval">
Funky Koval

Funky Koval – polska seria komiksowa autorstwa scenarzystów Macieja Parowskiego i Jacka Rodka oraz rysownika Bogusława Polcha i twórczyni koloru, Danuty Polch zd. Czmoch – muzy Polcha i twarzy „Brendy”. W początkowym okresie w pracach nad koncepcją brał udział także Wiktor Żwikiewicz, ostatecznie jedynie użyczył potem twarzy jednemu z bohaterów. Głównym bohaterem jest kosmiczny detektyw Funky Koval (pierwotnie miał nazywać się Punky Rock), który z pomocą przyjaciół i partnerów z prywatnej agencji detektywistycznej „Universs” tropi międzyplanetarne afery, nierzadko z podtekstem politycznym. Komiks zdobył serca czytelników znakomitymi i bardzo starannymi rysunkami, intrygującym scenariuszem oraz licznymi odniesieniami do ówczesnej rzeczywistości PRL (stan wojenny, Jerzy Urban, Okrągły Stół) – mimo że akcja komiksu na Ziemi oficjalnie rozgrywała się w USA w latach 80. XXI wieku. Trzecia część komiksu zawierała bogate odniesienia do rodzącej się wówczas III RP. Czwarta część ukazała się dopiero po kilkunastu latach i zawierała odniesienia do rzeczywistości współczesnej wydaniu, takie jak istnienie Internetu itp. W grudniu 2011 roku w specjalnym dodatku do „Nowej Fantastyki” ukazał się dodatkowy epizod "Na białym szumie", w którym Koval pojawia się w rzeczywistości stanu wojennego w Polsce w 1981 roku.
Wydania.
Komiks publikowany był początkowo w odcinkach i wersji czarno-białej w czasopiśmie "Fantastyka" w latach (1982-1983) oraz w latach (1985-1986). Następnie ukazał się w formie kolorowych albumów (dwa pierwsze zostały wydane, zanim trzecia seria ukazała się w Fantastyce). Podobnie rzecz miała się z częścią czwartą, serializowaną w "Nowej Fantastyce" w latach 2010-2011, następnie opublikowaną w albumie.
Wydania elektroniczne.
W marcu 2011 roku albumy "Bez oddechu" i "Sam przeciw wszystkim" zostały wprowadzone do dystrybucji elektronicznej na platformie Woblink dla produktów Apple, w tej samej formie zostały także opublikowane w późniejszym terminie albumy trzeci i czwarty.
Postacie.
Przez wielu miłośników komiksu „Funky Koval” uważany jest za najlepszy polski komiks, wielu współczesnych autorów nawiązuje w swoich pracach do niego (np. "48 stron"). Autorzy zapowiedzieli kolejne odcinki przygód dzielnego międzygwiezdnego detektywa, nie sprecyzowali jednak daty ich wydania.
Ekranizacja.
We wrześniu 2008 roku twórcy komiksu sprzedali opcję ekranizacji albumu „Bez Oddechu” niezależnemu producentowi filmowemu z USA.

</doc>
<doc id="111678" url="https://pl.wikipedia.org/wiki?curid=111678" title="Stotinka">
Stotinka

Stotinka (bułg. стотинка) – moneta, drobna jednostka monetarna Bułgarii równa 1/100 lewa.
Zobacz też: bilon

</doc>
<doc id="111679" url="https://pl.wikipedia.org/wiki?curid=111679" title="Charles Laveran">
Charles Laveran

Charles Louis Alphonse Laveran (ur. 18 czerwca 1845 w Paryżu, zm. 18 maja 1922 tamże) – francuski parazytolog, lekarz wojskowy, laureat Nagrody Nobla w dziedzinie medycyny i fizjologii (1907).
Życiorys.
Syn chirurga wojskowego, Studiował medycynę na Uniwersytecie w Strasburgu, uzyskując tytuł doktora medycyny w 1867 roku. Podobnie jak jego ojciec wybrał karierę lekarza wojskowego. W 1874 roku wygrał konkurs na stanowisko profesora higieny wojskowej i parazytologii w Hôpital d’instruction des armées du Val-de-Grâce w Paryżu.
W latach 1878–1883 pracował jako lekarz w należącej wtedy do Francji Algierii, początkowo w szpitalu wojskowym w Bône, a następnie w Konstantynie. Ponieważ wówczas malaria była poważnym problemem dla francuskiej armii Laveran zajął się badaniami nad tą chorobą. Jego celem było odkrycie czynnika wywołującego malarię. Zwieńczeniem jego wysiłków było 6 listopada 1880 odkrycie, że przyczyną malarii jest pierwotniak. Po raz pierwszy udowodniono, że pierwotniak jest przyczyną choroby u człowieka. Nazwał pasożyta "Oscillaria malariae", ale później przychylność zyskała włoska nazwa Plasmodium. Początkowo jego publikacje spotkały się z nieufnością, spodziewano się bowiem, że choroba ma etiologię bakteryjną.
W 1882 Laveran przybył do Włoch w poszukiwaniu czynnika zakaźnego malarii w glebie, wodzie i powietrzu, jednak nic nie znalazł, co skłoniło go do przypuszczenia, że może on się znajdować w ciele komarów, w które obfitowały tamte tereny. Dopiero około roku 1890 powszechnie ugruntowało się przekonanie o pierwotniakowej przyczynie zachorowań na malarię.
W 1884 powrócił w szpitala "Val-de-Grâce" w Paryżu, a w 1897 został kierownikiem oddziału w Instytucie Pasteura, gdzie pozostał do śmierci. Tam opublikował ważne prace na temat leiszmaniozy i trypanosomatozy. Od 1901 był członkiem Francuskiej Akademii Nauk.
Prowadził badania nad chorobami tropikalnymi, głównie malarią, śpiączką afrykańską i leiszmaniozami. Za odkrycie zarodźca malarycznego ("Plasmodium malariae") jako przyczyny malarii, w 1907 został uhonorowany Nagrodą Nobla. Komitet Noblowski wyróżnił go również za całokształt prac dotyczących roli pierwotniaków w powstawaniu i przenoszeniu chorób. Za pieniądze z nagrody założył laboratorium medycyny tropikalnej w Instytucie Pasteura.
W dorobku naukowym Charlesa Laverana jest ponad 600 prac naukowych oraz 6 książek, m.in.:

</doc>
<doc id="111680" url="https://pl.wikipedia.org/wiki?curid=111680" title="Charles Louis Alphonse Laveran">
Charles Louis Alphonse Laveran



</doc>
<doc id="111681" url="https://pl.wikipedia.org/wiki?curid=111681" title="Monarchia parlamentarna">
Monarchia parlamentarna

Monarchia parlamentarna – forma ustroju politycznego, w którym głową państwa jest monarcha, współdzielący władzę z parlamentem. Jest formą rządów, w której uprawnienia monarchy i parlamentu są ściśle określone przepisami prawa. Monarchia parlamentarna jest odmianą monarchii konstytucyjnej. 
W większości współczesnych europejskich monarchii parlamentarnych kompetencje monarchy są ograniczone do funkcji reprezentacyjnych, a realną władzę sprawuje demokratycznie wyłaniany parlament i rząd, na którego czele stoi premier. W ten sposób takie państwo "de facto" nabiera cech republiki demokratycznej, a monarchiczna forma rządów staje się tu jedynie dekoracją. Obowiązuje zasada "rex regnat, sed non gubernat" – „król panuje, ale nie rządzi”. Do państw europejskich z monarchią parlamentarną, gdzie parlament posiada większą władzę od monarchy, należą: Wielka Brytania, Hiszpania. Do państw europejskich, w których istnieje odwrotna relacja, należą: Liechtenstein i Monako. 
Pozycję monarchy wzmacnia fakt, że nie pochodzi z wyborów i jest niezależny od polityków i obywateli. Zgodnie z tradycją monarcha po namaszczeniu podczas koronacji odpowiada jedynie przed Bogiem. Długi okres panowania wzmacnia autorytet monarchy. Monarcha formalnie pełni funkcję reprezentacyjne i honorowe, ale może on wywierać „zakulisowy wpływ”. W monarchiach demokratycznych monarchowie zachowują apolityczność, stają się symbolem jedności państwa i narodu. 
Ustrój ten zaczął się po raz pierwszy kształtować w Anglii, poczynając od przyjęcia Magna Carta w 1215 r. przez okres wojen domowych w XVII wieku aż po objęcie władzy przez dynastię Stuartów. Chcąc uchronić się przed próbami przywrócenia absolutyzmu, parlament uchwalił ustawę, na mocy której nikogo nie można aresztować bez nakazu sądowego i przedstawienia mu zarzutów. W wydanej w 1689 r. Deklaracji praw narodu angielskiego ostatecznie określono zakres władzy monarchy i parlamentu. Odtąd o armii i finansach państwa samodzielnie decydował parlament. Ustrój ten stopniowo dalej ograniczał władzę królewską aż do stanu współczesnego.

</doc>
<doc id="111682" url="https://pl.wikipedia.org/wiki?curid=111682" title="Dzik kalidoński">
Dzik kalidoński

Dzik kalidoński (gr. "kalydṓnios kápros" lub "Hŷs kalydṓnios", łac. "aper calydonius" lub "hus calydonius") – w mitologii greckiej ogromny dzik, jakiego Artemida wysłała na ziemie króla Kalidonu, Ojneusa (w Etolii), który nie złożył należnej jej ofiary.
Polowanie na dzika, wyrządzającego olbrzymie szkody, urządził Meleager. Zaprosił na nie wszystkich znanych bohaterów – brali w nim udział m.in.:
Ostatecznie dzik padł łupem Meleagra, aczkolwiek pierwsza strzała, która go dosięgnęła, wyszła z łuku Atalanty, za co wyróżnił ją później Meleager, co stało się powodem jego konfliktu z rodziną.

</doc>
<doc id="111684" url="https://pl.wikipedia.org/wiki?curid=111684" title="Kalipso (córka Atlasa)">
Kalipso (córka Atlasa)

Kalipso (gr. Kalypsṓ, łac. Calypso) – w mitologii greckiej nimfa żyjąca na Ogygii (gr. ), wyspie identyfikowanej z różnymi rzeczywistymi wyspami na Morzu Śródziemnym i Oceanie Atlantyckim. Uchodziła za córkę tytana Atlasa. To przez wspieranie ojca podczas tytanomachii została uwięziona na Ogygii i skazana na przyjmowanie sławnych herosów, w tym Heraklesa czy znanego jego odpowiednika rzymskiego Herkulesa.
Pochodzenie imienia „Kalipso”.
Dokładna etymologia imienia Kalipso nie jest znana. Słowo „” ("kalyptein") = "chować", "kryć", z którego wywodzi się też „apokalipsa” = "objawienie", sugeruje, że Kalipso była na początku utożsamiana z boginią śmierci bądź ciemności.
Postać z Odysei.
Kalipso jest najbardziej znana z roli jaką odegrała w Odysei Homera, w której więzi bohatera wojny trojańskiej – Odyseusza. Trzyma go przez siedem lat jako zakładnika na Ogygii, chcąc go uczynić swoim nieśmiertelnym mężem. Odys ma odmienne plany – pragnie wrócić do swojej ukochanej żony Penelopy. Atena, która mu sprzyja, prosi Zeusa o uwolnienie zakładnika z wyspy. Ten przystaje na prośbę i wysyła Hermesa, by kazał Kalipso uwolnić Odyseusza.
Zdaniem Hezjoda, greckiego epika, Kalipso urodziła Odyseuszowi dwójkę dzieci, Nausitusa i Nausinusa.

</doc>
<doc id="111685" url="https://pl.wikipedia.org/wiki?curid=111685" title="Gates">
Gates

Osoby
Miejscowości w USA:
Gminy w USA:
Hrabstwa w USA:

</doc>
<doc id="111686" url="https://pl.wikipedia.org/wiki?curid=111686" title="Egzonim">
Egzonim

Egzonim (od ἔξω, "éksō", „poza” i ὄνομα, "ónoma", „nazwa”) – nazwa używana w danym języku na określenie ludów lub obiektów geograficznych występujących poza obszarem funkcjonowania danej kultury. Egzonim odróżnia się swoją formą od endonimu, czyli określenia funkcjonującego w języku miejscowym, sformułowania używanego przez mieszkańców obcego obszaru geograficznego. Np. angielski egzonim , odnoszący się do miasta Pragi, odpowiada czeskiemu endonimowi .
Termin ten został wprowadzony w 1957 roku przez Marcela Aurousseau, a jego urzędowa definicja została zatwierdzona w 2002 roku na VIII Konferencji ONZ w Sprawie Standaryzacji Nazw Geograficznych.
Zalecane formy polskich egzonimów ustala Komisja Standaryzacji Nazw Geograficznych, publikując ich wykazy.
Przykłady egzonimów.
Polskie egzonimy.
Polskie egzonimy zwane są również polskimi nazwami geograficznymi świata, lecz termin ten jest nieco szerszy i obejmuje również nazwy, które formalnie nie spełniają definicji egzonimu, lecz w praktyce funkcjonują jako egzonimy. Przykładem takiej nazwy jest Dunaj, który nie jest egzonimem, gdyż polska nazwa jest identyczna ze słowackim endonimem tej rzeki oraz ukraińskim endonimem Дунай zapisanym w polskiej transkrypcji (pozostałe endonimy to: ' Donau, ' Duna, ' Dunav, ' i ' Дунав, ' Dunărea).
Inne przykłady egzonimów.
Termin „egzonim” bywa także odnoszony do egzoetnonimów, czyli nazw nadanych grupie ludzi lub nacji poprzez osobę/osoby nienależące do tejże grupy.

</doc>
<doc id="111689" url="https://pl.wikipedia.org/wiki?curid=111689" title="Orejtyja">
Orejtyja

Orejtyja (gr. Oreíthyia, łac. Orithyia) – w mitologii greckiej królewna ateńska.
Uchodziła za córkę Erechteusza. Była żoną boga Boreasza i matką Kalaisa, Zetesa, Kleopatry i Chione.
Według mitu Orejtyja została porwana przez Boreasza do jego siedziby w Tracji.

</doc>
<doc id="111691" url="https://pl.wikipedia.org/wiki?curid=111691" title="Chłoporobotnik">
Chłoporobotnik



</doc>
<doc id="111692" url="https://pl.wikipedia.org/wiki?curid=111692" title="Dobrowoj">
Dobrowoj

Dobrowoj — staropolskie imię męskie, złożone z członów "Dobro-" („dobry”) i "-woj" („wojownik”). Mogło ono mieć charakter życzący i oznaczać „ten, który będzie dobrym wojownikiem”. Po raz pierwszy notowane w 1397 roku.
Możliwe staropolskie zdrobnienia: Dobry, Dobrak, Dobran, Dobrota (masc.), Dobrzej, Dobrzyna (masc.), Dobra (masc.), Dobral, Dobrasz, Dobrek, Dobrko, Dobroch, Dobroj, Dobrona (masc.), Dobronia (masc.), Dobronisz, Dobroń, Dobrost, Dobrosta (masc.), Dobrosz, Dobrosza (masc.), Dobroszek, Dobroszka (masc.), Dobrotczan, Dobrotka (masc.), Dobruj, Dobrul, Dobrusz, Dobruszka (masc.), Dobrył(ek), Dobryłko, Dobrzesz, Dobrzęta, Dobrzych, Dobrzynica, Dobrzysz, Dobrzyszek, Dobrzyszko, Doch, Dochel, Dosz, Doszek, Doszko.
Dobrowoj imieniny obchodzi 14 sierpnia.
Żeński odpowiednik: Dobrowoja

</doc>
<doc id="111693" url="https://pl.wikipedia.org/wiki?curid=111693" title="Eurykleja">
Eurykleja

Eurykleja – w mitologii greckiej klucznica, piastunka Odyseusza, a potem Telemacha.
Jako młoda dziewczyna została kupiona przez Laertesa i stała się niańką jego syna, Odyseusza. Gdy Odyseusz powrócił ze swej tułaczki do siedziby w Itace, Eurykleja myjąc mu nogi w miednicy, dotknęła powyżej kolana jego blizny powstałej po zranieniu go przez dzika podczas łowów odbytych na Parnasie wraz z synami Autolikosa, i po niej go rozpoznała.

</doc>
<doc id="111695" url="https://pl.wikipedia.org/wiki?curid=111695" title="Budźwoj">
Budźwoj



</doc>
<doc id="111701" url="https://pl.wikipedia.org/wiki?curid=111701" title="Michael Moorcock">
Michael Moorcock

Michael John Moorcock (ur. 18 grudnia 1939 w Londynie) – brytyjski pisarz science-fiction oraz fantasy. Laureat Damon Knight Memorial Grand Master Award w 2008 r. oraz wielu innych nagród w dziedzinie fantastyki.
Michael Moorcock pisarstwem zajął się już w wieku 15 lat. Wymyślał oraz spisywał historie i wysyłał je do obrazkowego magazynu „Tarzan Adventures”. Wkrótce podjął próbę pisania prozą, udaną, gdyż jego opowiadania opublikowano w wielu liczących się czasopismach o tematyce science-fiction i fantasy. W krótkim czasie stał się znanym i cenionym pisarzem.
W 1964 roku otrzymał propozycję pracy w wydawnictwie „New Worlds” na stanowisku redaktora naczelnego, którą przyjął. Jego działalność wyznaczyła drogę rozwoju ówczesnej fantastyce (Nowa Fala). Sukces owych przeobrażeń zapewniały znakomite publikacje oraz oddana współpraca Briana Aldissa i J.G. Ballarda.
W latach 80. Moorcock porzucił pisanie opowiadań i powieści fantastycznych, skoncentrował się na historiach wojennych. Do jego najwybitniejszych książek z tego okresu należy zaliczyć „The War Hound” i „World's Pain”, a także nowele z serii „Between Wars” nawiązujące do holocaustu II wojny światowej.
Ostatnio Moorcock powrócił do pisania bardziej na gruncie fantastyki, mimo że jak sam mówi, nie przepada za SF i nie lubi środowiska fanów. Pod względem światopoglądowym uważa się za anarchistę.

</doc>
<doc id="111702" url="https://pl.wikipedia.org/wiki?curid=111702" title="Butik">
Butik

Butik (z franc. boutique) – niewielki sklep stacjonarny lub internetowy z modną lub ekskluzywną odzieżą bądź galanterią. Często sprzedający produkty jednej marki, w szczególności jednego projektanta. 

</doc>
<doc id="111703" url="https://pl.wikipedia.org/wiki?curid=111703" title="Brian Aldiss">
Brian Aldiss

Brian Wilson Aldiss OBE (ur. 18 sierpnia 1925 w East Dereham, zm. 19 sierpnia 2017 w Oksfordzie) – brytyjski pisarz science-fiction, krytyk i wydawca fantastyki. Pięciokrotny laureat British SF Award, dwukrotny laureat nagrody Hugo (jedna za książkę non-fiction "Thrillion Years Spree", otrzymała także Nagrodę Locusa) oraz Nebuli i Nagrody im. Campbella. Uhonorowany nagrodą Damon Knight Memorial Grand Master Award (1999) za dorobek życia.
Życiorys.
Urodził się w East Dereham w brytyjskim hrabstwie Norfolk. W latach 1943–1947 służył w armii brytyjskiej na Dalekim Wschodzie. Po powrocie do kraju pracował jako księgarz w Oksfordzie, gdzie w 1955 roku powstała jego pierwsza książka ("The Brightfount Diaries"). W tym samym roku gazeta „The Observer” ogłosiła konkurs na opowiadanie, którego akcja miała rozgrywać się w roku 2500. Aldiss wygrał ten konkurs opowiadaniem "Not For An Age". Dzięki temu opublikował swoją pierwszą powieść fantastyczną, "Space, Time and Nathaniel".
11 czerwca 2005 roku został odznaczony tytułem "Oficer Orderu Imperium Brytyjskiego" (OBE) za swoje zasługi dla literatury.
Zmarł 19 sierpnia 2017 w wieku dziewięćdziesięciu dwóch lat.
Poglądy na temat fantastyki naukowej.
Uważał, że większość definicji fantastyki naukowej jest błędna, ponieważ skupia się na zawartości treści, a nie na samej formie. Według niego ten gatunek to poszukiwanie definicji człowieka oraz jego miejsca we wszechświecie, zgodnych z zaawansowanym, lecz nieuporządkowanym stanem ludzkiej wiedzy, zazwyczaj prezentowanej w formie gotyckiej lub post-gotyckiej. Protagonista klasycznej powieści science-fiction powinien posiadać nadnaturalne moce. Uważał, że granice pomiędzy fantastyką naukową, science fantasy oraz fantasy zacierają się i każdy z tych gatunków można zaliczyć do fantastyki.

</doc>
<doc id="111704" url="https://pl.wikipedia.org/wiki?curid=111704" title="Jennifer Capriati">
Jennifer Capriati

Jennifer Capriati (ur. 29 marca 1976 w Nowym Jorku), tenisistka amerykańska, mistrzyni US Open z 1989 roku w grze pojedynczej dziewcząt, mistrzyni olimpijska 1992, zwyciężczyni trzech turniejów wielkoszlemowych w grze pojedynczej.
Kariera tenisowa.
Trenowana przez ojca Stefano (pochodzenia włoskiego), rozpoczęła karierę w młodym wieku. Jako 13-latka osiągnęła pierwszy finał w tenisie zawodowym (w Hilton Head) i pokonała klasyfikowaną w czołowej dziesiątce na świecie Czeszkę Heleną Sukovą (1990). W ciągu kolejnych miesięcy 1990 została najmłodszą w historii zawodniczką notowaną w najlepszej dziesiątce rankingu światowego (nr 8 na koniec sezonu), a także najmłodszą półfinalistką wielkoszlemową (French Open) oraz najmłodszą rozstawioną zawodniczką na Wimbledonie. Wygrała również pierwszy turniej (Portoryko), pokonując w finale Amerykankę Zinę Garrison.
Odnosiła liczne sukcesy przez kolejne dwa lata. Była m.in. w półfinale Wimbledonu (pokonała w ćwierćfinale Martinę Navrátilovą, dla której była to najszybsza porażka w tym turnieju od 14 lat), trzech ćwierćfinałach wielkoszlemowych w 1992 oraz zdobyła złoto na igrzyskach olimpijskich w Barcelonie 1992 w grze pojedynczej, po zwycięstwie w finale nad Niemką Steffi Graf w trzech setach.
W 1993 nastąpiło załamanie kariery Capriati. Do słabszych wyników sportowych doszły problemy osobiste – oskarżenie o kradzież i posiadanie marihuany. W styczniu 1994 wypadła z czołowej dziesiątki na świecie, w 1995 w ogóle nie brała udziału w turniejach cyklu zawodowego WTA Tour.
Podjęła próbę powrotu do zawodowego tenisa w 1996. W styczniu 2000 dotarła do półfinału Australian Open (przegrała z Lindsay Davenport), we wrześniu t.r. wygrała turniej w Luksemburgu. W styczniu 2001 zdobyła po raz pierwszy mistrzostwo wielkoszlemowe – Australian Open – po pokonaniu w finale Szwajcarki Martiny Hingis. W czerwcu 2001 wygrała również French Open, pokonując w decydującym meczu Belgijkę Kim Clijsters. 15 października 2001, po dotarciu do półfinałów kolejnych turniejów wielkoszlemowych (Wimbledon i US Open) została liderką rankingu światowego. Ostatni turniej wielkoszlemowy wygrała w styczniu 2002, broniąc z powodzeniem tytułu w Australian Open; w dramatycznym meczu finałowym ponownie okazała się lepsza od Hingis (4:6, 7:6, 6:2), broniąc kilku piłek meczowych.
W kolejnych latach wygrała m.in. turniej w New Haven (2003), utrzymując się nadal w czołowej dziesiątce. W 2004 była w półfinałach French Open i US Open oraz w ćwierćfinale Wimbledonu (z powodu kontuzji nie startowała w Australian Open). Do końca 2004 wygrała 14 turniejów w grze pojedynczej oraz 1 w grze podwójnej (w parze z Monicą Seles triumfowała w Italian Open w Rzymie w 1991).
Wycofała się z Australian Open w 2005 roku i 27 stycznia przeszła operację kontuzjowanego ramienia. Żmudna rehabilitacja wykluczyła ją z kolejnych turniejów i w efekcie nie wystartowała do końca roku. W ostatnim rankingu sezonu, który ukazał się 6 listopada, została sklasyfikowana na miejscu dziesiątym (specjalny ranking dla czołowych zawodników kontuzjowanych). Od tego momentu ani razu nie pojawiła się na światowych kortach. W styczniu 2007 roku Jennifer przyznała, że nie ma nadziei na powrót do zawodowego tenisa. Pierwszy powód to wiek – trzydzieści lat, kolejny – następna operacja.
W 2013 roku oskarżono ją o prześladowanie oraz pobicie swojego byłego chłopaka.

</doc>
<doc id="111705" url="https://pl.wikipedia.org/wiki?curid=111705" title="Csh">
Csh

csh (od ang. C shell) — jedna z historycznych powłok uniksowych. Napisana przez Billa Joya w czasie prac nad Uniksem BSD i upubliczniona w 1978. Składnia języka używanego w "csh" przypomina język C. Stąd nazwa "C shell" będąca grą słów. Dosłownie oznacza "powłokę [o składni] C", fonetycznie przypomina jednak wymowę "sea shell", czyli muszla.
Wniosła wiele ulepszeń w stosunku do oryginalnej powłoki Bourne’a ukierunkowanych na interaktywną pracę z systemem, m.in. aliasy i historię poleceń. Z kolei dzięki wewnętrznej ewaluacji wyrażań była szybsza od poprzedniczki w zastosowaniach wsadowych, nie musząc polegać na wywołaniach zewnętrznych trików jak codice_1 – udający element składni a będący faktycznie dowiązaniem do programu codice_2, czy codice_3 zapewniający wsparcie dla operacji arytmetycznych. 
Obecnie oryginalna powłoka csh jest rzadko wykorzystywana do pracy interaktywnej. Została wyparta przez rozszerzoną wersję w postaci tcsh oraz nowsze powłoki kompatybilne ze składnią oryginalnego "sh" jak Korn shell (ksh), bash i zsh.
Jednocześnie choć wprowadziła wiele innowacyjnych rozwiązań do trybu interaktywnego, dosyć powszechnie jest odradzana jako język skryptowy. Głównym argumentem za pisaniem skryptów powłoki w języku "Bourne shell" jest jej dostępność w każdym systemie zgodnym ze specyfikacją Single UNIX Specification, co zapewnia przenośność kodu.
Mimo szeregu innowacji, które z czasem były reimplementowane w innych powłokach, "csh" doczekało się jedynie 2 klonów (tcsh jest rozwinięciem oryginalnej implementacji i tym samym nie jest uważane za klon): komercyjnej implementacji Allena Holuba dla systemu MS DOS z 1986 roku oraz wersji dla OS/2 z 1988 roku napisanej przez "Hamilton Laboratories", przeniesionej w 1992 także na system Windows NT.

</doc>
<doc id="111706" url="https://pl.wikipedia.org/wiki?curid=111706" title="Drogeria">
Drogeria

Drogeria – sklep z kosmetykami, a także z innymi artykułami chemicznymi. Nazwa pochodzi od francuskiego "droguerie".

</doc>
<doc id="111707" url="https://pl.wikipedia.org/wiki?curid=111707" title="Galanteria">
Galanteria

Galanteria – najczęściej tym terminem są określane niewielkie wyroby mające charakter zdobniczy lub dodatkowy do odzieży. Pierwotnie, jako uzupełnienie ubraniowe, wytwarzane były ze skóry i tkanin w połączeniu z ozdobami, jak np. kamieniami, metalami drogocennymi i in. Przykładem mogą być wstążki, koronki, rękawiczki, paski, torebki itp. Rozróżnia się dla tego typu przedmiotów galanterię damską i męską. Wyroby te są sprzedawane w sklepach galanteryjnych, potocznie nazywanych skrótowo i nieprecyzyjnie "galanteriami".
Termin ten jest również używany w odniesieniu do innych drobnych uzupełniających lub dodatkowych wyrobów powstających w związku z podstawową produkcją jakiejś branży przemysłowej albo jako dodatki do konkretnych wyrobów przemysłowych. Może to być np. galanteria metalowa, samochodowa, mleczarska, wędliniarska i in.
Określenie to jest też stosowane w obszarze stosunków międzyludzkich i oznacza wyszukaną uprzejmość, zwłaszcza wobec kobiet. 

</doc>
<doc id="111710" url="https://pl.wikipedia.org/wiki?curid=111710" title="Trafika">
Trafika

Trafika (z włos. "traffico" - ruch, handel) – sklep zajmujący się handlem wyrobami tytoniowymi (papierosami, cygarami, melasą, tabaką) oraz akcesoriami służącymi do konsumpcji tych wyrobów, takimi jak fajki, fajki wodne i inne.

</doc>
<doc id="111711" url="https://pl.wikipedia.org/wiki?curid=111711" title="Boutique">
Boutique



</doc>
<doc id="111712" url="https://pl.wikipedia.org/wiki?curid=111712" title="Susan Sontag">
Susan Sontag

Susan Sontag (ur. 16 stycznia 1933 w Nowym Jorku, zm. 28 grudnia 2004 tamże) – amerykańska pisarka, eseistka, krytyczka społeczna i aktywistka praw człowieka. Jej książki przetłumaczono na ponad 30 języków.
Życiorys.
Urodziła się jako Susan Rosenblatt w nowojorskiej rodzinie żydowskiej (jej ojciec miał polskie korzenie). Nazwisko Sontag przejęła po ojczymie Nathanie.
W latach 1987–1989 była prezeską amerykańskiego PEN Clubu. W 1982 na wiecu na Manhattanie popierającym Solidarność określiła europejski komunizm jako „faszyzm z ludzką twarzą”. Latem 1993 wystawiła "Czekając na Godota" w oblężonym Sarajewie; w tym samym roku otrzymała honorowe obywatelstwo miasta. Jej powieść "The Volcano Lover" (pol. "Miłośnik wulkanów") stała się bestsellerem w USA w 1992 roku. W roku 2000 opublikowała powieść "In America" (pol. "W Ameryce"), której główną bohaterką jest aktorka Maryna Załężowska. Pierwowzorem tej postaci była Helena Modrzejewska. Książka zdobyła National Book Award dla najlepszej powieści historycznej. Sontag pracowała także jako scenarzystka i reżyserka filmowa.
Sontag była osobą biseksualną. W wieku 17 lat poślubiła Philippa Rieffa. Owocem związku był syn David Rieff. Po 8 latach ich związek zakończył się rozwodem. Była związana m.in. z Harriet Sohmers, Lucindą Childs, Marią Irene Fornés, Nicole Stéphane Rothschild, Annie Leibovitz (z którą była do swojej śmierci). Zmarła na białaczkę w Nowym Jorku. Pochowana została na paryskim cmentarzu Montparnasse.
Twórczość.
Eseje.
Eseje i opowiadania publikowane były m.in. w The New Yorker, The New York Review of Books, The Times Literary Supplement, Art in America, Antaeus, Parnassus, The Threepenny Review, The Nation, Granta.
Filmy.
W 2008 jej nowela miała posłużyć za kanwę scenariusza filmu Jerzego Skolimowskiego pt. "America", jednak – w wyniku problemów z dopięciem budżetu filmu – nigdy nie powstał. Ponadto Sontag jako ona sama pojawiła się w filmach "Sarah", "Mauvaise conduite", "Zelig", "Town Bloody Hall", "Screen Test #1", "Screen Test #3", "Screen Test #4", "Campus, le magazine de l'écrit" i "Galaxie".

</doc>
<doc id="111717" url="https://pl.wikipedia.org/wiki?curid=111717" title="Myślenie">
Myślenie

Myślenie – ciągły proces poznawczy polegający na skojarzeniach i wnioskowaniu, operujący elementami pamięci takimi jak symbole, pojęcia, frazy, obrazy i dźwięki. 
W świetle neurobiologii (m.in. António Damásio) głównym składnikiem myśli są obrazy percepcyjne o różnych modalnościach zmysłowych, np. słuchowe, wzrokowe, węchowe, smakowe, które odpowiadają przedmiotom, procesom zachodzącym z udziałem przedmiotów lub odpowiadającym im słowom. Tworzone reprezentacje percepcyjne są topograficznie zorganizowane w mózgu. Są one aktywowane z udziałem „reprezentacji dyspozycyjnych”, tworzonych w innym miejscu mózgu, wykorzystywanych w toku myślenia.
Myślenie może być pojmowane również jako ruch świadomości oraz skupienia i koncentracji. W praktyce jest jednak wywoływane nieświadomie bez udziału woli i wiąże się z naszymi poprzednimi myślami i działaniami.
Modelowanie myślenia.
Ludzkie myślenie jest realizowane przez
procesy psychiczne/kognitywne opierające się na systemie pojęć o różnym stopniu konkretności łączone w mózgu w mniej lub bardziej świadomy sposób.
Według interpretacji A. M. Gadomskiego "proces myślenia" jest badany na poziomie dynamiki sieci neuronowych, zaś funkcje myślenia są interpretowane na poziomie symboli jako własności abstrakcyjnego umysłu. W tym ujęciu, procesy mózgowe są nośnikami operacji symbolicznych, takich jak skojarzenia i wnioskowanie, oraz wspierane są nieświadomymi/podświadomymi operacjami poszukiwania w pamięci.
W komputerowej symulacji myślenia w celu rozwiązania danego zadania tworzy się program operacji oraz w trakcie wykonywania konfrontuje się go z oczekiwanym wynikiem.
Istnieje wiele bardziej i mniej ogólnych modeli myślenia, racjonalnego, irracjonalnego, emocjonalnego, oraz modeli mniej lub bardziej zależnych od kontekstu.
Proces myślenia w aspektach psychologii klinicznej.
Wyróżnia się aspekt operacyjny, dynamiczny i motywacyjny myślenia.
Aspekt operacyjny.
W tym aspekcie myślenie to ciąg pojęć. Pojęcia te wchodzą ze sobą w złożone relacje (powiązania). Myślenie umożliwia wyodrębnianie różnych cech danego pojęcia, zauważanie podobieństw pomiędzy różnymi pojęciami, abstrahowanie od cech różniących pojęcia, uogólnianie i uszczegóławianie, czego efektem jest też tworzenie nowych pojęć.
Operacyjne własności myślenia to np.: "abstrahowanie", "uogólnianie", "uściślanie", "kojarzenie", "zapamiętywanie".
Myślenie o myśleniu to meta-myślenie, jest ono podstawą ludzkiej samoświadomości.
Przykładami objawów zaburzeń myślowych są:
Aspekt dynamiczny.
W tym aspekcie myślenie to proces, który wymaga odpowiedniego tempa i selektywności. Ta strona myślenia ma wiele wspólnego z uwagą.
Objawami zaburzeń są:
Aspekt motywacyjny.
Ta strona myślenia zajmuje się ukierunkowaniem tego procesu na konkretny cel.
Objawami zaburzeń są:
Zaburzenia myślenia.
Zaburzenia myślenia możemy podzielić na:

</doc>
<doc id="111720" url="https://pl.wikipedia.org/wiki?curid=111720" title="Boston (zespół muzyczny)">
Boston (zespół muzyczny)

Boston – amerykańska grupa rockowa, grająca hard rocka, najczęściej wiązana ze stylami AOR i rock stadionowy.
Historia.
Grupa powstała w Bostonie w 1971 i została założona przez jej długoletniego lidera, gitarzystę, pianistę i inżyniera dźwięku, absolwenta znanej politechniki Massachusetts Institute of Technology – Toma Scholza. Scholz, pracując dla Polaroida, skonstruował własnym sposobem 12-ścieżkowe studio nagraniowe, które zainstalował w piwnicy swego domu. W tym studio, wraz z czterema kolegami, gitarzystą Barrym Goudreau, wokalistą Bradem Delpem, basistą Franem Sheehanem i perkusistą Johnem „Sibem” Hashianenem, nagrał demonstracyjne taśmy, które zostały wysłane do wytwórni płytowych. Zostały one pozytywnie przyjęte przez Epic, po czym pięciu muzyków, jako grupa Boston, w 1975 podpisało kontrakt płytowy. Taśmy demonstracyjne były wykonane z taką precyzją, a produkcja ich była tak doskonała, że tylko po minimalnej obróbce wydano je jako debiutancki album grupy – "Boston". Płyta spotkała się ze znakomitym przyjęciem, stając się najlepiej sprzedającym się debiutem rockowym w historii. Album zawierał takie klasyki jak: „More Than A Feeling”, „Peace of Mind”, „Smokin” i „Foreplay/Long Time”. Jako że lider grupy dzielił swój czas pomiędzy muzykowanie a działalność przedsiębiorczą (jest on producentem studyjnego sprzętu nagraniowego), grupa nagrywała sporadycznie, mając na swym koncie jedynie pięć albumów.

</doc>
<doc id="111721" url="https://pl.wikipedia.org/wiki?curid=111721" title="Wacława Sakowicz">
Wacława Sakowicz

Wacława Sakowicz również jako Wacława Cumft-Sakowiczowa (ur. 6 marca 1896 w Wilnie; zm. 6 lipca 1987 w Częstochowie) – pianistka, kameralistka, pedagog. 
W latach 1914-18 studiowała grę fortepianową w Konserwatorium Moskiewskim pod kierunkiem Rudolfa Wałaszka i Mikołaja Orłowa. Studia pianistyczne uzupełniała w latach 1919-24 w Konserwatorium Warszawskim u Henryka Melcera. 
Prowadziła działalność pedagogiczną w Konserwatoriach: Warszawskim i Wileńskim. W Wilnie pracowała także w Państwowej Szkole Specjalnej dla Niewidomych. W latach 1946-76 prowadziła klasę fortepianu w Państwowej Szkole Muzycznej II st. w Częstochowie. 
Wykształciła grono znanych w kraju i za granicą muzyków. Należą do nich m.in.: dyrygent Tomasz Bugaj, kompozytor Wojciech Łukaszewski, pianistka Zofia Miller. Równocześnie, od 1946 roku, pracowała w szkole muzycznej w Radomsku. 
Prowadziła także działalność koncertową, występując zarówno jako solistka jak i kameralistka. 
Była wyróżniona Złotą Odznaką Zasłużonemu w Rozwoju Województwa Katowickiego, Medalem 25-lecia Wyzwolenia Częstochowy (1971) oraz Dyplomem Uznania za twórczy wkład dla rozwoju szkoły (1955).

</doc>
<doc id="111723" url="https://pl.wikipedia.org/wiki?curid=111723" title="Klara z Asyżu">
Klara z Asyżu

Klara z Asyżu OSC, właśc. "Chiara Offreduccio" (ur. 16 lipca 1194 w Asyżu, zm. 11 sierpnia 1253 w klasztorze San Damiano k. Asyżu) – zakonnica, duchowa córka św. Franciszka z Asyżu, współzałożycielka klarysek, święta Kościoła katolickiego.
Życiorys.
Urodziła się w Asyżu w Umbrii we Włoszech, jako córka Favarone Offreduccio i Ortolany. W roku 1212 za przykładem Franciszka z Asyżu zdecydowała się na ubogie życie monastyczne, stając się pierwszą klaryską. Przeżyła 42 lata w klasztorze San Damiano w swym rodzinnym Asyżu. Pociągnęła za sobą wiele asyskich niewiast, wśród nich swą matkę Ortolanę oraz siostry św. Agnieszkę i Beatrycze. W roku 1215 została przez św. Franciszka ustanowiona przełożoną klasztoru. Jej sposób prowadzenia klariańskiej wspólnoty oraz opinia świętości życia przyczyniły się do wielkiego poparcia ze strony papiestwa: Innocenty IV osobiście udzielił jej wiatyku, Aleksander IV, wcześniejszy kardynał protektor zakonu franciszkańskiego, kanonizował ją w roku 1255. Ciało św. Klary spoczywa w asyskiej bazylice, dedykowanej jej imieniu.
Kult.
Św. Klara patronuje Asyżowi i Florencji, zakonowi klarysek i kapucynek, bieliźniarkom, hafciarkom oraz praczkom i osobom chorym na oczy. W roku 1956 ogłoszona została patronką radia, telewizji i malarzy.
Jej wspomnienie liturgiczne obchodzone jest w dzienną rocznicę śmierci. Klaryski obchodzą uroczyście wspomnienie 23 września na pamiątkę odnalezienia ciała św. Klary w 1850 roku.
W ikonografii św. Klara przedstawiana bywa w brązowym habicie przepasanym franciszkańskim białym sznurem z trzema węzłami symbolizującymi śluby ubóstwa, posłuszeństwa i czystości. W ręku trzyma monstrancję, lilię lub lampę.
Jej atrybutami są: monstrancja, krucyfiks, lilia lub lampa.
Relikwie świętej przechowywane są w asyskiej bazylice św. Klary, nad którą sprawują pieczę siostry klaryski.
Proces kanonizacyjny.
Proces kanonizacyjny rozpoczął papież Innocenty IV bullą "Gloriosus Deus" z 18 października 1253 roku, skierowaną do biskupa Bartłomieja ze Spoleto. Oficjalna bulla kanonizacyjna "Clara claris præclara" została promulgowana przez papieża Aleksandra IV w bliżej nieokreślonym terminie pomiędzy sierpniem a październikiem 1255 roku w katedrze w Anagni. Papieski dokument, będący oficjalnym potwierdzeniem cnót i świętości życia Klary z Asyżu, odpowiadając na postawione w "Gloriosus Deus" pytania, przedstawia w zaledwie 25 paragrafach okres obejmujący lata od wstąpienia na drogę życia zakonnego, poprzez swoje lata spędzone za klauzurą, aż do chwili odejścia z tego świata. "Clara claris præclara" kończą opisy cudów, które zostały dokonane za przyczyną świętej, zarówno za jej życia, jak i w chwili śmierci.
Pisma świętej.
"Reguła św. Klary Dziewicy" – nazwana przez samą Klarę "Sposobem życia ubogich sióstr" jest dokumentem regulującym życie wspólnoty klarysek, naśladowczyń św. Franciszka z Asyżu. Jej pełny tekst zawiera bulla papieża Innocentego IV "Solet annuere" z 9 sierpnia 1253 roku. Święta dożyła jej zatwierdzenia przez Stolicę Apostolską. Na dwa dni przed jej śmiercią wysłannicy papiescy wręczyli jej dokument zatwierdzający, który po dziś dzień przechowywany jest w Asyżu. Przed powstaniem "Reguły" wspólnota klariańska odwoływała się do napisanej w latach 1212-13 przez św. Franciszka "Forma vivendi". Obok "Forma vivendi" na formację "Reguły" wywarł ogromny wpływ "Przywilej ubóstwa" zatwierdzony najpierw słownie przez Innocentego III, a następnie na piśmie przez papieża Grzegorza IX dnia 17 września 1228 roku. Pisząc swą "Regułę" Klara odwołała się do "Reguły dla braci żyjących w eremach" oraz "Reguły zatwierdzonej" z 1223 napisanych przez Franciszka z Asyżu. W VI rozdziale święta cytuje wprost Franciszka.
Elementami duchowości klariańskiej, zbliżonej do sposobu życia franciszkańskiego, które łatwo odnaleźć można w tekście "Reguły klariańskiej", są: praktyka pokuty, życie ewangelią, trwanie w dobrowolnym ubóstwie, zabieganie o chrześcijańskie braterstwo, wierność Kościołowi katolickiemu, święte milczenie, zachowanie klauzury. Stanowią one gwaranty i środowisko dla prowadzenia życia kontemplacyjnego.
"Testament św. Klary Dziewicy" – napisany w ostatnich latach jej życia, w czasie wielkiego oczekiwania na zatwierdzenie wcześniej skompilowanej Reguły. Podobnie jak w Regule odnajdujemy w nim główne cechy duchowości klariańskiej. Podkreślone zostaje przyjęcie dobrowolnego ubóstwa przez siostry. Klara poddaje w nim swoją młodą wspólnotę władzy Kościoła Rzymskiego i opiece Zakonu Braci Mniejszych. Uznaje się siostrą i duchową córką Biedaczyny z Asyżu. Wcześniejsze wątpliwości co do autentyczności dokumentu zostały rozwiane dzięki odnalezieniu kodeksów pochodzących z XIV i XV wieku.
Do pism św. Klary zaliczane są jej cztery listy do świętej Agnieszki z Pragi, jeden do Ermentrudy z Bruges.
Listy do Agnieszki Praskiej pisała Klara odpowiednio w latach 1234, 1235-36, 1238 i 1253. Ich autentyczność nigdy nie była podważana. Prezentują program ascetyczny, który ma być pomocą dla adresatki w kroczeniu drogą ubóstwa i miłości do Chrystusa.
Trudno jest określić datę powstania "Listu do Ermentrudy". Biorąc pod uwagę dzisiejszy stan badań, jego autentyczność nie jest przez wszystkich akceptowana. Chociaż istnieją paralelizmy z pozostałymi listami św. Klary, dotyczące doktryny, zauważa się znaczące różnice w stylu i w warstwie językowej.

</doc>
<doc id="111724" url="https://pl.wikipedia.org/wiki?curid=111724" title="Wacław Berent">
Wacław Berent

Wacław Berent ps. Władysław Rawicz, używał także kryptonimów S.A.M. oraz W.B. (ur. 28 września 1873 w Warszawie, zm. 19 lub 22 listopada 1940 tamże) – polski powieściopisarz i tłumacz okresu modernizmu, główny (obok Władysława Reymonta) przedstawiciel realizmu w literaturze Młodej Polski.
Życiorys.
Biografia pisarza pełna jest niewiadomych. Wątpliwości wzbudzają oficjalne, podawane w dokumentach daty urodzin i śmierci artysty. Wiadomo, że urodził się w Warszawie, pochodził z rodziny mieszczańskiej. Był synem Karola, uczestnika powstania styczniowego, i Wacławy Pauliny z domu Dejkie. Uczęszczał do prywatnego Gimnazjum Wojciecha Górskiego w Warszawie. Ukończył studia przyrodnicze na Uniwersytecie Zuryskim oraz Uniwersytecie Ludwika i Maksymiliana w Monachium; w 1895 w Zurychu otrzymał tytuł doktora nauk przyrodniczych na podstawie rozprawy z dziedziny ichtiologii ("Zur Kenntnis des Parablastes und der Keimblätterdifferenzierung im Ei der Knochenfische"). Osiadł na stałe w Warszawie. Podróżował wiele po Europie, często przebywając w Austrii, Niemczech i we Włoszech. Był poliglotą, biegle posługiwał się językami: rosyjskim, niemieckim, francuskim oraz włoskim, podjął ponadto naukę języka angielskiego oraz łaciny średniowiecznej.
Około roku 1899 poznał w Warszawie początkującą poetkę – Bronisławę Mierz-Brzezicką (od roku 1901 żonę rzeźbiarza – Stanisława K. Ostrowskiego), w której był przez długi czas zakochany. Swój zawód miłosny opisał prawdopodobnie w zniszczonej przez siebie powieści "Kredowe koło" (lub "Zaklęte koło"). Poetka w dedykowanym Berentowi wierszu pt. "Źródło" wyznawała wymownie: „I z wolna na falach wiatru przepływają do mnie wspomnienia – dalekie, rozpłynięte echa przeszłości; a w myślach mi powstaje całe to życie minione: utraconego szczęścia wiecznie żałosna historia... pamiętam ją i rozumiem.”
Debiutował w 1894 opowiadaniem "Nauczyciel" opublikowanym pod pseudonimem Wł. Rawicz w czasopiśmie literackim „Ateneum”. W tym samym roku wydał także w „Gazecie Polskiej” szkic "Przy niedzieli". W 1896 rozpoczął współpracę z czasopismem „Wszechświat” (w którym drukował w 1898 "Jeszcze o domniemanym protoplaście człowieka", a w 1901 "Nowe badania nad zapładnianiem i rozwojem jaja zwierzęcego" oraz "Ciągi ptaków"). W latach 1900–1907 był związany z założonym przez Zenona Miriama Przesmyckiego periodykiem „Chimera”. Wszedł na stałe do wąskiego grona jego najczęstszych i najważniejszych współpracowników. Na łamach pisma drukował m.in. powieść polifoniczną o artystach, która dała mu wstęp do grona pierwszorzędnych twórców okresu modernizmu – "Próchno", przekład sztuki Dietriecha Grabbego "Żart, satyra, ironia i głębsze znaczenie" oraz fragmenty przekładu traktatu filozoficznego "Tako rzecze Zaratustra". Okres współpracy z „Chimerą” był najpłodniejszy w całej literackiej karierze Berenta – nigdy potem nie napisał tylu tekstów w tak krótkim czasie. W 1905 wydał pod pseudonimem S.A.M. broszurę polityczną "Idea w ruchu rewolucyjnym". Stanowiła ona rdzeń wykorzystany następnie w procesie tworzenia powieści o społeczeństwie polskim na krótko przed wybuchem rewolucji pt. "Ozimina". Lata 1917–1918 przyniosły kolejną (najbardziej znaną) powieść autora "Opowieść rybałta", której tytuł w późniejszych przekładach został zmieniony na "Żywe kamienie".
W dwudziestoleciu międzywojennym pisarz skupił się na pracy tłumacza. Pojawiły się przekłady "Wroga ludu" Ibsena, krótkich utworów Johanna Wolfganga Goethego, Charlesa Kingsleya, Stendhala, Romaina Rollanda. Oprócz tłumaczenia obcej twórczości, Berent wydał także trzy tomy opowieści biograficznych o wybitnych osobistościach kultury i wojskowości porozbiorowej: "Nurt", "Diogenes w kontuszu", "Zmierzch wodzów". W 1932 za te opowieści, zwłaszcza "Wywłaszczenie muz", otrzymał Państwową Nagrodą Literacką.
W latach 1920–1921 został współredaktorem „Nowego Przeglądu Literatury i Sztuki”, w 1924 redagował serię wydawniczą "Opowieści Zwięzłe", a w 1929 wraz z Janem Lechoniem "Pamiętnik Warszawski". W 1933 powołano Berenta do Polskiej Akademii Literatury, był także członkiem Towarzystwa Literatów i Dziennikarzy Polskich w Warszawie.
Krytyk haseł pozytywistycznych i modernistycznej filozofii polskiej i europejskiej bohemy, postulującej służebność wobec sztuki. Był przeciwnikiem romantyzmu. Mistrz erudycyjnej, pełnej metafor prozy i dopracowanej, swoistej stylizacji językowej.
Spoczywa na cmentarzu Powązkowskim w Warszawie (kwatera 80, rząd 3, grób 27).
Twórczość.
Opowiadania i powieści:
Tłumaczenia:
Upamiętnienie.
5 grudnia 1977 w Warszawie jednej z ulic na terenie obecnej dzielnicy Bielany zostało nadanie imię Wacława Berenta.
Wacław Berent jest także patronem ulic m.in. w: Chojnicach, Częstochowie, Jeleniej Górze, Krakowie i Wrocławiu.

</doc>
<doc id="111725" url="https://pl.wikipedia.org/wiki?curid=111725" title="Bomba (ujednoznacznienie)">
Bomba (ujednoznacznienie)

Osoby

</doc>
<doc id="111726" url="https://pl.wikipedia.org/wiki?curid=111726" title="Gleby hydrogeniczne">
Gleby hydrogeniczne

Gleby hydrogeniczne – dział gleb, do którego zaliczane są gleby powstałe z utworów kształtowanych pod wpływem wody stojącej (sedentacja) lub przepływowej (sedymentacja). Najbardziej typowym procesem dla nich jest proces bagienny.
W glebach tych poziom akumulacji materii organicznej o miąższości do 30 cm oznacza się symbolem AO. Jeśli miąższość tego poziomu przekracza 30 cm używany jest symbol O z dodatkami symboli podających rodzaj genetyczny utworu.
Dział ten obejmuje 2 rzędy:

</doc>
<doc id="111729" url="https://pl.wikipedia.org/wiki?curid=111729" title="Konstanty Drucki-Lubecki">
Konstanty Drucki-Lubecki

Konstanty Maria Józef Drucki-Lubecki (ur. 13 marca 1893 w majątku Porochońsk, pow. Pińsk, zm. 1940 w ZSRR) – książę herbu Druck, pułkownik dyplomowany kawalerii Wojska Polskiego, kawaler Orderu Virtuti Militari, ofiara zbrodni katyńskiej.
Zarys biografii.
Pochodził z ziemiańskiej (książęcej) rodziny Druckich-Lubeckich. Syn Hieronima i Marii z d. Gotzendorf-Grabowska (córka Adama Grabowskiego). Absolwent Aleksandrowskiego Liceum w Sankt Petersburgu (1914) i Oficerskiej Mikołajewskiej Szkoły Kawaleryjskiej. Podczas I wojny światowej służył w armii rosyjskiej (pod koniec służby podporucznik w 12 pułku huzarów), był ranny. Od grudnia 1917 roku żołnierz szwadronu polskiego pod dowództwem rotmistrza Konstantego Plisowskiego w Odessie. W okresie od 4 stycznia do 5 marca wziął udział w przeprawie 4 szwadronu ułanów pod dowództwem rtm. Kazimierza Plisowskiego z Odessy do Bobrujska gdzie mobilizowano oddziały I Korpusu Polskiego. Za wykazaną dzielność odznaczony Amarantową Wstążeczką przez gen. Józefa Dowbor-Muśnickiego. Od marca do maja 1918 roku służył w 3 pułku ułanów I Korpusu Polskiego na Wschodzie. Pełnił również służbę w 13 pułku ułanów i 23 pułku ułanów w, którego barwach studiował w Wyższej Szkole Wojennej. W latach 1918–1921 w oddziale konnym Samoobrony Wileńskiej (dochodząc do stanowiska dowódcy pułku). Jako rotmistrz w październiku 1920 roku dowodził szwadronem i po walkach umożliwił piechocie zajęcie linii demarkacyjnej w okolicy Mińska. Za ten czyn został odznaczony Orderem Virtuti Militari V klasy.
W okresie międzywojennym (lata 1925–1928) był m.in. dyrektorem nauk w Centrum Wyszkolenia Kawalerii w Grudziądzu, zastępcą dowódcy 13 pułku ułanów, od kwietnia 1929 do kwietnia 1932 roku dowódcą 2 pułku szwoleżerów, od 1932 do 1938 roku kierownikiem katedry taktyki w Wyższej Szkole Wojennej, od września 1938 roku zastępcą dowódcy Wileńskiej Brygady Kawalerii, wreszcie dowódcą tej Brygady (sierpień 1939 r.), którą dowodził w wojnie 1939 roku. 26 września 1939 roku został ranny we wsi Leszczesna, trafił do niewoli sowieckiej do więzienia NKWD w Samborze, w maju 1940 wraz z grupą oficerów m.in. z 26 pułku ułanów wielkopolskich przewieziony do więzienia w Kijowie. Zamordowany na terenie Ukraińskiej SRR prawdopodobnie w Kijowie, pochowany w lesie k. Bykowni. Jego nazwisko znalazło się na tzw. Ukraińskiej Liście Katyńskiej opublikowanej w 1994. Teren na którym został pochowany Drucki-Lubecki został przekształcony w 2012 w Polski Cmentarz Wojenny w Kijowie-Bykowni. Jego symboliczny grób znajduje się na Cmentarzu Stare Powązki w Warszawie (kwatera pod katakumbami-1-129,130).
Naczelny Wódz, gen. broni Władysław Anders, awansował go pośmiertnie do stopnia generała brygady ze starszeństwem z 1 stycznia 1964 roku.
Autor podręczników i artykułów w prasie wojskowej, m.in. pracy (współautor Ziemowit Grabowski) "Taktyka kawalerii: wykłady 1 i 2 kursu" (Warszawa 1934) uznanej za podstawowy podręcznik do użytku wojskowego.

</doc>
<doc id="111732" url="https://pl.wikipedia.org/wiki?curid=111732" title="AGPS">
AGPS

Assisted GPS (AGPS lub A-GPS) – rodzaj systemu GPS wykorzystywany w telefonach komórkowych, w którym używa się serwerów operatora sieci do skrócenia czasu potrzebnego na pierwsze znalezienie położenia. Usługa ta musi być dostępna u operatora, w przeciwnym wypadku pierwsze ustalenie pozycji w systemie GPS będzie trwało dłużej.
Technologię AGPS opracowała firma SnapTrack. System ten zadebiutował w USA 1 października 2002 w sieci ratowniczej E911.
Zasada działania.
W metodzie AGPS istnieje konieczność rozbudowy telefonu o moduł odbiornika. Metoda ta zakłada także konieczność wzbogacenia sieci naziemnej o urządzenia wspomagające pomiar w systemie GPS. Z tego faktu wynika nazwa metody czyli AGPS (assisted GPS). Wielu dostawców sprzętu oferuje swoje rozwiązania, które już wykorzystują technologię AGPS lub mogą zostać o nią rozszerzone. Jako przykład systemu lokalizacji terminali ruchomych (MPS – Mobile Positioning System) wykorzystującego AGPS można chociażby wymienić rozwiązanie Ericsson GMPC v6.0 (Gateway Mobile Positioning Center).
Wymagania techniczne tej metody lokalizacji zostały przedstawione w specyfikacji, która określa wymagane wartości parametrów pomiarowych oraz określa warunki testowe metody lokalizacji. Wśród danych, które są przesyłane do stacji ruchomej, można wyróżnić dane, które mają wspomagać proces pomiarowy (m.in. lista dostępnych satelitów, fazy kodów satelitów) oraz dane wspomagające obliczenie lokalizacji (m.in. czas i pozycja odniesienia, DGPS (różnicowy – Differential GPS) czy poprawki korekcyjne czasu zegara).
Sygnały, które wspomagają pomiar GPS, zawierają np. informacje o zgrubnym położeniu terminala i umożliwiają skrócenie czasu dostrajania się odbiornika (TTFF – Time to First Fix), zwiększenie efektywnej czułości odbiornika (nasłuchiwanie wybranych satelitów – tych, o których wiadomo, że będą widoczne dla terminala w warunkach obniżonego współczynnika sygnał/szum – SNR Signal to Noise Ratio), a co za tym idzie zmniejszanie zużycia baterii i redukcję efektu Dopplera
Rozważane są dwie konfiguracje w realizacji tej usługi. Pierwsza zakłada pełną funkcjonalność odbiornika GPS w terminalu (UE–Based). W takiej sytuacji całość obliczeń pozycji wykonuje terminal i nie jest potrzebna współpraca z siecią. Drugim rozwiązaniem jest rozbudowana infrastruktura sieciowa (mniej rozbudowany odbiornik w terminalu – UE–Assisted) i wsparcie ze strony sieci naziemnej UTRAN. W drugim przypadku, najogólniej rzecz ujmując, terminal ruchomy odbiera i dekoduje sygnał z satelitów, a odebrane informacje przesyła do sieci naziemnej, gdzie dokonywana jest całość obliczeń.
Wykorzystanie AGPS.
W terminalach używanych w działających sieciach UMTS większa część odbiorników jest wyposażona w AGPS.
Rozbudowane w porównaniu z telefonami 2G i 2.5G możliwości systemów 3G niosą za sobą możliwość oferowania różnorakich usług lokalizacji. W sieciach UMTS usługi lokalizacji typu „znajdź blisko”, obejmują poszukiwania najbliższego dla użytkownika np. bankomatu, apteki czy stacji benzynowej. Otrzymywać można także informacje na temat firm. Uzyskiwana w tej usłudze informacja może dotyczyć nazwy, adresu bądź numerów telefonów poszukiwanych miejsc. Innym rodzajem wiadomości jest uzyskiwanie informacji na temat ruchu drogowego.
Istotnym czynnikiem wpływającym na uatrakcyjnienie pracy z GPS-em jest wykorzystywanie multimedialnych aplikacji i stosownych map terenu (drogowych, turystycznych), wcześniej wczytanych do odbiornika lub pobranych z sieci. Usługami, które korzystają ze wspomnianych map (sieć "3"), są np. usługa A–B czyli przeprowadzenie z miejsca A do B oraz usługa "szybka mapa" terenu, w którym znajduje się aktualnie użytkownik. Dla użytkowników w terenie niezabudowanym znajomość położenia to bardzo często najważniejsza informacja potrzebna do orientacji w terenie. W terenie miejskim, oprócz ułatwienia w wyborze drogi, do dyspozycji są inne dodane usługi informacyjne (najbliższy sklep, apteka itp.). Konieczna jest także rozbudowa urządzeń sieci (serwery, stacje referencyjne, synchronizacja).
Znajomość położenia abonenta może pozwalać operatorom na zróżnicowaną taryfikację opłat za połączenie (dom, praca) oraz umożliwiać obserwację ruchu abonentów i ich skupisk. Takie informacje mogą pomagać w optymalizacji sieci dostępowej oraz zwiększaniu efektywności zarządzania zasobami radiowymi.
Efektywność.
Rozpatrując różne metody lokalizacji używane w telefonii komórkowej, należy stwierdzić, że metoda AGPS daje najlepsze wyniki dokładności zaraz po GPS. W środowisku miejskim metoda ta daje błąd w zakresie 30-50 m, na peryferiach miast 50-200 m, a poza nim znacząco się zwiększa. 
Działające instalacje AGPS-u w Azji i na Pacyfiku obejmują usługi: nawigacji osobistej, poszukiwania miejsca pobytu innych osób czy poszukiwania zagubionych przedmiotów.

</doc>
<doc id="111733" url="https://pl.wikipedia.org/wiki?curid=111733" title="Główny Szlak Beskidzki im. Kazimierza Sosnowskiego">
Główny Szlak Beskidzki im. Kazimierza Sosnowskiego



</doc>
<doc id="111734" url="https://pl.wikipedia.org/wiki?curid=111734" title="Hortisole">
Hortisole

Hortisole (HO) – gleby ogrodowe, ich charakterystyczną cechą jest głęboki poziom akumulacyjny bogaty w próchnicę. Poziom ten jest sztucznie kształtowany przez człowieka za pomocą odpowiednich zabiegów agrotechnicznych. Zbliżone budową do czarnoziemów. Są bogate w fosfor ogólny, szczególnie w warstwie 0-20 cm, co sprzyja aktywności mikrobiologicznej

</doc>
<doc id="111735" url="https://pl.wikipedia.org/wiki?curid=111735" title="Gleby ogrodowe">
Gleby ogrodowe



</doc>
<doc id="111736" url="https://pl.wikipedia.org/wiki?curid=111736" title="Bielice">
Bielice



</doc>
<doc id="111739" url="https://pl.wikipedia.org/wiki?curid=111739" title="Kampania Przeciw Homofobii">
Kampania Przeciw Homofobii

Kampania Przeciw Homofobii – ogólnopolska organizacja pozarządowa działająca od 11 września 2001. Swoje działania opisuje jako „przeciwdziałanie dyskryminacji ze względu na orientację seksualną i tożsamość płciową w polskim społeczeństwie, organizowanie akcji mających na celu przeciwdziałanie homofobii, transfobii oraz walkę o prawa osób LGBT”.
Posiada status organizacji pożytku publicznego (OPP).
Stowarzyszenie oferuje pomoc psychologiczną oraz prawną dla ofiar przemocy i dyskryminacji na tle orientacji seksualnej i tożsamości płciowej.
Prowadzi także „Queer Studies” – „studia z zakresu „tożsamości nieheteroseksualnych”. W warszawskim biurze KPH znajdują się także biblioteka i archiwum o tematyce LGBT.
Akcje.
Kampania Przeciw Homofobii regularnie organizuje różnego rodzaju debaty oraz kampanie społeczne, których głównym celem jest przeciwdziałanie marginalizacji i dyskryminacji osób LGBT.
KPH w swojej historii zorganizowała lub współorganizowała m.in. następujące akcje:
Struktura.
Siedziba KPH znajduje się w Warszawie. Stowarzyszenie ma zasięg ogólnopolski i członków w różnych miastach Polski. Na czele organizacji stoi Zarząd składający się z pięciu członków. Kontrolę nad organizacją sprawuje trzyosobowa Komisja Rewizyjna. Organizacja zatrudnia osoby pracujące na rzecz realizacji projektów oraz pracy w biurze, które zarządzane są przez Dyrektora Biura. Organizacja posiada system stażów oraz wolontariatu długofalowego.
Zarząd.
Władze organizacji wybierane są podczas Walnego Zgromadzenia Członków KPH, które odbywa się co dwa lata.
Prezesi:

</doc>
<doc id="111740" url="https://pl.wikipedia.org/wiki?curid=111740" title="Strefa obojętności cieplnej">
Strefa obojętności cieplnej

Strefa obojętności cieplnej – jest to zakres temperatur środowiskowych, przy których straty ciepła z organizmu są w równowadze z minimalną produkcją ciepła (taką z jaką mamy do czynienia w warunkach przemiany podstawowej). Strefę tę ograniczają dwa punkty stanowiące temperatury krytyczne: dolną (dtk) i górną (gtk). Poza tymi temperaturami rozciągają się strefy temperatur fizjologicznie niskich i fizjologicznie wysokich.
Zakres strefy obojętności cieplnej uzależniony jest od gatunku, wieku, masy ciała, stanu fizjologicznego, kondycji i żywienia zwierząt. 
Powyżej gtk następuje zjawisko hipertermii (estywacja- sen letni), a po przekroczeniu gtl (górnej temperatury letalnej) następuje śmierć organizmu. Analogicznie jest poniżej dtk - występuje hipotermia (hibernacja-naturalna hipotermia- niedźwiedź), a po przekroczeniu dtl - dolnej temperatury letalnej - śmierć organizmu.

</doc>
<doc id="111741" url="https://pl.wikipedia.org/wiki?curid=111741" title="KPH">
KPH



</doc>
<doc id="111742" url="https://pl.wikipedia.org/wiki?curid=111742" title="Huta Katowice">
Huta Katowice

Huta Katowice (obecnie "ArcelorMittal Poland Oddział w Dąbrowie Górniczej", wcześniej "Mittal Steel Poland", "Ispat Polska Stal S.A.", "Polskie Huty Stali SA") – kombinat metalurgiczny w Dąbrowie Górniczej zajmujący się hutnictwem żelaza.
Historia huty.
Jako miejsce lokalizacji huty ustalono obszar o powierzchni ponad 1000 ha w Zagłębiu Dąbrowskim, pomiędzy Gołonogiem, Ząbkowicami Będzińskimi, Łośniem i Strzemieszycami. Decyzja o wybudowaniu w tym miejscu ówcześnie największego i najnowocześniejszego w PRL kombinatu metalurgicznego zapadła na VI Zjeździe PZPR, a podjęta została "de facto" przez Edwarda Gierka.
Skutkiem tej decyzji, nie licząc rozpoczęcia 15 kwietnia 1972 budowy samego zakładu, były późniejsze ogromne zmiany struktury gospodarczej i społecznej na skalę całego kraju. Oprócz zupełnego przeobrażenia zagłębiowskiego regionu, polegającego zarówno na poważnych zmianach urbanistycznych, jak i fali migracji ludności (szczególnie z terenów wschodniej Polski), równocześnie rozpoczęto realizację innych, wielkich inwestycji centralnych, takich jak budowa Linii Hutniczo - Siarkowej wraz z taśmociągiem transportowym rudy żelaza, czy dziesiątków zakładów pomocniczych. Wymiernej, sumarycznej wartości pieniężnej tej decyzji nigdy nie ustalono.
Obecnie "Oddział Dąbrowa Górnicza", wyposażony m.in. w trzy wielkie piece, dwie walcownie (Walcownia Duża i Walcownia Średnia), trzy linie ciągłego odlewania stali oraz własną elektrociepłownię). W roku 2006 w zakładzie zatrudnionych było 4073 osób (nie licząc grupy pracowników zatrudnionych w spółkach zależnych). W styczniu 2014 Walcownia Duża, jako jeden z nielicznych zakładów na świecie, rozpoczęła produkcję szyn kolejowych o długości 120m.
Produkcja, wyroby.
Potencjał produkcyjny zakładu (w mln ton stali rocznie):
Wydajność COS – 3 mln ton stali rocznie
Produkcja (w mln ton stali rocznie):
Zatrudnienie:
Upadłości spółek wydzielonych:
Inne znaczenia.
Termin Huta Katowice użyty został również do nazwania:

</doc>
<doc id="111746" url="https://pl.wikipedia.org/wiki?curid=111746" title="Escargot">
Escargot



</doc>
<doc id="111747" url="https://pl.wikipedia.org/wiki?curid=111747" title="Lista procesorów Opteron">
Lista procesorów Opteron

Nazewnictwo.
Każdy układ posiada trzycyfrowy symbol. Pierwsza cyfra oznacza liczbę procesorów na płycie głównej:
Druga i trzecia cyfra oznacza numer modelu określający szybkość procesora.
Oto lista wszystkich modeli AMD Opteron:

</doc>
<doc id="111748" url="https://pl.wikipedia.org/wiki?curid=111748" title="Galapagos">
Galapagos

Galapagos także Wyspy Żółwie (nazwa urzędowa: , czyli „Archipelag Kolumba”) – archipelag pochodzenia wulkanicznego na Oceanie Spokojnym, na wysokości równika, ok. 1000 km na zachód od wybrzeża Ameryki Południowej. Wyspy należą do Ekwadoru, a ich powierzchnia wynosi ok. 8 tys. km².
W 1978 roku archipelag został wpisany na listę światowego dziedzictwa UNESCO. W 2001 roku wpis poszerzono o Rezerwat Morski Galápagos.
Nazwa.
Archipelag jest znany pod wieloma nazwami.
Hiszpańska nazwa „Archipiélago de Galápagos” albo „Islas Galápagos” pochodzi od słowa „galápago” oznaczającego żółwia, co wiąże się z zamieszkującymi wyspy żółwiami słoniowymi. Raport odkrywcy wysp Tomása de Berlangi, w którym opisano żółwie „galápagos” posłużył jako źródło informacji dla flamandzkiego kartografa Abrahama Orteliusa, który nowe wyspy nazwał „Insulae de los Galápagos” i umieścił na mapie "Orbisterrarum" opublikowanej w 1574 roku. Także w latach 70. XVI wieku wyspy pojawiły się jako „Insulae de los Galápagos” na mapie drugiego flamandzkiego kartografa Merkatora.
Później jednak wyspy nazywano "Las Encantadas" (pol. „Zaczarowane Wyspy”). Z nazwą związana jest historia kapitana Diego de Rivadeneiry, uciekającego w połowie XVI w. z Peru, którego statek został zniesiony przez prądy w kierunku Galapagos. Prądy morskie były tak silne, że uniemożliwiały dopłynięcie do brzegu wysp, a żeglarzom zdawało się, że to wyspy przesuwają się po morzu – stąd miały być „zaczarowane”.
Pierwszą mapę nawigacyjną wysp sporządził w 1684 roku bukanier Ambrose Cowley, a poszczególnym wyspom nadał angielskie nazwy pochodzące od nazwisk brytyjskich rodów szlacheckich.
Po przyłączeniu wysp do Ekwadoru w 1832 roku archipelag nazwano „Archipiélago de Ecuador”. W 1892 roku w 400. rocznicę odkrycia Ameryki przez Krzysztofa Kolumba wyspy otrzymały swoją oficjalną – jednak rzadko używaną – nazwę „Archipiélago de Colón”.
Współcześnie archipelag znany jest pod nazwą „Galápagos”: większe wyspy mają nazwy zarówno hiszpańskie, jak i angielskie, a mniejsze często tylko angielskie. Wiele wysp ma po kilka nazw w obydwu językach. Angielskie nazwy zostały nadane od nazwisk brytyjskich rodów szlacheckich (Albemarle), nazwisk piratów (Bindloe czy Ewres) lub nazw statków (Beagle, Indefatigable). W sumie nazwanych jest 61 wysp i wysepek (13 większych, 6 mniejszych wysp, 42 wysepki).
Geografia.
Położenie.
Archipelag leży na Oceanie Spokojnym, na wysokości równika, ok. 1000 km na zachód od ekwadorskiego wybrzeża Ameryki Południowej i ok. 1600 km od wybrzeża Panamy. Na zachód od wysp rozciąga się Ocean Spokojny, a najbliższa wyspa – Wyspa Kokosowa znajduje się w odległości ok. 960 km w kierunku północno-wschodnim.
Podział administracyjny.
Archipelag należy do Ekwadoru i znajduje się administracyjnie w prowincji Galapagos, która obejmuje trzy kantony: Isabela, San Cristóbal i Santa Cruz. Stolica prowincji, a zarazem kantonu San Cristóbal to Puerto Baquerizo Moreno na wyspie San Cristóbal. Siedziby władz kantonów Isabela i Santa Cruz znajdują się w Puerto Villamil na wyspie Isabeli oraz w Puerto Ayora na wyspie Santa Cruz. Gubernatorem prowincji jest Eliécer Cruz Bedón.
Geologia.
Archipelag Galapagos leży w zachodniej części podmorskiego grzbietu Galapagos w obrębie płyty Nazca niedaleko styku trzech płyt tektonicznych: pacyficznej, kokosowej i Nazca – węzła potrójnego Galapagos. Składa się z wysp powstałych wskutek działalności wulkanicznej związanej z istnieniem plamy gorąca Galapagos. Z wypływającej z dna oceanicznego magmy uformowały się podwodne wulkany, powiększające się z każdą erupcją. Z połączenia ich podnóży powstała podwodna platforma – platforma Galapagos. Niektóre wierzchołki wynurzyły się z wody, tworząc wyspy i wysepki.
Wskutek ruchów tektonicznych wyspy Galapagos wędrują na południowy wschód w tempie 7 cm rocznie. Każdą z większych wysp tworzy jeden wulkan tarczowy, poza Isabelą, na której znajduje się sześć wulkanów.
Archipelag pozostaje jednym z najbardziej aktywnych obszarów wulkanicznych na świecie. Najstarsze wyspy na wschodzie archipelagu utworzyły się kilka–kilkanaście milionów lat temu, najmłodsze – na zachodzie – są jeszcze w procesie tworzenia.
Ostatnie znane erupcje poszczególnych wulkanów archipelagu:
Klimat.
Klimat determinują przebiegające w pobliżu zimne prądy morskie – mimo położenia wysp na równiku panuje tu klimat podrównikowy łagodny i suchy. Temperatura powietrza rzadko przekracza 27 °C w ciągu dnia. Temperatury wody wokół wysp wahają się od 16 °C do 28 °C, w zależności od położenia i pory roku.
Występują tu dwie pory roku: pora sucha – "garúa" (od lipca do grudnia) i pora deszczowa (od stycznia do czerwca). W okresach granicznych pomiędzy porami (maj-czerwiec i grudzień) pogoda jest bardzo zmienna a długość okresu przejściowego waha się z roku na rok.
W okresie pory suchej wyspy opływają chłodne wody Prądu Peruwiańskiego a temperatura wody w zatoce "Bahía de la Academia" wyspy Santa Cruz wynosi 22 °C. Na wyspach dochodzi do inwersji termicznej i inwersji opadów. Podczas pory suchej powietrze przy morzu jest chłodniejsze niż w wyższych partiach, a na wysokości 500–1000 m formują się stratocumulusy przynoszące zamglenie nazywane z hiszpańskiego "garúa" (stąd nazwa pory suchej). Powietrze wilgotne kumuluje się na wysokości 300–600 m n.p.m. i jedynie wyższe partie wysp otrzymują opady. Północne stoki wulkanów pozostają poza strefą opadów. Opady deszczu w zatoce "Bahía de la Academia" w okresie od sierpnia do października wynoszą średnio mniej niż 10 mm.
W okresie pory deszczowej, kiedy pasaty tracą na sile, do wysp docierają cieplejsze wody z basenu panamskiego. Temperatura wody w zatoce "Bahía de la Academia" osiąga 25 °C. Napływ cieplejszej wody przełamuje inwersję opadów, a warunki na wyspach stają się bardziej tropikalne. Opady deszczu w zatoce "Bahía de la Academia" w okresie od lutego do kwietnia wynoszą średnio 50–70 mm.
Od kilku lat wody napływające w okresie pory deszczowej są znacznie cieplejsze, co spowodowane jest wpływem El Niño.
Opis archipelagu.
Archipelag składa się z 13 wysp o powierzchni pomiędzy 14 a 4588 km², 6 mniejszych oraz ponad 100 wysepek i skał o łącznej powierzchni 8010 km² rozrzuconych na obszarze 59,5 tys. km².
Główne wyspy archipelagu.
Lista wymienia wyspy w kolejności ze wschodu na zachód:
San Cristóbal (Chatham).
Hiszpańska nazwa wyspy została nadana na cześć patrona żeglarzy św. Krzysztofa, a angielska wywodzi się od nazwiska Williama Pitta, 1. hrabiego Chatham. Wyspa zajmuje obszar 558 km², a jej najwyższy punkt wznosi się na 730 m n.p.m. Wyspę zamieszkują fregaty, żółwie słoniowe, mewy widłosterne, niebieskonogie i czerwononogie głuptaki, legwany morskie, a w wodach wokół wyspy: lwy morskie i delfiny. Jedyne jezioro wody słodkiej na archipelagu – „Laguna El Junco” leży w pogórzu San Cristóbal. Stolica archipelagu – Puerto Baquerizo Moreno – jest ulokowana przy południowym końcu wyspy.
Española (Hood).
Hiszpańska nazwa została nadana na cześć Hiszpanii; angielska na cześć brytyjskiego admirała Samuela Hooda. Wyspa ma obszar 60,5 km² i maksymalną wysokość 206 m n.p.m. Występują tu m.in. endemiczne gatunki przedrzeźniaczy ("Mimus macdonaldi"), jaszczurki lawowej ("Microlophus delanonis"), albatros galapagoski i uszanki galapagoskie.
Santa Fe (Barrington).
Swą hiszpańską nazwę wyspa wywodzi od hiszpańskiego miasta Santa Fe, angielską od nazwiska brytyjskiego admirała Samuela Barringtona. Ma obszar 24 km² i maksymalną wysokość 259 m n.p.m. Porastają ją lasy kaktusowe złożone z takich gatunków jak "Opuntia echios" i "Bursera graveolens". Występują tu m.in. dwa gatunki endemiczne – "legwan z Santa Fe" ("Conolophus pallidus") i drobny gryzoń "Aegialomys galapagoensis bauri".
Genovesa (Tower).
Bezludna wyspa wulkaniczna o kształcie podkowy, który zawdzięcza zapadnięciu ściany kaldery wygasłego wulkanu tarczowego. Hiszpańska nazwa wyspy wywodzi się od miasta Genui we Włoszech, gdzie urodził się Krzysztof Kolumb. Wyspa ma obszar 14 km² i maksymalną wysokość 76 m n.p.m. Bywa nazywana „ptasią wyspą” dzięki licznym i różnorodnym ptakom, które na niej gniazdują, m.in. fregaty, głuptak galapagoski, głuptak czerwononogi, mewa widłosterna, nawałniki, faeton białosterny, przedrzeźniacz blady i zięby Darwina.
Floreana (Charles, Santa María).
Nazwana na cześć Juana Joségo Floresa (1800–1864) – pierwszego prezydenta Ekwadoru, który przyłączył archipelag Galapagos do Ekwadoru. Nazwa „Santa Maria” odnosi się do Santa Maríi – jednej z trzech karawel Kolumba a „Charles” została nadana na cześć Karola II Stuarta. Wyspa ma obszar 172,5 km² i maksymalną wysokość 640 m n.p.m. Pierwsza zasiedlona przez ludzi wyspa Galapagos. Na wyspie występują m.in. petrele galapagoskie oraz cztery gatunki przedrzeźniaczy, z których trzy znajdują się w Czerwonej księdze gatunków zagrożonych.
Plaza Sur (South Plaza).
Nazwana na cześć generała Leónidasa Plazy (1865–1932) – prezydenta Ekwadoru. Ma obszar 0,13 km² i maksymalną wysokość 23 m n.p.m. Na wyspie rosną opuncje i sukulenty "Sesuvium", pokrywające formacje lawy czerwonawym dywanem. Występują tu w dużej liczbie legwany morskie i lądowe, a także faetony i mewy widłosterne.
Santa Cruz (Indefatigable).
Hiszpańska nazwa pochodzi od Świętego Krzyża, a angielska od nazwy brytyjskiego statku HMS „Indefatigable”. Wyspa zajmuje obszar 985,5 km² a jej maksymalna wysokość to 864 m n.p.m. Najbardziej zaludniona wyspa archipelagu z miastem Puerto Ayora. Mieszczą się tu Stacja Badawcza im. Karola Darwina (ang. "Charles Darwin Research Station" – CDRS) i główne biuro Parku Narodowego Galapagos (ang. "Galapagos National Park Directorate" – GNPD). W CDRS hodowane są małe żółwie słoniowe, aby potem wprowadzić je do ich naturalnego środowiska.
Baltra (South Seymour).
Angielska nazwa wyspy pochodzi od nazwiska lorda Hugh Seymoura (1759–1801). Wyspa zajmuje obszar 26 km² a jej maksymalna wysokość to 100 m n.p.m. Na wyspie znajduje się główne lotnisko archipelagu – port lotniczy Seymour. Pierwsze lotnisko na wyspie zostało zbudowane podczas II wojny światowej na potrzeby bazy wojskowej amerykańskich sił powietrznych utworzonej dla ochrony zachodniego dojścia do Kanału Panamskiego. Pierwotna populacja legwanów lądowych z Baltry ucierpiała w wyniku introdukcji kóz i budowy bazy lotniczej i wymarła w 1954 roku. Legwany wprowadzono tu ponownie w latach 80.i 90. XX wieku.
Seymour Norte (North Seymour).
Nazwana na cześć lorda Hugh Seymoura (1759–1801). Wyspa ma obszar 1,8 km² i maksymalną wysokość 28 m n.p.m. Żyje tu duża populacja głuptaków niebieskonogich, mew widłosternych, a także jedna z największych populacji fregat. Wyspę zamieszkuje ok. 2500 legwanów lądowych.
Marchena (Bindloe).
Hiszpańska nazwa wyspy pochodzi od nazwiska brata Antonio Marcheny, a angielska od nazwiska kapitana Johna Bindloe. Wyspa zajmuje obszar 130 km² a jej maksymalna wysokość wynosi 343 m n.p.m. Marchenę zamieszkują m.in. endemiczna jaszczurka lawowa "Microlophus habelii", myszołowy galapagoskie i uszanki galapagoskie.
Pinzón (Duncan).
Hiszpańska nazwa wyspy została nadana na cześć braci Pinzónów, podczas pierwszej wyprawy Kolumba kapitanów karawel "Pinta" – Martína Alonsa Pinzóna i Niña – Vicente’a Yáñeza Pinzóna. Angielska nazwa upamiętnia admirała Adama Duncana. Wyspa ma obszar 18,2 km² i maksymalną wysokość 458 m n.p.m. Na wyspie występują m.in. zięby Darwina, "Zenaida galapagoensis", żarki oraz endemiczne gatunki jaszczurki lawowej i żółwi olbrzymich.
Rábida (Jervis).
Hiszpańska nazwa wyspy pochodzi od klasztoru "Convento de Santa María de la Rábida" w Palos de la Frontera, gdzie Kolumb zostawił swojego syna na czas podróży do Ameryki. Nazwa angielska została nadana na cześć admirała Johna Jervisa (1735–1823). Wyspa zajmuje obszar 5 km² a jej maksymalna wysokość wynosi 367 m n.p.m. Wysoka zawartość żelaza w zastygłej lawie nadaje wyspie charakterystyczny czerwony kolor. Występują tu m.in. legwany morskie, uszanki galapagoskie, flamingi chilijskie, pelikany brunatne oraz sule.
Bartolomé.
Nazwa wyspy upamiętnia Bartholomew Sulivana (1810–1890) – oficera brytyjskiej marynarki, który był drugim oficerem na pokładzie HMS Beagle podczas wyprawy Darwina. Powierzchnia wyspy wynosi 1,2 km² a jej najwyższy punkt wznosi się na 114 m n.p.m. Najbardziej charakterystycznym punktem wyspy jest skała "Pinnacle Rock", utworzona przez zastygłą lawę, schłodzoną zaraz po erupcji przez wodę morską. Wyspę zamieszkuje m.in. mała kolonia pingwinów równikowych.
Santiago (San Salvador, James).
Angielska nazwa wyspy „James” upamiętnia króla Anglii Jakuba II Stuarta (1633–1701), hiszpańska „Santiago” to odpowiednik angielskiego „James”, pol. Jakub. Wyspa jest znana też jako „San Salvador” w nawiązaniu do nazwy San Salvador nadanej pierwszej wyspie odkrytej przez Kolumba na Karaibach. Santiago zajmuje obszar 585 km² a jej najwyższe wzniesienie osiąga 907 m n.p.m. W XIX wieku na wyspę przywieziono kozy, świnie i osły oraz przywleczono szczury i myszy, które stanowiły zagrożenie dla gatunków endemicznych. Współcześnie wyspa jest niezamieszkana; próby osadnictwa w latach 30. XX wieku nie powiodły się, a w latach 20. i 60. XX wieku wydobywano tu sól. Świń pozbyto się w 2000 roku a kóz i osłów w 2006, dzięki czemu na wyspę powrócił derkaczyk galapagoski ("Laterallus spilonota"). Występują tu również m.in. zięby Darwina i myszołowy galapagoskie.
Pinta (Abingdon).
Hiszpańska nazwa wyspy pochodzi od Pinty – jednej z trzech karaweli Kolumba. Angielska nazwa upamiętnia szlachecki ród Abingdon. Powierzchnia wyspy wynosi prawie 60 km² a jej najwyższe wzniesienie 777 m n.p.m. W 1971 roku na wyspie został znaleziony ostatni przedstawiciel żółwi słoniowych z podgatunku "Chelonoidis nigra abingdoni" – „Samotny George” (ang. "Lonesome George"). Na wyspie występują liczne ptaki, m.in. mewa widłosterna ("Creagrus furcatus") i myszołów galapagoski ("Buteo galapagoensis").
Isabela (Albemarle).
Hiszpańska nazwa wyspy została nadana na cześć królowej Izabeli (1451–1504), która sfinansowała wyprawę Kolumba, a nazwa angielska na cześć hrabiego Albemarle. Z powierzchnią 4588 km² i długością 120km jest największą wyspą Galápagos. Kształtem przypomina konika morskiego lub Półwysep Apeniński. Wyspa powstała z połączenia sześciu wulkanów tarczowych, są to od północy na południe: Ecuador, Wolf (jednocześnie najwyższe wzniesienie na Isabeli – 1707 m n.p.m.), Darwin, Alcedo, Sierra Negra i Cerro Azul. Trzecia co do wielkości ludzka osada archipelagu – Puerto Villamil jest zlokalizowana przy południowo-wschodnim cyplu wyspy.
Żyją tu pingwiny, kormorany, legwany morskie, pelikany, głuptaki, myszołowy galapagoskie i gołębiaki plamiste. Na brzegach kraterów wulkanów można spotkać legwany lądowe i żółwie słoniowe, jak również zięby Darwina.
Fernandina (Narborough).
Hiszpańska nazwa wyspy upamiętnia króla Ferdynanda II Aragońskiego (1452–1516) sponsora wypraw Kolumba a angielska Johna Narborougha (1640–1688) oficera marynarki angielskiej. Wyspa zajmuje powierzchnię 642 km² a jej najwyższe wzniesienie – wulkan La Cumbre ma 1494 m n.p.m. Jest najmłodszą i najbardziej wysuniętą na zachód wyspą archipelagu. Wyspa pozostaje niezamieszkana, a turyści mogą odwiedzać jedno miejsce "Punta Espinoza" – krajobraz ukształtowany przez świeży wulkanizm, gdzie występują legwany morskie i kormorany nielotne, a także kaktus "Brachycereus nesioticus" porastający zastygłe potoki lawy.
Wolf (Wenman).
Hiszpańska nazwa wyspy wywodzi się od nazwiska niemieckiego geologa Theodora Wolfa (1841–1924), a angielska od tytułu szlacheckiego Wenman. Wyspa zajmuje obszar 1,3 km², a jej najwyższe wzniesienie wynosi 253 m n.p.m. Na wyspie licznie występują ptaki morskie. Jedna z zięb Darwina, podgatunek darwinki ostrodziobej "Geospiza difficilis", wobec niezwykle suchego klimatu, wykształcił niezwykłe nawyki żywieniowe: pije krew innych ptaków, głównie głuptaków galapagoskich i czerwononogich. W wodach wokół wyspy występują rekiny młoty i żarłacze galapagoskie, a czasem rekiny wielorybie.
Darwin (Culpepper).
Hiszpańska nazwa wyspy upamiętnia Charlesa Darwina (1809–1882), który badał wyspy Galapagos podczas swojej wyprawy badawczej HMS Beagle; nazwa angielska upamiętnia angielskiego botanika Nicholasa Culpepera (1616–1654). Powierzchnia wyspy to ok. 1,1 km² a najwyższe wzniesienie – 168 m n.p.m. Na wyspie licznie występują ptaki morskie, jest to jedyne miejsce na Galapagos, gdzie gnieździ się rybitwa czarnogrzbieta. Wiele endemicznych gatunków ptaków gniazduje na „Łuku Darwina” – charakterystycznej formacji skalnej przy południowo-wschodnim brzegu wyspy. W wodach wokół wyspy występują rekiny młoty i rekiny wielorybie, żółwie morskie, manty, delfiny oraz różne ryby pelagiczne.
Flora i fauna.
Wyspy słynne są z licznych endemitów – ponad 80% wszystkich ptaków lądowych, 97% gadów i ssaków lądowych, ponad 20% gatunków morskich, a także 30% wszystkich roślin występujących na wyspach to gatunki endemiczne.
Flora.
Na wyspach występuje ok. 552–614 rodzimych gatunków roślin naczyniowych oraz ok. 825 gatunków introdukowanych, przy czym ok. 100 z nich to gatunki inwazyjne.
Na wyspach wyróżnić można trzy strefy wegetacji:
Fauna.
Na 57 gatunków zaobserwowanych ssaków, 16 to endemity a 8 to gatunki, które wyginęły (5 gatunków wyginęło zanim na archipelag przybyli ludzie). Gady reprezentowane są przez wiele gatunków jaszczurek (legwany lądowe i morskie, jaszczurki lawowe, gekony), 1 żółwi i 4 węży. Na wyspach nie występowały płazy. Na 178 gatunków zaobserwowanych tam ptaków, aż 56 nie występuje nigdzie indziej. 51% wszystkich organizmów na wyspie to bezkręgowce lądowe, przy czym dokładna liczba gatunków nie jest znana – w 2001 roku liczba gatunków opisanych w literaturze wynosiła 2289, a prawie 52% z nich to endemity.
Niektóre gatunki endemiczne występujące na Galapagos:
do 15 tys. w 2001 roku
Historia.
Odkrycie.
Wyspy Galapagos zostały odkryte przypadkiem 10 marca 1535 roku przez biskupa Panamy Tomása de Berlangę (1487–1551), który z rozkazu Karola V Habsburga był w drodze z Panamy do Peru, by zażegnać toczące się tam spory po podboju Inków. Podczas podróży żeglarzy zaskoczyła "cisza na równiku" (ang. "doldrums") i statek biskupa zaczął dryfować, a następnie został porwany silnym prądem morskim ku wyspom. Załodze zaczęło brakować wody pitnej, co zmusiło marynarzy do poszukiwania jej na wyspach. Zamiast wody, znaleźli foki, wielkie żółwie, legwany i ptaki. Dwóch członków załogi zmarło i dziesięć koni padło, pozostali, by przeżyć żuli miąższ kaktusów. Wrażenia z pobytu na wyspach de Berlanga zawarł w swoim sprawozdaniu dla Karola V – znalazły się w nim pierwsze opisy wielkich żółwi i legwanów. De Berlanga zwrócił uwagę na to, że ptaki na wyspach nie czują lęku przed człowiekiem.
Raport de Berlangi posłużył za źródło informacji dla flamandzkiego kartografa Abrahama Orteliusa, który umieścił je na mapie opublikowanej w 1574 roku, pod nazwą "Isolas de Galápagos". Także w latach 70. XVI wieku wyspy pojawiły się jako "Insulae de los Galápagos" na mapie drugiego flamandzkiego kartografa Merkatora.
Piraci.
Od późnego XVI do wczesnego XVII wieku wyspy używane były przez piratów jako baza wypadowa do wypraw na hiszpańskie porty kolonialne. Piraci odwiedzali wyspy, aby znaleźć wodę i zrobić zapasy mięsa z żółwi, ukrywali też tu zrabowane Hiszpanom dobra.
W latach 80. XVII wieku na wyspy przybyli angielscy bukanierzy William Dampier (1652–1715) i Ambrose Cowley. W 1684 roku Cowley sporządził pierwszą mapę nawigacyjną wysp a poszczególnym wyspom ponadawał nazwy od nazwisk brytyjskich rodów szlacheckich, którzy popierali bukanierów. Najprawdopodobniej to właśnie bukanierzy przywlekli na swoich statkach na wyspy szczury. Dampier opisał jako jeden z pierwszych wysp Galapagos pod kątem przyrodniczym w swojej relacji z wyprawy „Nowa podróż dookoła świata” (ang. "A New Voyage Round the World"), która ukazała się drukiem w 1697 roku. Był to zarazem pierwszy opis wysp w języku angielskim. Dampier wprowadził do języka angielskiego ponad 1000 nowych słów, m.in. pojęcie „lew morski” (ang. "sea lion").
Około 1708 roku na wyspach znalazł się Alexander Selkirk (1676–1721) – rozbitek, prawdopodobnie pierwowzór postaci Robinsona Crusoe’a, który przypłynął na jednym ze statków korsarza Woodes’s Rogersa (1679–1732). Rogers podjął Selkirka z Juan Fernández i udał się na Galapagos, by podreperować swoje dwa statki.
W 1790 roku przybyła na Galapagos pierwsza wyprawa badawcza pod kierownictwem Alessandro Malaspiny (1754–1810), jednak sprawozdania z tej wyprawy zaginęły.
Wielorybnicy.
Pod koniec XVIII wieku wieloryby na Atlantyku zostały wytrzebione i wielorybnicy poszukiwali nowych akwenów do ich połowu, zapuszczając się na Pacyfik. Pierwszych połowów na Pacyfiku dokonał Kapitan James Shields of Emilia ok. 1788 roku, a do 1790 roku przynajmniej dziewięć angielskich statków wielorybniczych działało w regionie. W 1791 roku dołączyli do nich Amerykanie z ośrodka wielorybniczego w Nantucket.
Na zlecenie admiralicji brytyjskiej i firmy wielorybniczej Samuel Enderby &amp; Sons, w 1793 roku na wyspy przybył kapitan James Colnett (1753–1806), by sprawdzić czy archipelag nadaje się na bazę dla wielorybników angielskich. Sporządził wówczas pierwsze dokładne mapy nawigacyjne regionu, które opublikowano w 1798 roku. W regionie zastał liczne foki i kaszaloty, które miały tu zarówno swoje żerowiska, jak i tereny godowe.
Od tego czasu przez ponad sto lat – aż do odkrycia w 1819 roku nowych akwenów w pobliżu Japonii – wyspy były wykorzystywane jako źródło mięsa i wody przez wielorybników i łowców fok. Wielorybnictwo było bardzo dochodowym interesem w pierwszej połowie XIX wieku, co spowodowało zdziesiątkowanie nie tylko wielorybów, ale też olbrzymich żółwi z Galapagos. W latach 1811–1844, wielorybnicy mieli zabrać z wysp ponad 15 tys. żółwi, a podczas swojej długiej działalności w regionie zabrali ich najprawdopodobniej 100 tys. W 1890 roku kotiki galapagoskie zostały uznane za wymarłe.
Pod koniec XVIII wieku na Floreanie usytuowano punkt pocztowy – beczkę, do której marynarze z przepływających statków mogli wrzucać listy, a inni w drodze do Stanów Zjednoczonych i Anglii je zabierali. Zatoka, przy której znajdowała się beczka została nazwana "Post Office Bay". Oryginalna beczka uległa zniszczeniu, jednak do dziś znajduje się tu skrzynka pocztowa.
W 1813 roku na wyspy przybyli Amerykanie na pokładzie fregaty „Essex”, którzy z uwagi na toczącą się wojnę z Wielką Brytanią rozprawili się z jej tamtejszą flotą wielorybniczą. Odtąd wielorybnictwo na Pacyfiku stało się domeną amerykańską.
Kapitan fregaty David Porter wypuścił na wyspę Santiago cztery kozy, by się tam pasły. Kozy jednak uciekły, stając się zagrożeniem dla gatunków lokalnych. Porter, jako jeden z pierwszych, opisał różnice pomiędzy żółwiami na poszczególnych wyspach archipelagu.
Galapagos i teoria ewolucji.
Prawdziwy rozgłos wyspy Galapagos uzyskały w XIX w. dzięki wyprawie Charlesa Darwina, który zaokrętował się jako przyrodnik podczas rejsu HMS Beagle na wodach Ameryki Południowej. Beagle przybył na wyspy 15 września 1835 roku. Darwin zbadał cztery wyspy: San Cristóbal (w dniach 17–22 września), Floreanę (24–27 września), Isabelę (29 września – 2 października) oraz Santiago (8–17 października). Podczas 22-dniowego pobytu na wyspach Darwin zebrał okazy 186 gatunków, z czego 97 dotąd nieznanych oraz sporządził szczegółowe opisy geologiczne wysp. W swoich badaniach Galapagos Darwin koncentrował się raczej na geologii niż na biologii wysp.
Wizyta Darwina na Galapagos miała miejsce przed sformułowaniem jego teorii ewolucji. Na poparcie jego teorii ewolucji niejednokrotnie wskazywano zjawiska przyrodnicze, zaobserwowane na archipelagu, w szczególności badania ptaków, które później nazwano ziębami Darwina. Jednak w swoich notatkach z wyprawy Darwin prawie w ogóle o nich nie wspomina. Ponadto Darwin nie oznaczał zebranych okazów łuszczaków według wysp, lecz na podstawie notatek innych uczestników, w tym kapitana Beagle Roberta FitzRoya, przyporządkowywał poszczególne okazy do poszczególnych wysp. Dopiero w okresie późniejszym zdał sobie sprawę z doniosłości swojej kolekcji ornitologicznej z Galapagos w kontekście ewolucji. Ornitolog John Gould (1804–1881) zwrócił mu uwagę, że zebrane okazy ptaków z poszczególnych wysp, uważanych przez Darwina za mieszaninę kacykowatych, grubodziobów i łuszczaków, na tyle różnią się od siebie, że mogą być odrębnymi, choć ze sobą spokrewnionymi, gatunkami zięb, później nazwanych ziębami Darwina. Na podstawie tych i innych obserwacji, Darwin później wysnuł wniosek, że ptaki te miały wspólnego przodka, ale żyjąc na różnych wyspach, rozwinęły się w osobne gatunki.
Osadnictwo.
Około 1807 roku na Floreanie osiadł pierwszy osadnik – Patrick Watkins, nazywany "Irish Pat" z racji swojego irlandzkiego pochodzenia. Watkins miał trudnić się wymianą ziemniaków i tytoniu za rum. Miał również brać niektórych marynarzy w niewolę, a w 1809 roku opuścić wyspę na skradzionej łodzi z kilkoma więźniami. Do Guayaquil w Ekwadorze przybył jednak sam. Historia Watkinsa zainspirowała Hermana Melville’a (1819–1891) do napisania opowiadania „Wyspa Hooda i pustelnik Oberlus”, jednego z dziesięciu szkiców składających się na cykl „Encantadas, czyli Wyspy Zaczarowane”. Floreana i inne wyspy pozostawały niezamieszkane do 1832 roku.
W 1831 roku generał José de Villamil (1789–1866) zlecił analizę potencjału gospodarczego wysp, która wypadła pomyślnie i w 1832 roku de Villamil doprowadził do aneksji Galapagos przez Ekwador. Wyspy zostały zajęte przez wojska ekwadorskie 12 lutego 1832 roku. Dowodzący operacją porucznik Ignacio Hernandez nadal wyspom nowe nazwy, m.in. Floreanie. Również archipelag otrzymał nową nazwę „Archipelago de Ecuador”. Hernandez zarekomendował rządowi Ekwadoru urządzenie na wyspach kolonii karnych, które powstały na Floreanie i San Cristóbal.
Pierwszym gubernatorem wysp został de Villamil, który rozpoczął ich kolonizację. Pierwszymi osadnikami byli żołnierze, którzy przywieźli na wyspy osły, kozy, świnie i bydło domowe i wycięli lasy na Floreanie, by urządzić pastwiska. Zajmowali się zbieraniem porostów do ekstrakcji barwników oraz pozyskiwaniem mięsa i oleju z żółwi, które sprzedawali przepływającym statkom lub odsyłali do kontynentalnego Ekwadoru. De Villamil opuścił Floreanę w 1837 roku, a jego następcą został pułkownik Jose Williams. Kolonizacja wysp zakończyła się niepowodzeniem w 1852 roku.
Kolejne próby kolonizacji podejmowali przedsiębiorcy prywatni, m.in. Manuel Julián Cobos, który założył na San Cristóbal plantacje trzciny cukrowej i kawy. Cobos zginął podczas zamieszek wywołanych przez swoich pracowników, których zmuszał do pracy. Od 1860 roku José Valdizán rozpoczął pozyskiwanie barwników z porostów na Floreanie, co jednak nie trwało długo z uwagi na postęp w produkcji barwników syntetycznych.
W 1893 roku Antonio Gil podjął kolejną próbę kolonizacji Floreany, ale zarzucił plany i podjął wysiłki kolonizacji Isabeli, gdzie założył dwie osady Puerto Villamil i Santo Tomás. W 1905 roku 200 osób mieszkało na Isabeli, zajmując się głównie eksportem siarki i wapnia oraz pozyskiwaniem mięsa żółwi i oleju z ich tłuszczu. Ponadto w różnych okresach czasu (z przerwami) pozyskiwano sól z wody morskiej w zatoce James Bay na wyspie Santiago, która służyła do konserwacji ryb.
W 1925 roku Norwegowie skolonizowali Floreanę i San Cristóbal, a następnie Santa Cruz, zajmując się rybołówstwem. Od 1929 roku na Floreanę zaczęli przyjeżdżać koloniści niemieccy, m.in. berliński lekarz Friedrich Adolf Ritter z partnerką Dore Strauch, kolońska rodzina Wittmerów oraz tajemnicza baronessa Eloise Wagner de Bosquet z towarzyszącymi jej mężczyznami. W 1934 roku wydarzyła się tragedia, która pozostaje niewyjaśniona do dziś, w prasie niemieckiej nazywana "Galápagos-Affäre" (pol. afera Galápagos). Baronessa i jeden z jej towarzyszy zniknęli w niewyjaśnionych okolicznościach, doktor Ritter uległ śmiertelnemu zatruciu pokarmowemu, a ciało innego mieszkańca kolonii zostało znalezione zmumifikowane na Marchenie. Historie te opisały w swoich wspomnieniach Dore Strauch – "Satan Came To Eden" (1943) oraz Margret Wittmer – "Postlagernd Floreana. Eine moderne Robinsonade auf den Galápagos-Inseln". W 2013 roku powstał film dokumentalny "" w reżyserii Dayny Goldfine i Dana Gellera.
Podczas II wojny światowej, ze względu na strategiczne położenie w pobliżu Kanału Panamskiego, rząd Ekwadoru zezwolił USA założyć bazę lotniczą United States Air Force na Baltrze, która została wybudowana w 1942 roku. W 1943 roku stacjonowało tu 2474 wojskowych i 700 cywili, podczas gdy wszystkich osadników na wyspach było wówczas ok. 810 osób. Przybycie tak wielu ludzi zwiększyło zapotrzebowanie na słodką wodę i żywność. Na San Cristóbal zbudowano wodociąg, a wodę na Baltrę transportowano barkami drogą morską. Zbudowano wówczas również pierwsze lotnisko na wyspach. Baza wojskowa została zamknięta w 1946 roku.
W 1944 roku rząd Ekwadoru założył na Isabeli więzienie, w którym w 1958 roku doszło do rebelii, która doprowadziła do zamknięcia placówki i likwidacji kolonii karnych w 1959 roku.
Park Narodowy Galapagos.
Najnowsza historia Wysp Żółwich rozpoczęła się w 1959 roku, gdy powstał Park Narodowy Galapagos, chroniący ponad 97% obszaru archipelagu. Do ochrony wysp w 1959 roku została założona na prawie belgijskim Fundacja Karola Darwina, a w 1964 roku w Puerto Ayora na wyspie Santa Cruz założono Stację Badawczą im. Karola Darwina. W 1965 roku zapoczątkowano program repatriacji żółwi słoniowych, a w 1971 roku odkryto „Samotnego George’a”. W 1984 roku Park Narodowy Galapagos został ogłoszony rezerwatem biosfery UNESCO.
Od 1978 roku wyspy znajdują się na liście światowego dziedzictwa UNESCO, w 2001 roku wpis został poszerzony przez włączenie rezerwatu morskiego.
Rezerwat Morski Galapagos.
W 1974 roku powstał pierwszy plan zarządzania parkiem narodowym (hiszp. "Plan de Manejo del Parque Nacional de Galápagos"), który rekomendował utworzenie morskiej strefy chronionej, obejmującej obszary w pasie 2 mil morskich wokół wysp. W 1986 roku dekretem Nr. 1810-A ustanowiono Rezerwat Zasobów Morskich Galapagos (hiszp. Reserva de Recursos Marinos de Galápagos (RRMG)), obejmujący ochroną wody w pasie 15 mil morskich wokół wysp.
Rezerwat Morski Galapagos (hiszp. "Reserva Marina de Galápagos" (RMG), ang. "Galapagos Marine Reserve" (GMR)) chroniący wody wysp i okalające wyspy powstał w 1998 roku. Obejmuje obszar 133 km² i jest drugim pod względem wielkości tego typu rezerwatem na świecie. Ochroną objęte są wszystkie wody śródlądowe (50 100 km²) oraz wody morskie w pasie 40 mil morskich od brzegu wysp.
Na terenie rezerwatu występuje 2900 gatunków morskich, z czego 25% to gatunki endemiczne. Z uwagi na występowanie licznych wielkich ssaków morskich, w 1990 roku ustanowiono tu sanktuarium wielorybów (hiszp. "Santuario de Ballenas"). W 2016 roku, by chronić największe skupisko rekinów na świecie (największa biomasa ryb koralowych świecie, złożona w głównej mierze z rekinów – średnio 17,5 t ha−¹), wokół wysp Darwin i Wolf utworzono sanktuarium rekinów zajmujące obszar 15 tys. mil kwadratowych. Na terenie sanktuariów wszelkie połowy są zabronione – 32% wód wokół Galapagos jest chronionych przed jakąkolwiek działalnością rybołówczą.
Rybołówstwo przemysłowe jest zabronione na terenie rezerwatu na mocy ustawy z 1998 roku. Dozwolone jest rybołówstwo tradycyjne przez lokalnych rybaków. Działalność ta przyczyniła się do redukcji liczby osobników w obrębie wielu gatunków, m.in. strzykwy "Isostichopus fuscus" oraz homara "Panulirus penicillatus". Połów strzykw był wyjątkowo lukratywny i przyciągnął w latach 90. XX wieku wielu rybaków z kontynentalnej części Ekwadoru. Problemem jest kłusownictwo i nielegalne połowy rekinów w celu pozyskania ich płetw cenionych na rynku azjatyckim.
Z uwagi na wyczerpywanie zasobów morskich, w latach 2007–2010 wyspy Galapagos były umieszczone na liście zagrożonego dziedzictwa światowego UNESCO.
Gospodarka.
Turystyka.
Turystyka jest głównym źródłem dochodu dla prowincji Galapagos, a jednocześnie największym zagrożeniem dla środowiska wysp. Jeszcze w 1974 roku plan zarządzania turystyką w regionie ustanawiał maksymalną liczbę turystów rocznie na 12 tys. Liczba turystów jednak stale rosła, a większość zysków z turystyki pozostawało w rękach operatorów turystycznych – w okresie 1999–2005, kiedy liczba odwiedzających wyspy rosła w tempie ok. 14% rocznie, dochód na osobę rósł w tempie mniej niż 2% rocznie, a wzrost ten był w większej mierze spowodowany zmniejszeniem liczby ludności niż rzeczywistym wzrostem dochodu. Turystyka związana z morzem daje zatrudnienie ponad dwóm trzecim wszystkich pracujących na wyspach, przynosząc dochód 178 milionów USD rocznie.
W 2013 roku wyspy odwiedziło ponad 204 tys. turystów – 13% więcej niż w roku poprzednim, a w 2014 roku ponad 215 tys. – 6% więcej niż w 2013 roku. Najwięcej turystów przybywa z kontynentalnego Ekwadoru (31%), Stanów Zjednoczonych (29%), Kanady (5%), Wielkiej Brytanii, Argentyny i Niemiec (4%), Australii (3%), Szwajcarii i Francji (2%).

</doc>
<doc id="111750" url="https://pl.wikipedia.org/wiki?curid=111750" title="Klitemnestra">
Klitemnestra



</doc>
<doc id="111751" url="https://pl.wikipedia.org/wiki?curid=111751" title="Kadłubiec">
Kadłubiec

Kadłubiec (dodatkowa nazwa w j. niem. Kadlubietz) – wieś w Polsce położona w województwie opolskim, w powiecie strzeleckim, w gminie Leśnica.
W latach 1975–1998 miejscowość położona była w województwie opolskim.
Historia.
W II połowie XIII wieku Poltek z Szybowic, ówczesny właściciel Kadłubca, przekazał miejscowość klasztorowi cystersów w Jemielnicy. Po śmierci Poltka ok. 1299, jego synowie Jaksa i Teodoryk odzyskali dobra. Pierwszy raz wioskę Kadłubiec wymieniono w dokumencie z 1302 roku jako „Katlubez”. W XVII wieku miejscowość ta została odnotowana jako „Kadlubietz” oraz „Kadlubiecz”. W 1783 roku w Kadłubcu znajdowały się: folwark, młyn i chłopskie zagrody. W roku 1817 jako właściciel Kadłubca występuje major von Thun z Wysokiej. W 1843 r. były tutaj trzy budynki przemysłowe (w tym wapiennik). W 1936 roku dotychczasową nazwę urzędową wsi Kadlubietz zastąpiono nazwą Annatal. Do obiektów zabytkowych na terenie Kadłubca należą wiatrak typu holenderskiego i murowana kaplica.
Liczba mieszkańców Kadłubca.
1783: 144 mieszkańców
1817: 184
1861: 564
1910: 643
1939: 629
1996: 452

</doc>
<doc id="111753" url="https://pl.wikipedia.org/wiki?curid=111753" title="Tautomeria">
Tautomeria

Tautomeria (zwana też dawniej "desmotropią") – rodzaj przemiany izomerycznej, w której dany związek chemiczny występuje w dwóch formach (zwanych "tautomerami") zawierających tę samą liczbę tych samych atomów w cząsteczce, ale inaczej z sobą połączonych, zgodnie z ogólnym schematem:
Niektóre tautomery mogą przechodzić jedne w drugie na skutek spontanicznej reakcji wewnątrzcząsteczkowej bez jakiegokolwiek udziału innych cząsteczek. Często na równowagę tautomeryczną ma wpływ środowisko – zwłaszcza temperatura, pH i stężenie. W chemii organicznej najczęściej spotykanym rodzajem tautomerii jest prototropia, która polega na przeskoku atomu wodoru (R=H), z bardziej elektroujemnego atomu (tlenu, azotu, siarki) na atom węgla, lub też odwrotnie z atomu węgla na atom bardziej elektroujemny. Jeżeli tautomeria dotyczy wiązania C–H, to w większości przypadków równowaga przesunięta jest w stronę związku, w którym labilny atom wodoru jest związany z węglem.
Wybrane równowagi tautomeryczne.
Tautomeria keto–enolowa (enolizacja).
Atom wodoru (H) przyłączony do atomu węgla (C) (w formie ketonowej) migruje na atom tlenu (O), na skutek czego grupa karbonylowa zostaje przekształcona w grupę hydroksylową i tworzy się podwójne wiązanie węgiel-węgiel (C=C). Zgodnie z zasadą, że trwalszy jest związek, w którym labilny atom wodoru znajduje się przy węglu, powstający enol występuje zazwyczaj w równowadze w znacznie mniejszym stężeniu niż wyjściowy keton.
Tautomeria iminowo–enaminowa.
Iminy (zasady Schiffa) ulegają tautomerii przez migrację atomu wodoru (H) związanego z atomem węgla (C) na atom azotu (N) tworząc enaminy. Podobnie jak w przypadku ketonów, forma iminowa zdecydowanie dominuje nad formą enaminową.
Tautomeria kwasu fosfonowego i jego estrów.
Zarówno sam kwas, jak i jego mono- i diestry występują prawie całkowicie w formie "H"-fosfonianowej. Siłą napędową takiego położenia równowagi fosforyn – "H"-fosfonian jest zysk energetyczny z wytworzenia ugrupowania fosforylowego P=O.
Wiązanie P-H można łatwo obserwować za pomocą 31P NMR (charakterystyczna stała sprzężenia P–H rzędu 600–800 Hz). Forma fosforynowa jest zazwyczaj poniżej granicy detekcji NMR. O jej istnieniu świadczą jednak reakcje możliwe jedynie dla formy posiadającej wolną parę elektronową na atomie fosforu. Forma fosforynowa może też zostać ustabilizowana poprzez związanie w kompleks z metalem przejściowym, np. platyną.
Znane są również inne rodzaje tautomerii, np. amidowo-imidowa lub nitrowo-aci-nitrowa.

</doc>
<doc id="111754" url="https://pl.wikipedia.org/wiki?curid=111754" title="Skamandrios">
Skamandrios



</doc>
<doc id="111755" url="https://pl.wikipedia.org/wiki?curid=111755" title="Astyanaks">
Astyanaks

Astyanaks – w mitologii greckiej syn Hektora i Andromachy; był także nazywany przez ojca Skamandriosem (od boga rzeki Skamander, która opływała Troję).
Aby uniemożliwić spełnienie się przepowiedni, według której Astyanaks miał odbudować Troję po jej zniszczeniu przez zdobywców, Odyseusz (według innej wersji Neoptolemos) zabił go zrzucając z murów miejskich.

</doc>
<doc id="111756" url="https://pl.wikipedia.org/wiki?curid=111756" title="Jeziorka Duszatyńskie">
Jeziorka Duszatyńskie

Jeziorka Duszatyńskie – nazwa dwóch, w przeszłości trzech, jezior osuwiskowych znajdujących się na zachodnich zboczach Chryszczatej w pobliżu wsi Duszatyn, jedna z większych osobliwości przyrodniczych Bieszczadów.
Historia powstania.
Jeziorka powstały na skutek oderwania się i obsunięcia zachodniego zbocza Chryszczatej w tzw. Steciw Lesie 13 kwietnia 1907, w przeddzień Wielkanocy. Powstałe osuwisko spowodowało zatamowanie odpływu potoku Olchowatego (dopływ Osławy) w kilku miejscach, tworząc naturalne zapory, a następnie napływu wody z kulminacji Chryszczatej i Mikitowej. Do osunięcia zbocza doszło po wiosennych roztopach i ulewnych deszczach.
Utworzyło się też kilka oczek, rozrzuconych w zagłębieniach terenu. Z czasem jednak oczka te zanikły, podobnie jak trzecie z jeziorek. W latach 20. XX wieku powierzchnia zbiorników była dwukrotnie większa, ulegały jednak stopniowemu zamulaniu przez wpływające potoczki.
W 1957 teren ten uznano za obszar chroniony, tworząc rezerwat przyrody „Zwiezło” o powierzchni 2,2 ha.
Charakterystyka osuwiska.
Osuwisko zostało nazwane „Zwiezło” (od ludowego powiedzenia, że „zwiezło kawał góry”). Uznawane jest za największe rozpoznane w polskich Karpatach (szacuje się, że przemieszczeniu uległo około 12 mln m³ ziemi) oraz drugie, po Osuwisku Szklarki w Szymbarku, pod względem powierzchni (około 36 ha). Jego długość wynosi ponad 2 km. W jego topografii wyróżnia się trzy części:
Niszę od rynny oddziela, maskowany zwietrzeliną, próg wysokości około 10 m, zbudowany z bardziej odpornego piaskowca. Łamały się na nim bloki skalne wpadające do rynny, co spowodowało powstanie u jego podnóża głębokiego wydrążenia, które nazwano „diabelskim młynem”.
Parametry jeziorek.
W obrębie języka osuwiskowego powstały trzy małe jeziora:
Wygląd obecny.
W toni wodnej można zauważyć korzenie i kikuty pni drzew zniszczonych przez osuwisko i zalanych przez wody potoku. Powyżej zbiorników można dostrzec wyraźne, choć już zarośnięte lasem, ślady potężnej rynny osuwiskowej.
Legendy związane z jeziorkami.
Okoliczni mieszkańcy uważali to miejsce za zaczarowane, a przyczyny powstania osuwiska wiązała z działaniem rozsierdzonego diabła, który rzucił ognistą kulę, czyniąc spustoszenie. Inna legenda przyczynę powstania osuwiska widziała w upadku meteorytu.
Podczas kataklizmu przerażeni mieszkańcy pobliskiej wsi Duszatyn, podejrzewając koniec świata, spakowali pośpiesznie dobytek i uciekli do pobliskich wsi Smolnika i Prełuk, gdzie w cerkwi uderzono w dzwony na trwogę. Według niektórych, to drżenie ziemi, wywołane osuwaniem się mas skalnych, spowodowało bicie dzwonów w pobliskich świątyniach.
Szlaki piesze.
Jeziorka od powstania budziły zainteresowanie turystów. W 1935 na Chryszczatą wytyczono (wtedy niebieski) szlak pieszy. Obecnie jest to:
Cztery razy (w latach 1952, 1952, 1957 i 1960) wędrował tędy wraz z grupą przyjaciół i młodzieży Karol Wojtyła, trzykrotnie tu biwakując.

</doc>
<doc id="111758" url="https://pl.wikipedia.org/wiki?curid=111758" title="Argo (mitologia)">
Argo (mitologia)

Argo (gr. Argṓ, od imienia budowniczego – Argosa) – w mitologii greckiej okręt Argonautów.
Był pierwszym greckim statkiem żaglowo-wiosłowym (jeden żagiel i 50 wioseł), który zbudował Argos, przy pomocy Ateny dla Jazona, wyruszającego do Kolchidy po złote runo. Jego załogę stanowili Argonauci. Okręt został poświęcony jako wotum Posejdonowi, a następnie przemieniony w gwiazdozbiór.
W połowie 2008 roku w Koryncie powstała replika statku. Celem budowy było zebranie przedstawicieli z 27 państw członkowskich Unii Europejskiej i pokonanie trasy dawnych Argonautów. Jednak ze względu na brak bezpiecznej drogi przez terytorium Turcji nie było to możliwe. Wobec tych utrudnień załoga chciała przepłynąć trasę 2222 km (1200 Mm) z Wolos (dawnego Jolkos) do Wenecji.
Jeden z gwiazdozbiorów nosił nazwę Argo ("Argo Navis").
Jeden z kanionów Charona nazwano Argo Chasma na cześć okrętu.

</doc>
<doc id="111759" url="https://pl.wikipedia.org/wiki?curid=111759" title="Ate">
Ate

Ate (gr. "Átē", łac. "Nefas", "Error") – w mitologii greckiej córka Zeusa albo (w innych mitach) córka bogini niezgody Eris.
Jest uosobieniem zaślepienia prowadzącego do zbrodni, jak i kary za złe czyny. W teatrze antycznym jeden z elementów koncepcji tragizmu: „pycha”, „zaślepienie”.
Według mitu została wygnana z Olimpu i krążyła stale nad głowami śmiertelników. Za Ate podążały Litai („błagania”), chrome córki Zeusa, które usiłowały naprawić wyrządzone przez nią zło.

</doc>
<doc id="111761" url="https://pl.wikipedia.org/wiki?curid=111761" title="Atamas">
Atamas

Atamas (gr. Athámas, łac. Athamas) – w mitologii greckiej król Orchomenos w Beocji.
Był synem tesalskiego władcy Eola (Ajolosa) i Enarety, wnukiem Hellena. Z nimfą Nefele miał syna Fryksosa i córkę Helle. Gdy po jej porzuceniu (lub śmierci) poślubił Ino, macocha zamierzała się ich pozbyć. W obliczu zagrożenia Nefele we śnie nakłoniła swe dzieci do ucieczki, zsyłając im uskrzydlonego baranka o złotym runie, który uniósł rodzeństwo do Kolchidy.
Ze związku z Ino król miał dwóch synów – Learchosa i Melikertesa, poza tym oboje wychowywali urodzonego z jej siostry Semele małego Dionizosa (syna Zeusa), narażając się tym na gniew zazdrosnej Hery. Za pośrednictwem erynii Tyzyfone dotknąła ona Atamasa szaleństwem, wskutek czego zgładził on starszego z synów, a młodszego wraz z matką doprowadził do samobójczej śmierci w morzu. Po tej tragedii zbiegł z Orchomenos i osiedlił się w Epirze; według innej wersji mitu miał założyć Atamanię w kraju Lapitów. 
Jako postać występuje na nielicznych malowidłach wazowych.

</doc>
<doc id="111764" url="https://pl.wikipedia.org/wiki?curid=111764" title="Atrydzi (mitologia)">
Atrydzi (mitologia)

Atrydzi – w mitologii greckiej potomkowie króla Myken, Atreusa. Cały ród Atrydów obciążony był klątwą, jaką rzucili bogowie po popełnieniu przez protoplastę rodu, Atreusa, licznych okrutnych zbrodni w walce o tron mykeński. Synami Atreusa byli Agamemnon i Menelaos. Pierwszy zginął z ręki swej żony Klitajmestry (jego małżeństwo, do którego doszło w wyniku zbrodni, również było przeklęte). Bogowie przebaczyli dopiero synowi Agamemnona, Orestesowi i zdjęli klątwę z rodu.

</doc>
<doc id="111765" url="https://pl.wikipedia.org/wiki?curid=111765" title="Ino">
Ino

Ino (gr. Inṓ, łac. "Ino") – w mitologii greckiej królewna tebańska, córka Kadmosa i Harmonii, druga żona beockiego króla Orchomenos Atamasa, macocha Fryksosa i Helle, matka Learchosa i Melikertesa.
Pragnąc pozbyć się swych pasierbów, najpierw doprowadziła do zmarnowania sparzonego wrzątkiem ziarna siewnego i wywołanej tym klęski nieurodzaju, a następnie sfałszowała orzeczenie wyroczni delfickiej, wymuszając na małżonku złożenie przebłagalnej ofiary z jego dzieci. Ich matka Nefele zesłała im uskrzydlonego baranka o złotym runie, który uniósł rodzeństwo, ratując im życie. 
Ostatecznie zemstę na niej wywarła Hera, która zazdrosna o Dionizosa, syna Semele, pozostającego pod opieką Ino i Atamasa, zesłała na króla atak szału, w którym zabił Learchosa, gdy Ino wraz z młodszym Melikertesem ratowała się ucieczką, w końcu rzucając się do morza. Oboje zostali tam zamienieni w dobroczynne bóstwa morskie – Leukoteę i Palajmona. Mit ten Eurypides wykorzystał w (niezachowanej w całości) tragedii "Ino".
Nieliczne były jej przedstawienia w greckim malarstwie wazowym. Twórcą kantaty zatytułowanej jej imieniem był Johann Christian Bach.

</doc>
<doc id="111766" url="https://pl.wikipedia.org/wiki?curid=111766" title="Leukotea">
Leukotea



</doc>
<doc id="111770" url="https://pl.wikipedia.org/wiki?curid=111770" title="Enaminy">
Enaminy

Enaminy – aminy, w których grupa aminowa (NR/3; R = grupa alkilowa lub atom wodoru) jest przyłączona bezpośrednio do atomu węgla połączonego podwójnym wiązaniem z innym atomem węgla.
Enaminy pierwszo- (C=C-NH2) i drugorzędowe (C=C-NRH) są z natury nietrwałe i nie można ich otrzymać w formie czystej, gdyż ulegają samoistnej reakcji tautomeryzacji do odpowiedniej iminy:
Enaminy trzeciorzędowe (C=C-NR2) są natomiast trwałe. Otrzymuje się je w tej samej reakcji co iminy, tj. w wyniku aminowania ketonów i aldehydów z użyciem aminy drugorzędowej:
Enaminy trzeciorzędowe zostały otrzymane po raz pierwszy przez Gilberta Storka w 1954 roku. Związki te są stosowane w syntezie organicznej do alkilowania i acetylowania aldehydów i ketonów.

</doc>
<doc id="111771" url="https://pl.wikipedia.org/wiki?curid=111771" title="Lista procesorów AMD">
Lista procesorów AMD

Ten artykuł przedstawia listę procesorów firmy AMD, uporządkowaną według rodziny.

</doc>
<doc id="111772" url="https://pl.wikipedia.org/wiki?curid=111772" title="Porfiryny">
Porfiryny

Porfiryny – organiczne związki heterocykliczne składające się z czterech pierścieni pirolowych, połączonych mostkami metinowymi w makrocykliczny układ sprzężonych wiązań podwójnych. Pod względem budowy cząsteczki wszystkie związki z tej grupy są pochodnymi najprostszej porfiryny zwanej porfiną.
Właściwości.
Płaski pierścień porfirynowy i spełnienie reguły Hückla nadają porfirynom charakter aromatyczny, zawierają 18 zdelokalizowanych elektronów typu formula_1 Intensywnie absorbują promieniowanie elektromagnetyczne – pasmo absorpcyjne porfiryn dzieli się na bardzo intensywne tzw. "pasmo Soreta" w bliskim ultrafiolecie i mniej intensywne cztery tzw. pasma Q w zakresie widzialnym. Są rozpuszczalne w wodzie. Mają intensywną fioletową barwę, zarówno jako ciała stałe, jak i w roztworach. W środowisku kwasowym przyjmują barwę zieloną, co jest wynikiem protonowania atomów azotu pierścieni pirolowych. Roztwór protoporfiryny IX (ooporfiryny), którą można wyizolować ze skorupki jaja kurzego, intensywnie fluoryzuje w świetle UV.
Produktami degradacji, która prowadzi do rozerwania pierścienia makrocyklicznego, są np. biliwerdyna i bilirubina. Częściowe uwodornienie prowadzi do powstania chloryn (chlorofil).
Występowanie.
Związki te występują głównie w hemoproteinach (np. hemoglobina, chlorofile, cytochromy, katalaza), a także w ludzkich odchodach (koproporfiryna) i moczu chorych na porfirię (uroporfiryna). W piórach ptaków z rodziny turakowatych występuje, niespotykany nigdzie indziej w świecie zwierząt, czerwonofioletowy barwnik zaliczany do tej grupy – turacyna. U niektórych zwierząt porfiryny są biorą udział w aktywacji hormonów przysadki (np. odpowiedzialnych za ruję). Związki te, występując na powierzchni ciała niektórych ślimaków oraz parzydełkowców, pełnią także funkcję fotoreceptorów.
Zastosowania.
Syntetyczne porfiryny są szeroko stosowane jako ligandy w związkach kompleksowych wykorzystywanych do katalizy i badań modelowych. Są też stosowane jako czynniki uczulające przy fotodynamicznej terapii przeciwnowotworowej ("Photodynamic Teraphy" – PDT).

</doc>
<doc id="111773" url="https://pl.wikipedia.org/wiki?curid=111773" title="Itys">
Itys

Itys – w mitologii greckiej syn Prokne i Tereusa.
Został zabity przez swą matkę i jej siostrę Filomelę i podany w potrawie swemu ojcu – był to akt zemsty na Tereusie po tym, jak uwiódł Filomelę i uciął jej język, aby o zdradzie nie dowiedziała się Prokne.

</doc>
<doc id="111775" url="https://pl.wikipedia.org/wiki?curid=111775" title="Walsch">
Walsch



</doc>
<doc id="111776" url="https://pl.wikipedia.org/wiki?curid=111776" title="Prokne">
Prokne

Prokne – w mitologii greckiej żona Tereusa, króla Daulis w Fokidzie, matka Itysa, siostra Filomeli.
Tereus uwiódł Filomelę i uciął jej język, aby o zdradzie nie dowiedziała się Prokne. Filomela utkała peplos, w którego deseniu umieściła słowa – klucz, dzięki którym Prokne dowiedziała się o losie siostry. Mszcząc się siostry zabiły Itysa i podały jego ciało w potrawie Tereusowi.
Dzięki wysłuchaniu ich błagań bogowie dopomogli uniknąć im gniewu Tereusa, zamieniając je w ptaki: Prokne zamieniona została w jaskółkę, a Filomela w słowika. Tereus został zmieniony w dudka. Czasami zamiana jest podawana odwrotnie: Filomela zostaje zamieniona w jaskółkę, a Prokne w słowika.

</doc>
<doc id="111777" url="https://pl.wikipedia.org/wiki?curid=111777" title="Filomela">
Filomela

Filomela – w mitologii greckiej siostra Prokne, żony króla Daulis w Fokidzie Tereusa.
Tereus zgwałcił Filomelę i uciął jej język, aby o zdradzie nie dowiedziała się Prokne. Filomela utkała peplos, w którego deseniu umieściła słowa – klucz, dzięki którym Prokne dowiedziała się o losie siostry. Mszcząc się siostry zabiły Itysa – syna Prokne i Tereusa – i podały jego ciało w potrawie Tereusowi.
Dzięki wysłuchaniu błagań sióstr bogowie dopomogli uniknąć im gniewu Tereusa, zamieniając je w ptaki: Prokne zamieniona została w słowika, a Filomela w jaskółkę. Tereus zamieniony został w dudka. Czasami zamiana jest podawana odwrotnie: Filomela zostaje zamieniona w słowika, a Prokne w jaskółkę, ta wersja występuje w Metamorfozach Owidiusza.

</doc>
<doc id="111778" url="https://pl.wikipedia.org/wiki?curid=111778" title="Tereus">
Tereus

Tereus – w mitologii greckiej syn Aresa, król Daulis w Fokidzie, mąż Prokne, ojciec Itysa.
Tereus uwiódł siostrę żony, Filomelę, i uciął jej język, aby o zdradzie nie dowiedziała się Prokne. Filomela utkała peplos, w którego deseniu umieściła słowa-klucze, dzięki którym Prokne dowiedziała się o losie siostry. Mszcząc się, siostry zabiły Itysa – syna Prokne i Tereusa – i podały jego ciało w potrawie Tereusowi.
Dzięki wysłuchaniu błagań sióstr bogowie dopomogli uniknąć im gniewu Tereusa, zamieniając je w ptaki: Prokne zamieniona została w słowika, Filomela w jaskółkę. Tereusa zamienili w dudka.

</doc>
<doc id="111779" url="https://pl.wikipedia.org/wiki?curid=111779" title="Doświadczenie Younga">
Doświadczenie Younga

Doświadczenie Younga – eksperyment polegający na przepuszczeniu światła spójnego przez dwie blisko siebie położone szczeliny i obserwacji obrazu powstającego na ekranie. Wskutek interferencji na ekranie powstają jasne i ciemne prążki w obszarach, w których światło jest wygaszane lub wzmacniane.
Warunek powstania maksimum:
Warunek powstania minimum:
gdzie:
Eksperyment potwierdził falową naturę światła i stanowił poważny argument przeciwko korpuskularnej koncepcji światła, której zwolennikiem był Isaac Newton. Po raz pierwszy eksperyment ten wykonał w pierwszych latach XIX w. fizyk angielski Thomas Young.
Bardziej widowiskowy i łatwiejszy sposób wykonania tego doświadczenia polega na użyciu siatki dyfrakcyjnej, czyli płytki ze szkła, na której gęsto zarysowane są rysy pełniące rolę przesłon pomiędzy szczelinami. Obraz interferencyjny widoczny w tym przypadku na ekranie jest znacznie wyraźniejszy i jaśniejszy niż przy użyciu jedynie dwóch szczelin.
Thomasa Younga zainspirowały obserwacje fal na wodzie pochodzących z dwóch różnych źródeł – ich wzajemne wzmacnianie się i osłabianie. Chcąc wykonać podobny eksperyment z użyciem światła, użył nieprzezroczystego materiału (papieru) o niewielkiej grubości. Do uzyskania spójnego światła Young przepuścił światło słoneczne najpierw przez pojedynczy mały otwór. Światło to, zgodnie z zasadą Huygensa rozchodziło się w postaci fali kulistej, a następnie docierało do kawałka papieru, który dzielił je na dwa promienie. Różnica faz promieni dochodzących do obu szczelin była cały czas jednakowa dla danej częstotliwości, a zatem były to fale spójne. Po przejściu po obu stronach papieru, promienie rozprzestrzeniały się (znów zgodnie z zasadą Huygensa) i oświetlały ekran tworząc na nim kolorowe prążki interferencyjne.
Mechanika kwantowa.
Doświadczenie w swojej pierwotnej formie nie budziło wielkich kontrowersji w świecie fizyki, jednak późniejsze jego modyfikacje i interpretacja w świetle mechaniki kwantowej postawiły przed fizykami znaki zapytania. Okazało się bowiem, że nawet pojedyncze fotony przechodzące przez szczeliny, tworzyły za szczelinami na światłoczułym materiale wzór interferencyjny. Typowo falowe zjawisko interferencji światła w połączeniu z jego kwantową naturą stało się przyczynkiem do zrozumienia podstaw mechaniki kwantowej – zasady nieoznaczoności i dualizmu korpuskularno-falowego.
W kwantowo-mechanicznym podejściu efekt interferencji spowodowany jest nakładaniem się funkcji falowej opisującej stan fotonu.
Wyprowadzenie wzoru.
Od punktów A i C oba promienie mają do pokonania taką samą drogę. Zatem różnica dróg dla obu promieni jest równa BC = formula_8 Z prostokątnego trójkąta ABC można wyznaczyć formula_9
Wzmocnienie nastąpi, gdy formula_9 będzie równa całkowitej wielokrotności długości fali formula_6
Wzór ten oznacza, że promienie biegnące pod kątem formula_14 utworzą na ekranie jasny prążek. Liczba k jest rzędem widma.

</doc>
<doc id="111780" url="https://pl.wikipedia.org/wiki?curid=111780" title="Teutoburski Las">
Teutoburski Las



</doc>
<doc id="111781" url="https://pl.wikipedia.org/wiki?curid=111781" title="Telamon (mitologia)">
Telamon (mitologia)

Telamon (gr. "Telamṓn", łac. "Telamon") – w mitologii greckiej syn króla Ajakosa (Eak) i Endeis. Brat Peleusa. Ojciec Ajasa Wielkiego (Ajaksa Wielkiego) i Teukrosa.
Zabił przyrodniego brata Fokosa i razem z bratem został wygnany z Eginy, osiadł na Salaminie. Tam poślubił Periboeę, córkę Kychreusa, króla wyspy i po śmierci teścia objął tron. Według innych wersji, córka Kychreusa nazywała się Glauke, a Poribea była drugą żoną Telamona. Brał udział w polowaniu na dzika kalidońskiego, towarzyszył Jazonowi jako jeden z Argonautów, i przyjaźnił się z Heraklesem.
Postać Telamona występuje też w operze z muzyką Antonia Vivaldiego i librettem Antonia Salviego "Ercole su'l Termodonte". W tej mitologicznej wersji jest on jednak władcą Itaki i próbuje zdobyć względy Martesji, córki królowej Amazonek, Antiopy.

</doc>
<doc id="111782" url="https://pl.wikipedia.org/wiki?curid=111782" title="Altis">
Altis

Altis – pochodząca z mitologii greckiej nazwa świętego gaju w Olimpii, miejsca postawienia świątyni Zeusa ze słynnym posągiem tego boga wyrzeźbionym przez Fidiasza.
Zobacz też: siedem cudów świata.

</doc>
<doc id="111785" url="https://pl.wikipedia.org/wiki?curid=111785" title="Liczi chińskie">
Liczi chińskie

Liczi chińskie (chiń. 荔枝 "lìzhī"; ang. "lychee, leetchee"), zwane także śliwką chińską, liczi lub bliźniarką smaczną ("Litchi chinensis" Sonn.) – gatunek drzew tropikalnych z rodziny mydleńcowatych ("Sapindaceae"), jedyny przedstawiciel rodzaju liczi ("Litchi"). Pochodzi z rejonu Kambodży, Wietnamu i Filipin, ale jest uprawiany w wielu krajach o ciepłym klimacie. Pierwszym Europejczykiem, który opisał liczi, był polski jezuita Michał Boym (w swojej "Florze sinensis)".
Systematyka.
Liczi chińskie zostało opisane naukowo w 1782 roku przez francuskiego przyrodnika Pierre'a Sonnerata (1748–1814) w książce „"Voyage aux Indes orientales" et à la Chine, fait par ordre du Roi, depuis 1774 jusqu'en 1781”.
Jest to takson monotypowy należący do podrodziny "Sapindoideae", rodziny mydleńcowatych ("Sapindaceae " Juss.), rzędu mydleńcowców ("Sapindales") Dumort., kladu różowych ("rosids").

</doc>
<doc id="111788" url="https://pl.wikipedia.org/wiki?curid=111788" title="Bristol">
Bristol

Bristol (wal. Bryste, IPA /ˈbrɪstəl/) – miasto w południowo-zachodniej Anglii, położone przy ujściu rzeki Avon do Kanału Bristolskiego, 185 km na zachód od Londynu. Z populacją 428,2 tys. mieszkańców (2011) Bristol zajmuje szóste miejsce w Anglii i dziewiąte w Wielkiej Brytanii. Formalnie stanowi on jednolitą jednostkę administracyjną i zarazem samodzielne hrabstwo ceremonialne. Miasto jest największym ośrodkiem regionu South West England. Do nadejścia rewolucji przemysłowej, przez trzy stulecia Bristol był drugim lub trzecim pod względem wielkości angielskim miastem. Podstawą zamożności mieszkańców był port, obecnie przeniesiony z centrum do ujścia Avonu. Miasto szczyci się ponad setką zabytków należących do klasy I, najstarsze pochodzą jeszcze ze średniowiecza. Bristol jest prężnym ośrodkiem kulturalnym, a także naukowym (dzięki swoim dwóm uniwersytetom). W mieście znajduje się najstarszy w Anglii nieprzerwanie działający teatr oraz najstarszy ogród zoologiczny założony poza miastem stołecznym. W XX wieku najważniejszą gałęzią produkcji w Bristolu stał się przemysł lotniczy. Miasto dysponuje też międzynarodowym portem lotniczym.
Granice miasta.
Granice miasta Bristol definiuje się na kilka sposobów:
Położenie geograficzne.
Bristol znajduje się w południowo-zachodniej Anglii w pasie południowo-angielskich nizin, w obniżeniu między wzgórzami Mendip a Cotswold. Miasto położone jest w dolinie rzeki Severn, w jej końcowym odcinku przy ujściu do Kanału Bristolskiego. Leży nad rzeką Avon, ulegającą pływom morskim.
Obszar ujścia rzeki Severn, jak również pobliskie wzgórza i cała kotlina, uformowane są z wapienia. Rzeki Avon i Frome, przebijając się przez wapienne skały, przyczyniły się do powstania charakterystycznego pagórkowatego krajobrazu miasta. Rzeka Avon, płynąca od wschodu, z Bath, uformowała tzw. wąwóz Avon, częściowo wygładzony przez wody lodowcowe po ostatnim zlodowaceniu. Wąwóz niegdyś służył ochronie portu bristolskiego oraz dostarczał miastu materiałów budowlanych. Obszary bezpośrednio otaczające wąwóz są obecnie chronione przez zakaz budownictwa i eksploatacji gospodarczej. Wąwóz stanowi granicę administracyjną miasta Bristol i hrabstwa Somerset.
Klimat.
Bristol, znajdujący się na południu Anglii, jest jednym z najcieplejszych miast Wielkiej Brytanii, ze średnią roczną temperaturą między +10,2 a +12 °C; należy również do najbardziej nasłonecznionych brytyjskich miast: liczba godzin słonecznej pogody waha się pomiędzy 1531 a 1885. Te cechy klimatu miasto zawdzięcza osłaniającym je wzgórzom; położenie w pobliżu Kanału Bristolskiego zwiększa natomiast poziom opadów. Suma opadów wynosi 741 – 1 060 mm rocznie i jest zbliżona do średniej krajowej. Deszcz pada tu przez cały rok, jednak najbardziej deszczowe pory roku to jesień i zima. Miasto znajduje się pod silnym wpływem Oceanu Atlantyckiego, co sprawia, że średnia miesięczna temperatura nigdy nie spada poniżej 0 °C, choć niekiedy zdarzają się również mrozy. Bristol znajduje się w strefie bezśnieżnej, liczba śnieżnych dni w roku wynosi od 0 do 5. Latem przeważają dni ciepłe ze zmiennymi opadami, nasłonecznieniem i zachmurzeniem. Najbardziej zmienna jest wiosna, występują wtedy zarówno wysokie, niemal letnie temperatury, jak i przymrozki.
"Temperatury minimalne i maksymalne w poszczególnych miesiącach i opady w Bristolu"
Środowisko naturalne.
Zanieczyszczenie powietrza w mieście i jego bezpośrednim otoczeniu jest ściśle monitorowane. Najbardziej uciążliwym dla miasta związkiem jest dwutlenek azotu, pochodzący z produkcji przemysłowej. Do niedawna w powietrzu znajdowało się dużo ołowiu; problem zniknął jednak w 2003 po zamknięciu firmy Britannia Zinc. Jakość wód rzek jest monitorowana zarówno pod względem zanieczyszczenia biologicznego, jak i chemicznego; w 2008 stan wód był zadowalający, aczkolwiek ciągle istnieje zagrożenie bakteriami coli. Jak w każdym dużym mieście, w Bristolu istotnym problemem jest hałas. Największe natężenie hałasu drogowego występuje wzdłuż autostrad oraz w dzielnicy Eastville i miejscami przekracza 70 dB. Spośród wszystkich skarg na hałas złożonych przez mieszkańców miasta, 59% dotyczyło hałasu w budynku, związanego głównie z głośnym słuchaniem muzyki. Z innych zagrożeń dla środowiska wymienić należy nielegalne wyrzucanie śmieci; w takich sytuacjach władze miejskie reagują na bieżąco. Miasto walczy również z inwazją zawleczonych roślin i chwastów, rosnących głównie nad wodami. Należą do nich niecierpek gruczołowaty, rdestowiec ostrokończysty i barszcz Mantegazziego. Rośliny te sprowadzono w celach ozdobnych, brak naturalnych wrogów spowodował ich niekontrolowaną inwazję. Walkę z nimi rozpoczęto w 2007.
Na terenie miasta znajduje się 9 rezerwatów przyrody, głównie chroniących drzewostany i ptactwo. W Avonmouth, przemysłowej dzielnicy nad Kanałem Bristolskim znajduje się rezerwat ptactwa wodnego; w Manor Woods ochronie podlega kompleks leśno-łąkowy m.in. ze stanowiskiem czosnku niedźwiedziego. Na terenie rezerwatu występują również chronione w Anglii zimorodki.
Historia.
Prehistoria i czasy rzymskie.
Znaleziska sprzed 60 000 lat dokonane w podbristolskim Shirehampton i St Annes dowodzą, że osadnictwo na tych terenach sięga paleolitu. Młodsze znaleziska w postaci śladów grodzisk, odkryte w pobliżu Leigh Woods i Clifton przy wąwozie Avon, pochodzą z epoki żelaza. W czasach panowania rzymskiego w miejscu współczesnego Bristolu istniała osada "Abona", połączona traktem z Bath. W pobliżu znajdowała się też kolejna osada oraz pojedyncze wille i niewielkie forty rzymskie. Całość miała charakter wiejski, a najbliższym większym ośrodkiem w tamtych czasach było Bath. Zorganizowane miasto o nazwie "Brycgstow" pojawiło się w XI wieku. Jego nazwa w języku staroangielskim oznaczała miejsce z mostem.
Średniowiecze.
Bristol jest wspomniany w Domesday Book (1086) jako "Bristou". Normanowie docenili dogodne dla celów obronnych położenie miasta. Pod ich rządami Bristol zyskał w XI wieku jeden z najpotężniejszych zamków południowej Anglii. Zamek ten odegrał ważną rolę w wojnie domowej po śmierci Henryka I. W 1138 twierdzę chciał zająć Stefan z Blois, jednak uznał ją za niemożliwą do zdobycia. Zamek istniał do XVI wieku.
Bliskość Kanału Bristolskiego i żeglowność Avonu spowodowały, że już w XII wieku miasto stało się poważnym portem, przez który przechodziła duża część towarów z i do Irlandii. W 1247 miasto otrzymało nowy most, który służył aż do 1760. Wówczas wybudowano kolejny most, istniejący do dzisiaj. Ułatwiona komunikacja i handel zaowocowały dalszą ekspansją terytorialną miasta, głównie poprzez wchłanianie pobliskich miejscowości. W ten sposób w 1373 powstało hrabstwo. Miasto rozwijało się także przemysłowo, stając się centrum szkutnictwa i drobnej wytwórczości. Port nadal utrzymywał swoje znaczenie; to stąd w 1497 wyruszyła wyprawa Giovanniego Caboto do Ameryki. W XIV wieku Bristol był czwartym pod względem wielkości miastem w Anglii z populacją szacowaną na 15-20 tys. osób. Po epidemii dżumy w latach 1348-1349 liczba ludności spadła do 10-12 tys. mieszkańców. Podobna wielkość zaludnienia utrzymała się aż do XVII wieku. Pod koniec średniowiecza kupcy przewieźli do miasta i spopularyzowali kwiat firletki chalcedońskiej. Jest ona do dziś nieoficjalnym symbolem miasta.
Czasy nowożytne.
W 1542 w miejsce dotychczas istniejącego opactwa św. Augustyna założono diecezję bristolską Kościoła Anglikańskiego, a sam kościół zyskał rangę katedry. W efekcie miastu został natychmiast nadany status "city". W czasie angielskiej wojny domowej Bristol był okupowany przez rojalistów. Miasto zostało opanowane pomimo umocnienia średniowiecznych fortyfikacji.
Wzrost liczby ludności i uprzemysłowienie miasta związane były z rozwojem brytyjskich kolonii w Ameryce i szybkim wzrostem udziału w handlu niewolnikami. Bristol wraz z Liverpoolem stały się centrum tego handlu. W latach 1700-1807 ponad 2 000 statków z Bristolu przewiozło co najmniej 0,5 mln niewolników z Afryki do obu Ameryk. Rywalizacja z Liverpoolem od około 1760, ograniczenia w handlu morskim w czasie wojen napoleońskich i zakaz handlu niewolnikami w 1807 złożyły się na zacofanie techniczne Bristolu w porównaniu z nowymi centrami przemysłowymi północnej Anglii. W tym czasie rozpoczęła się fala emigracji bristolskich rybaków; początkowo tylko pływali oni do Nowej Fundlandii, by z czasem zakładać tam osady i zostawać na stałe.
Po zerwaniu handlu na skutek wojny z Francją (1793) i zlikwidowaniu w 1807 handlu niewolnikami, miasto podupadło na znaczeniu, przegrywając wyścig z Liverpoolem i centrami przemysłowymi północnej Anglii i West Midlands. W dodatku położenie portu w wąwozie Avon, zbawienne i dające bezpieczeństwo w średniowieczu, stało się uciążliwe pod koniec XVIII wieku wobec występujących codziennie pływów. Utworzenie „pływającego portu”, zaprojektowanego przez Williama Jessopa, ostatecznie nie doszło do skutku. Pomimo to zaludnienie Bristolu wzrosło w przeciągu XIX wieku pięciokrotnie, głównie na fali rewolucji technicznej. Tereny podmiejskie przeszły gwałtowną deruralizację, rozwój miasta wiązał się z rozwojem handlu i nowego przemysłu. Początkowo liczono też na znajdujące się w sąsiedztwie Bristolu niewielkie złoża węgla, lecz ich wydobycie okazało się nieopłacalne, choć powstało niewiele kopalń. Do rozwoju technicznego miasta przyczynił się zwłaszcza inżynier Isambard Kingdom Brunel, który zaprojektował kolej łączącą Bristol i stację London Paddington, dwa pionierskie statki SS Great Britain i SS Great Western, oraz most Clifton Suspension Bridge. Pierwszą kaplicę metodystów w mieście założył w 1739 John Wesley. Na przełomie wieków, w latach 1793-1831 przez miasto przetoczyło się kilka fal strajków w proteście przeciw zbyt wysokiemu mytu na moście miejskim. Strajki miały też miejsce po odrzuceniu paktu reform z 1832.
Czasy najnowsze.
Podczas II wojny światowej Bristol poważnie ucierpiał wskutek nalotów bombowych. Pierwszy nalot miał miejsce 2 listopada 1940 – na miasto zrzucono w sumie 15 000 bomb. 24 listopada zbombardowano szpital św. Piotra i cztery bristolskie kościoły. Burmistrz miasta, Alderman Thomas Underwood powiedział: „Miasto kościołów stało się w jedną noc miastem ruin”. Najdłuższe bombardowanie miało miejsce w nocy z 3 na 4 stycznia 1941 i trwało 12 godzin. Niemcy zrzucili też wówczas największą bombę zwaną „Szatanem”, o wadze 2 000 kg i długości 250 cm (bez stateczników), bomba jednak nie wybuchła. Później zademonstrowano ją podczas obchodów Dnia Zwycięstwa w Londynie.
Po wojnie centrum miasta całkowicie odbudowano w stylu brutalistycznym, z dużą liczbą bloków mieszkalnych i gruntowną rozbudową ulic. Obecnie wyburza się bloki w centrum miasta, zastępując je architekturą postmodernistyczną. Doki przeniesiono do pobliskiego Avonmouth, 11 km od centrum miasta, a odbudowane doki w śródmieściu przeznaczono na użytek małej żeglugi. W 2000 oddano do użytku centrum edukacyjne i wystawowe "@Bristol". Budowa pochłonęła 44,3 mln funtów z funduszy loterii narodowej a 43,4 mln funtów wnieśli partnerzy komercyjni. Przy tej okazji przeprowadzono też renowację dzielnicy przy dokach.
Polityka i administracja.
Rada miejska Bristolu składa się z 70 radnych reprezentujących 35 dzielnic. Na jedną dzielnicę przypada więc dwóch radnych, każdy z nich sprawuje urząd przez cztery lata, przy czym obydwu radnych nigdy nie wybiera się równocześnie. Obecna (2008) rada jest zdominowana przez labourzystów, choć od 2005 zaznacza się również silny wpływ liberałów, na skutek czego lewica sprawuje rządy mniejszościowe. Bristol jako "unitary authority" ma też pięciu własnych deputowanych do Izby Gmin parlamentu brytyjskiego (w 2008 było nimi czterech labourzystów i jeden liberał). Są oni wybierani w czterech okręgach wyborczych: Bristol East, Bristol South, Bristol West oraz Kingswood. Począwszy od następnych wyborów granice okręgów zostaną zmienione tak, aby pokrywały się z granicami hrabstwa.
Hrabstwo ma od czasów średniowiecza wyjątkowy w skali Anglii status. W 1835 hrabstwo przyłączyło niezależne miasto Clifton, a po wprowadzeniu w 1889 nowej jednostki administracyjnej – gminy na prawach hrabstwa ("county borough") – status ten został nadany Bristolowi. Podczas reformy administracyjnej w 1974 przyłączono do miasta na krótko hrabstwo Avon, a w 1996 Avon odzyskał prawa hrabstwa a miastu nadano status "unitary authority".
Demografia.
Ludność.
Statystyki wykonane w 2008 przez Narodowe Biuro Statystyk ustalają zaludnienie Bristolu na 416 900 osób, co daje miastu czterdziestą siódmą pozycję na liście hrabstw ceremonialnych Anglii. Zgodnie ze spisem powszechnym z 2001 w granicach obszaru zabudowanego mieszkało 420 556, a w całym obszarze unitary authority – 551 066 mieszkańców. daje to przy przyjętej powierzchni 104,7 km² gęstość zaludnienia 4 015 osób na kilometr kwadratowy, co jest siódmym pod względem zagęszczenia obszarem w Anglii.
Zgodnie z szacunkami na 2005, 89,3% populacji było białej (średnia dla Wielkiej Brytanii 89,1%), 3,9% stanowili Azjaci (bez Chińczyków, średnia brytyjska 5,3%), 2,8% określało się jako czarnoskórych lub czarnoskórych Brytyjczyków (przy 2,7% w skali kraju), 1,2% to Chińczycy (0,7% w Wielkiej Brytanii).
"Piramida wiekowa dla Bristolu według danych na 2001"
Zatrudnienie.
W 2007 w mieście pracowało 67,9% osób w wieku aktywności zawodowej, co jest wysokim wskaźnikiem w porównaniu z regionem South West England – 60,15, jak i średnią krajową – 62,2%. Liczba osób w wieku produkcyjnym wynosiła 76,7% i była niższa od wskaźnika ogólnobrytyjskiego (78,6%). Najwięcej osób pracowało w usługach, następnie w finansach, administracji publicznej, następnie w hotelarstwie i turystyce. Średni tygodniowy zarobek brutto wynosił 460,1 GBP i był o 1,5 funta wyższy od średniej krajowej. Bezrobocie w 2006 wynosiło 5% i było nieznacznie niższe niż średnia krajowa – 5,2%. Krzywa bezrobocia nie odbiega w ciągu ostatnich dziesięciu lat od wskaźników i tendencji ogólnokrajowych.
Polonia.
W Bristolu działają placówki polonijne, m.in.: Oddział Polski Niepodległej, Poland Bridge Association Bristol, Polska Katolicka Sobotnia Szkoła im Jana Pawła II.
Mniejszości seksualne.
Bristol jest miastem deklarującym pozytywne nastawienie do środowisk LGBT. Władze miasta prowadzą kampanię informacyjną adresowaną do tych środowisk, istnieje specjalna strona internetowa prowadząca poradnictwo i działalność informacyjną zgodnie z polityką równości w różności. W mieście działa 11 stowarzyszeń grupujących homo- i biseksualistów, między innymi serwis zdrowotny i mediacyjny dla par przeżywających kryzys. Działają kluby dla gejów, organizowane są koncerty, imprezy środowiskowe i integrujące.
Religia.
Bristol jest miastem, na którego historii religia odcisnęła duże piętno. Od XVI wieku był siedzibą diecezji i miastem katedralnym, posiadającym status "city". Obecnie najbardziej rozpowszechnioną religią w mieście jest chrześcijaństwo – przyznaje się do niego 60% mieszkańców miasta (72% dla całej Anglii). Jako niewierzący określa się 25 procent mieszkańców (15% w skali kraju), 2% wyznaje islam, żadna inna religia nie ma powyżej procenta. 1,7 procent określiło swą religię jako „rycerz Jedi”, co jest dziewiątym wynikiem w Anglii – oficjalnie nie traktuje się tego jak wyznanie i choć statystyki podają wyniki, nie uwzględniają w klasyfikacji religii.
Kościół anglikański podlega diecezji bristolskiej obejmującej również Swindon, a jej głównym kościołem jest bristolska katedra. Diecezja bristolska kościoła katolickiego, podległa prowincji Birmingham, ma swoją siedzibę w Clifton.
Gospodarka.
Miasto należy do dobrze prosperujących. PKB na głowę wyniósł w 2001 ok. 15,5 tys. £, co jest wartością o 23% większą niż średnia krajowa. Daje to Bristolowi trzecią pozycję w Anglii, po Londynie i Nottingham, piątą w Wielkiej Brytanii i 34. w Unii Europejskiej pod tym względem. Bezrobocie w ostatnich latach spadło i zrównało się ze średnią krajową.
Bristol od zawsze był dużym portem handlowym, głównie w dziedzinie importu tytoniu, do XVIII wieku również handlowano tu niewolnikami. Obecnie jest dużym portem przeładunkowym i największym importerem aut w Wielkiej Brytanii. Po wydzierżawieniu portu w 1991 zainwestowano w niego 330 mln £ i przeładunki wzrosły z 4 mln ton do 12.
Obecnie podstawą gospodarki miasta jest przemysł lotniczy, następnie sektor finansowy, informatyczny oraz turystyka. Przemysł lotniczy daje zatrudnienie ponad 40 000 ludziom i obejmuje nie tylko takie kluczowe firmy jak Rolls-Royce, British Aircraft Corporation, która produkowała Concorde czy Airbus, ale również małe i średnie przedsiębiorstwa. Szacuje się, że 76% dostawców z regionu dla tej gałęzi przemysłu to firmy małe i średnie a ich liczba wciąż wzrasta. Organizacja grupująca podmioty z branży, w 2003 zanotowała podwojenie liczby członków. Dobór kadr opiera się przede wszystkim o absolwentów miejskich uczelni; oba uniwersytety mają wydziały inżynierii lotniczej. Przemysł lotniczy ma w mieście duże tradycje: już w I wojnie światowej używano wyprodukowanych w mieście samolotów Bristol F.2 Fighter, podczas drugiej wojny używano samolotów Bristol Blenheim i Bristol Beaufighter (dlatego właśnie miasto przeszło serię zmasowanych ataków bombowych). W latach pięćdziesiątych przestawiono produkcję na samoloty cywilne. Firma od czasów wojny produkowała również ręcznie wykonywane samochody i autobusy. W 1960 doszło do rozdzielenia się części zakładów i powołania niezależnych firm. Obecnie w mieście znajduje się firma wytwarzająca balony na ogrzane powietrze.
Sektor finansowy zatrudnia 40 tys. pracowników. W mieście działa 400 firm zaawansowanych technologii włącznie z krajowym laboratorium badawczym Hewlett-Packarda. Bristol jest siódmym miejscem pod względem liczby odwiedzin obcokrajowców – do miasta przyjeżdża 9 mln gości.
Nauka i szkolnictwo.
W Bristolu znajdują się dwie wyższe uczelnie: Uniwersytet Bristolski oraz Uniwersytet Zachodniej Anglii (dawniej Politechnika Bristolska, która zyskała status uniwersytecki w 1992). W mieście znajduje się również pięć koledżów, w tym trzy o charakterze religijnym i teologicznym: Trinity College, Wesley College oraz Bristol Baptist College. Miasto dysponuje 129 placówkami nauczania początkowego, siedemnastoma szkołami średnimi i trzema miejskimi placówkami edukacyjno-oświatowymi. Po ścisłym centrum Londynu, Bristol znajduje się na drugim miejscu w Wielkiej Brytanii pod względem nasycenia szkołami niepublicznymi. Między nimi znajduje się Red Maid’s School, założona w 1634 przez Johna Whitsona i będąca najstarszą w Anglii szkołą dla dziewcząt.
Miasto ma duże tradycje naukowe. Uniwersytet Bristolski zalicza się do starszych w Anglii, tak zwanych "red brick universities". W 1900 liczył czterystu studentów i miał jeden z najwyższych odsetków studentek, ok. 35%. W Bristolu pracowali nobliści Paul Dirac (nagroda w 1933 za osiągnięcia w dziedzinie mechaniki kwantowej) oraz Cecil Frank Powell (nagroda w 1950 za fotograficzną metodę obserwacji procesów jądrowych_. W mieście pracował również wybitny dziewiętnastowieczny chemik Humphry Davy. W 2005 angielski kanclerz skarbu uznał ponadczasowe osiągnięcia miasta w dziedzinie nauki i techniki, wymieniając je na liście sześciu „miast nauki” i obiecał sfinansowanie miastu parku nauki na przedmieściu Emerson’s Green kosztem 330 milionów funtów.
Zabudowa i architektura.
Miasto charakteryzuje się zabudową eklektyczną. Można tu znaleźć większość stylów, od średniowiecza aż po najnowsze tendencje w architekturze. W XIX wieku miasto wykształciło swój własny styl, tzw. bristolski styl bizantyjski, którego przykłady przetrwały do dziś.
Architektura średniowieczna.
W średniowieczu istniał w mieście duży zamek normański, który przestał być używany w XVI wieku, kiedy zamieniono go w więzienie. W 1656 Oliver Cromwell nakazał jego zburzenie. Miasto rozwijało się w okolicy zamku, przy Starym Targu ("Old Market"), istniejącym od XII wieku. Najstarszym zachowanym budynkiem w Bristolu jest St James Priory, zbudowany w 1129. Inne przykłady budownictwa średniowiecznego to kościoły Wszystkich Świętych ("All Saints") oraz św. Filipa i Jakuba. Kościół zakonu templariuszy znajduje się obecnie w stanie ruiny. Katedra w Bristolu została zbudowana w 1140 przez Roberta Fitzhardinga, ziemianina bristolskiego. Do dziś przetrwał częściowo kościół St Mary Redcliffe – najstarsze elementy znajdują się w przebudowanym kościele o tej samej nazwie, zarazem najwyższym budynku w mieście.
Architektura czasów Tudorów i Stuartów.
Okres architektury w stylu Tudorów przypadł na czas odbudowy miasta po pladze czarnej śmierci i charakteryzował się budową obiektów świeckich, głównie dworków i pałaców. Przykładem takiego budownictwa jest Ashton Court. Budowano je głównie dla kupców, którzy bogacili się na handlu w porcie bristolskim. Z tego okresu pochodzi Royal Fort, do którego wycofali się rojaliści w angielskiej wojnie domowej. Fort został zdobyty przez parlamentarzystów i zburzony, obecnie częściowo odbudowany, znajduje się w posiadaniu Uniwersytetu Bristolskiego. W okresie tym powstało również kilka kościołów, głównie zbudowanych poza ścisłym centrum miasta. Kupcy fundujący te obiekty nie chcieli dodatkowo zagęszczać i tak już zaludnionego i niezdrowego centrum. Za czasów Stuartów prowadzono dalszą ekspansję terytorialną miasta, budowano również dwory takie jak Goldney Hall i Kings Weston. Okres ten przypada na handel niewolnikami, którego port bristolski był ważnym elementem; handlarze budowali obok posiadłości ziemskich również duże domy w centrum i bezpośrednim otoczeniu. Przykład takiej architektury znaleźć można na Queen Square.
Czasy georgiańskie i wiktoriańskie.
Nowy most, zbudowany w 1732, zagwarantowany został miastu ustawą parlamentarną. Doprowadziło to do konieczności przebudowy części centrum; wyburzono trzydzieści domów bezpośredniej okolicy mostu, kościół św. Mikołaja i tzw. Stary Bajzel ("Old Shambles"). W 1766 Teatr Królewski, najstarszy z nieprzerwanie działających teatrów angielskich, przeniósł się do siedziby Copper’s Hall. Budownictwo świeckie obfitowało w liczne kamienice, takie jak np. Georgian House Hall, w którym mieli się po raz pierwszy spotkać William Wordsworth i Samuel Taylor Coleridge. Początek XIX wieku przypada na okres rozwoju architektury w stylu regencji, charakteryzujący się kolumnami przy wejściu frontowym, trójkątnym zwieńczeniem dachu i lekkością budowy. Z tego okresu pochodzi Victoria Rooms i budynek muzeum miejskiego. Było to jednak tylko wstępem do epatującej bogactwem architektury wiktoriańskiej. Dla Bristolu to okres prosperity i rozwoju terytorialnego, toteż większość budownictwa w tym stylu znajduje się na przedmieściach miasta, głównie w Clifton. Okres ten charakteryzuje się również dużym rozwojem budownictwa dla robotników, głównie na przedmieściach Bristolu.
Z końca dziewiętnastego wieku pochodzi styl w architekturze przemysłowej zwany bristolskim stylem bizantyjskim. Odznaczał się głównie wykorzystaniem polichromicznej cegły i dekoracyjnymi łukami. W stylu tym budowano głównie budynki fabryczne, magazynowe i miejskie. Do dziś zachowały się m.in. Colston Hall i spichlerz (patrz fotografia). Do budowy wykorzystywano piaskowiec wydobywany z okolicy – z niego powstała między innymi stacja Bristol Temple Meads.
XX wiek i architektura współczesna.
Minione stulecie to okres dalszego rozwoju miasta i poszerzania granic. Z początku wieku pochodzi Willis Memorial Building, oddany do użytku w r. 1912, obecnie siedziba uniwersytetu. Budynek, wybudowany w stylu neogotyckim, miał przypominać uniwersyteckie budowle z Oksfordu i Cambridge. Podczas II wojny światowej miasto przeszło szereg bombardowań – między innymi całkowicie zniszczono handlową dzielnicę Broadmead. Po wojnie odbudowano miejsce w stylu brutalistycznym, z przewagą wieżowców i bloków mieszkalnych (patrz panorama miasta). Obecnie odbudowano i zmodernizowano całkowicie Broadmead, niszcząc również powojenne wieżowce.
Transport.
Bristol leży na przecięciu ważnych szlaków drogowych – autostrad M 4 i M 5, jak również linii kolejowych łączących Walię z Londynem i południowy Zachód Anglii z północą i Szkocją. Podstawę transportu lokalnego stanowią autobusy, do celów turystycznych służy linia promowa. Miasto posiada lotnisko międzynarodowe.
Transport kolejowy.
Bristol leży na przecięciu szlaków kolejowych z Cardiff i Swansea do Londynu oraz z Penzance do Birmingham i dalej do Szkocji. Miasto ma również lokalne linie do Avonmouth i Swindon. Na terenie miasta znajdują się dwa dworce kolejowe: Bristol Temple Meads, obsługujący ruch kombinowany samochodowo – kolejowy oraz Bristol Parkway, a także trzynaście przystanków do obsługi ruchu podmiejskiego.
Początki sięgają 1840, kiedy oddano do użytku dworzec Bristol Temple Meads, zaprojektowany i wykonany przez Isambarda Kingdom Brunela. Pierwszy budynek dworcowy, w którym obecnie mieści się Muzeum Imperium Brytyjskiego, jest obecnie najstarszym istniejącym budynkiem dworcowym świata i jest zabytkiem klasy I, zgłoszonym do listy światowego dziedzictwa UNESCO. Istniejący budynek dworca wzniesiono w 1870. Obecnie pod względem obsługi ruchu pasażerskiego znajduje się na 19 miejscu w Wielkiej Brytanii, a 15 poza Londynem. Obsługuje 6 549 000 pasażerów rocznie, a od 2002 liczba podróżnych zwiększyła się o 26 procent
Transport drogowy.
Miasto leży przy przecięciu się autostrad M5 z Exeteru do Birmingham oraz M4 z Londynu do Cardiff i Swansea. Uzupełniają je droga krajowa A32 łącząca M4 z centrum miasta i dzielnicą Ashley Down oraz autostrada M49 z Bristolu do mostu na rzece Severn. W granicach miasta leży duży punkt serwisowy na autostradzie M5 – Gordano. Przez miasto przebiegają trasy autobusów dalekobieżnych wszystkich ważnych linii, łącznie z National Express.
Transport miejski i lokalny.
Miasto nie jest dobrze obsługiwane przez system kolei podmiejskiej, nieracjonalny ze względu na ukształtowanie terenu. Ciężar obsługi ruchu miejskiego spoczywa na autobusach. Linie lokalne obsługuje kilka firm, a dwie największe z nich to "First Travel" i "Wessex Connect". Do celów turystycznych wykorzystywane jest połączenie promowe rzeką Avon do portu w Avonmouth. Mimo położenia na wzgórzach, miasto jest przyjazne dla rowerzystów. W przeciwieństwie do wielu innych miast, jednoślady mogą korzystać z torów autobusowych i kontrpasów. Miasto posiada gęstą sieć dróg rowerowych, zarówno w mieście, jak i o znaczeniu rekreacyjno-turystycznym. W regionie do pracy rowerem dojeżdża 3,6% populacji.
Sposób dojazdu do pracy mieszkańców Bristolu w porównaniu z przeciętną krajową
Transport lotniczy.
Lotniskiem miasta jest Port lotniczy Bristol (BRS/EGGD), znajdujący się na południowych przedmieściach między Bristolem i Nailsea, odnowiony gruntownie w 2001. Możliwe są połączenia z Polską (Katowicami, Poznaniem, Warszawą, Krakowem, Gdańskiem, Łodzią, Wrocławiem, Rzeszowem).
Kultura.
Najstarszym działającym w mieście teatrem i jednocześnie najdłużej nieprzerwanie działającym teatrem Anglii (od 1766) jest Theatre Royal na 400 miejsc. W mieście działa również szkoła teatralna Bristol Old Vic Theatre School, obecnie niezależnie od teatru o tej samej nazwie. Największą sceną miasta jest Bristol Hippodrome, zbudowany w 1912 i mogący pomieścić 1981 widzów, podobną pojemność ma hala koncertowa Bristol Beacon (poprzednio nazwana Colston Hall), zbudowana w bristolskim stylu bizantyńskim. Obie sceny wykorzystywane są do imprez rangi krajowej i ponadregionalnej. Inne sceny teatralne miasta to Tobacco Factory, QEH i znajdujący się w Clifton Redgrave Theatre. W mieście działa 76 spółek teatralnych różnego rodzaju, zrzeszone w związku Bristol Theatre. Największa z nich to Residence, zajmująca się administracją, sprawami logistycznymi i socjalnymi bristolskich teatrów.
Od lat 70. Bristol stał się sceną dla zespołów grających różne odmiany muzyki rockowej, punk rocka, hip-hopu. W mieście działał zespół instrumentalny Pigbag, grający post-punk i osiągając trzecie miejsce na Top20. Z Bristolu pochodzi nurt w hip-hopie trip hop, zwany również "Bristol sound". Reprezentują go zespoły Portishead, Tricky i Massive Attack. Miasto jest również ośrodkiem stylu drum and bass z zespołami Roni Size czy DJ Krust. Miasto przyciągnęło uwagę międzynarodową swą sceną muzyczną na początku lat dziewięćdziesiątych.
Muzeum miejskie Bristolu posiada zbiory obejmujące zbiory eksponatów z historii naturalnej, archeologii, szkło i ceramikę. Muzeum przemysłu i techniki zostało zamknięte w 2006, z perspektywą ponownego otwarcia w 2011. W Bristolu znajduje się również kilka galerii, wystawiających prace współczesnych artystów, prezentuje je tu również bristolski artysta graffiti Banksy. Bristol jest również domem studia animacyjnego Aardman Animations, zdobywcy Oscarów. Ma tu siedzibę zachodni oddział BBC, którego specjalnością są filmy przyrodnicze.
Z Bristolem związani byli poeci Robert Southey i Thomas Chatterton, mieszkali tu również poeci Samuel Taylor Coleridge, który poślubił mieszkankę Bristolu oraz William Wordsworth. W mieście urodził się portrecista Thomas Lawrence oraz aktor filmowy Cary Grant.
Bristol walczył o tytuł Europejskiej Stolicy Kultury w 2008 r., ustąpił Liverpoolowi.
Sport i rekreacja.
Miasto ma dwie zawodowe drużyny piłkarskie; Bristol City F.C., grający w II lidze i czwartoligowy Bristol Rovers F.C. oraz kilka klubów klasy amatorskiej. Najstarszym klubem miasta jest Rovers, który został założony w 1883. Miasto posiada również klub rugby, pierwszoligową drużynę krykieta Gloucestershire C.C.C. oraz klub rugby odmiany rugby league Bristol Sonics. Co roku odbywa się półmaraton, a w 2001 rozegrano tu mistrzostwa świata w półmaratonie. Lekkoatletyka jest domeną kilku klubów sportowych miasta – Bristol West A.C. czy Westbury Harriers. Największą imprezą cykliczną odbywającą się w mieście, organizowaną na błoniach miejskich The Downs, są coroczne zawody balonów na ogrzane powietrze.
Obecnie City rozgrywa swoje mecze na stadionie Ashton Gate w południowej części miasta, mogącym pomieścić 21 000 widzów. Na stadionie odbywają się również duże koncerty rockowe. Obecnie miasto rozpoczęło budowę trzydziestotysięcznego obiektu, który miałby być oddany do użytku w 2011. W Bristolu nie ma hali mogącej pomieścić ponad 10 000 widzów. Rozpoczęto co prawda budowę hali Bristol Arena na tyłach dworca Bristol Temple Meads, który miał być oddany do użytku w 2009, jednak już po rozpoczęciu budowy miasto wycofało się z tych planów wobec niemożliwości uzbierania 86 milionów GBP na budowę obiektu. Prace przygotowawcze kosztowały miasto 13 mln.
Do amatorskiego uprawiania sportu, jak również rekreacji służy sieć dróg rowerowych, łącznie z krajowymi trasami nr 3, 4 i 41, przebiegającymi przez miasto.
Media.
W Bristolu ukazuje się dziennik "Western Daily Press" obejmujący swym zasięgiem nie tylko miasto, ale cały region South West England, popołudniówka "The Evening Post", lokalne wydanie bezpłatnego dziennika "Metro" oraz bezpłatny tygodnik "The Bristol Observer". Wydanie programu telewizyjnego "Venue" zawiera również informacje kulturalne i o najbliższych wydarzeniach. Miasto jest siedzibą oddziału BBC, które stąd nadaje radiowy program miejski i dla hrabstwa Somerset, działają również rozgłośnie prywatne: GWR FM, Kiss 101, Original, Star 107,2 oraz radio społecznościowe BCFM. Działają również dwie rozgłośnie akademickie. W mieście znajduje się siedziba nadawcy publicznego BBC West, produkującego programy telewizyjne oraz opracowującego informacje dla ośrodka centralnego w Londynie.
Tereny zielone.
Na terenie miasta w granicach działania lokalnych władz rośnie 100 000 drzew. W mieście znajdują się trzy duże parki, będące w gestii władz miasta, 26 mniejszych parków i ogród zoologiczny. Istnieje dziewięć rezerwatów przyrody. Największym parkiem miasta jest Ashton Court, znajdujący się na peryferiach miasta, częściowo w granicach Północnego Somersetu i obejmujący powierzchnie 3,4 km². Park towarzyszy dworowi z XV wieku. Został otwarty do publicznego użytku w r. 1959. Po zbudowaniu centrum sportowego wykorzystywany jest do sportu i rekreacji. Znajdują się tam między innymi szlaki dla rowerów górskich. Innym obszarem zielonym jest The Downs, odwiedzany ze względu na wąwóz rzeki Avon i zabytkowy Clifton Suspension Bridge. Obszar dzieli się na dwie części, które znajdują się po różnych stronach wąwozu. Dawniej teren używany do wypasu bydła i pełniący rolę podmiejskich błoni, był własnością stowarzyszenia kupców, obecnie chroni go ustawa parlamentu. The Downs są miejscem spotkań homoseksualistów. W r. 2008 rada miejska ogłosiła chęć wycięcia części krzaków, co zostało odebrane przez organizacje LGBT jako atak na mniejszość seksualną. Inny duży park to Blaise Castle, opisywany przez Jane Austen. jedna z bohaterek określa je jako „najpiękniejsze miejsce w Anglii”. Powierzchnia parku wynosi 2,6 km², a park jest częściowo otwarty dla publiczności. Oprócz zadrzewionych i trawiastych powierzchni znajdują się tam urządzenia sportowo-rekreacyjne. Dla rowerzystów wyznaczono trasę parkową o długości 20 km biegnącą rozebranym torowiskiem między Bristolem a Bath. W 2007 odbyto tam 2 400 000 wycieczek
Ogród zoologiczny.
W Bristolu znajduje się ogród zoologiczny, najstarszy na świecie ogród zbudowany poza stolicą kraju i piąty w ogóle, otwarty w 1836. Zoo zajmuje powierzchnię 5 hektarów i skupia 7155 zwierząt 419 gatunków.
Miasto w kulturze.
Z Bristolu pochodzi idiom „cash on the nail” oznaczający natychmiastową zapłatę. Wzięło się to z czasów, kiedy miasto było dużym importerem tytoniu. Transakcji dokonywano na ulicy Corn Street, na żelaznych pilarach, zwanych w miejskiej gwarze „gwoździami”. W języku potocznym zwłaszcza południowo-zachodniej Anglii występuje powiedzenie „iść na Clifton Suspension Bridge” – chodzi o stan skrajnej rozpaczy grożący popełnieniem samobójstwa. Bristolski most cieszy się złą sławą. Między rokiem 1974 a 1983 skoczyło z niego 127 osób. Most ma miejsce w kulturze z jeszcze innego powodu – tu oddano pierwszy skok na bungee. W muzyce popularnej zwrot „Bristol sound” oznacza trip hop.
W języku polskim brystol to rodzaj cienkiego kartonu technicznego, używanego w kreślarstwie. Nazwa wzięła się z miejsca produkcji tego kartonu w przeszłości. W Warszawie najdroższy i najdłużej działający hotel nosi nazwę Bristol.
Miasta partnerskie.
Partnerstwo z Hanowerem było pierwszym powojennym układem partnerskim między Niemcami a Anglią. Obecnie miasto znajduje się w następujących układach partnerskich:

</doc>
<doc id="111789" url="https://pl.wikipedia.org/wiki?curid=111789" title="Jerzy Robert Nowak">
Jerzy Robert Nowak

Jerzy Robert Nowak (wcześniej również Robert Nowak; ur. 8 września 1940 w Terespolu) – polski historyk, publicysta, doktor habilitowany nauk politycznych, specjalizujący się w problematyce węgierskiej.
W latach 1994–2006 profesor nadzwyczajny w Akademii im. Jana Długosza w Częstochowie. Od 2004 profesor w Wyższej Szkole Kultury Społecznej i Medialnej w Toruniu i w okresie od 2011 do 2013 członek rady naukowej tej uczelni. Publicysta i felietonista Telewizji Trwam, Radia Maryja, „Naszego Dziennika”, „Naszej Polski”, „Tygodnika Głos”, „Niedzieli”, „Mojej Rodziny”, „Warszawskiej Gazety” i „Magna Polonia”, komentator wydarzeń politycznych m.in. na antenie Telewizji Republika, wPolsce.pl i w telewizjach internetowych (Polskie sprawy, wRealu24, Media Narodowe). Założyciel i prezes Domu Ojczystego, Ruchu Przełomu Narodowego i Klubów Patriotycznych.
Autor około 90 książek i niespełna 1900 publikacji prasowych (w tym około 1200 artykułów). Twórca audycji „Minął miesiąc” emitowanej do 28 kwietnia 2013 raz w miesiącu na antenie Radia Maryja i Telewizji Trwam. Honorowy obywatel miasta Jedwabne.
II wojna światowa.
Syn Stefana. W 1943 jego ojciec został aresztowany przez hitlerowców i wywieziony do obozu koncentracyjnego Auschwitz-Birkenau, gdzie został zamordowany. Po śmierci ojca jego matka przeprowadziła się wraz z nim (wtedy 3-letnim dzieckiem) do dziadków do wsi Łobaczew Mały.
PRL.
Lata 50..
Uczęszczał do salezjańskiej szkoły podstawowej z internatem w Rumi koło Wejherowa.
Jako 16-latek wystąpił pod koniec października 1956 na wiecu w Białej Podlaskiej, dostając brawa od paru tysięcy wiecujących. Uhonorowano tak odwagę jego wystąpienia, domagającego się m.in. pełnego wyjaśnienia sprawy zbrodni w Katyniu.
Do Warszawy przyjechał w 1957 ze wsi Łobaczew Mały (pod Terespolem) i rozpoczął studia historyczne na Wydziale Historycznym Uniwersytetu Warszawskiego. Rok wcześniej rozpoczął na własną rękę naukę języka węgierskiego. W październiku 1957 brał wraz ze studentami udział w trzydniowych manifestacjach w obronie zakazanego przez cenzurę czasopisma „Po prostu”.
Lata 60..
Począwszy od listopada 1963 zaczął współpracę z czasopismem studentów Akademii Medycznej w Warszawie „Nowy Medyk”, gdzie publikował m.in. pod pseudonimem Jerzy Kicki. W jednym z tekstów w tym piśmie opisał szczegółowo dyskusję, jaką toczyli młodzi opozycjoniści w klubie Ubab. Artykuł ten trafił do Komitetu Wojewódzkiego PZPR. Z pracy został wyrzucony redaktor naczelny „Medyka”, a władze uczelni zakazały odtąd drukowania autorów z zewnątrz.
Wiosną 1964 został zatrzymany przez SB na 48 godzin za rozpowszechnianie m.in. razem z Adamem Michnikiem otrzymanego od Słonimskiego Listu 34. 8 maja 1965 Prokuratura Wojewódzka w Warszawie umorzyła postępowanie karne. W tym samym roku ukończył studia historyczne na Uniwersytecie Warszawskim
Według informacji podanych przez publicystę Cezarego Łazarewicza na łamach czasopisma „Polityka” Nowak od 1965 publikował w „Polityce”, gdzie krytykował m.in. organizację studiów historycznych (głównie za „nudę, sztampowość i brak kontrowersji w programie nauczania”), postulując zarazem ograniczenie liczby godzin nauczania historii Polski, szczególnie tej sprzed XVIII wieku na rzecz historii ruchu rewolucyjnego. Według Łazarewicza Nowak proponował też, by ukazać „problem oceny roli duchowieństwa katolickiego przyczyniającego się do ugruntowania zacofania społecznego i politycznego”. W czasopiśmie publikował też teksty polityczno-ideowe (np. "Od Cheopsa do Planu 6-letniego"). Okres swojej pracy w „Polityce” opisał w książce "Na przekór skorpionom – wyznania upartego Polaka", gdzie opisuje swój opozycyjny charakter publikacji, twierdząc, że w swoich książkach i publikacjach przemycał informacje faktograficzne, niewygodne dla rzeczników władzy w PRL pod przykrywką w postaci tematyki węgierskiej czy hiszpańskiej. Ostatnie teksty w „Polityce” publikował pod koniec lat 80., stawiając PZPR za wzór Węgierską Socjalistyczną Partię Robotniczą i jej przywódcę Jánosa Kádára, jej reformy gospodarcze oraz węgierski model „socjalizmu z ludzką twarzą”. Pod koniec 1989 przeniósł się do katolickiego czasopisma „Ład”.
W styczniu 1966 rozpoczął pracę w dziale Polskiego Instytutu Spraw Międzynarodowych, gdzie tłumaczył książki z języka węgierskiego, hiszpańskiego i albańskiego. W PISM pracował do 1992.
Lata 70..
W latach 1969–1972 opublikował cztery pozycje książkowe: dwie o Hiszpanii i dwie o literaturze i historii Węgier. Według publicysty Marcina Kowalskiego z „Gazety Wyborczej” w jednej ze swoich książek skrytykował prymasa Węgier kardynała Mindszentyego za antyradziecki nacjonalizm i pochwalił imponujące sukcesy komunistycznych władz węgierskich. W styczniu 1972 obronił w PISM pracę doktorską o Węgrzech (PISM w 1972 uzyskał prawo nadawania stopnia doktora, z którego jako pierwszy skorzystał Jerzy Robert Nowak), a w 1989 pracę habilitacyjną.
Od 1 lutego 1972 do 1 lipca 1974 pracował w Ambasadzie PRL w Budapeszcie jako drugi sekretarz. Istnieją opinie, że praca ta była wyrazem poparcia ówczesnych władz (MSZ), ale i także, że po prostu doceniono kompetencje Nowaka, jako specjalisty od Węgier. Po kłótniach z ambasadorem Jerzym Zielińskim zakończył pracę w ambasadzie i wrócił do PISM. Jak twierdzi Nowak, jego odejście z węgierskiej placówki miało związek z tym, że „nie zgodził się wstąpić do PZPR, tłumacząc to względami religijnymi”.
W 1978 chwalił węgierską politykę kulturalną po 1956: "„Węgierskie publikacje na temat kultury i polityki kulturalnej należały do najbardziej efektywnych przykładów ofensywnego działania ideowego krajów socjalistycznych (…) Dynamiczny i wielostronny rozwój życia kulturalnego WRL (Węgierskiej Republiki Ludowej) w ostatnich dwóch dziesięcioleciach w poważnej mierze ułatwił wytrącenie propagandowego oręża tym działaczom i propagandystom zachodnim, którzy do końca usiłowali szermować argumentem „sprawy węgierskiej” na forum międzynarodowym, eksponować węgierskich opozycyjnych pisarzy itp.”".
W 1978 opublikował książkę, wybór myśli Cypriana Kamila Norwida "Gorzki to chleb jest polskość" i wybór pism gen. Ignacego Prądzyńskiego.
Według dokumentów zarchiwizowanych w IPN (IPN BU 001043/1742) został pozyskany w latach 70. jako Kontakt Operacyjny (KO) o pseudonimie "„Tadeusz”" i współpracował ze Służbą Bezpieczeństwa PRL, informując ją m.in. o sytuacji w Ministerstwie Spraw Zagranicznych. Sam Nowak zaprzecza tym informacjom, wskazując m.in., że w dokumentach nie ma jego podpisu, przy czym należy pamiętać, że od Kontaktów Operacyjnych (KO) nie pobierano pisemnych zobowiązań do współpracy i po werbunku stosowano wobec "KO" mniej restrykcyjne procedury niż w przypadku Tajnych Współpracowników (TW) (np. "KO" udzielał z reguły ustnych informacji).
Lata 80..
W 1980 Telewizja Węgierska poświęciła mu kilkudziesięciominutowy film dokumentalny, w którym przedstawiła jego zasługi dla popularyzacji węgierskiej kultury w Polsce. W 1981 Nowak pisał do „Tygodnika Solidarność” pod pseudonimem „Maron”. Po ogłoszeniu stanu wojennego ponownie publikował w „Polityce”, „Radarze” i „Zdaniu”. Prowadził stałą rubrykę „Pro i Contra” w Tygodniku Demokratycznym.
Na początku lat 80. Nowak założył w PISM koło Stronnictwa Demokratycznego. 20 kwietnia 1989 został wybrany do władz Stronnictwa, a w kilka dni później do jego prezydium (został wiceprzewodniczącym Centralnego Komitetu SD). Był głównym twórcą reformatorskiego warszawskiego programu SD, składającego się z 27 punktów. Mówiły one m.in. o realizacji interesów narodowych, trójpodziale władz, uniezależnieniu administracji państwowej oraz zniesieniu cenzury. Domagał się także odpolitycznienia wojska i milicji. Jego apel w tej sprawie miał ukazać się na łamach Kuriera Polskiego, jednak 17 maja 1989 jego tekst został skonfiskowany przez cenzurę. W tym samym roku został kierownikiem Polsko-Węgierskiej Komisji Podręcznikowej oraz członkiem Zespołu Doradców MSZ.
Był prelegentem w Instytucie Podstawowych Problemów Marksizmu i Leninizmu.
W 1983 nazwał antykomunistyczne postawy Węgrów „antyradzieckim nacjonalizmem”: "„Węgrzy nie zdołali rozwiązać swych problemów własnymi siłami, co bardzo mocno rzutowało początkowo na nastroje społeczeństwa, powodując zwłaszcza przypływ antyradzieckiego nacjonalizmu”".
W 1988 pisząc, o węgierskim powstaniu z 1956, ostro krytykował prymasa Węgier kardynała Józsefa Mindszentego. Powodem był nieprzejednany antykomunizm duchownego: "„Szczególnie jaskrawym przejawem braku rozsądku politycznego i nieprzejednania Mindszentyego było przemówienie wygłoszone przez niego w radiu 3 listopada 1956 r. Przemówienie cechowała arogancja i zadufanie. Mindszenty wyraźnie dystansował się od legalnego rządu Nagya, jako „spadkobierców obalonego reżimu”, równocześnie podkreślając, iż on sam „nie musi zerwać z przeszłością, bo dzięki łasce Boga pozostał taki sam jak przed uwięzieniem”".
III Rzeczpospolita.
W wyborach parlamentarnych w 1989 kandydował do Senatu w województwie warszawskim z ramienia SD pod hasłem "Demokracja naszym wzorem, Robert Nowak senatorem". Za rządów Tadeusza Mazowieckiego bezskutecznie starał się o objęcie funkcji ambasadora na Węgrzech. Krytycznie oceniając politykę rządu, domagał się m.in. przyspieszenia zmian politycznych i ustrojowych w Polsce. Popierał koalicję NSZZ „Solidarność”-SD-PSL, niechętnie odnosząc się do pomysłu sojuszu reformatorów z PZPR z częścią „Solidarności”. W 1992 stracił pracę w PISM i rozpoczął wykłady w Wyższej Szkole Pedagogicznej w Częstochowie.
W wyborach parlamentarnych w 1993 bezskutecznie kandydował do Sejmu z ramienia Porozumienia Centrum w Warszawie, uzyskując 244 głosy. W wyborach samorządowych w 2000 w Warszawie kandydował bezskutecznie z listy „Zgody Warszawskiej”. W wyborach w 2001 bez powodzenia ubiegał się o mandat posła z listy Ligi Polskich Rodzin. W 2005 założył partię Dom Ojczysty, z ramienia której w wyborach parlamentarnych w tym samym roku ubiegał się o mandat senatora w okręgu rzeszowskim. W 2006 jego ugrupowanie zostało wykreślone z ewidencji.
Był związany między innymi ze środowiskiem Radia Maryja. Był tam stałym komentatorem wydarzeń politycznych i często zabierał głos na temat antypolonizmu oraz stosunków polsko-żydowskich. Przez ostatnie lata koncentrował się na dyskusji o polityce wewnętrznej kraju i walce z katolicyzmem w mediach.
Autor artykułów w Encyklopedii „Białych Plam”. Na łamach „Dziennika Katolickiego” oraz „Naszej Polski” szerzej opisywał tematy zawarte w tym dziele naukowym. Na bazie artykułów powstały książki: "Przemilczane świadectwa" i "Za co Żydzi muszą przeprosić Polaków". W 2003 druga z tych pozycji została wydana po angielsku przez przedstawicieli Polonii amerykańskiej.
Był stałym współpracownikiem „Naszego Dziennika”, „Naszej Polski” i „Tygodnika Głos”. Publikował swoje artykuły i felietony także w następujących pismach: „Niedziela”, „Słowo-Dziennik Katolicki”, „Ład”, „Wokanda” i „Tygodnik Solidarność”. Wiele periodyków polonijnych związanych z nurtem Radia Maryja w USA, Kanadzie, Ameryce Południowej, Australii oraz Francji przedrukowywało artykuły Nowaka. Związany był też z konserwatywnym radiem polonijnym w Chicago. Zaowocowało to powtarzającymi się co dwa tygodnie występami w programie prowadzonym przez jednego z prezenterów tej stacji, Wojciecha Wierzewskiego. Od 2000 do 2011 przygotowywał stały, cotygodniowy przegląd prasy z kraju i ze świata w tygodniku katolickim „Niedziela”, w latach 2000–2006 noszący nazwę "Pro i kontra". Był także komentatorem wydarzeń politycznych na antenie Telewizji Republika, głównie w programie „Polityczna kawa” Tomasza Sakiewicza. Ze stacją rozstał się w 2014, gdy kierowanie nią przejął Tomasz Terlikowski, którego często krytykował za podejście do sprawy lustracji duchownych, czy ocenę Radia Maryja. Podobnie w negatywnym tonie wypowiadał się wielokrotnie o obecnej redaktor naczelnej telewizji Dorocie Kani, która opisała jego rzekomą współpracę ze Służbą Bezpieczeństwa w latach 70..
Na przełomie sierpnia i września 2007 w „Naszym Dzienniku” ukazał się trzyczęściowy dodatek pt. „Ukryte oblicze mediów”, w którym Nowak dowodził, że większość mediów wykorzystywanych jest do walki z Kościołem katolickim. Pierwszą część dodatku współtworzył wraz z biskupem Adamem Lepą i dziekanem WSKSiM w Toruniu Pawłem Pasionkiem. Pozostałe części pisał już samodzielnie. Na podstawie tych publikacji w październiku 2007 ukazała się książka autorstwa Jerzego Roberta Nowaka "Walka z Kościołem w mediach. Biała księga", w której poruszył temat ogromnej, według niego, agresji ateistycznej ostatnich lat w Polsce.
W 2007 wyrokiem Sądu Rejonowego Warszawa-Mokotów został skazany na grzywnę 400 zł za przeprowadzenie publicznej zbiórki pieniędzy bez wymaganego zezwolenia.
Od lutego do czerwca 2008 jeździł po Polsce z wykładami, na których ostro krytykował książkę "Strach" Jana Tomasza Grossa i mocno polemizował z treściami w niej zawartymi. Jest twórcą serii artykułów domniemujących agenturalną przeszłość Lecha Wałęsy. Oskarżył także Stefana Niesiołowskiego o donoszenie na kolegów z konspiracyjnej organizacji „Ruch”. W 2008 założył także stowarzyszenie Ruch Przełomu Narodowego.
Pod koniec listopada 2008, gdy Jan Kobylański wytoczył proces o zniesławienie dziewiętnastu politykom i dziennikarzom, Nowak rozpoczął wielką akcję popierającą Kobylańskiego. W jednym z wydań „Naszego Dziennika” ukazał się jego artykuł pt. "40 oszczerstw przeciwko Janowi Kobylańskiemu". Na antenie Radia Maryja obszernie relacjonował rozprawy sądowe „ws. Kobylańskiego”. Sprawa ostatecznie została umorzona.
Kierowane przez niego stowarzyszenie Ruch Przełomu Narodowego przekształciło się jesienią 2010 w partię polityczną, która została zarejestrowana 17 listopada tego samego roku. 11 lipca 2011 jej działacze poinformowali o przystąpieniu do Prawicy Rzeczypospolitej, jednak Nowak nie przystąpił do tego ugrupowania. Kilka dni później RPN został wykreślony z ewidencji partii politycznych.
W latach 1994–2006 był profesorem nadzwyczajnym w Akademii im. Jana Długosza w Częstochowie i od 2004 jest profesorem w WSKSiM w Toruniu, gdzie w okresie od 2011 do 2013 wchodził w skład rady naukowej tej uczelni. W toruńskiej wyższej szkole prowadzi wykłady monograficzne z historii oraz wygłasza prelekcje podczas różnych sympozjów.
W ostatnich latach swojej publicznej działalności współpracował ze środowiskami narodowymi, szczególnie z Ruchem Narodowym, a także Kongresem Nowej Prawicy, internetową Telewizją Narodową, Klubami Gazety Polskiej, Frondą oraz partią Solidarna Polska, które patronowały jego wykładom i prelekcjom organizowanym na terenie całej Polski. Był publicystą "„"Warszawskiej Gazety", miesięcznika "„"Moja Rodzina" i kwartalnika ONR "„"Magna Polonia". Od 1 lipca 2017 do końca 2020 komentował wydarzenia polityczne w cotygodniowym programie „Minął tydzień” na kanale Polskie sprawy w serwisie YouTube, gdzie wcześniej prowadził audycję „Alfabet Jerzego Roberta Nowaka”, w której omawiał wybrane życiorysy ludzi ze świata polityki, kultury i mediów. Był też częstym gościem stacji telewizyjnej wPolsce.pl i Radia Wnet.
15 marca 2017 poinformował na swoim blogu o powstaniu organizacji Forum Myśli Polskiej, której został przewodniczącym. W skład komitetu założycielskiego weszli też: Tadeusz Marczak, Józef Osada, Stanisław Srokowski i Stanisław Żytecki. Stowarzyszenie zostało rozwiązane w roku 2020.
W latach 2018-2020 miał swój stały program w telewizji internetowej wRealu24. W 2018 zaangażował się też w kampanię Ruchu Narodowego przed wyborami samorządowymi, m.in. uczestnicząc w spotkaniach wyborczych, czy w nagranym spocie, który promował ugrupowanie. Wystartował z jego listy do sejmiku województwa mazowieckiego w okręgu nr 4 z pozycji 1, jednak RN nie zdobył mandatów.
We wrześniu 2021 ukazała się o nim publikacja książkowa pt. "O Jerzym Robercie Nowaku. Świadectwa", która została wydana przez wydawnictwo "Wektory". Jest to księga pamiątkowa stworzona z racji 80. urodzin Nowaka. Dzieło zawiera pozytywne świadectwa różnych osób, które doceniają jego pracę historyczno-publicystyczną. Redakcją naukową tytułu zajęli się: Jadwiga Wronicz, prof. Instytutu Języka Polskiego Polskiej Akademii Nauk, Jan Wawrzyńczyk, emerytowany wykładowca Uniwersytetu Warszawskiego oraz Anna Tyrpa, prof. Instytutu Języka Polskiego Polskiej Akademii Nauk.
Od początku 2021 roku Jerzy Robert Nowak nie występuje już publicznie. Nie organizuje spotkań, nie pisze artykułów, ani nie pojawia się w mediach.
Niektóre publikacje i sprawa Jedwabnego.
Po 1989 książki Jerzego Roberta Nowaka wydawane są głównie przez wydawnictwo Maron, które założyła jego żona Maria. W 2015 wydawnictwo weszło w skład Polskiej Księgarni Narodowej.
W 1994 ukazała się publikacja pt. "Myśli o Polsce i Polakach", dotycząca obrazu Polski i Polaków w świecie. W 1998 wydał dwutomową książkę "Zagrożenia dla Polski i polskości". W tym samym roku ukazał się pierwszy tom dwutomowej publikacji "Czarny leksykon".
W 1999 ukazała się książka "Przemilczane zbrodnie", opisująca mordy popełnione przez zbolszewizowanych Żydów na ich polskich sąsiadach. W 2001 wydano "100 kłamstw J.T. Grossa o żydowskich sąsiadach i Jedwabnem", będącą polemiką z publikacją Jana Tomasza Grossa "Sąsiedzi", opisującą zbrodnię w Jedwabnem.
15 stycznia 2006 podczas sesji Rady Miejskiej w Jedwabnem nadano Jerzemu Robertowi Nowakowi honorowe obywatelstwo miasta Jedwabne za „wkład w demaskowaniu kłamstw na temat zbrodni na Żydach w Jedwabnem”. Z inicjatywą takiego wyróżnienia dla historyka wystąpił burmistrz Jedwabnego Michał Chajewski.
W 2009 wydał I część swojego „dzieła życia” "Żeby Polska…, t. I" – książki ukazującej najważniejsze postaci z historii Polski w latach 1733–1860. Rok później wydany został II tom publikacji, który obejmuje lata 1861–1905.
W listopadzie 2016 ukazał się pierwszy tom wspomnień Jerzego Roberta Nowaka pt. "Wichry życia".
W listopadzie 2018 wydana została jego książka pt. "Andrzej Duda – biografia prawdziwa", która podsumowuje życie i działalność polityczną obecnego prezydenta Polski. W biografii nie brak wielu krytycznych uwag pod adresem Andrzeja Dudy i jego decyzji politycznych.
Sprawa twórczości Györgya Spiró.
W 1986 zablokował wydanie w Polsce książki "Iksowie" Györgya Spiró o Wojciechu Bogusławskim w czasach po utracie niepodległości przez Polskę (postać aktora była pretekstem do przedstawienia beznadziejnych zmagań artystów walczących z cenzurą i represjami podobnie, jak walczyli pisarze w czasach „dyktatury proletariatu”). Nowak oskarżył węgierskiego pisarza o antypolonizm. W Polsce pisarz został oskarżony o szarganie narodowych świętości. Według tłumacza Spiró Mieczysława Dobrowolnego w wyniku skarg Nowaka w wydziale kultury KC PZPR zablokowano wydanie powieści Spiró i jego późniejszy przyjazd do Polski na prapremierę dramatu "Szalbierz", wystawianego w warszawskim teatrze Ateneum. Według Łazarkiewicza na Spiró nałożono zakaz wstępu do polskich bibliotek naukowych, nie mógł też przyjeżdżać do Polski w celu prowadzenia dalszych badań literackich.
Według Nowaka za pomocą recenzji chciał on zwrócić uwagę m.in. polskiego MSZ na silnie antypolską wymowę dzieła Spiró, która miała godzić w dobre imię narodu polskiego, a także mogła wpływać na postrzeganie Polaków na Węgrzech i stosunki obu tych krajów. Według Nowaka publikacja Spiró była pisana na zamówienie komunistycznych władz Węgier i miała na celu zohydzenie Polaków, by zniechęcić Węgrów do podążania drogą przemian społecznych, które były inicjowane przez polską „Solidarność”. Według Nowaka jego recenzja "Iksów" Spiró, blokowana, a ukazała się w czasopiśmie „Zdanie” dopiero po interwencji w Ministerstwie Kultury. Spotkała się ona z pozytywnym odbiorem części polskich profesorów, m.in. Aleksandra Gieysztora. Negatywne komentarze na temat krytycznej recenzji Nowaka opublikował dziennikarz Piotr Gadzinowski w „itd”, a sam Nowak wskazuje, że Spiró miał poparcie m.in. Jerzego Urbana, który w imię stosunków pomiędzy Polską a Węgrami przeciwstawił się „atakom” Nowaka na pisarza.
Poglądy.
Jest krytykiem porozumienia Okrągłego Stołu. Opowiada się za pełnym otwarciem akt IPN i całkowitą dekomunizacją.
Jest eurosceptykiem o poglądach konserwatywno-chrześcijańskich. Nie jest przeciwnikiem Unii Europejskiej; twierdzi, że nie ma alternatywy dla tej organizacji. Był przeciwnikiem wejścia w życie traktatu lizbońskiego. Sprzeciwia się przyjęciu waluty euro przez Polskę.
Uważa katastrofę samolotu Tu-154 w Smoleńsku z 10 kwietnia 2010, w której zginęło 96 osób, wśród nich: prezydent RP Lech Kaczyński z małżonką za zamach.
Jest zwolennikiem ordynacji mieszanej w wyborach do Sejmu RP na wzór m.in. Węgier czy Niemiec, gdzie w okręgu wyborczym głosuje się na jednego kandydata z krajowej listy partyjnej i na jedną osobę z danego okręgu jednomandatowego. Do sejmu wchodzi wtedy określona liczba osób z jednej ogólnokrajowej listy partyjnej i jednomandatowej z każdego okręgu. W warunkach węgierskich w parlamencie na 199 posłów, 106 (53%) to posłowie wybrani w głosowaniu w okręgach jednomandatowych (w tym również osoby bezpartyjne), a 93 to posłowie z listy ogólnej.
Krytyka.
Publicyści związani z tygodnikami „Wprost”, „Przekrój”, „Polityka”, „Tygodnikiem Powszechnym” i „Więzią” (Krzysztof Burnetko i Aleksander Hall) określali publikacje Jerzego Roberta Nowaka jako skrajne i antysemickie. Podobny pogląd zaprezentował historyk Jerzy Tomaszewski, arcybiskup Józef Życiński, a także zarząd warszawskiego Klubu Inteligencji Katolickiej. Zarzut ksenofobicznego charakteru wykładów Jerzego Roberta Nowaka postawiła także Polska Rada Chrześcijan i Żydów.

</doc>
<doc id="111794" url="https://pl.wikipedia.org/wiki?curid=111794" title="Filogeneza">
Filogeneza

Filogeneza (gr. – gatunek, ród i – pochodzenie) – droga rozwoju rodowego, pochodzenie i zmiany ewolucyjne grupy organizmów, zwykle gatunków. Termin wprowadzony w 1866 roku przez Ernsta Haeckla w "Generelle Morphologie der Organismen". Zmienił jednak swoje znaczenie – Haeckel opisał filogenezę jako "historię rozwoju paleontologicznego gatunków".
Jednym z zadań systematyki jest ustalenie relacji pokrewieństwa pomiędzy znanymi organizmami, zarówno współczesnymi jak i wymarłymi, czyli ich filogenezy. Dział biologii zajmujący się badaniem filogenezy organizmów to filogenetyka. Informacje na temat przebiegu filogenezy na Ziemi są zawarte zarówno w zapisie kopalnym dawno wymarłych gatunków, jak i w budowie obecnie żyjących organizmów. Ponieważ wiele cech i osiągnięć ewolucyjnych jest niezmienna u wielu grup istot żywych, umożliwia to określenie, które z tych cech są pierwotne i na tej podstawie sformułować stopień pokrewieństwa. Prawidłowość ta, którą zauważył już Ernst Haeckel, stała się podstawą do sformułowania prawa o rekapitulacji filogenezy w ontogenezie (rozwoju osobniczym). Oznacza to, że rozwój pojedynczego osobnika odtwarza niejako jego drogę ewolucyjną, co jest widoczne np. w porównaniu rozwoju zarodków różnych strunowców, gdzie początkowe stadia są do siebie bardzo podobne. Dziś dodatkowym źródłem wiedzy na temat pokrewieństwa organizmów stała się genetyka, a szczegółowe badania genetyczne doprowadziły w ostatnich latach do wielu rewizji w dotychczasowych podziałach systematycznych i filogenetycznych.

</doc>
<doc id="111796" url="https://pl.wikipedia.org/wiki?curid=111796" title="Fibroblast">
Fibroblast

Fibroblasty – komórki zwierzęce wywodzące się z mezodermy, będące najliczniejszymi komórkami tkanki łącznej właściwej. Posiadają jedno okrągłe lub owalne jądro komórkowe, przeważnie z wyraźnym jąderkiem. Aktywne fibroblasty mogą być rozpoznane dzięki szorstkiemu retikulum komórkowemu. Nieaktywne fibroblasty (zwane także fibrocytami) są mniejsze i wrzecionowate, ze zredukowanym retikulum. Fibroblasty i fibrocyty są osiadłe, ale posiadają zdolność do ruchu. Częstość podziałów mitotycznych fibroblastów zwiększa się podczas gojenia się tkanki łącznej, pod wpływem czynnika wzrostu fibroblastów – FGF. Fibroblasty, które mają zdolność do podziałów mitotycznych zwane są często komórkami siateczkowymi.
Fibroblasty produkują:
Wydzielają również enzymy: stromelizynę, kolagenazę.
Odmianą fibroblastów są melanofory, a także miofibroblasty.

</doc>
<doc id="111797" url="https://pl.wikipedia.org/wiki?curid=111797" title="Douglas Hofstadter">
Douglas Hofstadter

Douglas Richard Hofstadter (ur. 15 lutego 1945) – amerykański intelektualista i pisarz, syn laureata nagrody Nobla w dziedzinie fizyki Roberta Hofstadtera. Znany głównie dzięki książce "Gödel, Escher, Bach: an Eternal Golden Braid" (1979), za którą otrzymał Nagrodę Pulitzera w dziedzinie non-fiction. Książka znana pod inicjałami GEB stała się dziełem inspirującym tysiące studentów do kariery w informatyce i sztucznej inteligencji.

</doc>
<doc id="111798" url="https://pl.wikipedia.org/wiki?curid=111798" title="Jared Diamond">
Jared Diamond

Jared M. Diamond (ur. 10 września 1937 w Bostonie) – amerykański biolog ewolucyjny, fizjolog, biogeograf i wykładowca. Znany jako autor książek o tematyce łączącej antropologię, biologię i historię. Zdobył Nagrodę Pulitzera oraz Phi Beta Kappa Award in Science w 1998 za książkę "Strzelby, zarazki, maszyny". Otrzymał również National Medal of Science w 1999. Obecnie jest profesorem geografii i fizjologii na Uniwersytecie Kalifornijskim w Los Angeles (UCLA).
Życiorys.
Urodził się w Bostonie w rodzinie pochodzenia żydowskiego. Jego ojciec Louis Diamond (1902–1999) pochodził z Kiszyniowa w dawnej Besarabii, był znanym lekarzem, określany był „ojcem hematologii dziecięcej”. W 1930 zidentyfikował talasemię, a później zespół Shwachmana-Diamonda. Matka Flora Kaplan (–1998) była nauczycielką muzyki i lingwistką. Uczęszczał do "Roxbury Latin School". W 1958 otrzymał bakalaureat na Harvard College, a w 1961 doktorat w dziedzinie fizjologii i biofizyki na Cambridge University. W 1962 wrócił na Harvard, gdzie pozostawał do 1966. W 1966 został profesorem fizjologii na "UCLA Medical School". Równolegle, przed trzydziestką, rozwijał drugą specjalizację zajmując się ekologią i ewolucją ptaków Nowej Gwinei i odbył wiele podróży na okoliczne wyspy. Po pięćdziesiątce zajmuje się głównie się historią środowiska naturalnego i wpływem środowiska na zdrowie.
Jego żona, Maria (z domu Marie Nabel Cohen) jest wnuczką Edwarda Wernera, w 1934 wiceministra skarbu II Rzeczypospolitej.
Zna wiele języków. W kolejności poznawania są to: angielski, łacina, francuski, grecki, niemiecki, hiszpański, rosyjski, fiński, dwa z Nowej Gwinei (fore oraz kreolski tok pisin), indonezyjski i włoski.
Działalność.
Współpracuje z czasopismami naukowymi, m.in. z „Science”, „Nature” oraz magazynami popularnonaukowymi takimi jak „Discover” i „Natural History”. Jest autorem kilku książek popularnonaukowych łączących antropologię, archeologię, biologię, ekologię, lingwistykę, genetykę i historię. Z powodu tego zróżnicowania (od konstrukcji maszyny do pisania po feudalną Japonię) i olbrzymiego dorobku Mark Ridley żartobliwie zasugerował, że Jared Diamond nie jest pojedynczą osobą, ale całym komitetem.

</doc>
<doc id="111801" url="https://pl.wikipedia.org/wiki?curid=111801" title="Sam Peckinpah">
Sam Peckinpah

Sam Peckinpah, właśc. David Samuel Peckinpah (ur. 21 lutego 1925 we Fresno, zm. 28 grudnia 1984 w Inglewood) – amerykański reżyser filmowy. Zasłynął jako twórca oryginalnych, nasyconych brutalnością i przemocą filmów, przewartościowujących estetykę westernu.

</doc>
<doc id="111803" url="https://pl.wikipedia.org/wiki?curid=111803" title="Tadeusz Śliwiak">
Tadeusz Śliwiak

Tadeusz Śliwiak (ur. 23 stycznia 1928 we Lwowie, zm. 3 grudnia 1994 w Krakowie) – polski aktor i poeta, w latach 1953–1960 aktor Starego Teatru im. Heleny Modrzejewskiej w Krakowie, w latach 1960–1963 kierownik literacki Teatru Rozmaitości w Krakowie; autor literatury dziecięcej, dziennikarz, tłumacz.
Życiorys.
Syn Władysława Śliwiaka i Anny z Wojtowiczów. Lata II wojny światowej spędził we Lwowie (gdzie ojciec był kierowcą), początkowo okupowanym przez ZSRR, a następnie przez hitlerowskie Niemcy. W 1945 r. przeniósł się do Warszawy, gdzie uczęszczał do Liceum im. S. Żeromskiego i w 1947 r. zdał maturę. Podjął studia na Wydziale Lekarskim w Warszawie, które przerwał. Potem podjął studia na wrocławskiej AWF, które również przerwał. Ostatecznie w 1948 r. przeniósł się do Krakowa i rozpoczął studia aktorskie w Państwowej Wyższej Szkole Aktorskiej i które skończył. Wśród jego kolegów byli m.in. Zbigniew Cybulski, Bogumił Kobiela, Leszek Herdegen, Kalina Jędrusik. W czasie studiów pracował jako aktor w Teatrze Rapsodycznym (1949–1950), a następnie w Teatrze Poezji.
Po ukończeniu PWST w 1953 r. przez kilka lat pracował jako aktor Teatru Starego im. H. Modrzejewskiej w Krakowie. W 1953 podpisał rezolucję ZLP w sprawie procesu krakowskiego. W 1960 r. wycofał się z życia aktorskiego, ale nie zerwał z teatrem – był kierownikiem literackim w Teatrze Rozmaitości (1960–1963). Z grupą poetów i plastyków utworzył magazyn literacko–artystyczny "Zebra". Pracował w telewizji (1962–1967 kierownik Redakcji Programów Artystycznych Telewizji Polskiej w Krakowie; w latach 1969–1976 był autorem programów dziecięcych w Ośrodku TVP w Krakowie) oraz w redakcjach "Magazynu Kulturalnego" (gdzie w latach 1975–1984 był redaktorem naczelnym) i "Życia Literackiego" (od 1952; w okresie 1967–1990 był redaktorem działu poezji).
Na przełomie lat 50. i 60. XX w. związany był z grupą poetycką Muszyna. Współzałożyciel i członek (w okresie 1967–1972) krakowskiej grupy literackiej "Barbarus". Od 1977 r. współpracował z Grupą Poetów i Malarzy "Łazienki". Członek Konfraterni Poetów.
Debiutował w 1947 r. wierszem "Chaim" we wrocławskim „Słowie Polskim”. Pierwszy tomik poetycki "Drogi i ulice" ogłosił w 1954 r., a rok wcześniej poemat o Mikołaju Koperniku pt. "Astrolabium z jodłowego drzewa". Po nich wydał kolejne tomy oraz wiele książek dla dzieci. Tłumaczył poezję rosyjską, w tym teksty Bułata Okudżawy i poezję węgierską. Napisał wiele piosenek, w tym takie szlagiery jak "Krakowska kwiaciarka" i "Kocaraba" oraz piosenki poetyckie, np. "Niebieski młyn" śpiewany przez Marka Grechutę i Skaldów. Był związany z "Piwnicą pod Baranami" (jest autorem m.in. słynnej piwnicznej pieśni "Ta nasza młodość").
Członek ZLP od 1953 r. i nowego ZLP od 1984 r. (członek Zarządu Głównego od 1985 r.). Członek PZPR od 1961 r.
Nagrody i wyróżnienia.
Odznaczony był też m.in. Złotym Krzyżem Zasługi (1975), Krzyżem Kawalerskim Orderu Odrodzenia Polski (1986), Brązowym Medalem „Za zasługi dla obronności kraju” i Odznaką „Zasłużony Działacz Kultury”.
Pochowany został w Alei Zasłużonych (lokalizacja: LXIX pas B - 2 - 8) na Cmentarzu Rakowickim w Krakowie.
Upamiętnienie.
W Krakowie w dzielnicy Podgórze została nazwana imieniem Tadeusza Śliwiaka ulica.

</doc>
<doc id="111804" url="https://pl.wikipedia.org/wiki?curid=111804" title="Orczyk">
Orczyk



</doc>
<doc id="111809" url="https://pl.wikipedia.org/wiki?curid=111809" title="Ból owulacyjny">
Ból owulacyjny

Ból owulacyjny () – ból odczuwany w podbrzuszu przez część kobiet podczas owulacji. W czasie owulacji następuje pęknięcie pęcherzyka Graafa w jajniku. Z tego powodu może dojść do niewielkiego krwawienia (jak przy każdym innym przerwaniu ciągłości tkanki). Krew gromadząca się i krzepnąca w jamie otrzewnej może drażnić jej ścianki i powodować ból.
Ból owulacyjny trwa zazwyczaj od kilku minut do kilkunastu godzin, chociaż czasami może trwać nawet 2–3 dni. Jego intensywność jest sprawą indywidualną. Gdy moment jajeczkowania przypadnie na czas snu, kobiety skarżące się zwykle na dużą dotkliwość bólu owulacyjnego, nie obywające się wtedy bez środków przeciwbólowych, mogą go w ogóle nie odczuć.

</doc>
<doc id="111810" url="https://pl.wikipedia.org/wiki?curid=111810" title="Nagroda Nebula">
Nagroda Nebula



</doc>
<doc id="111811" url="https://pl.wikipedia.org/wiki?curid=111811" title="Dni płodne">
Dni płodne

Dni płodne – dni, w których ejakulacja (wytrysk) w pochwie może doprowadzić do zapłodnienia.
Choć komórka jajowa obumiera po kilkudziesięciu godzinach, okres dni płodnych wydłuża się ze względu na dłuższą żywotność plemników (podczas jednego wytrysku większość plemników umiera po 1-2 dniach, ale niektóre żyją dłużej). Badania z użyciem analizy chemicznej moczu wykazują, że w przypadku zdrowych kobiet płodny okres trwa 6 dni (5-dniowy okres przed owulacją i dzień owulacji), jednak z badań temperatury ciała (określanych jako niedoskonałe) wynika, że okres ten trwa 6-12 dni. 1-2 dni po owulacji i 6-8 dni przed nią prawdopodobieństwo zagnieżdżenia się zygoty (50%-70% zygot się nie zagnieżdża) to mniej niż 5%. Największa prawdopodobieństwo zagnieżdżenia się zygoty występuje, według różnych badań, podczas 2-3 dni przed owulacją. Prawdopodobieństwo to spada wraz z wiekiem (dla kobiet w wieku 19-26 wynosi ponad 50%, dla kobiet w wieku 35-39 – 30%).
Według badania z 2000 roku 30% kobiet doświadcza dni płodnych pomiędzy 10 a 17 dniem cyklu miesiączkowego, jednak większość ma je wcześniej.
Wiedza dotycząca określania dni płodnych pomaga skuteczniej zaplanować ciążę lub jej zapobiegać w sposób naturalny. Współcześnie jednym ze sposobów na precyzyjne określenie dni płodnych (skuteczność 99,36%) w warunkach domowych jest zastosowanie komputera cyklu.

</doc>
<doc id="111813" url="https://pl.wikipedia.org/wiki?curid=111813" title="Hydrolazy">
Hydrolazy

Hydrolazy (EC 3) – klasa enzymów katalizujących rozcięcie wiązań chemicznych w procesie hydrolizy. Do grupy tej należy wiele enzymów trawiennych. Cechą charakterystyczną hydrolaz jest fakt, że nie posiadają one koenzymów. Ich działanie można przedstawić ogólnie jako: AB + H2O → A-H + B-OH
Do klasy hydrolaz należą:

</doc>
<doc id="111814" url="https://pl.wikipedia.org/wiki?curid=111814" title="Przewrót kopernikański">
Przewrót kopernikański

Przewrót kopernikański – zmiana światopoglądowa, obyczajowa, a także niosąca za sobą skutki polityczne, religijne czy filozoficzne, związana z ogłoszeniem przez Mikołaja Kopernika dzieła "De revolutionibus orbium coelestium" ("O obrotach sfer niebieskich") (1543). 
Dzieło podważyło panujący w średniowiecznej nauce pogląd o nieruchomości Ziemi, wprowadzając nowy, heliocentryczny model kosmologiczny: model Układu Słonecznego, w którym Ziemia krąży wokół Słońca. Pośrednim rezultatem ogłoszenia takiej tezy było przyjęcie w nauce i filozofii zasady kopernikańskiej, wedle której sytuacja Ziemi we wszechświecie nie jest w żaden sposób wyróżniona. Zasada ta miała daleko idące konsekwencje poznawcze w procesie asymilacji przez naukę nowożytną, której powstanie wiąże się właśnie z opisywanym przełomem i która doprowadziła do znaczących zmian w sposobie myślenia o świecie, jego relacjach do człowieka i religii.
Przewrót kopernikański Kanta.
Wyrażeniem tym nazywa się metaforycznie przemianę w sposobie patrzenia człowieka na świat wywołaną przez koncepcje filozoficzne Immanuela Kanta. Do tej pory zakładano przeciwieństwo między podmiotem poznającym a przedmiotem. Skupiano się na wzajemnych zależnościach pomiędzy przedmiotami, na prawach rządzących światem. Kant przeniósł punkt ciężkości dociekań filozoficznych na badanie warunków poznania rzeczy, ukazał zależność między podmiotem a przedmiotem, dowodził, że to podmiot (jego umysł) kształtuje przedmiot, a jego istnienie jest uwarunkowane podmiotem. Poprzednicy Kanta uważali, że doświadczenie umożliwia pojęcia – on odwrócił to, stwierdzając, że to pojęcia umożliwiają doświadczenie.

</doc>
<doc id="111815" url="https://pl.wikipedia.org/wiki?curid=111815" title="Lychee">
Lychee



</doc>
<doc id="111816" url="https://pl.wikipedia.org/wiki?curid=111816" title="Śliwka chińska">
Śliwka chińska



</doc>
<doc id="111819" url="https://pl.wikipedia.org/wiki?curid=111819" title="Zasada kopernikańska">
Zasada kopernikańska

Zasada kopernikańska – zasada filozoficzna, według której położenie Ziemi we Wszechświecie nie jest w żaden sposób uprzywilejowane. Nazwa pochodzi od nazwiska Mikołaja Kopernika, który zaproponował odejście od geocentrycznego modelu Wszechświata i zastąpienie go takim, w którym Ziemia jest tylko jednym z ciał krążących wokół Słońca (przyjął jednak, że to Słońce jest blisko centrum Wszechświata).
Zasada kopernikańska jest częścią współczesnej metodologii nauki.
Zasadę kopernikańską stosuje się czasem również w naukach typu opisowego, jak historia. W naukach humanistycznych, takich jak socjologia czy antropologia, śladem stosowania tej zasady jest stwierdzenie, że nie istnieje wyróżniona w sensie wartości kultura czy ustrój polityczny. Twierdzenie to jest kwestionowane przez zwolenników postępu społecznego, takich jak marksiści.
Immanuel Kant użył sformułowania "przełom kopernikański" na określenie wpływu jego metody krytycznej na współczesne mu myślenie epistemologiczne. Pokazanie, że nie można badań "istoty" rzeczy oddzielić od mechanizmów "poznania", miało być filozoficznym analogiem obalenia dotychczasowych paradygmatów, jakiego dokonał Kopernik.
Zasada kopernikańska a kosmologia.
W kosmologii termin "zasada kopernikańska" jest czasami używany jako inna nazwa zasady kosmologicznej. Może to być mylące, ponieważ obydwa znaczenia zasady kosmologicznej różnią się od zasady kopernikańskiej podanej wyżej.
Nazywanie zasady kosmologicznej "zasadą kopernikańską" jest również nieścisłe historycznie. Kopernik nie postulował ani uniwersalności praw fizyki (jak Johannes Kepler), ani pełnej jednorodności i izotropowości Wszechświata. Zrobili to dopiero jego kontynuatorzy.
Zasada kopernikańska w ścisłym sensie – innym od zasady kosmologicznej – była krytykowana przez Brandona Cartera. Według jego słabej zasady antropicznej człowiek nie jest w miejscu centralnym, ale w pewnym stopniu wyróżnionym – bo obserwator może istnieć tylko w niektórych okresach i miejscach Wszechświata. Oprócz tego przy dodatkowym założeniu Wieloświata jego silna zasada antropiczna umieszcza człowieka w wyróżnionym miejscu "multiversum". Według silnej ZA Cartera tylko obserwowany Wszechświat, z jego konkretnymi prawami, stałymi fizycznymi i warunkami początkowymi może doprowadzić do powstania obserwatora.
Od zasady kopernikańskiej jeszcze silniej odbiegają zasady antropiczne Barrowa i Tiplera – postulujące że istnienie obserwatora decyduje o prawdopodobieństwie lub nawet możliwości różnych parametrów Wszechświata. Partycypacyjna zasada antropiczna Johna Archibalda Wheelera postuluje, że człowiek swoim aktem obserwacji wręcz decyduje o istnieniu Wszechświata.

</doc>
<doc id="111820" url="https://pl.wikipedia.org/wiki?curid=111820" title="Ontogeneza">
Ontogeneza

Ontogeneza, rozwój osobniczy (gr. "óntos" – byt, będące, istniejące, "génesis" – pochodzenie) – przemiany anatomiczne i fizjologiczne osobnika od powstania w wyniku rozmnażania do śmierci.
W zależności od tego czy organizm rozmnaża się płciowo czy bezpłciowo początek ontogenezy wyznacza zapłodnienie albo oddzielenie się od organizmu macierzystego.
Na ontogenezę może składać się u niektórych organizmów embriogeneza. U człowieka wyróżnia się wiele okresów rozwojowych.
Zaczątek organizmu w rozmnażaniu bezpłciowym jest wielokomórkowy. Na jego rozwój osobniczy składają się dwa procesy:
W rozmnażaniu płciowym powstanie zaczątku nowego organizmu poprzedza gametogeneza.
Po zapłodnieniu komórki jajowej lub jej pobudzeniu do rozwoju dzieworodnego bez udziału plemnika organizm ze względu na prostą budowę bywa nazywany zarodkiem.
Ontogeneza jest badana przez biologię rozwoju.
Wyróżnia się trzy rodzaje czynników wpływających na rozwój ontogenetyczny:
Czynniki genetyczne warunkują predyspozycje danego osobnika do określonego tempa rozwoju, do osiągnięcia odpowiednich rozmiarów ciała, sprawności fizycznej i umysłowej. Np.: płeć jest cechą wiążącą się z zasadniczymi różnicami w rozwoju chłopców i dziewcząt.
Czynniki paragenetyczne to te właściwości organizmu matki, które mogą dodatkowo (pozagenowo) wpłynąć na rozwój płodu, co wynika ze ścisłego kontaktu organizmu matki i dziecka w jego życiu płodowym, np.: tryb życia matki w czasie ciąży.
Czynniki egzogenne dzielą się na czynniki biogeograficzne, np.: cechy klimatu, zasoby naturalne zamieszkiwanego terenu, i czynniki społeczno-kulturowe, takie jak pochodzenie społeczne, wielkość zamieszkiwanej miejscowości, wielkość rodziny. Na rozwój ontogenetyczny składają się trzy procesy: różnicowanie (progresywne narastanie odrębności w strukturze i funkcji komórek), wzrost (stały przyrost masy ogólnej) i morfogeneza (wykształcenie formy i przyjmowanie nowego kształtu). W poszczególnych etapach rozwoju jeden z tych procesów dominuje, decydując o charakterze kolejnych zmian w organizmie.

</doc>
<doc id="111821" url="https://pl.wikipedia.org/wiki?curid=111821" title="Jeździec">
Jeździec

Jeździec – człowiek kierujący zwierzęciem (najczęściej koniem, także wielbłądem, osłem, mułem i innymi), na którym jedzie wierzchem.
W niektórych sytuacjach stosuje się inne określenia: np. jeździec – kobieta to amazonka, jeździec na słoniu to kornak, jeździec na wyścigach koni to dżokej, a jeździec cyrkowy to woltyżer.
Grupy społeczne wywodzące się od jeźdźców to ekwici ("equites"), "hippeis".
Żołnierze-jeźdźcy to obok wspomnianych wyżej ekwitów i hippeis także rycerze, husarzy, lisowczycy, dragoni, kirasjerzy, ułani, lansjerzy, szwoleżerowie, strzelcy konni, krakusi.
Jeźdźcami są także dżygici, dawni kowboje, masztalerze, rataje, ujeżdżacze.
Dyscypliny sportu uprawiane przez jeźdźców.
Barrel Racing, bieg za lisem, Cow Horse, gonitwy przeszkodowe, skoki przez przeszkody, Steer Wrestling, pięciobój nowoczesny, polo (sport), ujeżdżenie, WKKW, Western riding, wyścigi konne, reining, trail, western pleasure, super horse, universal horse, cutting, team peaning, roping, team roping, western horsemanship, woltyżerka.
Elementy wykonywane podczas jazdy.
Styl angielski (klasyczny):
stęp, kłus, galop, chody robocze, chody pośrednie, chody zebrane, chody wyciągnięte, piaff, pasaż, lewada, krupada, balotada, trawers, rewers, ustępowanie od łydki, ciąg, lotna zmiana nogi w galopie.
Styl western:
side pas, sliding stop, roll back, back up, jog, lope, spin. W tym stylu także obowiązują lotne zmiany nogi w galopie, wszystkie chody boczne, a także zebranie konia.

</doc>
<doc id="111823" url="https://pl.wikipedia.org/wiki?curid=111823" title="Tejrezjasz">
Tejrezjasz

Tejrezjasz (Tyrezjasz, Terezjasz) – w mitologii greckiej wróżbita.
Zobaczył dwa splecione węże w czasie godów. Uderzył je kijem i został przemieniony w kobietę.
Został przez bogów ukarany ślepotą za (różne wersje):
Podczas wojny siedmiu przeciw Tebom zdradził Tebańczykom, iż warunkiem ich zwycięstwa jest śmierć syna Kreona, Megareusa. Potrafił również wytłumaczyć powód klęsk nękających Teby pod rządami Edypa. Potrafił przepowiadać przyszłość, rozumieć przeszłość oraz rozumiał język ptaków. Nie potrafił jednak, z racji swojej ślepoty, wróżyć z lotu ptaków - co miało często miejsce w Grecji.

</doc>
<doc id="111825" url="https://pl.wikipedia.org/wiki?curid=111825" title="Albert Gordon Austin">
Albert Gordon Austin

Albert Gordon Austin (ur. 1918 w Melbourne, zm. 1990) − australijski pisarz.
Urodzony i wykształcony w Melbourne. Podczas II wojny światowej służył w armii australijskiej na Bliskim Wschodzie i na Nowej Gwinei. Następnie wykładał na University of Melbourne. Jego najważniejsze wydawnictwa to "George William Rusden" (1958), "Australian Education, 1788-1900" (1961), "Selected Documents in Australian Education, 1788-1900" (1963).

</doc>
<doc id="111826" url="https://pl.wikipedia.org/wiki?curid=111826" title="Byk kreteński">
Byk kreteński

Byk kreteński (gr. "Taúros tē̂s Krḗtēs", łac. "Taurus Cretaeus") – w mitologii greckiej występuje dwukrotnie:
Miał zostać złożony w ofierze Posejdonowi przez Minosa, ten jednak – ulegając piękności byka – zamienił go na inne zwierzę. W zemście Posejdon zesłał na byka szaleństwo, w wyniku czego pustoszył Kretę, tratował pola i sady, paląc wszystko buchającym z nozdrzy ogniem.
Miał też z królową Pazyfae spłodzić Minotaura.
Eurysteusz, jako siódmą pracę, nakazał Heraklesowi pojmać żywcem byka i dostarczyć go do Myken. Po długiej i męczącej walce udało się Heraklesowi ujarzmić zwierzę. Eurysteusz miał wypuścić byka na wolność. Byk grasował najpierw w okolicach Sparty, a potem w pobliżu Maratonu (dlatego zwany był również Bykiem Maratońskim), gdzie zabił go heros Tezeusz.

</doc>
<doc id="111827" url="https://pl.wikipedia.org/wiki?curid=111827" title="Glauka">
Glauka



</doc>
<doc id="111828" url="https://pl.wikipedia.org/wiki?curid=111828" title="Kreuza">
Kreuza



</doc>
