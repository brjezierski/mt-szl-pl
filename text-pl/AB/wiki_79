<doc id="112519" url="https://pl.wikipedia.org/wiki?curid=112519" title="Adam Gorczyński">
Adam Gorczyński

Adam Gorczyński (ur. 1805 w Tarnowie, zm. 24 maja 1876 w Brzeźnicy) – polski pisarz i poeta okresu romantyzmu, autor popularnych powieści w stylu gawęd szlacheckich i staropolskich sylw, artysta malarz okresu polskiego romantyzmu, pejzażysta polskich krajobrazów, współzałożyciel Towarzystwa Przyjaciół Sztuk Pięknych w Krakowie, zaangażowany politycznie w polskie sprawy w Galicji, działacz społeczny, właściciel dóbr ziemskich w Brzeźnicy i Marcyporębie. Używał pseudonimu literackiego „Jadam z Zatora”. Zaprzestał działalności literackiej w latach 60. XIX wieku. W drugiej dekadzie XXI wieku patron (nazywany „Romantykiem z Brzeźnicy”) inicjatyw kulturalnych w rodzinnej Brzeźnicy.
Życiorys.
Urodził się w 1805 w Tarnowie jako syn adwokata Józefa Kalasantego Gorczyńskiego (herbu własnego) i Katarzyny z Łojowskich. Józef Kalasanty w 1818 zakupił Brzeźnicę Radwańską, Nowe Dwory oraz część Marcyporęby. Siostra Adama Elżbieta była babką generała Józefa Hallera.
Adam Gorczyński ukończył gimnazjum w Tarnowie, a następnie studiował filozofię we Lwowie. Nawiązał wtedy kontakty z Ossolineum. Zbliżył się do grupy intelektualistów lwowskich – Augusta Bielowskiego, Ludwika Nabielaka i Stanisława Jaszowskiego – zwolenników nurtu podkreślającego związki kultury polskiej z historią Słowiańszczyzny. Atmosfera kulturalno-literacka, którą przesiąkł wtedy młody Gorczyński, dała się odczuć w jego późniejszych tekstach literackich.
Od 1821 odbył w Wiedniu „studia kameralne”, które przygotowywały zarządców dóbr wielkiej własności ziemskiej oraz urzędników dla austriackich krajów koronnych. Po powrocie z Wiednia, gdzie uczył się także malarstwa, ożenił się i zajął się gospodarstwem w Nowych Dworach. Po śmierci ojca w 1830 przeniósł się do Brzeźnicy, którą odziedziczył razem z częścią pobliskiej Marcyporęby. Zmarł w 1876 i został pochowany na cmentarzu przy kościele parafialnym w Marcyporębie.
Twórczość pisarska.
Adam Gorczyński był twórcą okresu polskiego romantyzmu, kojarzonego z niepodległościową literaturą emigracyjną i słowianofilstwem, którego rozwój przypadł na okres 1815 (potwierdzenie przez Kongres Wiedeński rozbiorów Polski) – 1863 (upadek Powstania Styczniowego). W tym czasie drogi romantyzmu europejskiego wyznaczały przemiany społeczne, a polskiego wydarzenia polityczne, które określały jego odmienny, narodowo-patriotyczny charakter. Te cechy występowały w polskiej sztuce aż do odzyskania niepodległości w 1918, a nawet do Powstania Warszawskiego w 1944.
Twórczość pisarską Gorczyńskiego charakteryzowało dowartościowanie rodzimych obyczajów, swojskich krajobrazów i dawnych legend, a jej głównymi cechami były patriotyczno-niepodległościowy charakter, regionalizm, historycyzm i ludowość. W latach 1835–1845 był jednym z najbardziej poczytnych pisarzy polskich. Pierwsze utwory poetyckie zamieścił w „Rozmaitościach Lwowskich” w 1819. Napisał 21 utworów dramatycznych, które były grane w teatrach Krakowa, Lwowa, Warszawy i Poznania. Syn jego Bronisław wydał już po śmierci pisarza zbiory wierszy i teksty sztuk (w serii "Dramata"): "Ludwika", "Artysta i Książę", "Wanda", "Zbydowski i Zawisza", "Ojciec chrzestny", "Olimpia" oraz akt I dramatu "Ludgarda". Autor drukował je wcześniej w różnych czasopismach jak „Sławianin”, „Rozmaitości”, „Przyjaciel Ludu”, „Czas”, „Biblioteka Warszawska”. 
Charakterystyczne dla dorobku Gorczyńskiego były opowiadania zbliżone do gawędy szlacheckiej. Gatunek ten naśladował opowiadania ustne, pozornie niedbałe, pełne rozbudowanych dygresji i komentarzy. Tematyka tych utworów skupiała się na obrazkach z codzienności dawnego życia średniej szlachty, a ich kompozycja przypominała sceny rodzajowe. Było to konsekwencją podobieństwa, jakie autor dostrzegał pomiędzy literaturą a malarstwem. Do najbardziej poczytnych opowieści należą: "Zamek Libusza""; Kto się w opiekę poda Panu Swemu; Niedźwiedzica; Górnice; Kwestia o Wilczy Dołek; Żaki; Kapitalik; Syn Chrzestny; Hełm Jaksy; Wróżba Maruchy; Pan Królowej ruskiej; Zwierciadełko; Skała św. Onufrego czyli kronika szlacheckiego dworku"; "Kasperek;" "Straszny strzelec""." Niektóre z tych opowieści były tłumaczone na język czeski i niemiecki.
"Powieści Jadama" w formie legend i baśni podkrakowskich ukazały się w 1838. W 1842 wydał we Lwowie zbiór "Opowieści i legendy Jadama z Ziemi Zatorskiej," którego obszerną recenzję opublikował miesięcznik „Biblioteka Warszawska” i które stały się w 1852 lekturą szkolną w polskim gimnazjum w Cieszynie. W zbiorze tym zamieścił między innymi legendy dotyczące Zakrzowa, a także Nowych Dworów, których był właścicielem. W tym samym roku wydrukował "Silva rerum Jadama" w staropolskiej literackiej formie sylwy i stanowiące dalszy ciąg "Opowieści". Był także autorem dwóch powieści obyczajowych – "Farmazon" (1844) i "Zeno" (1845).
Książki Gorczyńskiego należały do romantyzmu popularnego, przeznaczonego dla szerokiej publiczności. Ich treścią były historie średniowieczne, które pisarz rozwijał i dopowiadał z pomocą własnej wyobraźni. Niektóre z nich (np. "Balice", "Zemsta", "Hełm Jaksy") były oparte na fragmentach kronik Jana Długosza i Marcina Bielskiego. Akcja historycznych opowiadań Gorczyńskiego często toczyła się w scenerii romantyczno-gotyckiej, jak lochy i zamczyska, tajemnicze groty i opuszczone kaplice (opowiadanie "Balice"). Jego ilustrowana, umiejscowiona na zamku w Czorsztynie, legenda "Pogoń Tatarów" została wydana w 1847.
Używał pseudonimu „Jadam z Zatora”, którym podkreślał swą przynależność do konkretnego regionu, z własną kulturą i historią. Ten rodzaj literackiej mistyfikacji, często stosowany w romantyzmie, miał uwiarygodnić prezentowane utwory jako opowieści zasłyszane od prostego ludu. Podstawą tych utworów stały się legendy spisywane przez Gorczyńskiego podczas jego krajowych wędrówek, często z przyjaciółmi – Wincentym Polem, Janem Nepomucenem Głowackim i Leonem Dembowskim. Zajmował się także przekładami poezji romantyków niemieckich Schillera i Goethego. Przetłumaczył również "Romea i Julię" Williama Shakespeare’a. Katalog jego twórczości znajduje się w Bibliografii Estreichera. Wybór opowiadań i poezji Adama Gorczyńskiego ukazał się w 2014. 
Na początku lat 60. XIX wieku zaprzestał twórczości literackiej. Ćwierć wieku po jego śmierci określono go „powieściopisarzem i dramaturgiem, niegdyś dość głośnym”, którego „utwory przyjęte były przychylnie, bo się ukazały w czasie wielkiej posuchy literackiej w kraju i ponieważ były niby oparte na podaniach miejscowych, a wówczas nadzwyczaj ceniono wszelkie zarysy prowincjonalne”. Karol Estreicher cytuje słowa Adama Gorczyńskiego ze spotkania z nim w Krakowie w 1852: „Piszę w wolnych chwilach od zajęć gospodarskich. (...) Przy tylu koryfeuszach literackich, skromny szeregowiec naprzód wyrywać się nie może, a ja swobodnie na roli dożywam wieku, jaki dobry Bóg mi naznaczył”. Krakowski „Czas” we wspomnieniu pośmiertnym w 1876 pisał: „Adam Gorczyński należał do zastępu szczupłego grona piszących, którzy starali się ożywić ruch literacki wśród najtrwalszych stosunków cenzuralnych i zupełnego zobojętnienia dla książki”. Józef Ignacy Kraszewski napisał o jego powieściach: „Znać talent niepospolity, a nade wszystko uczucie sprawiedliwe przeszłości i zrozumienie jej ducha bez uprzedzeń”.
Romantyzm uruchomił nowoczesną ideologię narodową i wpłynął w sposób decydujący na przyjmowane w Polsce postawy światopoglądowe i stanowiska polityczne. W świadomości późniejszych pokoleń Gorczyński zaistniał przede wszystkim jako piewca rodzimych okolic i wielbiciel ludowych podań. Uznawany jest za twórcę z pogranicza romantyzmu i pozytywizmu.
Na Skale Kmity (w rezerwacie krajobrazowym nad przełomem rzeki Rudawa w Garbie Tenczyńskim koło Krakowa) istnieje wykuty w 1854 „za powodem profesora Łepkowskiego, a kosztem hrabiego Skórzewskiego” i widoczny (odnowiony w 2016) fragment jego archaizowanego wiersza: 
Twórczość malarska.
Treści ideowe malarstwa Adama Gorczyńskiego również należały do polskiego romantyzmu, w którym dominowały tendencje realistyczne, obiektywnie i rzeczowo przedstawiające rzeczywistość. W tym okresie nastąpiły narodziny pejzażu jako oddzielnego tematu w sztuce. Artyści zaczęli malować krajobrazy tak, jak je rzeczywiście widzieli. Typ pejzażu charakteryzowały ujęcie tematu, staranność wykończenia, delikatna kreska, jednolitość faktury i ekspresywne operowanie barwą.
Gorczyński malarstwa uczył się w Wiedniu u pejzażysty (1787–1868), a także w Krakowie u Jana Nepomucena Głowackiego (1802–1847), nazwanego w 2016 w opracowaniu Muzeum Romantyzmu w Opiniogórze „ojcem krajobrazu polskiego”, z którym dzielił fascynację krajobrazami Podhala i Tatr. Gorczyński był autorem kilkuset obrazów w stylu polskiego romantyzmu, których ważną cechą, tak jak i jego twórczości literackiej, był patriotyczno-niepodległościowy charakter w kontekście sytuacji politycznej w rozbiorowej Polsce. Ukazywał życie społeczeństwa na tle rodzimego krajobrazu, polskich wsi i miast i ich zabytków przeszłości. Najczęstszą treścią jego obrazów były pejzaże stron rodzinnych, przedstawiające najbliższą autorowi małą ojczyznę.
Od swojego wiedeńskiego mistrza, Steinfelda, przejął formę artystyczną, która pochodziła wprost z XVIII-wiecznej szkoły malarstwa alpejskiego i której charakterystycznymi cechami są malowniczość, precyzja kadru i delikatność barw. Światło było dominującym elementem kompozycji. Zasady te współgrały z założeniami polskiego biedermeieru, lansowanego przez Głowackiego – przyjaciela i drugiego mistrza Gorczyńskiego. Sam Gorczyński był przekonany o korespondencji literatury i malarstwa, a szczególnie literackich „krajowidoków” i pejzaży, o czym pisał w trzech rozprawach: "O Janie Nepomucenie Głowackim"", artyście krakowskim, i o krajobrazie w obecnym czasie" (1862), "Obrazki rodzajowe" (1855) oraz "Pejzaż (Urywek z myśli o sztuce") (1853).
Malował olejno i akwarelą, przeważnie pejzaże, często z motywami architektonicznymi. W albumie "Galicyja w obrazach" zamieścił 14 rysunków (litografii) z okolic Krosna, Nowego Sącza, Jasła, Tarnowa, Krynicy i Tatr. W zbiorach Muzeum Narodowego w Krakowie znajdują się jego malarstwa "Droga do Morskiego Oka w Tatrach" i "Kościół Dominikanów w Krakowie po pożarze 1850". Biblioteka Jagiellońska posiada: "Widok Sanoka", "Krajobraz górski", "Zamek Herburtów pod Dobromilem", a Ossolineum przechowuje rysunki: "Czorsztyn – ruiny zamku", "Czorsztyn", "Kościół Mariacki w Krakowie", "Bielany w Krakowie", "Pieskowa Skała" (z napisem na odwrocie rysunku: „malował z natury Adam Gorczyński, uczeń Steinfelda”). W Muzeum Podhalańskim w Nowym Targu znajdują się obrazy "Widok na Tatry" i "Nowy Targ". Swoje malarstwa wystawiał także w Towarzystwie Przyjaciół Sztuk Pięknych w Krakowie, którego był współzałożycielem i długoletnim członkiem zarządu. Pod pseudonimem „A* z Galicyi” wystawił w 1854 w salonie Towarzystwa: "Widok Kalwarii Zebrzydowskiej", "Droga do Morskiego Oka w Tatrach", "Widok Czerwonego Klasztoru z Gór Pienin", "Czarny Dunajec". W 1855 wystawił "Babia Góra o rannej porze", "Futor Mohorta", "Monaster Mohorta", "Czchów," "Brzegi Dunajca, Melsztyn". Malarstwa Gorczyńskiego są obecne na rynku dzieł sztuki.
Zarówno malarstwo, jak i literaturę traktował jako sztukę, której głównym zadaniem jest moralno-wychowawcze oddziaływanie na odbiorców. Romantyczny sarmatyzm Gorczyńskiego przejawiał się w zamiłowaniu dla folkloru zachodniej Galicji, lokalnego kolorytu, sielskiego krajobrazu i historii ziemi rodzinnej.
Działalność polityczna i społeczna.
Od początku lat czterdziestych XIX wieku przyjaźnił się i współpracował z cieszyńskim adwokatem, słowianofilem i politykiem Ludwikiem Kluckim, który będąc morawianinem uważał środowisko polskie za własne. Obaj byli zbliżeni do ugrupowania księcia Jerzego Lubomirskiego propagującego ideę jedności austriackich Słowian opartej na habsburskiej monarchii. W 1848 Gorczyński wraz z wadowickim społecznikiem ks. Wacławem Wąsikiewiczem (1815–1896), proboszczem parafii w Radoczy, redagował wychodzący w Wadowicach „Tygodnik Wiejski” przeznaczony dla chłopów celem „uszlachetnienia ich uczuć w duchu solidaryzmu społecznego” w sytuacji po powstaniu chłopskim (rzezi galicyjskiej) w 1846. W 1848 został wybrany „prezydującym” wadowickiej Rady Narodowej i w tym charakterze był uczestnikiem Zjazdu Słowiańskiego w Pradze.
Zamieszczał teksty na aktualne tematy społeczne i polityczne w „Dzienniku Mód Paryskich”, piśmie wychodzącym we Lwowie w okresie 1840–1849, którego tytuł był „kamuflażem mylącym czujność austriackiej cenzury”. Należał do krakowskiego Towarzystwa Rolniczego. W latach 1855–1856 był prezesem galicyjskiego Towarzystwa Leśniczego. Od 1850 był konserwatorem zabytków na okręg wadowicki i bocheński. Inicjował zbiórkę publiczną na pomnik swojego przyjaciela Wincentego Pola (1807–1872), poety i geografa. W 1854 był współzałożycielem Towarzystwa Przyjaciół Sztuk Pięknych w Krakowie. W 1876 ufundował szkołę podstawową w Brzeźnicy i szkołę rolniczą w Czernichowie. Był także kolatorem kościoła w Marcyporębie.
Upamiętnienie.
W czasie okupacji niemieckiej dwór w Brzeźnicy, jak i cały majątek, zostały odebrane przez Niemców (1940) ówczesnemu właścicielowi, wnukowi Adama, Zygmuntowi Gorczyńskiemu (1881–1962), pułkownikowi Wojska Polskiego w stanie spoczynku, a wcześniej austriackiemu majorowi kawalerii. Dwór w Brzeźnicy został po wojnie doprowadzony do ruiny przez różnych użytkowników, a pomnik na grobie Adama Gorczyńskiego został rozebrany z początkiem lat siedemdziesiątych XX wieku.
Zapomniany przez lata Adam Gorczyński powrócił jednak do zbiorowej pamięci. W 2012 ukazało się uaktualnione opracowanie twórczości Gorczyńskiego, które przyczyniło się do wybrania go jako „niezwykłej postaci życia duchowego z naszego regionu” patronem wystawy malarskiej „Urocze zabytki Doliny Karpia” w Tomicach koło Wadowic. Gminna Biblioteka Publiczna w Brzeźnicy dzięki następnym lokalnym inicjatywom opublikowała w 2014 monografię "Romantyk z Brzeźnicy", która zawierała także wybór twórczości pisarskiej Adama Gorczyńskiego. W dniu 29 maja 2015 w dawnym spichlerzu w Brzeźnicy, jedynej pozostałości po majątku rodu Gorczyńskich, obecnym gminnym Spichlerzu Książki, który został całkowicie zmodernizowany, odbyła się pierwsza (z kolejnych) edycja Wojewódzkiego Konkursu Recytatorskiego imienia Adama Gorczyńskiego. Tego samego roku, 14 października, imię Adama Gorczyńskiego nadano Gimnazjum (Zespół Szkolno Przedszkolny) w Brzeźnicy, a także jednej z ulic.

</doc>
<doc id="112520" url="https://pl.wikipedia.org/wiki?curid=112520" title="Andrzej Buś">
Andrzej Buś

Andrzej Buś (ur. 21 września 1943 w Krakowie, zm. 2 września 2003) – działacz kultury i publicysta. 
Ukończył LO w Suchej Beskidzkiej, SN w Krakowie o specjalności biologia, Studium Bibliotekarstwa (1969). 
Początkowo pracował jako nauczyciel i bibliotekarz w Budzowie. Od 1976 roku, jako pracownik kultury UG Tomice. Był nie tylko animatorem życia kulturalnego gminy, ale czynnie przez wiele lat uprawiał publicystykę prasową, zarówno w prasie regionalnej jak i lokalnej.
Redaktor naczelny wydawanego w 1991-1992 roku miesięcznika "Między Wisłą a Skawą", redaktor "Nad Skawą" (1993-95). Opublikował kilka poważniejszych opracowań nt. dziejów regionu, historii poligrafii na Ziemi Wadowickiej. Jest autorem monografii o Witanowicach (1995) oraz dwóch części "Legend Nadskawia" (1995, 1997). Organizator konkursów, wystaw, współorganizator plenerów malarskich. Był związany z gminą w Tomicach.

</doc>
<doc id="112521" url="https://pl.wikipedia.org/wiki?curid=112521" title="Konstruktor (programowanie obiektowe)">
Konstruktor (programowanie obiektowe)

Konstruktor – specjalna metoda danej klasy, wywoływana podczas tworzenia jej instancji. Podstawowym zadaniem konstruktora jest zainicjowanie obiektu, a w niektórych językach programowania także utworzenie obiektu.
Zadania konstruktora.
Wywołanie konstruktora powoduje wykonanie następujących zadań:
Z wyjątkiem ostatniego punktu powyższe zadania są wykonywane wewnętrznie i są wbudowane w kompilator lub interpreter języka, a w niektórych językach stanowią kod klasy bazowej. 
W językach programowania w różny sposób oznacza się konstruktor:
Rodzaje konstruktorów w języku C++.
W języku C++ wyróżnia się następujące szczególne rodzaje konstruktorów:
Konstruktor domyślny.
Konstruktor, który można wywołać bez podawania jakichkolwiek parametrów. Szczególnym przypadkiem konstruktora domyślnego jest konstruktor, w którym wartości wszystkich parametrów mają wartości domyślne, w efekcie czego (w C++) można go wywołać bez podawania ich, np.:
 class MojaKlasa {
 public:
 MojaKlasa( int parametrDomyslny = 0 ) { // konstruktor domyślny
 this-&gt;dana = parametrDomyslny;
 private:
 int dana;
 
 int main () {
 MojaKlasa obiektMojejKlasy; // użyty konstruktor domyślny
 return 0;
Zwykły konstruktor.
Konstruktor, który można wywołać, podając co najmniej jeden parametr. Jest to zwykły konstruktor stworzony przez twórcę klasy. Jego zadeklarowanie w C++ nie powoduje niejawnego generowania konstruktora domyślnego. Z reguły parametry takiego zwykłego konstruktora spełniają funkcję inicjalizatorów, które przypisują odpowiednie wartości wewnętrznym zmiennym tworzonego obiektu, np. (przykład w C++):
 class Wektor {
 public:
 Wektor( double x , double y ) {
 this-&gt;x = x;
 this-&gt;y = y;
 private:
 double x;
 double y;
 
int main (){
 Wektor mojWektor( 3 , 2 );
 return 0;
Konstruktor kopiujący (C++).
Konstruktor, którego jedynym argumentem niedomyślnym jest referencja do obiektu swojej klasy. Jest on używany niejawnie wtedy, gdy działanie programu wymaga skopiowania obiektu (np.: przy przekazywaniu obiektu do funkcji "przez wartość"). Gdy konstruktor kopiujący nie został zdefiniowany, jest on generowany niejawnie (nawet, gdy są zdefiniowane inne konstruktory) i domyślnie powoduje kopiowanie wszystkich składników po kolei, np. (w języku C++):
 class MojaKlasa{
 public:
 int dana;
 MojaKlasa(int parametrDomyslny) { // inny konstruktor użytkownika
 this-&gt;dana = parametrDomyslny;
};
int main (){
 MojaKlasa obiektMojejKlasy(5);
 MojaKlasa kopiaObiektu(obiektMojejKlasy); // użyty zostanie wygenerowany niejawnie konstruktor kopiujący
 std::cout « kopiaObiektu.dana; // wyświetli "5"
 return 0;
Zablokowanie tego konstruktora (np. przez umieszczenie go w sekcji prywatnej lub chronionej) oznacza brak zezwolenia na kopiowanie obiektu.
Kopiowanie obiektu "składnik po składniku".
W większości przypadków kopiowanie obiektu "składnik po składniku" jest tym, czego oczekuje użytkownik klasy i nie ma potrzeby definiowania własnej wersji konstruktora kopiującego. Jednak nie zawsze takie działanie jest pożądane (przykład w C++):
 class MojaKlasa {
 public:
 int* wsk; // wskaźnik
 MojaKlasa(int parametrDomyslny){
 this-&gt;wsk = new int(parametrDomyslny);
 ~MojaKlasa(){ // destruktor
 delete this-&gt;wsk;
};
int main (){
 MojaKlasa obiektMojejKlasy(5);
 std::cout « *(obiektMojejKlasy.wsk) « std::endl; // wyświetli: 5
 MojaKlasa kopiaObiektu(obiektMojejKlasy); // kopiowanie składnik po składniku, wskazanie też zostanie skopiowane
 *(kopiaObiektu.wsk) = 3;
 std::cout « *(obiektMojejKlasy.wsk) « std::endl; // wyświetli: 3
 return 0;
 MojaKlasa( const MojaKlasa&amp; obiektWzorcowy ) {
 this-&gt;wsk = new int( *( obiektWzorcowy.wsk ) ); // oddzielna rezerwacja pamięci
// ...
Konstruktor konwertujący (C++).
Konstruktor, którego jedynym argumentem niedomyślnym jest obiekt dowolnej klasy lub typ wbudowany. Powoduje niejawną konwersję z typu argumentu na typ klasy własnej konstruktora. Na przykład (przykład w C++):
 class MojaKlasa{
 public:
 MojaKlasa( int parametr ) { // konstruktor konwertujący z typu int na typ MojaKlasa
 // ciało konstruktora
};
int main (){
 int zmienna = 5;
 funkcja( zmienna ); // wywołanie konstruktora konwertującego z int na MojaKlasa
 return 0;
Obiekt konwertowanej klasy musi być przekazywany do funkcji "przez wartość". Przekazywanie przez referencję spowoduje błąd kompilacji z powodu niezgodności typów. Nie zaleca się stosowania niejawnie takich konwersji. Zmniejszają czytelność kodu oraz mogą spowolnić program (obiekt do funkcji jest przekazywany przez wartość, co wymusza kopiowanie również dla wywołań bez konwersji).
Pozostałe konstruktory są wywoływane zawsze jawnie.
Rodzaje konstruktorów w języku Object Pascal.
Konstruktor domyślny.
Jest to konstruktor dziedziczony kolejno przez wszystkich przodków danej klasy, począwszy od przodka ultymatywnego (tj. pierwotnego, będącego przodkiem wszystkich klas). Ma on nazwę Create i nie pobiera żadnych argumentów (konstruktor bezargumentowy). Jeżeli w danej klasie zostanie zdefiniowany nowy konstruktor, to automatycznie zastępuje on konstruktor domyślny. Wtedy konstruktor domyślny nie jest dostępny do bezpośredniego wywołania, ale można go wywołać z wnętrza tego nowego konstruktora ("inherited Create"). Jeśli w klasie zostanie zdefiniowane co najmniej dwa konstruktory, to muszą one zostać oznaczone jako przeciążone ("overload"). Jeśli te nowe konstruktory pobierają argumenty, to wtedy konstruktor domyślny nadal jest dziedziczony. Może to być niepożądane w sytuacji, gdy klasa pobiera dane w konstruktorze, bez których jej działanie będzie nieprawidłowe (wstrzykiwanie zależności). W takim przypadku wywołanie konstruktora domyślnego miałoby nieprzewidywalne skutki dla działania klasy. Można wtedy oznaczyć konstruktor domyślny jako nie przewidziany do używania ("deprecated") lub dodać klasę pośredniczącą w gałęzi dziedziczenia, posiadającą jeden konstruktor pobierający argumenty, co spowoduje niewidoczność konstruktora domyślnego.
Kolejność wywołań konstruktorów.
Kolejność wywołań konstruktorów klasy bazowej, czy też obiektów składowych danej klasy, jest określona kolejnością:
W Object Pascalu konstruktor może być dziedziczony i wirtualny. Ze względu na brak dziedziczenia wielokrotnego oraz konieczność dziedziczenia od klasy bazowej ("TObject") nie istnieje problem kolejności wywołań konstruktorów. 

</doc>
<doc id="112522" url="https://pl.wikipedia.org/wiki?curid=112522" title="Józef Archutowski">
Józef Archutowski

Józef Archutowski (ur. 1 listopada 1879 w Karolinie k. Pułtuska, zm. 31 sierpnia 1944 w Warszawie) – polski ksiądz rzymskokatolicki, teolog, biblista, profesor UJ i UW.
Życiorys.
Pochodził z bogatej ziemiańskiej rodziny, właścicieli majątku Karolin (pow. pułtuski), syn Teofila (rozstrzelanego przez Niemców w Pułtusku jesienią 1939) i Emilii z Karwowskich. Jego brat, bł. Roman Archutowski – rektor warszawskiego Seminarium Duchownego, zginął w 1944 w Majdanku.
Do gimnazjum uczęszczał najpierw w Pułtusku, a następnie w Suwałkach. Studiował teologię i filozofię w Seminarium Duchownym w Warszawie (1898–1901) oraz w Cesarskiej Rzymskokatolickiej Akademii Duchownej w Petersburgu (1901–1904). Ponadto studiował na uniwersytetach w Niemczech i w Szwajcarii. Po przyjęciu w 1904 święceń kapłańskich był wikariuszem i katechetą parafii w Skierniewicach, Zgierzu, Łowiczu i Warszawie. W latach 1918–1920 był profesorem Pisma świętego Starego Testamentu i historii religii na KUL, od 1920 profesorem UJ (w latach 1924–1927 i 1931–1933 także dziekanem Wydziału Teologicznego). Pod koniec lat 20. odbywał liczne podróże po Europie, Bliskim Wschodzie i Egipcie, gdzie zapoznawał się z osiągnięciami ówczesnej archeologii, próbując uwzględnić je w toku swoich badań biblistycznych. 
W latach 30. był kuratorem Młodzieży Wszechpolskiej na UJ. W latach 1937–1939 wydawał „Przegląd Biblijny”. Przed wyborami do Rady Miasta Krakowa w 1938 został członkiem komitetu Polskiego Bloku Katolickiego. W Krakowie zorganizował I Zjazd Biblistów Polskich (1938). 
Po wybuchu II wojny światowej, aresztowany 6 listopada 1939 w gronie profesorów krakowskich w ramach akcji Sonderaktion Krakau wymierzonej przeciw inteligencji polskiej, został wywieziony do obozu Sachsenhausen. Uwolniony w 1940 m.in. dzięki interwencji Stolicy Apostolskiej. Po powrocie do Krakowa prowadził tajne nauczanie w klasztorze oo. Salwatorianów na Zakrzówku w Krakowie. Następnie przeniósł się do Warszawy, gdzie był m.in. proboszczem parafii Nawiedzenia NMP na Nowym Mieście (od 1943), kanonikiem gremialnym warszawskiej kapituły metropolitalnej i wykładał na tajnym Wydziale Teologii Katolickiej UW.
Zginął podczas powstania warszawskiego 31 sierpnia 1944 w zbombardowanym kościele pp. Sakramentek na Rynku Nowego Miasta wraz z 35 zakonnicami i osobami cywilnymi. Został pochowany w mogile zbiorowej księży emerytów Warszawskiej Kapituły Metropolitalnej na cmentarzu Stare Powązki w Warszawie (kwatera 107–5,6–23-30). 

</doc>
<doc id="112523" url="https://pl.wikipedia.org/wiki?curid=112523" title="Marzec 2004">
Marzec 2004



</doc>
<doc id="112524" url="https://pl.wikipedia.org/wiki?curid=112524" title="Ex cathedra">
Ex cathedra

Ex cathedra – łaciński zwrot, opracowany przez średniowieczną teologię scholastyczną, który dosłownie oznacza „z katedry”. Wskazuje on na sytuację, gdy papież, zgodnie z doktryną katolicką, wypowiada się w sposób nieomylny.
Konstytucja "Pastor aeternus" z 1870 roku, która definiuje nieomylność papieża ujmuje pojęcie następująco:
Żeby papieskie nauczanie uznawane było za nieomylne, musi spełniać jednocześnie następujące warunki:
Brak któregokolwiek z tych elementów powoduje, że nie można zakwalifikować danego nauczania jako "ex cathedra" – czyli nauczania nieomylnego ogłoszonego w formie dogmatu.
Termin jest także używany w kontekstach pozareligijnych i oznacza stwierdzenia autorytatywne, bezapelacyjne, przedstawione w sposób niedopuszczający dyskusji.

</doc>
<doc id="112528" url="https://pl.wikipedia.org/wiki?curid=112528" title="Philipp Franz Balthasar von Siebold">
Philipp Franz Balthasar von Siebold

Philipp Franz Balthasar von Siebold (ur. 17 lutego 1796 w Würzburgu, zm. 18 października 1866 w Monachium) – niemiecki lekarz, botanik, zoolog, etnolog i kolekcjoner. Badacz fauny i flory Japonii.
Philipp Franz Balthasar von Siebold urodził się w rodzinie lekarskiej. Jego dziadek, ojciec i dwaj wujowie byli profesorami medycyny na uniwersytecie w Würzburgu. Rodzina ta była nazywana „Academia Sieboldiana”. Założycielem dynastii był Carl Caspar von Siebold (1736-1807), nazywany „pierwszym wśród niemieckich chirurgów”. Ojciec Philippa zmarł, kiedy chłopiec miał 2 lata. P.F. Siebold studiował medycynę na tej samej uczelni w latach 1815–1820.
Podróż na Daleki Wschód.
W 1822 roku Siebold rozpoczął służbę w Królewskiej Holenderskiej Armii Indii Wschodnich (hol. "Koninklijk Nederlandsch-Indisch Leger", "KNIL") jako chirurg w stopniu majora i był stacjonowany w Batawii (obecnie Dżakarta). Jednakże, w związku z gwałtownymi zmianami sytuacji geopolitycznej na świecie władze holenderskie uznały, że powinien on zostać wysłany do Japonii, zamkniętej (jap. sakoku) dotychczas dla świata zewnętrznego. Jedynym oknem otwartym na handel była holenderska faktoria usytuowana na sztucznej wysepce Dejima w zatoce Nagasaki.
Życie Holendrów na Dejimie toczyło się według reguł ściśle określonych przez władze japońskie. Nie mogli jej opuszczać bez pozwolenia, a były one wydawane jedynie w wypadku oficjalnych wizyt do władz lokalnych lub na wielomiesięczną podróż do Edo na dwór sioguna. Te obowiązkowe wyprawy nazywały się "Edo-sanpu" i musiały początkowo odbywać się co roku, a w późniejszym okresie – co cztery, pięć lat. Na Dejimie obowiązywał zakaz wstępu dla kobiet. Wyjątki były czynione wyłącznie dla kobiet publicznych z dzielnicy Maruyama. Monotonia codziennego życia była przerywana przybyciem statków, co miało miejsce przeważnie w okresie od sierpnia do października.
Pobyt w Japonii.
P.F. von Siebold przybył do Dejimy w sierpniu 1823 r. z zadaniem rozpoznania możliwości prowadzenia handlu z Japonią pod wojskowymi rządami rodu Tokugawa. Początkowo japońscy tłumacze na wyspie, którzy posługiwali się holenderskim lepiej niż Siebold, byli podejrzliwi wobec niego ze względu na jego akcent, a ponadto na jego pochodzenie z kraju, który nie miał żadnych kontaktów z Japonią.
Polityka zamknięcia kraju przed cudzoziemcami uniemożliwiała im opuszczanie tej faktorii, ale Siebold jako lekarz zdobył stopniowo zaufanie i szacunek Japończyków. Przekonano się do jego wiedzy i zdolności. Dzięki temu uzyskał możliwości poruszania się w okolicach Nagasaki, aż w końcu zezwolono mu na otwarcie praktyki na obrzeżach miasta, w Narutaki (dziś dzielnica miasta).
W czasie swoich wizyt na głównych wyspach Siebold poznał japońskich lekarzy i naukowców. Niektórzy z nich potrafili już mówić i pisać po holendersku. Władze kraju zezwalały na takie kontakty w celu poznania i zrozumienia holenderskich ksiąg i map, które otrzymywali jako dary. Dom Siebolda stał się salonem spotkań, wykładów i dyskusji, a język holenderski pomostem dla Japończyków do zachodniej wiedzy, którą nazywano "rangaku" (dosł.: nauka holenderska; znaczenie: studiowanie nauki Zachodu w okresie Edo przy pomocy języka holenderskiego).
Sieboldowi nie wolno było pobierać wynagrodzenia za swoje usługi lekarskie. Pacjenci obdarowywali go zatem rozmaitymi przedmiotami codziennego użytku, drzeworytami, czy narzędziami rzemieślniczymi, które stały się zalążkiem jego zbiorów etnograficznych. Interesował się również japońską florą i fauną. Wynajmował artystów do utrwalania wizerunków zwierząt i myśliwych do polowania na rzadkie zwierzęta.
„Afera Siebolda”.
W dniu 15 lutego 1826 r. Siebold, wraz z Johanem Willemem de Sturlerem, który był szefem (hol. opperhoofd) faktorii, udali się w obowiązkową podróż z Nagasaki do Edo (jap. "Edo-sanpu") na spotkanie z siogunem w celu przekazania mu hołdu, darów oraz przedstawienia raportu z wydarzeń poza Japonią. Podróż trwała pięć miesięcy. W Edo przebywali od 10 kwietnia do 18 maja. Do Deshimy powrócili w dniu 7 lipca.
Korzystając z okazji lepszego poznania kraju, niemiecki uczony zbierał po drodze okazy flory i fauny, a towarzyszący mu Keiga Kawahara malował je, podobnie jak sceny rodzajowe, świątynie, miejsca widokowe. Siebold odbył też wiele rozmów zarówno w czasie podróży, jak i w stolicy.
Po powrocie, prawdopodobnie przez przypadek, władze japońskie dowiedziały się, że Siebold wszedł w posiadanie m.in. szczegółowych map Japonii (w tym Hokkaido i Sachalinu), co było ściśle zabronione. Niemiecki doktor został oskarżony o zdradę i szpiegostwo na rzecz Rosji (ze względu na coraz częstsze wizyty statków rosyjskich – także innych państw – i domaganie się otwarcia portów, władze japońskie miały poważne obawy co do zamierzeń sąsiada). Otrzymał areszt domowy, a następnie został wydalony z Japonii w 1829 r. z zakazem ponownego przyjazdu. Wiele lat później, po podpisaniu nowego traktatu handlowego pomiędzy Holandią a Japonią w 1858 r., zakaz ten został cofnięty. Kawahara – jak i wielu innych przyjaciół Siebolda – został skazany na kilka lat więzienia.
Po powrocie do Europy.
Badania, materiały i opracowania naukowe Siebolda zostały opublikowane m.in. w dziełach: "Nippon", "Fauna Japonica" i "Flora Japonica". Dzięki temu wiedza ta po raz pierwszy ukazała się Zachodowi. Zbiory zostały zakupione przez rząd Holandii i dziś znajdują się w Muzeum Etnologii (Rijksmuseum Volkenkunde) w Lejdzie.
W następnych latach Siebold był zatrudniany przez wiele instytucji z różnych krajów jako doradca w sprawach japońskich. W 1859 r. ponownie udał się do Japonii. Przez pewien czas pracował dla holenderskiej firmy handlowej, a następnie był doradcą sioguna do spraw międzynarodowych. Jednakże jego przeszłość i kontrowersyjne działania w burzliwym dla Japonii okresie nie były tam mile widziane, co skłoniło go do powrotu do Europy.
Życie prywatne.
W czasie swojego pierwszego pobytu w Japonii poznał w 1824 r. szesnastoletnią Sonogi (także imiona Taki, Otaki) Kusumoto. Jedni badacze uważają, że była ona kurtyzaną, która spędziła sześć lat z Sieboldem na Dejimie, pomagając mu w domu i ogrodzie oraz ucząc japońskiego. Jednakże inni skłaniają się ku opinii, że udawała ona prostytutkę, aby mieć dostęp do wyspy i cudzoziemców. Kobietom japońskim nie wolno było wówczas wychodzić za mąż za cudzoziemców, ale kurtyzany mogły być wynajmowane przez nich na nieokreślony czas. Po wyjeździe Siebolda Otaki wyszła za Japończyka.
Po trzech latach wspólnego życia Otaki urodziła Sieboldowi córkę, której nadano imię Ine. Poszła ona śladem swojego ojca i została pierwszą w Japonii lekarką zachodniej medycyny. Po wielu latach udanej praktyki w Nagasaki została lekarką cesarzowej. Po wyjściu za mąż nazywała się Ine Nakamura. Kolorowa ilustracja przedstawia P.F von Siebolda wypatrującego statku Holenderskiej Kompanii Wschodnioindyjskiej. Obok niego stoi Sonogi, trzymając na rękach dwuletnią Ine. Jest to więc utrwalony moment ich rozstania na 30 lat.
Po powrocie do Europy poślubił w 1845 r. Helene von Gagern (1820–1877). Mieli pięcioro dzieci: trzech synów i dwie córki.
Został pochowany na Starym Cmentarzu Południowym w Monachium.
Uznanie.
W 1989 r. tuż obok miejsca, w którym stał dom Siebolda, otwarto w Nagasaki Muzeum Pamięci Siebolda (ang. Siebold Memorial Museum; jap. Shīboruto Kinenkan) w uznaniu jego zasług w rozwoju nowoczesnej Japonii. Budynek jest odwzorowaniem jego domu w Lejdzie i usytuowany obok miejsca, gdzie stworzył swoją klinikę i szkołę. W 1992 r. postawiono tam jego pomnik. Na terenie tokijskiego parku Akatsuki znajduje się jego popiersie oraz tablica z krótkim życiorysem.
W Europie jego kolekcje znajdują się w Rijksmuseum Volkenkunde oraz Japan Museum SieboldHuis w Lejdzie, Museum Fünf Kontinente w Monachium i Siebold-Museum w Würzburgu.
Nazwisko Siebolda zostało uwiecznione w wielu naukowych nazwach łacińskich, zbadanych przez niego roślin.
Uznanie w Europie zyskał także malarz Siebolda, Keiga Kawahara, nazwany „fotografem bez kamery”. Na przełomie lat 2014/2015 oba muzea w Lejdzie zaprezentowały jego twórczość, w tym obrazy relacjonujące ich podróż do Edo.

</doc>
<doc id="112530" url="https://pl.wikipedia.org/wiki?curid=112530" title="Joseph Gerhard Zuccarini">
Joseph Gerhard Zuccarini

Joseph Gerhard Zuccarini (ur. 10 sierpnia 1797 w Monachium, zm. 18 lutego 1848 tamże) — niemiecki botanik.
Profesor uniwersytetu w Monachium, zajmował się systematyką roślin naczyniowych.
Zucc. to symbol Zuccarini, umieszczany przy łacińskich nazwach gatunków botanicznych, które sklasyfikował.
&lt;/center &gt;&lt;/div &gt;

</doc>
<doc id="112531" url="https://pl.wikipedia.org/wiki?curid=112531" title="Tom Hanks">
Tom Hanks

Tom Hanks, właśc. Thomas Jeffrey Hanks (ur. 9 lipca 1956 w Concord) – amerykański aktor, reżyser i producent filmowy.
Dwukrotny laureat Oscara za pierwszoplanowe role w filmach "Filadelfia" (1993) oraz "Forrest Gump" (1994) i zarazem Złotej Maliny za drugoplanową rolę w filmie "Elvis" (2022).
1 lipca 1992 otrzymał własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życiorys.
Kariera aktorska.
Jest synem Amosa Mefforda Hanksa (pochodzenia angielsko-walijskiego) i Janet Merilyn Frager (pochodzenia portugalskiego). Miał niezbyt szczęśliwe dzieciństwo, większość czasu spędził w rodzinach zastępczych.
Nie mogąc dostać roli w przedstawieniu szkolnym, rzucił uczelnię i wyjechał do Cleveland, by wziąć udział w "Great Lakes Shakespeare Festival". Udało mu się zaangażować do Riverside Theater, gdzie debiutował w sztuce "Poskromienie złośnicy". W 1980 został zaangażowany do opowiadającego o parze cwaniaków telewizyjnego serialu komediowego "Bosom Buddies". Pierwsze jego role na dużym ekranie to również występy w komediach: "Plusku", "Wieczorze kawalerskim" czy "Skarbonce".
Przez wiele lat był przez krytyków uznawany za komika, na co wpływ miała m.in. jego pierwsza nominacja do Oscara za rolę w filmie "Duży". Próby obsadzania go w innych rolach nie spotykały się z dobrym przyjęciem. Zmieniło się to dopiero w 1993 po filmie "Filadelfia", w którym zaprezentował swój talent dramatyczny. Dowiodła tego także jego kreacja w filmie "Forrest Gump". Zarówno za jedną, jak i drugą rolę został nagrodzony Oscarem, stając się zarazem drugim (po Spencerze Tracy) aktorem, któremu udało się zdobyć Nagrodę Akademii Filmowej dwa razy z rzędu.
W 1996 zadebiutował jako reżyser i scenarzysta filmem "Szaleństwa młodości", w którym także wystąpił. W 1999 otrzymał Złoty Glob oraz czwartą nominację do Nagrody Akademii Filmowej za rolę kapitana Millera w filmie Stevena Spielberga "Szeregowiec Ryan". Piątą nominację otrzymał w 2000 za rolę w filmie "". W kolejnych latach wyprodukował m.in. filmy: "Kompania braci" (2001), "Moje wielkie greckie wesele" (2002), "Ekspres polarny" (2004), "Evan Almighty" (2007), "My Life in Ruins" (2008), "Mamma Mia!" (2008), "Pacyfik" (2010).
W marcu 2015 wystąpił w teledysku Carly Rae Jepsen „I Really Like You”.
Działalność społeczna.
Wspierał finansowo wielu polityków amerykańskiej Partii Demokratycznej. Publicznie wyraża swe poparcie dla idei małżeństw osób tej samej płci. W czasie prezydenckiej kampanii wyborczej w USA w 2008 wyraził publiczne poparcie dla Baracka Obamy.
Wspiera także idee pozyskiwania energii ze źródeł odnawialnych i ochrony środowiska naturalnego. Posiada samochód elektryczny.
Zaangażował się w ruch sprzeciwu wobec propozycji poprawki konstytucyjnej w amerykańskim stanie Kalifornia (tzw. Propozycja 8), która precyzując obowiązującą w Kalifornii definicję związku małżeńskiego jako związku „między mężczyzną i kobietą”, eliminowała prawo par tej samej płci do zawierania małżeństw.
W czasie wyborów prezydenckich w USA w 2008 użyczył głosu jako narrator w spocie wyborczym Baracka Obamy.
Życie prywatne.
W latach 1978–1987 był żonaty z aktorką Samanthą Dillingham, znaną także jako Samantha Lewes, z którą ma dwoje dzieci, w tym syna Colina. W 1988 poślubił aktorkę Ritę Wilson, którą spotkał trzy lata wcześniej na planie filmu "Ochotnicy". Mają dwoje dzieci. Dla żony zmienił wyznanie z katolickiego na prawosławne.
Spokrewniony z 16. prezydentem USA Abrahamem Lincolnem; wspólnym przodkiem Lincolna i Toma Hanksa był John Hanks (ur. 1687), pradziad matki Abrahama Lincolna – Nancy Hanks.
Od dzieciństwa był bliskim przyjacielem Bruce’a Springsteena. Jest wielbicielem serialu "Star Trek", a także fanem zespołu The Beatles i The Dave Clark Five oraz klubu angielskiej ligi piłki nożnej Aston Villa FC.
W 2017 otrzymał samochód Polski Fiat 126p od swojej fanki Moniki Jaskólskiej. Prezent został ufundowany przez wiele osób. Po tym jak Hanks sfotografował się na ulicy przy "maluchu", Jaskólska zorganizowała akcję zbierania pieniędzy na auto dla aktora, a pozostałe pieniądze ze zbiórki zostały przekazane szpitalowi pediatrycznemu w Bielsku-Białej. Tom Hanks również przekazał fundusze dla szpitala i książkę z własnym podpisem na aukcję internetową.
W grudniu 2019 przyjął greckie obywatelstwo.

</doc>
<doc id="112532" url="https://pl.wikipedia.org/wiki?curid=112532" title="Grzegorz Leopold Seidler">
Grzegorz Leopold Seidler

Grzegorz Leopold Seidler (ur. 18 września 1913 w Stanisławowie, zm. 28 grudnia 2004) – polski prawnik i historyk idei, profesor i rektor Uniwersytetu Marii Curie-Skłodowskiej w Lublinie, członek Trybunału Stanu, poseł na Sejm PRL IX kadencji.
Życiorys.
Wykształcenie i działalność naukowa.
Był synem Teodora (adwokata, posła BBWR na Sejm II RP) i Eugenii z Dawidowiczów, starszym bratem Stefana (zootechnika). Studiował na Uniwersytecie Jagiellońskim (ukończył w 1935), w 1938 na podstawie rozprawy napisanej pod kierunkiem Jerzego Landego uzyskał stopień doktora. Następnie studiował filozofię na uniwersytetach w Wiedniu i Oksfordzie. Po II wojnie światowej pracował jako docent na Wydziale Prawa Uniwersytetu Jagiellońskiego, w 1950 podjął pracę na Uniwersytecie Marii Curie-Skłodowskiej w Lublinie (w tym samym roku został profesorem nadzwyczajnym, w 1957 profesorem zwyczajnym). W latach 1959–1969 był rektorem tej uczelni. W latach 1969–1972 kierował Instytutem Kultury Polskiej w Londynie. Od 1972 ponownie wykładowca lubelskiego uniwersytetu. Od 1973 do 1976 był pracownikiem naukowym Akademii Spraw Wewnętrznych. Wykładał gościnnie na Christian-Albrechts-Universität w Kilonii (1980/81) i Care Hall w Cambridge (1981/82). Był wieloletnim redaktorem naczelnym „Annales UMCS”. Został uhonorowany doktoratem "honoris causa" UMCS (posiadał także doktoraty honorowe Akademii Ekonomicznej w Krakowie i Lock Haven University w USA). W trakcie wyjazdów zagranicznych był wykorzystywany przez Wydział II KW Milicji Obywatelskiej w Lublinie i Departament I Ministerstwa Spraw Wewnętrznych do zbierania informacji interesujących Służbę Bezpieczeństwa. Przekazywał informacje m.in. dotyczące Czesława Miłosza i Zbigniewa Brzezińskiego. Był promotorem prac dyplomowych atakujących działalność m.in. paryskiej „Kultury”, Radia Wolna Europa i Ambasady USA w Warszawie.
Działalność polityczna.
Przed wojną związany był z ruchem syndykalistycznym. Należał do Związku Polskiej Młodzieży Demokratycznej. W 1939 uczestniczył w kampanii wrześniowej, był ranny w bitwie nad Wartą. W czasie okupacji niemieckiej przechowywał Żydów. W latach 1950–1989 był członkiem Polskiej Zjednoczonej Partii Robotniczej. Zasiadał m.in. w uczelnianych egzekutywach POP PZPR, a w latach 1960–1969 w Komitecie Wojewódzkim partii w Lublinie (od 1967 także w jego egzekutywie). W 1982 w wystąpieniu telewizyjnym oficjalnie poparł wprowadzenie stanu wojennego. Był radnym Miejskiej Rady Narodowej w Lublinie, a następnie Wojewódzkiej Rady Narodowej, zaś w latach 1985–1989 pełnił mandat posła na Sejm. W 1989 bez powodzenia ubiegał się o mandat senatorski z ramienia PZPR w okręgu lubelskim. W latach 1989–1991 był członkiem Trybunału Stanu.
Pochowany w części ewangelickiej cmentarza przy ulicy Lipowej w Lublinie (kwatera 3-1-10).
Odznaczenia.
Otrzymał wiele odznaczeń państwowych, w tym postanowieniem prezydenta Aleksandra Kwaśniewskiego z 12 czerwca 2003, "w uznaniu wybitnych zasług dla nauki polskiej, za osiągnięcia w działalności publicznej i pracy dydaktycznej", Krzyż Wielki Orderu Odrodzenia Polski, a w czasach PRL był uhonorowany Krzyżem Komandorskim z Gwiazdą i Krzyżem Oficerskim Orderu Odrodzenia Polski, Orderami Sztandaru Pracy I i II klasy, Złotym Krzyżem Zasługi (1954) oraz Medalem 10-lecia Polski Ludowej (1955).
Upamiętnienie.
W latach 2011–2013 radni Lublina m.in. z Sojuszu Lewicy Demokratycznej i Platformy Obywatelskiej występowali kilkakrotnie z inicjatywami uhonorowania go nazwą ulicy, a następnie skweru w tym mieście. W 2014 Rada Miasta nadała jego imię placowi na terenie kampusu UMCS. 13 grudnia 2017 nazwa ta została zmieniona zarządzeniem wojewody lubelskiego Przemysława Czarnka w ramach wykonania ustawy dekomunizacyjnej.
Publikacje.
Autor ponad 100 prac naukowych z dziedziny teorii państwa i prawa oraz historii myśli politycznej, m.in.:

</doc>
<doc id="112533" url="https://pl.wikipedia.org/wiki?curid=112533" title="Elena Dementiewa">
Elena Dementiewa



</doc>
<doc id="112534" url="https://pl.wikipedia.org/wiki?curid=112534" title="Masowiec">
Masowiec

Masowiec – statek, zazwyczaj z pojedynczym pokładem i dnem podwójnym, zbiornikami szczytowymi i obłowymi oraz z pojedynczym lub podwójnym poszyciem burtowym, przeznaczony głównie do przewozu suchych ładunków masowych luzem, tj. bez opakowania, wsypywanych bezpośrednio do ładowni, jak np. węgiel, ruda, nawozy mineralne, zboża, siarka granulowana, itp. Masowce używane są też bardzo często do przewozu ładunków półmasowych (break-bulk), czyli np. blach (także w kręgach), stali w innej postaci (szyn, kęsów hutniczych), drewna pakietyzowanego, papieru w rolach, a także kontenerów (masowco-kontenerowce) (zobacz też: kontenerowiec).
Potocznie masowcami nazywa się jedynie statki do przewozu suchych ładunków masowych i półmasowych, ale według systematyki naukowej w okrętownictwie do masowców zalicza się masowce suche i zbiornikowce – statki do przewozu płynnych ładunków masowych. Dawniej często spotykano zaliczanie do masowców (co znajdowało m.in. odzwierciedlenie we wspólnym zaszeregowaniu w statystykach) samochodowców.
Masowce ze względu na wielkość dzielą się na następujące klasy:
Obecnie największym masowcem jest MS Vale Brasil.
Polskim armatorem eksploatującym przede wszystkim masowce jest Polska Żegluga Morska.
Zobacz też.
BIBO

</doc>
<doc id="112535" url="https://pl.wikipedia.org/wiki?curid=112535" title="MS Kujawy">
MS Kujawy

MS Kujawy – pierwszy z serii masowców zbudowany dla Polskiej Żeglugi Morskiej w chińskiej stoczni Xingang w Tjanjin. Ochrzczony został 25 stycznia 2005 roku, matką chrzestną została Elżbieta Kornaszewska – szefowa Zespołu Pieśni i Tańca Ziemi Bydgoskiej. Kujawy to typowy masowiec typu handy-size wyposażony w 4 dźwigi pokładowe o zasięgu od 4 m do 28 m i udźwigu 30 ton oraz 5 ładowni w których może przewozić ponad 37 tys. ton rudy, węgla, nawozów, ziarna, fosfatów lub innych ładunków masowych. To nowoczesny konstrukcyjnie statek, odpowiadający wymaganiom najnowszych przepisów Międzynarodowej Organizacji Morza (IMO) oraz towarzystw klasyfikacyjnych. Jest wyposażony w skomplikowane urządzenia elektroniczne, nawigacyjne, antykolizyjne oraz zaawansowaną technologicznie maszynownię. Napędzany jest dwusuwowym, wysokoprężnym silnikiem Diesla typu Sulzer 6RTA48T-B. Załogę stanowi 21 marynarzy. Obecnie statek pływa pod banderą Wysp Bahama. Imiona pierwszych 13 jednostek tej serii pochodzą od polskich krain geograficznych, pozostałe noszą nazwy polskich miast. Ze względu na miejsce budowy nazywane są potocznie „Chińczykami”.
Zamówienie tych jednostek jest realizowane przez PŻM od 2003 r. w ramach programu wymiany floty wysłużonych masowców, którego plan obejmuje do 2015 roku wprowadzanie 38 nowych statków.

</doc>
<doc id="112537" url="https://pl.wikipedia.org/wiki?curid=112537" title="Halina Beisertówna">
Halina Beisertówna

Halina Beisertówna pseudonim Kasia (ur. 13 kwietnia 1919 w Żydówku, zm. 16 sierpnia 1944) – działaczka ruchu oporu w okresie II wojny światowej, harcerka, uczestniczka powstania warszawskiego. 
Życiorys.
Urodziła się w Żydówku na Kujawach, córka Edmunda i Elwiry z Olszowskich (kuzynka generała Stefana Roweckiego ps. „Grot”). Ukończyła szkołę średnią. Harcerka, ochotniczka z hufca szkolnego PWK w Gdyni.
W konspiracji była:
Ukrywała Żydów. Zatrzymała i ostrzegła niedoszłych uczestników zebrania w „spalonym” lokalu konspiracyjnym przy ulicy Księdza Skorupki w kwietniu 1944 roku. Uratowała dokumenty – w tym spis adresów – z opieczętowanego przez Gestapo lokalu powielarni przy ulicy Solec 53 i redakcji na ulicy Tamka 37.
W powstaniu warszawskim pracowała przy ulicy Stanisława Moniuszki w zespole redakcyjnym „Biuletynu Zaginionych” i sekretarzowała w „Rzeczypospolitej Polskiej”. 15 sierpnia została ciężko poparzona w wyniku ostrzału lokalu sekretariatu Departamentu Informacji. Zmarła następnego dnia w wyniku odniesionych ran.
Z relacji Włodzimierza Wnuka wynika, że Halina Beisertówna stała przy oknie z koleżanką w lokalu Departamentu Informacji przy ul. Moniuszki, kiedy pocisk „szafy” trafił ukosem w otwarty balkon, przy którym znajdowały się butelki z benzyną. Dziewczęta biegły płonąc i wołając o ratunek. Ogień udało się zgasić dopiero piaskiem. Spalone do czarnej skóry, przeniesione do powstańczego szpitala, zmarły w męczarniach.
Pochowana wraz z siostrą Zofią na Cmentarzu Wojskowym na Powązkach w Warszawie(kwatera 25A-8-23). Przedstawiona pośmiertnie do odznaczenia Krzyżem Walecznych.
Jej młodsza siostra Zofia ps. „Kama” była łączniczką batalionu „Karpaty” pułku KG AK „Baszta”. Poległa 1.09.1944 r.

</doc>
<doc id="112538" url="https://pl.wikipedia.org/wiki?curid=112538" title="Antoni Bystrzonowski (1870–1958)">
Antoni Bystrzonowski (1870–1958)

Antoni Bystrzonowski (ur. 3 lutego 1870 w Sierczy, zm. 30 stycznia 1958 w Krakowie) – polski ksiądz katolicki, teolog, profesor Uniwersytetu Jagiellońskiego.
Życiorys.
Syn Feliksa i Kazimiery z Kosińskich. Ukończył studia teologiczne na Uniwersytecie Jagiellońskim (1893), 3 lutego 1893 przyjął święcenia kapłańskie, doktoryzował się z filozofii i teologii na Uniwersytecie Gregoriańskim w Rzymie. Pracował jako katecheta w Gimnazjum Św. Anny w Krakowie. W latach 1909–1948 profesor Wydziału Teologicznego UJ, w okresie międzywojennym kilkukrotnie dziekan tego wydziału, uczeń Józefa Sebastiana Pelczara.
Aresztowany 6 listopada 1939 w gronie profesorów krakowskich po tzw. „wykładzie inauguracyjnym” SS-Sturmbannführera Bruno Müllera (Sonderaktion Krakau), został wywieziony do obozu w Sachsenhausen. Uwolniony 8 lutego 1940 m.in. dzięki interwencji Stolicy Apostolskiej.
Pochowany na Cmentarzu Rakowickim w Krakowie.

</doc>
<doc id="112539" url="https://pl.wikipedia.org/wiki?curid=112539" title="Przypis">
Przypis

Przypisy – wydzielone fragmenty tekstu w publikacji, powiązane z tekstem głównym za pomocą odsyłaczy. Odnoszą się do poszczególnych wyrazów, zwrotów i fragmentów tekstu głównego. Stanowią uboczny lub pomocniczy nurt rozważań albo wskazują dodatkowe informacje o danym fragmencie utworu.
W pracach akademickich oraz naukowych dyscyplin z dominującym systemem przypisów Harwardzkich lub Vancouverskim funkcję przypisów bibliograficznych spełnia bibliografia załącznikowa. Umieszczane są w niej wyłącznie te pozycje, do których istnieją odwołania w tekście. Odwołania te mogą być realizowane w systemie autor-numer ("Vancouver system") albo autor-rok ("Harvard system").
Przeznaczenie przypisów.
W przypisach zawarte są zazwyczaj komentarze, dygresje, objaśnienia terminów fachowych, dane biograficzne, informacje o mniej istotnych zjawiskach, wydarzeniach, poglądach czy problemach, często też informacje o innych pracach. Umieszczane są przede wszystkim przez autora tekstu, ale też przez jego redaktorów, tłumaczy i wydawców.
Mają na celu ułatwienie korzystania z publikacji przez czytelników, zachowanie klarowności tekstu podstawowego, a także umożliwienie i czytelnikom i badaczom sprawdzenie stanowiska autora pracy wobec przedmiotu publikacji oraz literatury przedmiotu.
Przypisy są stosowane wszędzie tam, gdzie podaje się cytaty lub dane pochodzące z badań. Brak przypisu w takiej sytuacji traktuje się jako plagiat.
Tworzenie przypisów.
Przypisy są oznaczane w tekście głównym odsyłaczem, zwykle numerem z cyfr arabskich lub znacznie rzadziej rzymskich (występuje też oznaczanie za pomocą gwiazdek lub innych znaków), do tekstu przypisu, a sam przypis jest oznaczony tym samym symbolem. Numerowanie może być ciągłe (każdy kolejny przypis zyskuje następny numer, niezależnie od tego, na której stronie się pojawia) lub numeracja jest wznawiana na każdej stronie lub w każdym rozdziale od początku. Zgodnie z polską praktyką typograficzną odsyłacz w tekście głównym jest umieszczany przed znakiem interpunkcyjnym lub spacją.
W edytorach tekstu, programach DTP przypisy są automatycznie przenumerowywane za każdym razem, gdy zmieni się zawartość dokumentu. Pozwala to bez zbędnego nakładu pracy zachować aktualność numeracji. 
W opisie bibliograficznym występującym w przypisach podaje się dokładnie nazwiska autorów, tytuły publikacji, daty i miejsca ich wydania, a także strony w publikacji, skąd pochodzi dana myśl lub konkretny cytat.
Zgodnie z zaleceniem z literatury przedmiotu (np. Adama Wolańskiego) nie należy tworzyć przypisu do przypisu (czyli stosować zagnieżdżania), a ewentualną treść umieścić w nawiasie po tekście komentowanym.
Rodzaje przypisów.
Ze względu na miejsce ich umieszczenia wyróżnia się:
Na stronach internetowych przypisy umieszcza się na dole strony, co w zależności od struktury takiej publikacji pozwala na traktowanie ich jako przypisów dolnych lub końcowych. Początkowo (w rękopisach i starodrukach) przypisy umieszczane były na zewnętrznych marginesach przy tekście głównym, którego dotyczyły. W epoce maszyny do pisania umieszczanie przypisów na dole strony było bardzo niewygodne – trudno było odgadnąć, kiedy przestać pisać tekst główny i zacząć przypisy. Wtedy wymyślono prostszy w wykonaniu sposób – zbierano wszystkie przypisy i umieszczano je na końcu tekstu. Jednak przypisy końcowe są trudno dostępne dla czytelnika, stąd większość czytelników je pomija. Znacznie łatwiejsze w czytaniu są przypisy dolne. 
Ze względu na treść i pełnioną funkcję wyróżnia się przypisy:
Podana klasyfikacja jest zaczerpnięta z pracy Barbary Osuchowskiej (przy czym znaczeniowo i funkcjonalnie przypisy rzeczowe i informacyjne są zbliżone), taką samą podaje Adam Wolański (choć wymienia przypisy słownikowe, a nie terminologiczne), natomiast Robert Chwałowski wymienia trzy rodzaje: rzeczowe, słownikowe (czyli powyższe terminologiczne) oraz bibliograficzne, a nie wskazuje informacyjnych.
Za starszą literaturą można rozróżniać kilka typów przypisów rzeczowych, jak to:

</doc>
<doc id="112540" url="https://pl.wikipedia.org/wiki?curid=112540" title="Mono (oprogramowanie)">
Mono (oprogramowanie)

Mono – zestaw narzędzi umożliwiający uruchamianie programów stworzonych dla platformy .NET Framework, w skład których wchodzi między innymi kompilator języka C# oraz środowisko CLR (Common Language Runtime).
Celem Mono jest nie tylko umożliwienie uruchamiania aplikacji stworzonych dla platformy Microsoft .NET na różnych platformach, ale również umożliwienie twórcom oprogramowania dla systemu GNU/Linux znacznie szerszego rozwoju.
Mono może być uruchamiane na wielu systemach operacyjnych, włączając w to Androida, Windows Phone, większość dystrybucji GNU/Linuksa, BSD, OS X, Windows, Solaris. Wspierane są również konsole do gier, takie jak: PlayStation 3, Nintendo Wii i Xbox 360.
Logiem Mono jest głowa małpy widziana z profilu. Z języka hiszpańskiego "mono" oznacza właśnie małpę.
Historia Mono.
Historia Mono sięga roku 2000, w którym to Microsoft opublikował .NET Framework, określając go jako „nową platformę bazującą na internetowych standardach”. W grudniu tego roku CLI, czyli Common Language Infrastructure, została ogłoszona jako otwarty standard ECMA-335, otwierając tym samym drogę do powstania niezależnych i otwartych implementacji tego standardu.
Miguel de Icaza z firmy Ximian zauważył, że w platformie .NET drzemie potencjał, który umożliwi zwiększenie produktywności powstającego kodu i ułatwi pracę programistów. Dodatkowo umożliwi ona tworzenie aplikacji wieloplatformowych bez konieczności korzystania z natywnego języka dla danej platformy. W związku z tym rozpoczęto prace nad przygotowaniem implementacji platformy .NET dla systemu Linux. Wkrótce okazało się, że projekt ten jest zbyt obszerny, aby poradziła sobie z nim niewielka garstka programistów. W związku z tym, 19 lutego 2001 roku, na konferencji O’Reilly ogłoszono rozpoczęcie prac nad otwartym projektem Mono.
Po trzech latach pracy, 30 stycznia 2004 roku opublikowano Mono 1.0. Z małego projektu, którego początkowym założeniem było stworzenie platformy programistycznej dla desktopowej wersji systemu Linux, stało się ono platformą programistyczną, która umożliwiała uruchamianie aplikacji przystosowanych dla środowiska .NET Framework na szerokiej gamie platform sprzętowych i na wielu systemach operacyjnych, wliczając w to systemy wbudowane.
Po tym, jak w kwietniu 2011 roku Novell został wykupiony przez Attachmate i rozpoczęła się fala zwolnień pracowników Novella, istnienie i dalszy rozwój projektu Mono stanął pod znakiem zapytania. 16 maja 2011 roku po tym, jak został zwolniony z firmy Novell, Miguel de Icaza ogłosił na swoim blogu, że prace nad Mono będą kontynuowane przez firmę Xamarin, którą właśnie założył. Grupa, która w Novellu pracowała nad projektem Mono, została zatrudniona w Xamarinie. Wtedy też pojawiła się informacja, że Xamarin będzie nie tylko kontynuował prace nad Mono w swojej pierwotnej formie, ale również stworzy od podstaw port komercyjnego środowiska .NET dla systemy iOS i Android, gdyż Novell posiadał prawa do MonoTouch dla iOS i Mono for Android dla systemu mobilnego firmy Google.
Po tym wpisie na blogu głównego twórcy Mono pojawiło się wiele komentarzy na temat dalszego rozwoju projektu, gdyż MonoTouch i Mono for Android były własnością Attachmate, które przejęło Novella. Nowej inicjatywie zarzucano, że pojawią się trudności z udowodnieniem tego, że nie będzie ona bezpośrednio wykorzystywać technologii, które zostały wcześniej opracowane przez tych samych pracowników, którzy tworzyli je w Novellu.
Jednak w lipcu 2011 roku Novell będący już częścią Attachmate i Xamarin zawarły porozumienie, w którym udzielono wieczystej licencji na Mono, MonoTouch i Mono for Android firmie Xamarin. Dzięki temu Xamarin może oficjalnie wykorzystywać wcześniejsze prace i gospodarować całym projektem.
Aktualny status prac i plany na przyszłość.
Wersja 3.2.1 (wydana w sierpniu 2013 roku) oferuje podstawowe API .NET Framework, wsparcie dla języków Visual Basic.NET i C# w wersjach 2.0, 3.0 i 4.0, technologię LINQ to Objects, XML i SQL.
W chwili obecnej C# 4.0 jest domyślnie wykorzystywany przez kompilator języka C# dostępny w Mono. Dodatkowo wspierany jest graficzny interfejs programowania aplikacji Windows Forms 2.0, ale jego implementacja nie jest jeszcze kompletna. Obecnie głównym celem Mono jest zapewnienie pełnego wsparcia dla wszystkich udogodnień .NET 4.0 takich jak WF (Windows Workflow Foundation) oraz w pewnym stopniu WCF (Windows Communication Foundation). Wyjątkiem jest tutaj WPF (Windows Presentation Foundation), który nie jest wspierany ze względu na ogrom pracy, jaki należałoby włożyć, aby funkcjonował on poprawnie.
Część z funkcjonalności .NET Framework będących w fazie rozwoju jest częścią subprojektu Mono, któremu nadano nazwę Olive. W projekcie Mono znalazło się również miejsce dla kompilatora i środowiska uruchomieniowego Visual Basic .NET. Pracami nad portem VB.NET zajmuje się Rolf Bjarne Kvinge.
Moonlight.
W skład projektu Mono wchodzi również otwarta implementacja technologii Silverlight, która nazwana została Moonlight. Jest ona dostępna od wersji Mono 1.9. Moonlight 1.0, które wspiera API Silverlight 1.0 zostało udostępnione w 20 stycznia 2009 roku. Moonlight 2.0 daje możliwości Silverlight 2.0 oraz część z funkcjonalności Silverlight 3.0. Wersja preview Moonlight 3.0, ogłoszona w lutym 2010 roku, dodała wsparcie Silverlight w wersji 3. Jednak rozwój Moonlight został oficjalnie zakończony 29 maja 2012 roku. Oficjalnym powodem była decyzja Miguela, który stwierdził, iż istnieją dwa czynniki, które powodują, że dalszy rozwój skazany jest na porażkę – sztuczne ograniczenia Microsoft, które powodują, że Silverlight jest bezużyteczny przy tworzeniu aplikacji na komputery osobiste oraz brak wystarczającej popularności w Internecie, która napędzałaby dalszy rozwój.
Sam rozwój Silverlight został porzucony przez Microsoft w 2012 roku.
Komponenty Mono.
Mono składa się z trzech grup komponentów:
Główne komponenty.
Główne komponenty zawierają kompilator C#, wirtualną maszynę dla CLI oraz główne biblioteki klas .NET. Bazują one na standardach Ecma-334 i Ecma-335, przez co Mono jest wolną i otwartą wirtualną maszyną CLI.
Oba standardy na których bazuje projekt mono, zostały udostępnione przez Microsoft jako OSP (Open Specification Promise), czyli zobowiązanie Microsoft do otwartego rozpowszechniania specyfikacji.
Mono/Linux/GNOME.
Stos rozwojowy Mono/Linux/GNOME dostarcza narzędzi i aplikacji deweloperskich z wykorzystaniem istniejącego środowiska GNOME oraz wolnych i otwartych bibliotek kodu. W jego skład wchodzą:
Gtk# umożliwia integrację aplikacji tworzonych w Mono z pulpitem Gnome jako aplikacji natywnych. Biblioteki baz danych dostarczają możliwość połączenia z najpopularniejszymi bazami danych, takimi jak: db4o, Firebird, Microsoft SQL Server (MSSQL), MySQL, ODBC, Oracle, PostgreSQL, SQLite oraz z innymi popularnymi silnikami baz danych. O tym, jakie bazy danych są obsługiwana twórcy projektu informują na bieżąco na swojej stronie internetowej.
Zgodność z systemami Microsoft.
Stos zgodności z produktami firmy Microsoft zapewnia możliwość portowania aplikacji MS .NET Framework do systemu GNU/Linux. Ta część umożliwia wykorzystanie ADO.NET, ASP.NET i Windows Forms. Komponenty te nie są ustandaryzowane przez Ecma, część z nich możliwa była do udostępnienia dzięki umowom między Novellem a Microsoftem.
Architektura frameworka.
Główne komponenty Mono zawierają;
Code Execution Engine.
Środowisko uruchomieniowe Mono zawiera silnik, który umożliwia tłumaczenie kodu bitowego ECMA CIL do kodu natywnego, który może zostać wykonany na różnych architekturach procesorów: ARM, MIPS (jedynie wersji 32-bit), SPARC, PowerPC, S390 (w trybie 64-bit), x86, x86-64 I IA-64 w trybie 64-bit.
Generator kodu może działać w trzech trybach:
Począwszy od wersji Mono 2.6, istnieje możliwość takiej konfiguracji środowiska, aby używać LLVM (ang. "Low Level Virtual Machine" – maszyna wirtualna niskiego poziomu) jako głównego silnika generowania kodu, zamiast silnika Mono. Ta funkcjonalność jest bardzo przydatna w przypadku programów wykorzystujących duże zasoby komputera oraz w przypadku, gdy szybkość i wydajność wykonania kodu jest ważniejsza niż wydajność uruchomienia aplikacji.
Od Mono w wersji 2.7 Preview nie ma już potrzeby wyboru silnika generującego kod w trakcie konfiguracji, gdyż może on zostać wybrany jako parametr startowy środowiska (jako jedna z dwóch opcji startowych: –llvm lub –nollvm). Dzięki temu w szybki sposób można wybrać potrzebny w danej chwili generator kodu.
Garbage Collector.
Od Mono 2.8 dostarczane były 2 wersje garbage collectora: wielopoziomowy garbage collector ("generational collector") oraz konserwatywny garbage collector Bohema ("Bohem conservative collector").
Przed wersją Mono 3.1.1 domyślny garbage collector (Bohem-Demers-Weiser GC) zawierał kilka poważnych ograniczeń w stosunku do komercyjnych silników GC zaimplementowanych w środowiskach takich jak maszyna wirtualna Javy czy .NET Framework.
Użycie garbage collectora w długo działających aplikacjach serwerowych może powodować poważne błędy, ze względu na fakt, iż silniki GC mogą wywoływać chwilowe wycieki pamięci w niektórych typach aplikacji.
W październiku 2010 roku zaprezentowano garbage collector nowej generacji – Sgen-GC ("Simple Generational Garbage Collector"). Stał się on integralną częścią Mono 3.1.1 i jest on tam domyślnym silnikiem GC. W wersjach Mono 2.8 – 3.1.0 może on zostać wybrany przez użytkownika jako silnik garbage collectora poprzez argument, z którym zostanie uruchomione środowisko (–gc=sgen). Nowy garbage collector ma wiele udogodnień w stosunku do swoich poprzedników, w szczególności do najbardziej rozpowszechnionego sinika CG Bohema. Wykorzystuje on mechanizm generational garbage collection.
Biblioteki klas.
Biblioteki klas dostarczają kompleksowy zestaw narzędzi do tworzenia aplikacji. Są one w większości napisane w języku C#, ale zgodnie ze specyfikacją CLS ("Common Language Specification") mogą one zostać użyte w którymkolwiek języku dostępnym na platformę .NET. Biblioteki klas zebrane są w przestrzenie nazw i opublikowane w postaci współdzielonych bibliotek zebrane w większe zestawy.Odwoływanie się do jakichkolwiek klas .NET Framework powoduje właśnie wywołanie wspomnianych bibliotek.
Przestrzenie nazw i klasy.
Przestrzenie nazw (ang. namespaces) są mechanizmem logicznego zebrania podobnych do siebie klas w hierarchiczną strukturę. Dzięki temu o wiele łatwiej uniknąć jest konfliktów w nazewnictwie. Przestrzenie nazw zaimplementowane są z wykorzystaniem notacji słów oddzielonych kropkami, dzięki czemu zawsze wiadomo, z której przestrzeni nazw w danej chwili się korzysta. Dodatkowo w większości przypadków nadrzędną przestrzenią nazw jest przestrzeń System, więc podrzędne przestrzenie otwierane są jako System.IO (dla operacji wejścia/wyjścia) czy System.Net (dla elementów składowych .NET Framework). Oczywiście istnieje o wiele więcej nadrzędnych przestrzeni nazw, jak na przykład Accessibility czy Windows.
Środowisko MonoDevelop.
MonoDevelop jest darmowym, zintegrowanym środowiskiem programistycznym dla środowiska graficznego GNOME, które zostało zaprojektowane do współpracy z językiem C# i innymi językami .NET, takimi jak Nemerle, Boo i Java (poprzez IKVM.NET). Dodatkowo wspiera ono takie języki jak C, C++, Python, Java czy Vala.
Początkowo MonoDevelop było portem środowiska SharpDevelop do Gtk#, ale później wyewoluowało w narzędzie, które miało sprostać potrzebom bardzo szybko rozrastającej się społeczności użytkowników. Obecnie IDE zawiera system zarządzania klasami, wbudowaną pomoc, uzupełnianie kodu, program Stetic umożliwiający tworzenie interfejsu użytkownika, wsparcie dla projektów i zintegrowany debugger.
Przeglądarka MonoDoc daje dostęp do dokumentacji API i do przykładowego kodu. Dokumentacja wykorzystuje styl wiki, umożliwiając dostęp do edycji i poprawek dla każdego użytkownika.
MonoTouch i Mono for Android.
MonoTouch i Mono for Android są implementacjami Mono dla smartfonów opartych o system iOS i Android. Są one wydane jedynie na licencji komercyjnej, za którą należy zapłacić.
Xamarin.iOS (MonoTouch).
Xamarin.iOS (wcześniej nazywane MonoTouch) jest biblioteką, która umożliwia programistom tworzenie aplikacji w języku C# opartych na platformie .NET, które można uruchomić na urządzeniach firmy Apple, takich jak: iPhone, iPod czy iPad. Bazuje ona na frameworku Mono i powstaje przy współpracy firmy Xamarin z firmą Novell.
Niestety poprzez architekturę systemu na urządzeniach wyprodukowanych przez firmę Apple, aplikacje nie mogą wykorzystywać kompilatora JIT. Wynika to z faktu, że jądro systemu iOS nie umożliwia uruchomienia maszyny wirtualnej. Aplikacje tworzone z użyciem bibliotek zawartych w Xamarin.iOS są kompilowane do kodu maszynowego, który może zostać zinterpretowany przez iPada, iPhone’a czy iPoda.
W skład Xamarin.iOS wchodzą:
Xamarin Studio używane jest jako domyślne IDE, ale korzystając z systemu Mac OS X można użyć programu Xcode i wbudowanego w niego symulatora systemu iOS.
Od kwietnia do września 2010 roku, dalsze losy MonoTouch stanęły pod znakiem zapytania. Powodem tego były zapowiedziane przez Apple nowe warunki dla twórców aplikacji, które jednoznacznie zabraniały korzystania z innych języków niż C, C++ czy Objective-C na tej platformie oraz zakazywały stosowania dodatkowej warstwy wirtualizacji pomiędzy platformą iOS a aplikacjami. Te same restrykcje miały objąć również inne technologie, jak na przykład UNITY. Jednak we wrześniu 2010 roku Apple zniosło te restrykcje i umożliwiło dalszy rozwój projektu.
Xamarin.Android (Mono for Android).
Xamarin.Android (pierwotnie znano jako Mono for Android) zostało stworzone przez firmę Novell, a następnie rozwinięte przez firmę Xamarin jako implementacja Mono dla smartfonów bazujących na systemie Android.
Pierwsze wydanie pojawiło się 6 kwietnia 2011 roku. Mono for Android zostało stworzone, aby umożliwić twórcom oprogramowania w znacznie łatwiejszy sposób pisanie multiplatformowych aplikacji, które mogą zostać uruchomione na urządzeniach mobilnych.
W wywiadzie udzielonym dla H-Online, Miguel de Icaza powiedział:
Słowa te utorowały drogę do rozwoju implementacji platform .NET dla system Android.
W sierpniu 2010 roku rzecznik firmy Microsoft, Tom Hanrahan pracujący w Microsoft Open Source Technology Centre odniósł się do pozwu sądowego wniesionego przeciwko Google, które używało w Androidzie Javy przez Oracle:
Przyczyniło się to do szybkiego rozwoju implementacji .NET dla Androida.
W skład Xamarin.Android wchodzą:
Systemy operacyjne.
Mono współpracuje z systemami operacyjnymi GNU/Linux, UNIX, Mac OS X, Solaris, FreeBSD, OpenBSD, NetBSD, Wii, PlayStation 3, iOS, Android i Microsoft Windows.
Języki programowania.
Możliwe jest uruchamianie aplikacji przeznaczonych dla .NET. Z platformą Mono mogą być używane m.in. kompilatory następujących języków programowania: C#, Java, Boo, Nemerle, Visual Basic.NET, Python, JavaScript, Oberon, PHP, Object Pascal, Lua oraz Cobra.

</doc>
<doc id="112541" url="https://pl.wikipedia.org/wiki?curid=112541" title="Febronianizm">
Febronianizm

Febronianizm – doktryna głosząca m.in. wyższość episkopatów nad zwierzchnictwem papieża w Kościele katolickim, pomimo potępienia w 1764 r. przez Klemensa XIII wywarła wpływ na starokatolicyzm w Niemczech i józefinizm w monarchii austro-węgierskiej.
Tezy febronianizmu opracował niemiecki prałat Johann Nikolaus von Hontheim (1701-1790), biskup pomocniczy Trewiru, który posługiwał się pseudonimem Justinus Febronius, gdy w 1763 r. opublikował dzieło "De statu Ecclesiae et legittima potestate romani pontificis" („O obecnym stanie Kościoła i o prawowitej władzy biskupa Rzymu”). Sprzyjając jedności chrześcijan, Febronius utrzymywał, że władza w Kościele należy do episkopatu. Najwyższą jej formą jest sobór, papieżowi przysługuje tylko honorowe, a nie rzeczywiste przewodnictwo w Kościele.
27 lutego 1764 r. Stolica Apostolska umieściła dzieło Febroniusa na indeksie ksiąg zakazanych. Ciągle jednak trwały dyskusje i polemiki, ponieważ przedstawione przez niego poglądy podzielało wielu członków Kościoła.
W 1786 r. biskupi Trewiru, Kolonii, Salzburga i Moguncji przyjęli poglądy febroniańskie dla niemieckiego Kościoła narodowego, wraz z większą niezależnością od Rzymu, w myśl wskazań cezaropapizmu i józefinizmu, ingerującego w administrację kościelną oraz w życie wewnętrzne Kościoła.

</doc>
<doc id="112543" url="https://pl.wikipedia.org/wiki?curid=112543" title="Pergaminizacja">
Pergaminizacja



</doc>
<doc id="112544" url="https://pl.wikipedia.org/wiki?curid=112544" title="SGI">
SGI



</doc>
<doc id="112547" url="https://pl.wikipedia.org/wiki?curid=112547" title="Jan Henryk Dąbrowski">
Jan Henryk Dąbrowski

Jan Henryk Dąbrowski, herbu Virgo Violatta (ur. 2 sierpnia 1755 w Pierzchowie, zm. 6 czerwca 1818 w Winnej Górze) – polski generał, wolnomularz, uczestnik insurekcji kościuszkowskiej (1794), twórca Legionów Polskich we Włoszech, inicjator powstania wielkopolskiego 1806 roku, naczelny dowódca wojsk polskich w 1813, senator, wojewoda Królestwa Polskiego w 1815, generał jazdy armii Królestwa Polskiego w 1815.
Młodość.
Syn pułkownika Jana Michała Dąbrowskiego i Zofii Marii Dąbrowskiej z domu von Lettow-Vorbek, herbu Lemiesz. Ojciec po zdobyciu Gdańska (1734) wcielony został do wojska saskiego. Matka (ur. 10 stycznia 1724 w Wiatowicach, w Małopolsce) była córką Chrystiana Lucjana von Lettowa, generała Gwardii Konnej Koronnej z rodziny pochodzenia kurlandzkiego, ale zupełnie spolonizowanej, i Ludwiki von Lettow (Allan), Szkotki, córki pułkownika Allana z Regimentu Gwardii Konnej Wlk. Księstwa Litewskiego i siostry gen. Wilhelma Miera, twórcy i dowódcy Regimentu Gwardii Konnej Koronnej. Rodzice poznali się w Sierosławicach, ślub odbył się w 1749. W Sierosławicach urodziły się siostry Jana Henryka: Ludwika Krystyna (ur. 1752) oraz Aleksandra Józefa (ur. 1754).
Jan Henryk Dąbrowski dzieciństwo spędził w Pierzchowie, Sierosławicach, Kucharach, Palichowie. Mieszkał w Osieku pod Warszawą, gdzie jego ojciec dzierżawił folwark królewski. Tu pochowana jest jego matka Zofia Maria Dąbrowska na cmentarzu kalwińskim pod Osiekiem, zm. 6 stycznia 1757.
Jan Henryk opuścił Polskę w 1766. Zamieszkał w domu ojca w Hoyerswerdzie i rozpoczął naukę na kolegium w Kamenz w Saksonii. Służbę rozpoczął w 1771 w stopniu podchorążego w wojsku saskim. W 1773 został podporucznikiem pułku szwoleżerów, a w 1777 przeszedł do gwardii. W 1779 odbył bez wielkich sukcesów kampanię w wojnie zwanej „kartoflaną”. Wojna ta nie obfitowała w większe bitwy, bowiem była to wojna manewrowa, prowadzona w celu osaczenia i odcięcia przeciwnika od magazynów, bez wdawania się w starcia zbrojne. W czasie osiemnastoletniego pobytu na obczyźnie przesiąknął w dużej mierze kulturą niemiecką (m.in. uwielbiał literaturę niemieckojęzyczną), słabo mówił po polsku, ale język ojczysty przypomniały mu obie siostry.
W 1779 zmarł ojciec Dąbrowskiego. Po otwarciu testamentu okazało się, że spadek wynosi około 60 tys. talarów (blisko 300 tys. złotych), ale większość majątku była w wierzytelnościach trudnych do ściągnięcia, skutkiem czego Dąbrowski utracił rodzinne Pierzchowice, zostały mu tylko – obrączka po matce, szpada po ojcu i para koni. Od 1780, w stopniu porucznika, służył w gwardii elektorskiej w Dreźnie. Tymczasem liczba Polaków wokół Dąbrowskiego malała. Po zerwaniu unii polsko-saskiej, Polacy masowo opuszczali szeregi armii saskiej, a więc siłą rzeczy Dąbrowski wtapiał się w środowisko niemieckojęzyczne.
W tym okresie Dąbrowski zdobył przygotowanie jako dowódca średniego szczebla. Wziął udział – za przyzwoleniem króla Fryderyka II – w manewrach armii pruskiej we Wrocławiu latem 1786 i manewrach wojsk rosyjskich w 1788.
W 1792 przeszedł do wojska polskiego, co nie obyło się bez namów najpierw ze strony kapitana Michała Sokolnickiego, potem generałów Krzysztofa Karwickiego, a na koniec samego króla Stanisława Augusta, który osobiście prosił elektora o zwolnienie ze służby cenionego oficera. Przyjęty do Wojska Polskiego w stopniu podpułkownika 28 czerwca, szybko awansował na wicebrygadiera 14 lipca 1792. Służył w 1 Brygadzie Kawalerii Narodowej (1 Wielkopolska), przydzielony do odwodu królewskiego, nie wziął czynnego udziału w walkach w 1792. Niezorientowany jeszcze w stosunkach, złożył przysięgę na wierność konfederacji targowickiej. W lutym 1793 roku stawił opór w Gnieźnie wkraczającym wojskom pruskim, proponował przebijanie się do wojsk francuskich, rozbiorowy sejm grodzieński (1793) wprowadził go do Komisji Wojskowej Koronnej, przygotowującej redukcję armii i przyznał mu 2000 złotych. Uznany został za „kolaboranta” i nie został dopuszczony do konspiracji.
W czasie insurekcji kościuszkowskiej wsławił się obroną Warszawy (zwłaszcza 28 VIII pod Marymontem i Powązkami) i wyprawą do Wielkopolski, gdzie został awansowany na stopień generała-porucznika. Wyprawa ta rozpoczęta została z oddziałami w sile 3 tys. ludzi i 16 dział od przebicia się 13 września pod Kamionem przez kordon pruski, po czym Dąbrowski pomaszerował do Wielkopolski, gdzie pod Słupcą połączył się z 4 tys. powstańców. Następnie zajął Gniezno i Bydgoszcz, a dzięki licznym działaniom pozorowanym wywołał panikę w Poznaniu, Toruniu i Gdańsku. Po klęsce maciejowickiej wycofał się z Wielkopolski. 18 listopada 1794 dostał się do niewoli rosyjskiej pod Radoszycami i został zmuszony (wraz z Kościuszką) do podpisania wyrzeczenia się walki z Rosją i jej sprzymierzeńcami w przyszłości. Nagrodzony złotą obrączką Ojczyzna Obrońcy Swemu.
Legiony Polskie.
Po upadku insurekcji nie przyjął propozycji służby w armii pruskiej i rosyjskiej, lecz w poszukiwaniu dróg odbudowy Polski, zawitał najpierw do Berlina, gdzie został przyjęty przez Fryderyka Wilhelma II, a następnie udał się przez Saksonię do Paryża, gdzie dotarł 30 września 1796. Dąbrowski udał się natychmiast do Józefa Wybickiego, z którym łączyła go dawna przyjaźń, a który pertraktował z Dyrektoriatem organizację legionów polskich u boku armii francuskiej. Wkrótce generał złożył na ręce ministrów Delacroix i Pétieta prośbę o przydział do sztabu armii generała Klébera, którego poznał w czasie podróży przez Niemcy, a 10 października wystosował do Dyrektoriatu memoriał postulujący utworzenie legionów polskich przy armiach reńskiej i włoskiej.
Memoriał został przyjęty życzliwie i w połowie listopada Dąbrowski z Wojczyńskim, Eliaszem Tremonem oraz swoim synem Janem Michałem Henrykiem udali się do Mediolanu, gdzie miał swą główną kwaterę dowódca Armii Włoch, generał Napoleon Bonaparte. Spotkanie nastąpiło 4 grudnia i przyniosło Dąbrowskiemu ogromne rozczarowanie. Napoleon, prawdopodobnie za podszeptem swego adiutanta Sułkowskiego, który uważał Dąbrowskiego za rojalistę, zaproponował polskim generałom szarże oficerskie w stworzonym z jeńców-Polaków batalionie. Kryzys zażegnał Amilkar Kosiński, który miał już pewne koneksje w armii i potrafił dotrzeć do Józefiny Vissconti, „pani serca” Aleksandra Berthier, z którego zdaniem Napoleon się liczył.
9 stycznia 1797 podpisano w Mediolanie układ z rządem lombardzkim powołujący Legiony. Mundury i sztandary były wzorowane na polskich, język komend i stopnie wojskowe również były polskie. Na szlifach widniał włoski napis "Gli uomini liberi sono fratelli" ("Ludzie wolni są braćmi"). Kokardy przypięte do mundurów były trójkolorowe w nawiązaniu do rewolucji francuskiej symbolizującą sojusz i protekcję Republiki. Dąbrowski gwarantował ochotnikom obywatelstwo lombardzkie z prawem powrotu do kraju, gdy Lombardia będzie już wolna i bezpieczna.
W maju 1797 w szeregach Legionów stanęło około 7 tys. żołnierzy, głównie Polaków przebywających na emigracji oraz polskich jeńców i dezerterów z armii austriackiej (6000), wcielonych do niej i zmuszanych do walki z Francuzami. Utworzone zostały dwie legie po 3 bataliony każda. W skład każdego batalionu wchodziło 10 kompanii, w tym (8 fizylierskich, 1 grenadierska, 1 strzelecka – stan kompanii 123 żołnierzy). Dowódcą pierwszej legii był gen. Józef Wielhorski, drugiej gen. Franciszek Rymkiewicz. Dąbrowski wprowadził w Legionach nowoczesny system dowodzenia na wzór francuski, zniósł kary cielesne, dał możliwość awansu żołnierzom niemającym pochodzenia szlacheckiego, nakazał naukę czytania i pisania oraz pogłębianie wiedzy z historii Polski.
Początkowo Legiony walczyły u boku Napoleona pod Rimini, Weroną i nad jeziorem Garda. Po zawarciu pokoju z Austrią przeistoczyły się w Korpus Posiłkowy Republiki Cisalpińskiej. Część legionistów została wysłana do Rzymu, gdzie Francja obaliła rządy papieskie. W listopadzie 1798 uczestniczyli oni w obronie Republiki Rzymskiej. Oddziały legionistów pod dowództwem Karola Kniaziewicza przyczyniły się do zwycięstwa Francuzów pod Civita Castellana. Potem brali udział w zwycięskiej ofensywie republikanów na Królestwo Neapolu. Następnie tłumili antyfrancuskie powstanie chłopskie w Republice Partenopejskiej utworzonej w południowych Włoszech. Tu wreszcie sformowano pułk jazdy znany jako ułani nadwiślańscy.
W 1799 polscy legioniści (ok. 8 tys.) wzięli udział w walkach z wojskami II koalicji antyfrancuskiej. W tym okresie Legiony poniosły szereg porażek i ciężkie straty, np.: w bitwach pod Weroną, Magnano, w oblężonej Mantui, bitwach nad Trebbią i pod Novi. Straty pierwszej legii wynosiły 2 tys. zabitych i rannych; w drugiej legii, dowodzonej wówczas osobiście przez Dąbrowskiego, pozostało tylko 800 żołnierzy zdolnych do walki. W 1799 powstał nad Renem, dowodzony przez gen. Kniaziewicza, legion zwany naddunajskim, a w 1800 Dąbrowski odbudował 6-tysięczny legion pod nazwą Pierwsza Polska Legia.
W tym czasie Francuzi odnosili kolejne zwycięstwa nad wojskami koalicji na wielu frontach, m.in.: pod Zurychem (Szwajcaria), Castricum (Holandia) w 1799 oraz pod Marengo (Włochy) i Hohenlinden (Bawaria) w 1800. Rosja poróżniona z Austrią i Wielką Brytanią wycofała się z koalicji antyfrancuskiej, a Austria zawarła pokój z Francją w Lunéville w 1801, jednak skończona wojna nie przyniosła pozytywnego rozwiązania kwestii polskiej. To powodowało rozprzężenie w Legionach, zwątpienie, dochodziło do otwartej krytyki polityki Francji. Oficerowie podawali się do dymisji. Niewygodne Napoleonowi legie zostały wysłane na wyspę Santo Domingo (obecnie Haiti) do tłumienia antyfrancuskiego powstania niewolników afroamerykańskich. Do Europy powróciło zaledwie kilkuset legionistów, którzy nie zostali zabici przez tubylców, nie zmarli wskutek chorób tropikalnych i nie osiedlili się w Ameryce.
We Włoszech pozostała tylko półbrygada piechoty dawnych legionistów. W 1803 legioniści polscy jako wojsko najemne walczyli z Anglikami w Apuli, a w 1805 przyczynili się do zwycięstwa wojsk napoleońskich we Włoszech pod Castelfranco. Następnie w 1806 brali udział w walkach z ekspedycją sił brytyjskich w Kalabrii (południowe Włochy).
W Legionach Polskich walczyło w sumie ok. 35 tys. ludzi, zginęło ok. 20 tys. Wykształciły one znakomitą kadrę przyszłych oficerów, były szkołą patriotyzmu i demokracji. Od 1802 Dąbrowski pozostawał w służbie włoskiej. Tam też wstąpił do masonerii i został adeptem 29 stopnia rytu szkockiego.
W 1803 Dąbrowski został mianowany generalnym inspektorem włoskiej jazdy.
Księstwo Warszawskie.
7 listopada 1806, po zwycięskiej bitwie pod Jeną i wkroczeniu wojsk francuskich na tereny zaboru pruskiego, Dąbrowski wydał wraz z Wybickim w Poznaniu odezwę wzywającą do zachowania spokoju i do posłuszeństwa nowym władzom (głównym redaktorem był Wybicki, bowiem Dąbrowski słabo władał językiem polskim). Działając w zasadzie bezprawnie, bo bez pełnomocnictwa Napoleona, Dąbrowski z Wybickim ustanowili komisję, która przejęła uprawnienia kamery pruskiej. Dla cesarza najważniejsza była oczywiście siła zbrojna. Dąbrowski wysłał więc 14 listopada raport, w którym informował, że z departamentu poznańskiego może, drogą poboru, dać 8700 rekrutów i 1800 koni. Z całego zaboru pruskiego można było, jego zdaniem, zwerbować 35 000 piechoty, 750 strzelców i 10 200 jazdy. Z Kwatery Głównej w Poznaniu dnia 3 grudnia roku 1806 generał Jan Henryk Dąbrowski wydał słynny rozkaz, powołując Wojsko Polskie – zalążek przyszłej Armii Księstwa Warszawskiego. Początkowo były to trzy Legie Księstwa Warszawskiego – Legia Poznańska, Legia Kaliska i Legia Warszawska – przemianowane na Dywizje Księstwa Warszawskiego. Generał Dąbrowski zażądał jeszcze w 1806 od Napoleona przysłanie z Włoch do Polski resztek około 3 tysięcy legionistów w charakterze instruktorów dla przyszłej Armii Księstwa Warszawskiego. Ze względu na obawę Poniatowskiego, że legioniści opanują Armię, ten zablokował ich przybycie. Zamiast stać się kośćcem młodej Armii Księstwa Warszawskiego, zostali przeznaczeni do utworzenia na Śląsku Legii Polsko-Włoskiej na żołdzie francuskim. Dowódcą Legii został generał Józef Grabiński. Legia Polsko-Włoska sformowana na mocy dekretu Napoleona z 6 kwietnia 1807, tworzona była we Wrocławiu, Brzegu, Nysie, Prudniku i Korfantowie.
Cesarz przybył do Poznania 27 listopada wieczorem, a w dniu następnym odbyło się uroczyste powitanie. W odpowiedzi na przemówienia Napoleon powiedział, że "„To jest wojna, z jej hazardem, z jej niebezpieczeństwami”", żądał dostaw dla armii i tworzenia własnego, polskiego wojska. 29 listopada nadeszła wieść, że Joachim Murat wkroczył do Warszawy. Dąbrowski przybył do stolicy 6 grudnia, jako "„umocowany rządca w kraju polskim pod potencją Najjaśniejszego Imperatora Francuzów i generalny wojsk polskich organizator”".
W czasie kampanii pomorskiej Jan Henryk Dąbrowski walczył pod Grudziądzem (wspólnie z armią heską), Tczewem (gdzie 23 lutego 1807 w czasie szturmu został ranny w nogę i gdzie ciężką ranę – strzaskany łokieć lewej ręki – odniósł syn generała, Jan Michał) i pod Frydlandem (ponownie ranny w tę samą nogę).
Familia Czartoryskich obawiała się odwetu ze strony legionistów, którzy opuścili Polskę z ich powodu. Sam Józef Poniatowski był zaiste ich kandydatem. Postawa Napoleona Bonaparte wobec dwóch obozów w Polsce – niepodległościowego, z gen. Dąbrowskim i poddańczego Rosji, czyli familii Czartoryskich, lecz z wpływami i pieniędzmi nie była łatwa. Dąbrowski nie zdawał sobie sprawy z tego, że Napoleon chce przyciągnąć do siebie arystokrację, a ta opowiadała się za księciem Józefem Poniatowskim, który w dodatku zdobył sobie zaufanie i przyjaźń Murata. Ministerium wojny dostało się Poniatowskiemu, a nie głęboko rozczarowanemu Dąbrowskiemu. Rozczarowany Bonapartem, Dąbrowski usunął się ze sceny politycznej, kurował ranny, zajął się wtedy sprawami rodzinnymi i majątkowymi, ożenił się ponownie (5 XI 1807).
6 marca 1808 został odznaczony Krzyżem Komandorskim Orderu Virtuti Militari. Brał udział w kampanii 1809 podając dowództwu polskiemu plan wyprawy do Galicji, walczył zwycięsko z Austriakami pod Radzyminem, Łęczycą, Białą i Rawą Mazowiecką.
W 1812 dowodził jedną z trzech dywizji polskich piątego korpusu, gdzie odznaczył się pod Mohylewem, Borysowem. 26 listopada w bitwie nad Berezyną został ciężko ranny – w czasie obrony jednego z dwóch mostów na Berezynie. W 1813 walczył pod Teltawem, Grossbeeren, Juterbogk i w bitwie pod Lipskiem. Po śmierci księcia Józefa Poniatowskiego został naczelnym wodzem armii Księstwa Warszawskiego, zaledwie pięciu tysięcy polskich żołnierzy pozostałych u boku Napoleona.
W Królestwie Polskim.
W 1815, po upadku Napoleona, powrócił do Warszawy i stanął na czele Komitetu Organizacyjnego Wojskowego, którego celem było zorganizowanie wojska nowo utworzonego Królestwa Polskiego, w którym został generałem jazdy. Odmówił objęcia namiestnictwa Królestwa Polskiego proponowanego mu przez cara Aleksandra I Romanowa i 24 listopada 1815 przeszedł w stan spoczynku. Był senatorem i wojewodą, odsunął się od spraw publicznych i osiadł w swoich dobrach w Winnej Górze w Wielkim Księstwie Poznańskim, gdzie zmarł 6 czerwca 1818 na skutek zapalenia płuc, połączonego z gangreną starej rany na nodze.
Pochowany został w miejscowym kościele, a od 1863 spoczywa w sarkofagu w bocznej kaplicy. Urna z jego sercem przechowywana była początkowo w pałacu w Winnej Górze, później w Krakowie i w poznańskim ratuszu, a od 1997 w Krypcie Zasłużonych Wielkopolan w podziemiach kościoła św. Wojciecha w Poznaniu.
Działalność masońska.
We Włoszech został aktywnym wolnomularzem, uzyskał wyższy stopień wtajemniczenia, kawalera kadosz, i był I przysposobicielem (ekspertem) Wielkiej Loży Symbolicznej (zjednoczonego) Wielkiego Wschodu Włoch oraz przysposobicielem jego Wielkiej Kapituły Generalnej. 8 stycznia 1808 roku był członkiem założycielem loży Français et Polonais Réunis w Poznaniu (Wielki Wschód Francji), członek honorowy loży Piast (Wielki Wschód Narodowy) w Poznaniu, a po 1813 roku – loży Zum bekränzten Kubus w Gnieźnie.
Spuścizna.
Generał Dąbrowski był niedoceniany na ogół przez współczesnych. Nazywano go „Niemcem”, „kondotierem”, „Bernardem Weimarskim”; jednak w nowszej historiografii doczekał się bardziej pozytywnej oceny jako pełen energii i poświęcenia wskrzesiciel oręża polskiego i wybitny generał posiadający ogromny talent dowódczy i organizacyjny. Dąbrowski stworzył też "Świątynię Zwycięstwa", w której zgromadził bogatą kolekcję broni, pamiątek patriotycznych oraz bibliotekę. W swym testamencie przekazał je Towarzystwu Przyjaciół Nauk w Warszawie. Po powstaniu listopadowym zaborca rosyjski skonfiskował zbiory i wywiózł do Petersburga. Część z nich odzyskano na mocy traktatu ryskiego po zwycięstwie w wojnie polsko-bolszewickiej 1919–1921. Obecnie znajdują się w Muzeum Wojska Polskiego w Warszawie. Uwieczniony przez Adama Mickiewicza w epopei narodowej "Pan Tadeusz" jako wyzwoliciel Polaków na Litwie spod okupacji rosyjskiej w 1812.
Dla Legionów Dąbrowskiego Józef Wybicki, żołnierz i poeta, w 1797 napisał „Pieśń Legionów Polskich we Włoszech”, która od początku przyjęta z aplauzem przez wojsko generała, nazywana była "Mazurkiem Dąbrowskiego". Po odzyskaniu przez Polskę niepodległości stała się hymnem państwowym. Pozostawił po sobie rękopisy wydane później jako "Pamiętniki" i "Wyprawa do Wielkopolski w roku 1794".
Dwukrotnie żonaty: z Gustawą von Rackel i Barbarą Chłapowską.
Upamiętnienie.
W miejscu jego urodzenia, Pierzchowie, w 1997 roku usypano mu kopiec. 11 listopada 2022 roku odsłonięty został zrewitalizowany pomnik gen. Jana Henryka Dąbrowskiego w Pierzchowie. Obelisk został ufundowany w 1872 w 75. rocznicę powstania Legionów Polskich oraz 54. rocznicę śmierci ich twórcy. Obelisk z piaskowca wykonał krakowski rzeźbiarz Edward Stehlik. Frontową zachodnią ścianę obelisku zdobi herb Dąbrowskich (herb szlachecki), a na wschodniej ścianie wyryto fragment „Mazurka Dąbrowskiego”. Pomnik zdobi czako ułańskie, szabla, rulon map i wieniec laurowy.
W gminie Gdów od wielu lat postać generała Jan Henryka Dąbrowskiego jest otoczona szczególną pamięcią. W Pierzchowie, miejscowa Szkoła Podstawowa nosi jego imię, a w placówce funkcjonuje Izba Pamięci poświęcona Patronowi. Od lat przy Pomniku i kopcu organizowane są uroczystości patriotyczne.
Był patronem 2 Warszawskiej Dywizji Zmechanizowanej.

</doc>
<doc id="112549" url="https://pl.wikipedia.org/wiki?curid=112549" title="Zespół Pieśni i Tańca Ziemi Bydgoskiej">
Zespół Pieśni i Tańca Ziemi Bydgoskiej

Zespół Pieśni i Tańca Ziemi Bydgoskiej – bydgoski zespół folklorystyczny istniejący od 1958.
Charakterystyka.
Zespół liczy około 120 osób: chórzystów, tancerzy i muzyków. Popularyzuje kulturę ludową Regionu Kujawsko-Pomorskiego: Kaszub, Kujaw i Pałuk. Posiada także w swoim repertuarze pieśni i tańce innych regionów Polski oraz krajów Europy.
Historia.
Zespół został utworzony w 1958 w oparciu o istniejący przy Filharmonii Pomorskiej Chór Chłopięcy. Do młodych śpiewaków dokooptowano 20–osobową orkiestrę i 30–osobowy balet, tworząc w ten sposób zrąb zespołu tanecznego. Pod koniec 1958 zespół otrzymał status stowarzyszenia kulturalnego, którego prezesem został inż. Edmund Gorzaniak, uważany powszechnie za ojca chrzestnego zespołu. Był on prezesem zespołu do lat 80., potem funkcję tę przejął Józef Michałowski, a od końca lat 80. Andrzej Dyakowski. Zmieniali się też kierownicy artystyczni; początkowo był nim Józef Szurka, a następnie: Longin Orski, Józef Klimanek, Andrzej Michalski. Jolanta Nawrotek. Obecnie kierownikiem artystycznym oraz prezesem Stowarzyszenia jest Elżbieta Kornaszewska.
Do najbardziej zasłużonych pedagogów zespołu należeli m.in.: Izabela Cywińska, Jan Drzewiecki, Ryszarda Dudzik, Jadwiga Gotowicz, Zenon Kaszubski, Kazimierz Przybylski, Mieczysław Rymarczyk, Hanna Skórska. Wiele utworów skomponował i zaaranżował dla artystów bydgoski kompozytor Bogdan Riemer, zaś kostiumy pochodziły „spod ręki” Marzeny Przybylskiej.
W początkowym okresie repertuar zespołu bazował wyłącznie na folklorze Kujaw, Krajny, Pałuk, Kaszub i Kociewia. Potem włączono pieśni i obrazki taneczne pochodzące z innych stron Polski, a także (pod kątem zagranicznych wyjazdów) muzykę ludową innych narodów. Począwszy od lat 60. zespół wyjeżdżał regularnie na tournée zagraniczne: do krajów socjalistycznych oraz Europy Zachodniej. Do końca lat 90. ZPiTZB zaliczył ważniejsze przeglądy folklorystyczne w niemal całej Europie. Występował m.in. w Monako, parlamencie duńskim w Kopenhadze, Niemczech, Hiszpanii, we Włoszech, Francji i na Litwie. Jego spektakle transmitowały stacje telewizyjne takie jak: TVP, TV Polonia i RAI. Od lat 90. współpracuje z Pałacem Młodzieży w Bydgoszczy.
Zespół Pieśni i Tańca „Ziemia Bydgoska” w środowisku artystycznym jest jedną z najaktywniejszych grup amatorskich, która jako jedna z niewielu kultywuje piękno kultury ludowej i narodowej. Zespół w 2013 obchodził jubileusz 55–lecia. W skład zespołu wchodzi kapela, chór i tancerze, łącznie ponad 120 osób – dzieci, młodzież oraz osoby dorosłe.
W ostatnich latach Zespół reprezentował miasto i region na festiwalach krajowych i zagranicznych m.in. w Turcji, Gruzji, we Włoszech, Hiszpanii, Francji, Niemczech, Danii, Serbii, Rumunii, Macedonii, a także imprezach promocyjnych i wydarzeniach sportowych jak np. w 2004 na Igrzyskach Olimpijskich w Atenach. W 2010 zespół koncertował w Chinach w mieście zaprzyjaźnionym Bydgoszczy – Ningbo, a także na Światowej Wystawie „EXPO 2010” w Szanghaju, w 2011 brał udział w uroczystościach związanych z przejęciem prezydencji przez Polskę, współpracował również z Orkiestrą Wojskową Inspektoratu Wsparcia Sił Zbrojnych podczas Festiwalu Orkiestr Wojskowych w Gdyni. W ubiegłym roku, na specjalne zaproszenie Polonii, uczestniczył w Międzynarodowym Festiwalu Folklorystycznym w Bridgeport, Connecticut, USA. Rok 2013 był rokiem jubileuszowym – w grudniu odbyły się dwa galowe koncerty w Operze Nova w Bydgoszczy.
„Ziemia Bydgoska” aktywnie udziela się również w lokalnych uroczystościach zapewniając oprawę artystyczną wielu wydarzeń oraz jest organizatorem okazjonalnych koncertów dla mieszkańców Bydgoszczy i okolic.
Zespół jest Organizacją Pożytku Publicznego, które liczy obecnie ok. 150 osób. Jego trzon stanowi 40 osobowa grupa tancerzy, śpiewaków i muzyków. Druga część Zespołu to dzieci, które dopiero poznają bogactwo folkloru podczas zajęć, które pod okiem kierownika artystycznego Zespołu – Elżbiety Kornaszewskiej oraz akompaniatorki – Małgorzaty Tomaszewskiej odbywają się w Pałacu Młodzieży w Bydgoszczy.

</doc>
<doc id="112551" url="https://pl.wikipedia.org/wiki?curid=112551" title="PŻM">
PŻM



</doc>
<doc id="112552" url="https://pl.wikipedia.org/wiki?curid=112552" title="Białynia">
Białynia

Białynia ("Bialina", "Bielina", "Bielizna", "Bieluzna", "Konopka") – polski herb szlachecki, związany z zawołaniem "Bielina". Posługiwano się nim głównie w ziemiach: łęczyckiej, krakowskiej, sandomierskiej i sieradzkiej.
Opis herbu.
W polu błękitnym podkowa srebrna na opak, w środku niej krzyż kawalerski złoty, nad krzyżem zaś strzała srebrna.
W klejnocie pięć piór strusich.
W wersji pierwotnej, średniowiecznej, zamiast krzyża i strzały na podkowie była zaćwieczona rogacina srebrna, przekrzyżowana.
Tadeusz Gajl za Polską Encyklopedią Szlachecką podaje jeszcze inną wersję herbu: zamiast krzyża i strzały strzała bez opierzenia, rozdarta u dołu, srebrna.
Herbowni.
Lista nazwisk z "Herbarza polskiego" Tadeusza Gajla :
Bernatowicz, Białecki, Białobłocki, Białobocki, Białynia, Białynicki, Biluński, Biłuński, Birula, Biwil, Bordziłowski, Borzdziłowski, Bostowski, Brzostowski.
Ceprzyński, Chołodecki, Chomichowski, Ciekawy, Czubik.
Dziećmiarowski, Dziedziel.
Ginejko, Glinka, Glińka, Golimiński, Goliniński.
Harbuz.
Jankowski, Jaszczechowski, Jawłowski, Jawosz, Jawoysz.
Kociubiński, Koczowski, Kodź, Konopka, Kowarski, Kowerski, Kowzan, Kutkiewicz.
Leszczyński.
Łakowicz, Ławrynowicz, Ławrynowski
Maksymowicz , Marcinkiewicz , Męczkowski, Miksiewicz, Moglik.
Niebrzydowski, Niemski, Nowochoński.
Odroclew.
Pasenko, Poszylski.
Rafanowicz, Rymkiewicz, Rzepecki, Rzepnicki, Rzepniewski, Rzepnik.
Sadowski, Studziński, Sulkowski, Sułkowski, Suszko, Szaputa, Szczęsnowicz, Szuszko.
Wieniawski, Wilczek, Witkiewicz, Wojcikiewicz, Wójcik, Wójcikiewicz.
Zabłocki, Zacharski, Zagrocki, Zagrodzki, Zamotyński, Zdanowicz, Zyżniewski.
Żdanowicz, Żyzniewski, Żyźniewski, Żyżniewski.
Najwcześniejsze wzmianki.
Najstarszy zapis z 1388 roku.

</doc>
<doc id="112553" url="https://pl.wikipedia.org/wiki?curid=112553" title="Polska Żegluga Morska">
Polska Żegluga Morska

Polska Żegluga Morska (PŻM, też Polsteam, Polish Steamship Company) – szczecińskie, państwowe przedsiębiorstwo armatorskie; najstarsze w Polsce, posiadające własną flotę składającą się z 62 statków o łącznej nośności ok. 2,2 mln ton.
Historia.
PŻM powstała w 1951, w wyniku likwidacji dwóch przedwojennych armatorów Gdynia–Ameryka Linie Żeglugowe (GAL) oraz Żeglugi Polskiej (ŻP) i od początku działalności skupiła się na uprawianiu żeglugi trampingowej. Na początku swego istnienia flota PŻM liczyła 11 statków o łącznej nośności 27 000 ton.
Pierwszymi jednostkami armatora były parowce zbudowane w 1926 we francuskiej stoczni Navals Francais w Blainville były to SS Wilno, SS Kraków, SS Toruń, SS Poznań, SS Katowice. Inne jednostki, które znalazły się w peżetemowskiej flocie to kabotażowiec MS Narew (310 DTW) zbudowany w Niemczech w 1938, MS Elbląg (1699 DTW) zbudowany w 1944; pod zarząd armatora zostały też oddane cztery statki z serii B-30, tj. SS Sołdek, SS Jedność Robotnicza, SS Pstrowski i SS Brygada Makowskiego zbudowane w latach 1949–1950 w Stoczni Gdańskiej. Najstarszym statkiem w początkowej flocie był SS Narocz (2520 DWT) zbudowany w roku 1925 w Wielkiej Brytanii.
W pierwszych latach działalności PŻM wysłała swoje statki w relacjach bliskiego i średniego zasięgu, tj. w rejony Bałtyku, Morza Północnego i Śródziemnego. Głównymi towarami były eksportowany węgiel, drewno i nawozy a importowanym do kraju ruda żelaza. Były to w dużej większości przewozy w żegludze trampowej, lecz armator od roku 1951 posiadał trzy regularne linie: Szczecin – Sztokholm, Szczecin – Londyn – Rouen i Szczecin – Hamburg – Rotterdam – Antwerpia.
Jako bezpośrednia (w prostej linii) spadkobierczyni tradycji Żeglugi Polskiej, pierwszego polskiego armatora "z prawdziwego zdarzenia" – PŻM to najstarsze polskie przedsiębiorstwo armatorskie. Obecnie jest także największym polskim armatorem i światowym liderem w przewozach płynnej siarki drogą morską. PŻM specjalizuje się głównie w przewozach masowych, jednak posiada także promy morskie, które obsługują połączenia Polski ze Szwecją (linie Świnoujście – Ystad i Świnoujście – Trelleborg).
W 1976 Polska Żegluga Morska została odznaczona Orderem Sztandaru Pracy I klasy.
W 2003 roku PŻM przeniosła ostatnie posiadane statki pod „tanie bandery”, za pomocą ich czarteru od spółek na Wyspach Marshalla i w Luksemburgu.
W połowie pierwszej dekady XXI wieku PŻM rozpoczęła program odnowy tonażu, wprowadzając od 2008 roku kilkanaście nowych większych masowców budowanych w Chinach, oraz prom MF Skania.
Flota.
Przedsiębiorstwo posiada 61 jednostek pływających (2019), są to masowce (56 jednostek), siarkowiec i cztery promy (MF Polonia, MF Gryf, MF Wolin, MF Skania zarządzane przez spółkę-córkę Unity Line) o łącznej nośności (DWT) ponad 2,2 mln t, jednak żadna z nich nie podnosi polskiej bandery (tylko tzw. tanie bandery m.in. Bahamów, Cypru, Liberii, Malty, Panamy, Vanuatu, Wysp Marshalla). PŻM przewozi rocznie ok. 21 mln ton ładunków.
W 2008 do eksploatacji weszły 4 masowce (MS Podlasie, MS Pomorze, MS Roztocze i MS Kaszuby), w 2009: 5 masowców (MS Mazowsze, MS Orawa, MS Kurpie, MS Kociewie, MS Polesie, a w 2010 MS Wadowice II) o nośności około 38 tysięcy ton z chińskiej stoczni Xingang.
W latach 2010–2011 PŻM wprowadziła do służby statki zbudowane w całości w chińskich stoczniach, są to cztery tzw. jeziorowce typu "Miedwie" (pierwszy MS Miedwie i MS Drawsko, MS Resko, MS Wicko) o nośności 30 000 ton ze stoczni Mingde i Xingang w Tiencinie oraz serię czterech jednostek typu "Giewont" o nośności 80 000 ton ze stoczni New Times Shipyard w Tiencinie. Statki tego typu są nieznacznie większe od typowych panamaxów i są więc czasem określane, jako kamsarmaxy. Obecnie (2019) największe masowce armatora to, zbudowane w japońskiej stoczni Tsuneishi w Tadotsu, pływające pod banderą Liberii MS Karpaty, MS Sudety, MS Beskidy i MS Tatry o nośności 82138 ton każdy.
Siedziba.
Armator mieścił się początkowo w Szczecinie przy ul. Wyszaka, następnie przy ul. Małopolskiej 44 (1952-1992), obecnie przy placu Rodła 8 (od 1992).

</doc>
<doc id="112555" url="https://pl.wikipedia.org/wiki?curid=112555" title="Centum">
Centum



</doc>
<doc id="112556" url="https://pl.wikipedia.org/wiki?curid=112556" title="Silicon Graphics">
Silicon Graphics

Silicon Graphics, Incorporated (SGI) – amerykańskie przedsiębiorstwo znane głównie z produkcji wysokiej klasy sprzętu komputerowego przeznaczonego do produkcji grafiki komputerowej – głównie grafiki trójwymiarowej oraz obróbki obrazu wideo. Firmę założył w 1982 roku wraz z dziesięcioma studentami Jim Clark – profesor z Uniwersytetu Stanford. Początkowo ze swoimi pionierskimi, jak na początek lat 80., pomysłami zwrócił się do firm takich jak Hewlett-Packard czy Digital, jednak nie były one zainteresowane wykupieniem patentu. Jim Clark opuścił SGI w 1993 roku i wspólnie z Markiem Andreessenem (współtwórcą przeglądarki Mosaic) założył firmę Netscape.
Firma była członkiem OpenGL Architecture Review Board (ARB), organizacji zajmującej się rozwijaniem biblioteki graficznej OpenGL. OpenGL powstał jako rozwinięcie, używanej w stacjach graficznych Silicon Graphics, biblioteki IrisGL. Dlatego też, do SGI należały również prawa do nazwy i logo „OpenGL”.
Komputery produkowane przez SGI pracowały (do 2006 r.) pod kontrolą rozwijanego przez firmę systemu IRIX (maszyny oparte na procesorach rodziny MIPS), później (od 2001 r.) używały Linuksa (systemy Altix były w 2006 r. największymi superkomputerami opartymi na Linuksie oraz procesorach Intel Itanium 2). Na systemach opartych na Linuksie i procesorach Intel można używać oprogramowania IRIXa (za pomocą emulatora programowego), istnieje również projekt, którego celem jest m.in. rozwijanie Linuksa na systemy SGI MIPS. Sterowniki graficzne najnowszych komputerów SGI (Virtu) pochodzą z Nvidii, niegdyś SGI samo projektowało i produkowało sterowniki dla swoich maszyn.
Z powodu kurczącego się rynku specjalizowanych stacji graficznych, firma zakończyła ich produkcję w 2006 roku. Oznaczało to także kres produkcji systemów z procesorami MIPS i własnych sterowników graficznych. Ostatnimi modelami tej klasy były systemy Tezro i Fuel (IRIX/MIPS) oraz Prism (Itanium/Linux). Później (kwiecień 2008) Silicon Graphics powróciło na krótko na ten rynek, wprowadzając systemy Virtu.
Na początku 2009 roku Silicon Graphics ogłosiła upadłość, po wyparciu jej stacji roboczych przez komputery osobiste przedsiębiorstwo nie mogło znaleźć sobie miejsca na rynku. Większość majątku sprzedano firmie Rackable Systems, używającej obecnie marki Silicon Graphics International, z pozostałości utworzono spółkę Graphics Properties Holdings, zajmującą się zarządzaniem patentami dawnego SGI.
Ważniejsze dawniejsze produkty to stacje robocze Crimson, Indy, Indigo i O2 oraz superkomputery Onyx.

</doc>
<doc id="112558" url="https://pl.wikipedia.org/wiki?curid=112558" title="Wiązanie kowalencyjne">
Wiązanie kowalencyjne

Wiązanie kowalencyjne – rodzaj wiązania chemicznego. Istotą wiązania kowalencyjnego jest istnienie pary elektronów, które są współdzielone w porównywalnym stopniu przez oba atomy tworzące to wiązanie.
Klasyfikacja wiązań kowalencyjnych.
Za wiązania kowalencyjne uważa się zwykle wiązania między dwoma atomami, w których współdzielone elektrony pochodzą (w sensie formalnym) od obu tworzących wiązanie atomów. Oznacza to, że zazwyczaj (tzn. w szkolnym kursie chemii) nie zalicza się do nich wiązań koordynacyjnych, w których współdzielone elektrony mogą formalnie pochodzić tylko od jednego atomu. Jednakże w chemii koordynacyjnej wiązanie koordynacyjne uważane jest za rodzaj wiązania kowalencyjnego. Istnieją również wiązania o charakterze kowalencyjnym, w których nie dochodzi do utworzenia wspólnej pary elektronów – przykładem jest tu wiązanie w cząsteczce zawierającej jedynie jeden elektron.
Wiązania kowalencyjne dzielą się na niespolaryzowane i spolaryzowane. Para elektronowa wiązania niespolaryzowanego należy w równym stopniu do obu atomów, natomiast w wiązaniu spolaryzowanym elektrony przesunięte są w kierunku jednego z atomów.
W klasyfikacji wiązań chemicznych wyróżnia czasem się "wiązania atomowe", występujące między dwoma atomami tego samego pierwiastka, nie ma jednak powodu uważać je za istotnie różne od wiązań kowalencyjnych tworzonych przez atomy różnych pierwiastków. Wiązania atomowe są (w cząsteczkach dwuatomowych w energetycznych stanach podstawowych) zawsze niespolaryzowane.
Wiązania zaznaczane kreską we wzorach strukturalnych związków chemicznych oznaczają zwykle wiązania kowalencyjne w wąskim znaczeniu oraz atomowe. Wiązania koordynacyjne oznacza się albo strzałkami skierowanymi w stronę akceptora elektronów, albo zwykłymi kreskami (zaznaczając, lub nie, donora i akceptora za pomocą odpowiednio, znaków „+” i „−”).
Według teorii orbitali molekularnych współdzielone elektrony znajdują się na wspólnych orbitalach molekularnych, które powstają w wyniku nakładania się odpowiednich orbitali atomowych. Wszystkie elektrony na wszystkich orbitalach molekularnych tworzą tzw. chmurę elektronową, otaczającą oba połączone atomy. Ze względu na sposób nakładania się orbitali atomowych tworzących orbitale molekularne rozróżnia się wiązania σ i π. Wiązania σ powstają w wyniku czołowego nakładania się orbitali atomowych, zaś wiązania π w wyniku nakładania bocznego.
Wiązanie kowalencyjne czy jonowe?
Granica między wiązaniami kowalencyjnymi i jonowymi jest płynna. Z formalnego punktu widzenia, przyjmuje się, że wiązania kowalencyjne występują, gdy różnica między elektroujemnościami atomów wynosi nie więcej niż 0,4 w skali Paulinga (wiązanie kowalencyjne niespolaryzowane) lub od 0,4 do 1,7 (wiązanie kowalencyjne spolaryzowane). Wiązania jonowe występują, gdy wzajemna różnica elektroujemności jest większa niż 1,7. Jest to jednak granica bardzo umowna. Inne kryterium związane jest z odległością międzyatomową: wiązanie kowalencyjne jest wtedy, gdy odległość międzyatomowa jest mniejsza niż suma promieni van der Waalsa. Istnieją liczne przykłady związków chemicznych, w których formalnie powinny występować wiązania jonowe, ale w rzeczywistości mają one charakter kowalencyjny (np. we fluorowodorze). Współcześnie o tym, czy dane wiązanie zaklasyfikować jako kowalencyjne, czy jonowe, decydują dokładne pomiary gęstości chmury elektronowej oraz odległości międzyatomowych, dokonywane zwykle metodą rentgenografii strukturalnej.
Przykłady występowania wiązania kowalencyjnego.
Cząsteczki:
Kryształy:

</doc>
<doc id="112559" url="https://pl.wikipedia.org/wiki?curid=112559" title="Języki kentum">
Języki kentum

Języki kentum (od łacińskiego słowa – według wymowy klasycznej: – „100”) – grupa języków indoeuropejskich, w których spółgłoska palatalna "k" nie uległa – jak w językach satemowych – spirantyzacji, czyli nie przeszła w spółgłoskę szczelinową "ś/s".
Należą do niej między innymi języki romańskie i germańskie (ang. „sto” to ).
W łacinie ludowej od około VI do IX wieku naszej ery zaszła palatalizacja twardego „k” przed „e” oraz „i”, dając „cz” we włoskim i rumuńskim, a „s” we francuskim, przez co niektóre języki romańskie pomimo swego pochodzenia na pierwszy rzut oka wyglądają jak języki satemowe.
Języki kentum nie stanowią grupy genetycznej. W nowszej indoeuropeistyce zamiast dwóch grup, satemowej i kentumowej, wprowadza się podział na języki wschodnie i zachodnie.

</doc>
<doc id="112562" url="https://pl.wikipedia.org/wiki?curid=112562" title="Fideizm">
Fideizm

Fideizm (od „wiara”) – pogląd filozoficzny i teologiczny głoszący prymat wiary nad poznaniem rozumowym i teoriami naukowymi. Według fideisty poznanie religijne w postaci objawienia wyprzedza poznanie rozumowe, a jedynym źródłem wiedzy w kwestiach wiary i etyki może być jedynie stała tradycja ludzkości oparta ostatecznie na pierwotnym Bożym Objawieniu. Jest to więc antyracjonalizm lub irracjonalizm, bo przyjmuje się istnienie prawd niedostępnych poznaniu rozumowemu.
Historia.
Tendencje fideistyczne występowały już w pismach Ojców Kościoła, w szczególności w patrystyce Zachodu. Szczególnie wyraźne są w pismach Tertuliana, a także św. Augustyna. Początkowo (mniej więcej do XI wieku, kiedy zaczyna kształtować się klasyczna postać filozofii średniowiecznej) tendencje fideistyczne i augustynizm były silne, dojrzałe średniowiecze przynosi jednak powolny odwrót od tendencji fideistycznych, starając się pogodzić rozum i wiarę. Jednak i wtedy się czasem pojawiały – za głównego średniowiecznego ich przedstawiciela można uznać Mikołaja z Autrecourt, którego tezy zostały potępione przez Stolicę Apostolską w 1348. Tendencje te pojawiają się ponownie w nowożytności, w dużej mierze pod wpływem protestanckich zasad "sola fide" i "sola gratia", wywodzących się w pewnej mierze z luterańskiej interpretacji św. Augustyna, a także z niemieckiego mistycyzmu średniowiecznego.
Okres burzliwych sporów światopoglądowych między reformacją i reformą trydencką niósł za sobą konieczność krytycznego ustosunkowania się do twierdzeń przeciwników, a tym samym bujny rozwój teologii katolickiej i protestanckiej. W XVI w. pojawiły się jednak także tendencje sceptyckie, zwłaszcza we Francji. Najważniejszymi ich reprezantantami byli Michel de Montaigne i jego uczniowie Pierre Charron i biskup Jean Pierre Camus, którzy głosili, że rozum ludzki nie jest zdolny do poznania prawd metafizycznych. W opozycji do tych prądów sceptyckich rozwijał się XVII-wieczny racjonalizm, reprezentowany zwłaszcza przez Kartezjusza, a wyrastał z nich fideizm XVII-wieczny. Na gruncie teologii katolickiej pewne tendencje fideistyczne rysowały się także na tle sporu o łaskę i usprawiedliwienie między jezuitami (reprezentującymi molinizm) a dominikanami (reprezentującymi tomizm). Żywym ośrodkiem antyjezuickim był zwłaszcza Uniwersytet w Lowanium, gdzie ukształtował się bajanizm, pogląd, który wywarł znaczny wpływ na myśl Korneliusza Jansena.
Jednym z ważniejszych prądów XVII-wiecznego fidezmu był jansenizm stworzony przez Korneliusza Jansena, a na gruncie filozofii reprezentowany przede wszystkim przez Blaise'a Pascala. Jansenizm chciał zerwać z teologią i filozofią opartą na rozumie, opierając się na własnej interpretacji Ojców Kościoła, w szczególności św. Augustyna, a także Tertuliana. W przekonaniu katolickich krytyków jansenizmu interpretacja ta była obciążona błędami typowymi dla protestanckiej interpretacji myśli św. Augustyna. Interpretacja ta jest odrzucana także przez większość współczesnych badaczy augustynizmu.
Tendencje fideistyczne po raz kolejny pojawiły się w katolicyzmie w wieku XIX. Był to nowy kierunek myślenia, który rozwinął się we Francji na początku XIX w. jako reakcja na idee osiemnastowiecznego racjonalizmu.
Głównym przedstawicielem tego kierunku był Louis Eugene Bautain. Napisał on w 1835 dzieło "O filozofii chrześcijaństwa", w którym przedstawia poglądy fideistyczne. Dzieło zostało jednak krytycznie ocenione przez teologów i ostatecznie odrzucone. W 1846 Pius IX wydał encyklikę "Qui pluribus" traktującą o ówczesnych problemach doktrynalnych, wśród których odrzucił fideizm, jako kierunek błędny. Encyklika ta stanowiła później fundament dekretu o wierze wydanego przez Sobór watykański I. Sobór ten w "Konstytucji dogmatycznej o wierze katolickiej „Dei Filius”" (1870) ostatecznie potępił fideizm twierdząc, że przylgnięcie do wiary nie może być równoznaczne ze "ślepym ruchem duszy". Ten sam sobór potępiał jednak także skrajny racjonalizm teologiczny, pozostający pod wpływem pozytywizmu.
Obecnie Kościół katolicki także przeciwstawia się tendencjom fideistycznym, co widoczne jest w szczególności w encyklice Jana Pawła II "Fides et ratio".

</doc>
<doc id="112563" url="https://pl.wikipedia.org/wiki?curid=112563" title="Języki kentumowe">
Języki kentumowe



</doc>
<doc id="112564" url="https://pl.wikipedia.org/wiki?curid=112564" title="Języki satem">
Języki satem

Języki satem, języki satemowe (od słowa "satem" „sto” w awestyjskim) – grupa języków indoeuropejskich, w których palatalizacja indoeuropejska zmieniła miękkie [k] w [s], niekiedy też w [] (sanskryt) lub [] (bałtyckie).
Należą do niej języki słowiańskie (w tym polski), języki bałtyckie, języki indoaryjskie, języki irańskie, języki nuristańskie, język ormiański i język albański.
Ponieważ innowacja satemowa zaszła jeszcze przed ostatecznym rozdzieleniem się powyższych grup językowych, część językoznawców uważa, że stanowią one – w odróżnieniu od języków kentumowych – grupę genetyczną. Języki kentumowe nazywa się peryferyjnymi, a satemowe centralnymi (zobacz mapka obok).
Przykładem różnicy pomiędzy językami satemowymi a kentumowymi jest polskie słowo „serce”. Pochodzi ono bezpośrednio od prasłowiańskiego rdzenia "srd"- (z "r" sonantycznym), który z kolei wywodzi się z praindoeuropejskiego "k’rd" (również z "r" sylabotwórczym), w łacinie poświadczonego w wyrazie "cor", "cordis" („serce”).
W nowszej indoeuropeistyce zamiast dwóch grup, satemowej i kentumowej, wprowadza się podział na języki wschodnie i zachodnie.

</doc>
<doc id="112565" url="https://pl.wikipedia.org/wiki?curid=112565" title="Języki satemowe">
Języki satemowe



</doc>
<doc id="112566" url="https://pl.wikipedia.org/wiki?curid=112566" title="Żegluga trampowa">
Żegluga trampowa



</doc>
<doc id="112568" url="https://pl.wikipedia.org/wiki?curid=112568" title="Leon XII">
Leon XII

Leon XII (łac. "Leo XII", właśc. Annibale Sermattei della Genga; ur. 22 sierpnia 1760 w Genga, zm. 10 lutego 1829 w Rzymie) – włoski duchowny katolicki, 252. papież w okresie od 28 września 1823 do 10 lutego 1829.
Życiorys.
Wczesne życie.
Urodził się na zamku Genga koło Spoleto w rodzinie hrabiowskiej. Był synem Flavia della Genga i Marii Luisy Periberti di Fabriano. Ukończył studia na Papieskiej Akademii Kościelnej w Rzymie w 1783 roku. W tymże samym roku otrzymał święcenia diakonatu i prezbiteratu (14 czerwca). Był osobistym sekretarzem papieża Piusa VI, który wysłał go jako swego ambasadora do Lucerny. Został kanonikiem bazyliki św. Piotra, a 21 lutego 1793 roku arcybiskupem tytularnym Tyru. W latach 1794-1805 był nuncjuszem w Kolonii i w Bawarii. W 1805 roku był specjalnym legatem papieskim na Sejm w Ratyzbonie. Po uwięzieniu papieża Piusa VII przez Napoleona Annibale della Genga wycofał się z życia politycznego i osiedlił w opactwie Monticelli koło Piacenzy, gdzie prowadził działalność duszpasterską. 8 marca 1816 roku został mianowany przez Piusa VII kardynałem prezbiterem Santa Maria in Trastevere i biskupem Senigallia, jednak ze względu na zły stan zdrowia zrezygnował z diecezji po kilku miesiącach. Dwa lata później został biskupem Spoleto. W maju 1820 roku został prefektem Kongregacji ds. Immunitetów Kościelnych, wikariuszem generalnym Rzymu i prefektem Kongregacji ds. Rezydencji Biskupów oraz prefektem ds. duchowych Kolegium i Seminarium Rzymskiego. Należał także do Kongregacji Świętego Oficjum, Kongregacji Rozkrzewiania Wiary, Kongregacji ds. Biskupów i Zakonników, Kongregacji ds. Egzaminowania Biskupów, Kongregacji Indeksu, Kongregacji Konsystorialnej i Kongregacji ds. Wizytacji Apostolskich.
Wybór na papieża.
Po śmierci Piusa VII konklawe w roku 1823 po dwudziestu sześciu dniach obrad wybrało na papieża Annibale della Genga, który przyjął wówczas imię Leon XII. Swój wybór zawdzięczał głównie "zelanti" – konserwatystom, pragnącym skupienia się na kwestiach religijnych. Początkowo nie chciał się zgodzić na elekcję, ze względu na swój zły stan zdrowia.
Pontyfikat.
Pontyfikat Leona rozpoczął się pod znakiem konsekwencji wojen napoleońskich w Europie. W kilku krajach nastąpiła bowiem znaczna sekularyzacja i laicyzacja. Tym bardziej utrudniało to działania nowego papieża, ponieważ był on człowiekiem pobożnym i nastawionym przede wszystkim na działania wyłącznie religijne, a nie polityczne. W tym celu powołał do życia nową Kongregację Stanu jako organ doradczy. W 1825 roku potępił indyferentyzm i masonerię. Ponadto ogłosił rok 1825 Rokiem Jubileuszowym, czego nie można było zrobić w roku 1800.
Za jego pontyfikatu przeprowadzona została reforma sądownictwa. Przywrócone zostały sądy biskupie do spraw kościelnych i świeckich. W 1827 roku wydany został Kodeks reformistyczny zarządu Państwa Kościelnego, który wprowadził klerykalizację władzy.
Początkowo jego postawa w kwestiach polityki zagranicznej budziła obawy – nalegał na uznanie Neapolu za wasala, a także narzekał, że we Francji Ludwik XVIII nie przestrzega ustalonego w 1817 roku konkordatu. Wkrótce potem jednak zmienił swoje postępowanie i zaczął działać bardziej elastycznie, m.in. mianował nielubianego, liberalnego kardynała Ercole Consalviego prefektem Kongregacji Rozkrzewiania Wiary i radził się go w wielu kwestiach. Dzięki temu udało mu się zawrzeć konkordaty z Hanowerem (1824) i Królestwem Zjednoczonych Niderlandów (1827). 21 maja 1827 roku papież oświadczył, że będzie obsadzał wakujące stolice biskupie w Ameryce Południowej, co mogło pogorszyć relacje Rzymu z królem Hiszpanii, Ferdynandem VII. Leon działał także silnie na rzecz przywrócenia praw katolikom w protestanckich krajach, czego efektem było ogłoszenie w Wielkiej Brytanii 13 kwietnia 1829 r. (krótko po śmierci papieża) Aktu Emancypacji Katolików.
Papież ten rozpoczął również reformę szkolnictwa. Odrestaurował prowadzony przez jezuitów Uniwersytet Gregoriański oraz drukarnię watykańską. Uzupełnił zbiory Biblioteki Watykańskiej i odbudował spaloną w 1823 roku bazylikę św. Pawła. Objął patronat nad prowadzonymi wykopaliskami na Forum Romanum, Forum Trajana i w termach. Budował szpitale i domy sierot, które często odwiedzał bez zapowiedzi. Leon XII dokonał rewizji niektórych obrzędów i zwyczajów liturgicznych. Zniósł m.in. ceremonię „Świetlistego Krzyża” w Wielkim Tygodniu w bazylice św. Piotra, uważając całość bardziej za spektakl, aniżeli za uroczystość religijną.
17 lutego 1826 roku zatwierdził Konstytucje i Reguły Zgromadzenia Misjonarzy Oblatów Maryi Niepokalanej. Nominował 25 kardynałów na ośmiu konsystorzach. Nie był lubiany szczególnie ze względu na wspomnianą powyżej wzmagającą się klerykalizację w Państwie Kościelnym.
Leon XII zmarł w Rzymie i został pochowany w bazylice św. Piotra.

</doc>
<doc id="112569" url="https://pl.wikipedia.org/wiki?curid=112569" title="Amfipolis">
Amfipolis

Amfipolis (gr. Ἀμφίπολις, „wokół miasta”, „dwoiste miasto”) – starożytne miasto greckie, obecnie miejscowość i nazwa dimosu, centrum turystyczne i gmina rolniczo-letniskowa, z atutem długiego, przystępnie położonego i niezatłoczonego brzegu morskiego, położona we współczesnej Macedonii Centralnej, a w okresie Grecji klasycznej także na pograniczu z Tracją. Miasto w zakolu rzeki Strymon, w przeszłości związane z obiema tymi prowincjami, niegdyś zwane "Ennea Odoi" („Dziewięć Dróg”). Żyzna i nawodniona, bogata także w kruszce okolica; w starożytności przedmiot rywalizacji kilku lokalnych potęg i także Persji, następnie kolonia ateńska, najpierw o 10 tysiącach kolonistów; odbudowana, jako Amfipolis, około roku 436 p.n.e. przez Hagnona, syna Nikiasza, nieco w bok od zrujnowanej, wcześniejszej zabudowy kolonii, o nazwie Myrkinos, skąd geneza nowej nazwy. W czasach Aleksandra Wielkiego główna baza morska, przed wyprawą do Persji. Następnie jeden z głównych ośrodków gospodarczych i mennica Królestwa Macedonii. Aktualnie stanowi teren dawniejszych i nowych, znaczących znalezisk archeologicznych. W szczególności, naukowcy przebadali już setki pochówków, najciekawsze łączone są z okresem Królestwa Macedonii, jednak najważniejsze grobowce tego okresu zapewne nie zostały jeszcze odkryte.
Historia.
W czasach starożytnych Amfipolis było ważnym punktem strategicznym. Miasto kontrolowało most na rzece, tym samym ważny szlak handlowy z północnej Grecji do Hellespontu. Przez Amfipolis przechodziły transporty złota i srebra z okolicznych kopalń, a także drzewa używanego do budowy okrętów. Z tego powodu było bardzo ważnym ośrodkiem dla Aten podczas wojny peloponeskiej. Ateny finansowały swą kampanię wojenną dzięki kruszcom z tego okręgu.
W roku 424 p.n.e. zajęte przez spartańskiego wodza Brazydasa. Z odsieczą bezskutecznie pospieszył miastu Tukidydes – dowódca ateński z Tasos, późniejszy historyk. W roku 422 p.n.e. Kleon stanął na czele ateńskiej ekspedycji mającej odzyskać miasto dla Aten. Wyprawa zakończyła się klęską, a w bitwie pod Amfipolis zginęli Kleon i Brazydas. Nie udawały się też następne próby odbicia miasta, ostatnia z nich w 358 p.n.e. W rok później, Amfipolis i jego okolice włączył do swego królestwa Filip II Macedoński. Od razu przysłano osadników tak licznych, by proporcje ludności faworyzowały odtąd popleczników króla Macedonii (przykład osadnictwa Cypryjczyków – głównych budowniczych i załóg floty macedońskiej).
W okresie potęgi Królestwa Macedonii twierdza, mennica i jeden z najważniejszych ośrodków gospodarczych państwa. W okresie Aleksandra Wielkiego, jego główny port handlowy i morska baza wojenna w ojczyźnie, następnie dalej funkcjonujące, mimo szybkiego rozwoju powstających od 315 p.n.e. i konkurencyjnych, hellenistycznych Salonik. Amfipolis było już w tym okresie miastem o dużej zamożności, kosmopolitycznym charakterze i także z własną, bogatą produkcją przedmiotów o wysokim poziomie artystycznym. Znaleziska z tego okresu dowodzą też wciąż silnego wpływu artystycznego Attyki.
W roku 168 p.n.e. Amfipolis przeszło pod panowanie Rzymu i było stolicą prowincji Macedonia Wschodnia. W okresie cesarstwa rzymskiego miasto rozwijało się pomyślnie aż do VI wieku n.e.
Upadek miasta, choć nie od razu całkowity, wiązany jest z silnym tsunami w VI w. n.e. i najazdami Słowian, od VI w. n.e. W VIII w. n.e., po kolejnych najazdach, największa część pozostających tu jeszcze mieszkańców, przeniosła się do nieodległego "Ἠϊών", czyli obecnego "Chrisupoli". 
Dzisiejsze, greckie "Amfipoli", to miejscowość powstająca od okresu bezpośrednio po I wojnie światowej i wojnie grecko-tureckiej.
Zabytki.
Do chwili obecnej, najbardziej znaczącym znaleziskiem jest eksponowana w Muzeum Amfipolis macedońska korona królewska, dawniej uważana za przedmiot kradzieży z nierozpoznanych jeszcze grobów, na terenie Amfipolis, mogła też zostać wypłukana w trakcie tsunami, repatriowana do Grecji w roku 2007, z J.P. Getty Muzeum w USA, staraniem Ministerstwa Kultury. Wielkie oczekiwania rodzą prace archeologiczne, aktualnie prowadzone wewnątrz grobowego wzgórza, datowanego na okres pierwszych kilkunastu lat po śmierci Aleksandra Wielkiego. Geofizycy prognozują tu znaczną liczbę odkryć. Analizowane są znaleziska pierwszego z grobowców. Dalsze wykopaliska i dalszą część analiz laboratoryjnych przerwano zimą 2015/2016, ze względów ekonomicznych. Ustalenia wskazują, że może chodzić o grobowiec Hefajstiona.

</doc>
<doc id="112571" url="https://pl.wikipedia.org/wiki?curid=112571" title="PŻB">
PŻB



</doc>
<doc id="112572" url="https://pl.wikipedia.org/wiki?curid=112572" title="Polska Żegluga Bałtycka">
Polska Żegluga Bałtycka

Polska Żegluga Bałtycka (skr. PŻB, inna nazwa Polferries) – polskie przedsiębiorstwo armatorskie z siedzibą w Kołobrzegu. Początkowo było to przedsiębiorstwo państwowe, a następnie przekształcono je w jednoosobową spółkę skarbu państwa. Obsługuje połączenia promowe pomiędzy Polską a Szwecją oraz Danią.
Pion lądowy firmy reprezentuje tzw. spółka matka, na którą składają się centrala w Kołobrzegu, dwa biura podróży (w Warszawie i Szczecinie), biuro promowe w Świnoujściu oraz biuro sprzedaży w Gdańsku. Zasadniczy trzon przedsiębiorstwa tworzą cztery spółki-córki, trzy z nich są właścicielami promów, czwarta prowadzi działalność na terenie Skandynawii jako Polferries AB. Przedsiębiorstwo to, oprócz żeglugi promowej, zajmuje się również organizacją wyjazdów turystycznych. Realizuje wycieczki do Danii, Szwecji, Norwegii i Finlandii, organizuje pobyty wypoczynkowe, w tym również dla amatorów turystyki kwalifikowanej, np.: wędkarzy, rowerzystów czy amatorów połowów raków.
Aktualnie obsługiwane połączenia i pływające na nich statki.
Obecnie "Polferries" eksploatuje następujące promy:
W grudniu 2014 roku Polferries zakupiło od włoskiego armatora Grimaldi Lines prom "Euroferry Brindisi", który przemianowało na MF "Mazovia". W I połowie 2015r. Mazovia przeszła w Szczecinie remont i przebudowę, po którym od 15 czerwca roku 2015 "Mazovia" zaczęła planowo obsługiwać połączenie Świnoujście – Ystad w miejsce promu "Wawel", który rozpoczął obsługę połączenia Gdańsk – Nynäshamn. Obsługujący dotąd to połączenie prom MF "Scandinavia" w styczniu 2015 został sprzedany na wody Morza Śródziemnego greckiemu armatorowi Ventouris Ferries, a nowa nazwa jednostki to "Rigel II".
Na przełomie marca-kwietnia 2018 na linii Gdańsk – Nynäshamn przewidywane jest wprowadzenie nowej jednostki o nazwie Nova Star, wybudowanej w 2011 r. w stoczni ST Marine w Singapurze.
Historia.
Firma została powołana do życia w dniu 31 stycznia 1976 Zarządzeniem nr 8 Ministra Handlu Zagranicznego i Gospodarki Morskiej. Decyzja ta była podyktowana wyłącznie względami politycznymi. Oficjalnym powodem powstania była strategia mająca na celu tzw. aktywizację gospodarczą Pomorza Środkowego. Siedziba firmy została wyznaczona w Kołobrzegu, a pierwszym dyrektorem został Jan Szymański. Zarządzeniem Nr 23 Ministra Handlu Zagranicznego i Gospodarki Morskiej z dnia 8 marca 1977 firma, zaczęła wykonywać usługi związane z obsługą promów, pasażerów i ładunków na przystaniach promowych w Gdańsku i Świnoujściu. W związku z tym 1 kwietnia 1977 roku nowo powstałe przedsiębiorstwo przejęło od PLO 4 promy pasażersko-samochodowe: MF Gryf (1962), MF Skandynawia, MF Wawel (1965) i MF Wilanów (1966). Zarząd Portu Gdańsk przekazał przystań promową w Gdańsku, a Zarząd Morskich Portów Szczecin i Świnoujście przystań promową w Świnoujściu. Do pracy w PŻB przeszli marynarze z PLO oraz PŻM, dzięki temu utrzymano istniejącą już na rynku markę "Polferries". 31 grudnia 1992 przekształcono Polską Żeglugę Bałtycką z przedsiębiorstwa państwowego w spółkę akcyjną.
Od 1997 firma wprowadziła procedury Międzynarodowego Kodeksu Zarządzania Bezpieczną Eksploatacją Statków i Zapobieganiu Zanieczyszczeniom – tzw. ISM Code, oraz uzyskała certyfikat ISO 9002. Pełne wdrożenie ISM Code nastąpiło w 1998 roku. Rok 2001 był okresem gruntownej restrukturyzacji finansowej i organizacyjnej firmy – ze struktury przedsiębiorstwa wyłączono oba terminale promowe (w Świnoujściu i Gdańsku) oraz sprzedano nowoczesny prom HSC Boomerang.
Prywatyzacja.
Od jesieni 2009 Ministerstwo Skarbu Państwa próbuje sprzedać akcje przedsiębiorstwa. Początkowo bez wielkich efektów, w 2. połowie 2010 roku zaawansowane negocjacje prowadzone były z duńskim przedsiębiorstwem promowym DFDS. Przedstawiciel potencjalnego nabywcy mówi o 91–92 proc. pakiecie akcji.
W roku 2014 procedura prywatyzacyjna została wszczęta ponownie. O zakup akcji PŻB ubiegało się siedem firm. Na początku 2015 roku Ministerstwo Skarbu skróciło listę firm, które mogłyby brać udział w procesach przetargowych w celu kupna przewoźnika. Swoją ofertę kupna złożyła również Żegluga Polska S.A. (spółka zależna Polskiej Żeglugi Morskiej), jednak nie została dopuszczona do rozmów. W kontekście działań prywatyzacji słychać głosy sprzeciwu związków zawodowych, które nie zgadzają się obecnie prowadzoną politykę MSP. 27 stycznia 2015 sprzeciw wobec planów sprzedaży PŻB zgłosił także Sejmik Województwa Zachodniopomorskiego. 29 stycznia 2015 roku Ministerstwo Skarbu Państwa wydało oświadczenie w sprawie prywatyzacji PŻB. Dopuściło w nim możliwość powstrzymania prywatyzacji, jak również oświadczyło, że polskie firmy żeglugowe nie podtrzymały zainteresowania przejęciem PŻB. Jednak w połowie lutego 2015 roku Polska Żegluga Morska zadeklarowała, że opracuje plan konsolidacji obu firm.
Promy.
W barwach PŻB pływały między innymi promy:
Żegluga towarowa.
Oprócz żeglugi promowej świadczyła ponadto usługi trampingowe bliskiego zasięgu oraz eksploatowała port w Kołobrzegu. Żeglugę towarową realizowały statki typu roro:
Oprócz dużych statków w przedsiębiorstwie istniała flotylla maleńkich tzw. kołmaxów (statków mogących zawijać do portu macierzystego armatora, tj. Kołobrzegu): "Goplana, Krasnal, Nimfa, Świetlik, Rusałka, Hajnówka, Ruciane, Barlinek, Ina, Ner, Soła, Krutynia, Orla, Odra". Małe kabotażowce (tzw. paragrafowce) w Polsce obsługiwały m.in. następujące małe porty: Kołobrzeg, Darłowo, Ustka, Łeba.

</doc>
<doc id="112574" url="https://pl.wikipedia.org/wiki?curid=112574" title="Polferries">
Polferries



</doc>
<doc id="112575" url="https://pl.wikipedia.org/wiki?curid=112575" title="Filokalia">
Filokalia

Filokalia (gr. Φιλοκαλία od φιλέω - "kocham" i καλός - "piękny") – zbiór tekstów około 36 autorów, z długiego okresu od IV do XV w., z zakresu ascetyki i duchowości w tradycji prawosławnej. Teksty zebrali i chronologicznie uporządkowali, mnich Nikodem z góry Athos, nazywany Hagiorytą (1749-1809) i biskup Makary z Koryntu (1731-1805) pozbawiony biskupstwa, żyjący jako eremita. Obaj spotykali się czasem na Górze Atos. W chronologii tekstów można wyróżnić cztery główne okresy: ojców pustyni, tradycji synajskiej, duchowości studyckiej oraz okres Góry Atos.
Zbiór jest zatytułowany "Filokalia ton hieron neptikon", a pełny tytuł to: "Filokalia świętych ojców neptyckich, ułożona z pism świętych i teoforycznych ojców, w której przez duchową filozofię działania i kontemplacji, umysł zostaje oczyszczony, oświecony i udoskonalony". W tytule „ojcowie neptyccy” oznacza mistrzów duchowych nauczających, jak osiągnąć stan wewnętrznej, duchowej czujności (gr. "nepsis"), a wybrani oni zostali spośród większej liczby pism „ojców teoforycznych”, czyli „noszących Boga”, co określa tych, którzy doświadczyli Bożej obecności. W tytule należy zauważyć jeszcze dwa aspekty: zarówno działanie, jak i kontemplację. Filokalię opublikowano w 1782 r. w Wenecji, gdyż Grecja była okupowana przez Turków. Tytuł zbioru nawiązuje do wyciągu (czyli również filokalii) z tekstów Orygenesa ("Umiłowanie Boskiego piękna"), który powstał w IV w. pod opieką Bazylego Wielkiego i Grzegorza z Nazjanzu.
Dzieło to przetłumaczono w 1793 na język cerkiewnosłowiański, a w 1877 na rosyjski pod tytułem Dobrotolubije (Добротолюбие) przez świętego mnicha Teofana Pustelnika. Miało ono wielki wpływ na świat prawosławny i na powrót do hezychazmu.
Duchowość Filokalii stawia w centrum oczyszczenie serca, modlitwę Jezusową (zwaną także modlitwą serca), praktykowanie cnót z jednoczesnym podkreśleniem rzeczywistego uczestnictwa w życiu bożym.
Pierwszy, całościowy przekład na język polski "Filokalii" realizowany jest w ramach projektu filokalia.pl przez Wydawnictwo Benedyktynów TYNIEC. Dostępny jest na niej wybór z I tomu "Filokalii" pt. " Pseudo-Antoni Wielki, Izajasz Anachoreta"

</doc>
<doc id="112577" url="https://pl.wikipedia.org/wiki?curid=112577" title="Gdynia-Ameryka Linie Żeglugowe">
Gdynia-Ameryka Linie Żeglugowe



</doc>
<doc id="112578" url="https://pl.wikipedia.org/wiki?curid=112578" title="Norman Spinrad">
Norman Spinrad

Norman Richard Spinrad (ur. 15 września 1940 w Nowym Jorku) – amerykański pisarz science fiction oraz krytyk fantastyki.
W 1957 rozpoczął naukę w City College of New York. Ukończył ją w roku 1961. W 1966 przeprowadził się do San Francisco. Obecnie (2004) mieszka w Los Angeles.
Napisał scenariusz do 35. odcinka oryginalnej serii "Star Trek".

</doc>
<doc id="112580" url="https://pl.wikipedia.org/wiki?curid=112580" title="Karol Fryderyk Badeński">
Karol Fryderyk Badeński

Karol Fryderyk, niem. "Karl Friedrich Großherzog von Baden" (ur. 22 listopada 1728, Karlsruhe, zm. 10 czerwca 1811 tamże) – margrabia Badenii-Durlach (1738–1771), od 1771 margrabia Badenii, od 1803 elektor, od 1806 wielki książę.
Życiorys.
Syn następcy tronu Badenii księcia Fryderyka Badeńskiego i księżniczki orańskiej Anny Nassau-Dietz-Oranien. Po śmierci dziadka margrabiego Badenii-Durlach Karola III Wilhelma 10-letni Karol odziedziczył władzę. Samodzielne rządy rozpoczął w 1746. W 1771 po śmierci margrabiego Baden-Baden Augusta Jerzego zjednoczył dwie części Badenii. Na mocy decyzji parlamentu Rzeszy otrzymał tytuł księcia elektora, otrzymując tym samym możliwość uczestnictwa w elekcji król niemieckiego i cesarza rzymskiego. Nie miał okazji skorzystać z tego uprawnienia, na mocy pokoju w Preszburgu rozwiązano Rzeszę. Karol Fryderyk przystąpił do Związku Reńskiego w 1806 roku i otrzymał tytuł wielkiego księcia. Tylko w latach 1801–1803 powiększył swe posiadłości z 3,5 tys. km² do 11,5 tys. km².
Rodzina.
28 stycznia 1751 poślubił księżniczkę heską Karolinę (1723–1783), córkę landgrafa Hesji-Darmstadt Ludwika VIII i księżniczki Hanau-Lichtenberg Charlotty Krystyny. Para miała czworo dzieci:
24 listopada 1787 w Karlsruhe poślubił Ludwikę Karolinę, córkę barona Geyer von Geyersberg Ludwika Henryka i hrabiny Sponeck Maksymiliany Krystyny. Miał z nią pięcioro dzieci:
Ponadto wielki książę Karol miał syna z Elizą Barbarą Schlutter, był nim Karol Fryderyk von Freystedt (1749–1795), od którego pochodzili baronowie von Freystedt.

</doc>
<doc id="112587" url="https://pl.wikipedia.org/wiki?curid=112587" title="Tabor (miasto)">
Tabor (miasto)



</doc>
<doc id="112589" url="https://pl.wikipedia.org/wiki?curid=112589" title="Ugoda">
Ugoda

Ugoda – w hierarchii ma to samo miejsce, co akt administracyjny. Ugoda staje się wykonalna z dniem, w którym postanowienie o jej zatwierdzeniu stało się ostateczne. Wykonalność ugody zostaje potwierdzona przez organ, przed którym zawarto ugodę, na egzemplarzu ugody.
Charakterystyka ugody.
W prawie polskim ugoda jest regulowana przez art. 917-918 Kodeksu cywilnego. Jest umową konsensualną i ustalającą stosunek prawny, choć może go również kształtować. Nie ma wymagań co do formy ugody, o ile nie wynikają one z innych przepisów (w szczególności dotyczących obrotu nieruchomościami, w którym generalnie jest wymagana forma aktu notarialnego). Ugoda w zasadzie wywiera skutek obligacyjny, lecz może również wywierać skutek rzeczowy (tzn. może zmieniać stan własności lub innych praw rzeczowych). Przedmiotem ugody może być również roszczenie przedawnione, nie może nim być natomiast uprawnienie, które nie podlega swobodnej dyspozycji strony (na przykład w ugodzie nie można się skutecznie zrzec prawa do alimentacji – można je jedynie ukształtować). Nie ma przeszkód do zawarcia umowy pod warunkiem albo z zastrzeżeniem terminu.
Ugoda może być dotknięta wadą oświadczenia woli. Skutki takiej sytuacji są takie same, jak w przypadku każdej innej umowy, z wyjątkiem wady polegającej na złożeniu oświadczenia pod wpływem błędu. Uchylenie się od skutków prawnych współtworzącego ugodę oświadczenia woli zawartego pod wpływem błędu jest dopuszczalne tylko w przypadku tzw. fałszywej pewności – gdy łącznie spełnione są trzy przesłanki:
Ugoda sądowa.
Szczególnym przypadkiem ugody jest ugoda sądowa, czyli ugoda zawarta w toku postępowania sądowego i obejmująca przedmiot tego postępowania. Ugoda sądowa pozostaje ugodą w rozumieniu prawa materialnego, choć ma swoją specyfikę. Podlega regulacji Kodeksu postępowania cywilnego, w szczególności jego art. 223. Ugoda sądowa może zostać zawarta w każdym postępowaniu cywilnym, o ile pozwala na to charakter rozpoznawanych roszczeń. Istnieje nawet specjalne postępowanie pojednawcze (art. 184-186 kpc), którego celem jest doprowadzenie stron do zawarcia ugody. Ugodę spisuje się w protokole rozprawy bądź posiedzenia, po czym podpisują ją strony bądź pełnomocnicy stron.
Zawarcie ugody przed sądem kończy spór między stronami, w związku z czym wydanie wyroku staje się – w odpowiednim zakresie – zbędne, wobec czego sąd wydaje postanowienie o umorzeniu postępowania (w całości bądź w odpowiednim zakresie). O ile strony nie postanowią inaczej, sąd w tym postanowieniu wzajemnie zniesie koszty postępowania, w którym zawarto ugodę. Ugoda podlega jednak kontroli sądu – gdy okoliczności sprawy wskazują, że ugoda jest sprzeczna z prawem lub z zasadami współżycia społecznego albo zmierza do obejścia prawa, sąd może uznać ugodę za niedopuszczalną i prowadzić postępowanie dalej mimo jej zawarcia (art. 223 § 2 w związku z art. 203 § 4 kpc).
Nieco inne przesłanki uznania ugody za niedopuszczalną obowiązują w postępowaniu w sprawach z zakresu prawa pracy (art. 469 kpc).
Z ugodą sądową zrównana jest w skutkach ugoda zawarta przed geodetą prowadzącym czynności na gruncie w administracyjnej fazie postępowania o rozgraniczenie nieruchomości (art. 31 ust. 4 zdanie drugie Prawa geodezyjnego i kartograficznego) oraz ugoda zawarta przed sądem polubownym (art. 711 § 2 kpc został uchylony).
Egzekucja ugody.
Sama ugoda nie jest jeszcze tytułem egzekucyjnym, to znaczy nie upoważnia jeszcze do przymusowego wykonania określonych w niej obowiązków w drodze egzekucji – wymaga to przeprowadzenia (i wygrania) procesu. Od tej zasady istnieje kilka istotnych wyjątków. Postępowanie egzekucyjne można prowadzić na podstawie:
Dokumenty obejmujące powyższe ugody są tytułami egzekucyjnymi i mogą stanowić podstawę egzekucji po nadaniu im przez sąd klauzuli wykonalności. Sąd nie nada jednak klauzuli wykonalności ugodzie, w której obowiązki stron nie zostały określone w taki sposób, żeby komornik był w stanie je wykonać: ściśle i jednoznacznie. Taka ugoda, mimo że formalnie poprawna, nie nadaje się bowiem do egzekucji.
Ugoda w prawie administracyjnym i w prawie karnym.
Opisana wyżej ugoda to pojęcie z zakresu prawa cywilnego. Instytucję ugody zna także prawo administracyjne – art. 114-122 Kodeksu postępowania administracyjnego – ale jest ona tam zupełnie inaczej ukształtowana i powyższe zasady się do niej nie stosują. Ponadto instytucje podobne do ugody występują w postępowaniu karnym.

</doc>
<doc id="112590" url="https://pl.wikipedia.org/wiki?curid=112590" title="Gallikanizm">
Gallikanizm

Gallikanizm – ruch polityczno-religijny we Francji, zmierzający do uniezależnienia Kościoła francuskiego od władzy papieskiej, ograniczenia uprawnień papieża na rzecz powiększenia władzy króla.
Zapoczątkowany został w XIII wieku na Uniwersytecie Paryskim, dążył do ograniczenia wpływów i uprawnień papieskich na rzecz państwa. Głosił wyższość władzy świeckiej na duchowną. Rozwinął się szczególnie po soborach w Konstancji (1414) i Bazylei (1431). Zaaprobowany przez kler francuski na synodzie w Bourges w 1438. Propagowany m.in. przez Piotra Pithou.
W 1516 roku, na mocy konkordatu zawartego między królem Franciszkiem I a papieżem Leonem X, królowie francuscy uzyskali prawo obsadzania biskupstw oraz wyższych stanowisk kościelnych. W 1682 r. pod naciskiem Ludwika XIV, uchwalono tzw. "artykuły gallikańskie", głoszące m.in. niezależność królów francuskich od papieża, wyższość soboru nad papieżem, zależność jego władzy od prawa kościelnego i zależność jego nieomylności od zgody całego Kościoła. W roku 1690 papież Aleksander VIII ogłosił oświadczenie uznające artykuły gallikańskie za „"ipso jure" nieistniejące, nieważne, niemające skutków, pozbawione mocy od początku i na zawsze pozbawione jakiegokolwiek skutku prawnego; nikt nie jest wobec nich zobowiązany, nawet jeśli związany jest przysięgą”.
Gallikanizm znalazł poparcie jansenistów, a następnie części przywódców Rewolucji francuskiej. Do zasad gallikanizmu nawiązywał Napoleon I w ogłoszonych "artykułach organicznych", uzależniając Kościół od państwa. Formalne przeprowadzenie rozdziału Kościoła od państwa we Francji w 1905 r. pomniejszyło znaczenie doktryny.
Wśród zasad gallikanizmu wymienia się:
Nazwę gallikanizm ukuto w XIX w. na określenie kompleksu tendencji o charakterze teologicznym i politycznym, dążących do zachowania swoistych tradycji liturgicznych oraz autonomii Kościoła francuskiego w stosunku do władzy Stolicy Apostolskiej.
Można więc wyróżnić gallikanizm o charakterze kościelnym, wywodzący się z prądów soborowych i gallikanizm o obliczu politycznym. Ten ostatni określa się jako tendencję do umacniania kontroli władzy świeckiej nad obszarem spraw związanych z życiem Kościoła.
Gallikanizm spotkał się z oporem ze Stolicy Apostolskiej i ze strony prądów w łonie francuskiego katolicyzmu, które akcentowały posłuszeństwo wobec Stolicy Piotrowej. Ostatecznie gallikanizm upadł wraz z orzeczeniem Soboru Watykańskiego I o nieomylności papieża w sprawach wiary i moralności.

</doc>
<doc id="112591" url="https://pl.wikipedia.org/wiki?curid=112591" title="Zasieki">
Zasieki

Zasieki (starop. zasiek, zasiecz) – potocznie doraźna przeszkoda na przedpolu wykonywana w celu utrudnienia podejścia do linii obronnej, zwykle przeciwpiechotna. 
Dawniej wykonywane z pni drzew w miejscach, których nie dało się ufortyfikować wałami ziemnymi. Ścięte drzewa, wraz z konarami i gałęziami tworzyły zaporę niedostępną dla konnicy. Zasieki tego typu stosowane były już w średniowieczu (zob. Przesieka Śląska) zarówno do spowalniania taborów nieprzyjaciela, jak i do blokowania ucieczki sił wroga w okrążeniu. Ostatni raz tego typu zasieki stosowali Kurpie w czasie potopu szwedzkiego. 
Od XIX wieku zasieki zaczęto wykonywać z drutu kolczastego rozpiętego na podporach z drewna lub metalu (tego typu zapora funkcjonuje w terminologii polskiej jako zapora drutowa). Obecnie zasieki występują w postaci luźnych, splątanych ze sobą zwojów drutu kolczastego albo drutu ostrzowego, tworząc tzw. sieć kolczastą.

</doc>
<doc id="112593" url="https://pl.wikipedia.org/wiki?curid=112593" title="James White">
James White

James White (ur. 7 kwietnia 1928, zm. 23 sierpnia 1999) – irlandzki pisarz science fiction. Urodził się i mieszkał w Belfaście. Pracował jako rzecznik prasowy miejscowej wytwórni sprzętu lotniczego, natomiast pisarstwem zajmował się w wolnych chwilach.
Debiutował na łamach „Astounding Science Fiction”. Największą popularność przyniósł mu cykl powieści o medycynie kosmicznej. Autor cyklu opowiadań i powieści o przygodach lekarzy pracujących w Szpitalu Kosmicznym. Cykl ten jest jednym z pierwszych z gatunku space opera. James White był także współwydawcą czasopism „Slant” i „Hyphen”.

</doc>
<doc id="112599" url="https://pl.wikipedia.org/wiki?curid=112599" title="Tabor (Czechy)">
Tabor (Czechy)

Tabor (, ) – miasto w południowej części Czech, na Wyżynie Środkowoczeskiej, nad rzeką Lužnice (dopływ Wełtawy), w kraju południowoczeskim. Zamieszkane przez 34 119 osób (2021).
Historia.
Ślady archeologiczne wskazują na obecność w miejscu dzisiejszego Tabora stałej osady w okresie kultury halsztackiej (VI-V wiek p.n.e.).
Około 1270 roku zostało założone przez Przemysława Ottokara II miasto "Hradiště". Prawdopodobnie zostało ono zniszczone już w 1276 roku podczas powstania przeciwko królowi.
W 1420 roku w rejon miasta przybyli husyci, którzy chcieli w tym miejscu realizować swoje plany budowy idealnego społeczeństwa. Nową nazwę nadano miejscowości w nawiązaniu do Góry Tabor w dzisiejszym Izraelu. Od nazwy miasta wywodzi się nazwa jednego z odłamów husytyzmu – taborytów. W 1437 roku Zygmunt Luksemburski nadał Taborowi status miasta królewskiego. W 1452 miasto poddało się wojskom Jerzego z Podiebradów i uznało zwierzchność króla czeskiego.
Miasta partnerskie.
Tabor posiada umowy partnerskie z następującymi miastami:

</doc>
<doc id="112601" url="https://pl.wikipedia.org/wiki?curid=112601" title="Opera kosmiczna">
Opera kosmiczna

Opera kosmiczna, space opera – podgatunek fantastyki naukowej koncentrujący się wokół romantycznych przygód, podróży międzygwiezdnych i kosmicznych bitew, w którym głównymi wątkami są konflikt międzyplanetarny i osobiste przeżycia bohaterów. Często, jawnie lub niejawnie, wykorzystuje elementy konwencji fantasy oraz baśniowe.
Określenie "space opera" pojawiło się jako odpowiednik "soap opera" (opera mydlana) i z początku miało wyraźnie negatywny odcień. Utworzył je w 1941 Wilson Tucker, używając go w jedenastym numerze fanzinu "Le Zombie". Z czasem pojęcie to upowszechniło się wśród twórców i odbiorców fantastyki, a jego negatywne konotacje zanikły.
W latach 90. wykształcił się nurt nazywany nową operą kosmiczną (ang. "new space opera"). W przeciwieństwie do starej opery kosmicznej Alastair Reynolds, Paul J. McAuley i inni twórcy nie wykorzystywali w swoich utworach elementów nadnaturalnych, starając się zachować zgodność z nauką ("hard science fiction") przy jednoczesnym nierezygnowaniu z ogromnej, międzygwiezdnej skali swoich utworów.
Przykłady utworów.
Jako utwory z gatunku opery kosmicznej bywają wymieniane:
Powieści.
Elementy opery kosmicznej mają także cykle: "Fundacja" Isaaca Asimova, "Diuna" Franka Herberta, trylogia "" Petera F. Hamiltona.

</doc>
<doc id="112605" url="https://pl.wikipedia.org/wiki?curid=112605" title="Lucas Vazquez de Ayllon">
Lucas Vazquez de Ayllon

Lucas Vázquez de Ayllón (ur. 1478, zm. 1526) – hiszpański podróżnik i odkrywca, twórca pierwszej kolonii w kontynentalnej Ameryce Północnej. Próba ta utworzenia kolonii w dzisiejszej Karolinie Południowej nie powiodła się.
W pierwszą wyprawę do Indii Zachodnich de Ayllon wybrał się w 1502 roku, aby objąć stanowisko głównego sędziego hiszpańskich kolonii. W czasie swego urzędowania prowadził mediacje w sporze pomiędzy Hernánem Cortésem a Diego Velázquezem w Meksyku w 1520 roku.
W 1523 roku – na zlecenie króla Karola V – de Ayllon poprowadził wyprawę na północ, której celem było znalezienie Przejścia Północno-Zachodniego. Dotarł on do Cape Fear i dokładnie zbadał tamtejsze wybrzeże, konkludując iż tereny nadają się dla rolniczej kolonizacji. Powrócił tam w 1526 roku z ambitnym planem utworzenia kolonii. Do wybrzeża Karoliny Południowej na dwóch statkach przybyła pewna liczba hiszpańskich osiedleńców wraz z afrykańskimi niewolnikami. Kolonia nazwana "San Miquel de Guadalupe" nie przetrwała jednak długo. Walki wśród kolonistów o przywództwo doprowadziły do anarchii. W czasie sporów nastąpił bunt niewolników, którzy zabijając pewną liczbę kolonistów zbiegli i dołączyli do lokalnego plemienia Indian Cofitachiqui. Kolonia przestała istnieć, gdy wszyscy koloniści zmarli w wyniku tropikalnych chorób.

</doc>
<doc id="112616" url="https://pl.wikipedia.org/wiki?curid=112616" title="Cyril M. Kornbluth">
Cyril M. Kornbluth

Cyril M. Kornbluth, (ur. 23 lipca 1923, zm. 21 marca 1958) – amerykański pisarz science fiction. Używał licznych pseudonimów, m.in.: Cecil Corwin, S.D. Gottesman, Edward J. Bellin, Kenneth Falconer, Walter C. Davies, Simon Eisner, Jordan Park, Ivar Towers, Arthur Cooke, Paul Dennis Lavond, Scott Mariner. Litera „M” w jego nazwisku nie jest skrótem od środkowego imienia, ale swoistym hołdem oddanym żonie, Mary Byers.
Życiorys.
Urodził się w Nowym Jorku, w rodzinie polskich Żydów, jego dziadek był krawcem pochodzącym z Galicji, ojciec był weteranem I wojny światowej, zaś wuj, Nathan Isaacovich był dyrektorem londyńskiego teatru jidysz. Jako nastolatek został członkiem , wpływowej grupy fanów i pisarzy science fiction. Właśnie tam, na spotkaniach grupy zaprzyjaźnił się z Frederikiem Pohlem czy Donaldem A. Wollheimem, tam też poznał swą przyszłą żonę, Mary Byers. W czasie II wojny światowej służył w armii amerykańskiej w Europie, został odznaczony brązową gwiazdą za udział w walkach podczas ofensywy w Ardenach.
Zaczął pisać w wieku piętnastu lat. Debiutował w kwietniu 1940 w piśmie „” opowiadaniem "Stepsons of Mars" (ukazało się pod tytułem "Ivar Tower"), napisanym wspólnie z . Natomiast pierwszym opublikowanym samodzielnym opowiadaniem było "King Cole of Pluto", które ukazało się w maju 1940 w „”. 
Jego opowiadanie "Czarna walizeczka" otwiera pierwszy polski zbiór opowiadań anglo-amerykańskich "Rakietowe szlaki". Opowiadanie to zostało zaadaptowane na sztukę teatralną i wystawione w 1958 w polskim Teatrze Telewizji.
Często pisywał wspólnie z innymi autorami. Z Frederikiem Pohlem wydał głośną powieść powieść "Handlarze kosmosem" oraz krótsze formy: "Search the Sky" (1954), "Gladiator at Law" (1955), "Wolfbane" (1959), "Venus, Inc." (1985), zaś z przyjaciółką (i byłą żoną Pohla) , pod pseudonimem "Cyril Judd" książki "Outpost Mars" (1952) i "Gunner Cade" (1952).
Tłumaczeniem opowiadania Kornblutha "Słowa guru" zadebiutował literacko Andrzej Sapkowski („Fantastyka” 6/1983).
W z opowiadań Kornbluth'a, "The Marching Morons", satyrycznym spojrzeniu na ludzkość w przyszłości, na skutek różnic w postawach wobec świadomego rodzicielstwa między inteligencją a ludźmi niewykształconymi, ludzkość ewoluuje w kierunku, gdzie na Ziemi mieszka pięć miliardów kompletnych idiotów i kilka milionów bardzo uzdolnionych czy genialnych przedstawicieli elity. Mniejszość ta z największym wysiłkiem stara się jakoś utrzymać system społeczny, aby nie nastąpiła całkowita katastrofa.
Zmarł w wieku 34 lat na zawał serca.
Książki wydane w Polsce (wybór).
Powieści:
Opowiadania:

</doc>
<doc id="112618" url="https://pl.wikipedia.org/wiki?curid=112618" title="Zatoka Hudsona">
Zatoka Hudsona

Zatoka Hudsona (ang. "Hudson Bay", fr. "Baie d'Hudson") – zatoka w Ameryce Północnej, głęboko wcinająca się w kontynent i wypełniająca większość nieckowego zagłębienia w Tarczy Kanadyjskiej, oddzielona od Atlantyku półwyspem Labrador. Część Oceanu Arktycznego. Ze względu na swój znaczny rozmiar, może być uznawana za morze śródlądowe. Z Atlantykiem połączona Cieśniną Hudsona, a z Oceanem Arktycznym – systemem cieśnin (poprzez Basen Foxe’a). Zatoka do 8 miesięcy w roku jest pokryta lodem. Nazwa zatoki pochodzi od nazwiska jej odkrywcy, angielskiego żeglarza Henry’ego Hudsona.
Wybrzeża akwenu niskie, skaliste i niedostępne. W obszarze Niziny Hudsońskiej bagniste. W południowej części posiada wyraźnie zarysowaną Zatokę Jamesa. W północnej i we wschodniej części zatoki znajdują się wyspy i archipelagi: Southampton, Coatsa, Mansela, Wyspy Ottawa, Wyspy Belchera oraz Akimiski. 
Zlewisko Zatoki Hudsona obejmuje obszar 3 861 400 km². Najważniejszymi rzekami uchodzącymi do zatoki są Nelson, wchodząca w skład dużego systemu rzecznego rzeki Saskatchewan i Churchill, płynące w kierunku wschodnim od Kontynentalnego działu wodnego Ameryki Północnej, jak również wpływająca po drugiej stronie zatoki (w prowincji Quebec) La Grande Rivière. Inne rzeki uchodzące do Zatoki Hudsona to między innymi: Thelon, Hayes, Severn, Winisk, Attawapiskat, Albany, Moose. Największymi osadami na wybrzeżach zatoki są Rankin Inlet, Arviat, Inukjuak, Puvirnituq, Churchill.
Temperatura wód powierzchniowych Zatoki Hudsona zimą spada poniżej 0 °C zaś latem wynosi od 3 °C w północnej części do 9 °C w południowej. Pokrywa lodowa utrzymuje się od grudnia do początków czerwca. Średnie zasolenie wód powierzchniowych wynosi od 23‰ na południowym zachodzie do 30‰ w części północnej.

</doc>
<doc id="112619" url="https://pl.wikipedia.org/wiki?curid=112619" title="DotGNU">
DotGNU

DotGNU – projekt GNU mający na celu stworzenie i rozwijanie implementacji platformy .NET, która będzie stanowić wolne oprogramowanie. Jest to inicjatywa podobna do projektu Mono.
DotGNU w wersji 0.1 umożliwia tworzenie, uruchamianie i integrowanie z phpGroupWare aplikacji napisanych w językach C# i C na wielu systemach operacyjnych i platformach sprzętowych.
Cele.
Celem projektu DotGNU jest stworzenie narzędzi kompatybilnych z Microsoft .NET, zgodnych ze standardami ECMA. Narzędzia te w odróżnieniu od produktów firmy Microsoft mają stanowić wolne oprogramowanie, tym samym dając możliwość, przy ich wykorzystaniu, swobodnego (wolnego) tworzenia i uruchamiania aplikacji w technologii .NET. 
Jest to szczególnie ważne dla użytkowników innych niż Windows systemów operacyjnych, którzy nie powinni oczekiwać wsparcia ze strony Microsoftu, natomiast jeżeli takie otrzymają, muszą liczyć się z pewnymi ograniczeniami natury prawnej. Przykładem jest sytuacja gdy Microsoft stworzył platformę .NET dla FreeBSD (Rotor Programming), lecz jej licencja shared source nie do końca jest zgodna z ideą wolnego oprogramowania i nie zaspokaja wszystkich potrzeb (jednoznacznie zabrania użytku do celów komercyjnych).
Technologia.
Platforma programistyczna DotGNU składa się z trzech podstawowych elementów:
DGEE stanowi główny komponent DotGNU dla usług sieciowych, realizujący proces przyjmowania, rozpoznawania i zaspokajania ich żądań.
W przyszłości planowane jest rozszerzenie projektu o kolejne składniki.

</doc>
<doc id="112621" url="https://pl.wikipedia.org/wiki?curid=112621" title="Polska Walcząca">
Polska Walcząca



</doc>
<doc id="112622" url="https://pl.wikipedia.org/wiki?curid=112622" title="MS Polska Walcząca">
MS Polska Walcząca

MS Polska Walcząca - jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992; obecnie pływa pod banderą Vanuatu. Statek nosi imię Polski Walczącej. 
Podstawowe dane jednostki: 
Do tej serii statków należą również: 

</doc>
<doc id="112623" url="https://pl.wikipedia.org/wiki?curid=112623" title="MS Legiony Polskie">
MS Legiony Polskie

MS Legiony Polskie - jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992; początkowo pod polską banderą, następnie ― Vanuatu. Statek nosi imię Legionów Polskich. 
Dane techniczne.
Podstawowe dane jednostki: 

</doc>
<doc id="112624" url="https://pl.wikipedia.org/wiki?curid=112624" title="MS Orlęta Lwowskie">
MS Orlęta Lwowskie

MS Orlęta Lwowskie - jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992; obecnie pływa pod banderą Vanuatu. Statek nosi imię Orląt Lwowskich. 
Podstawowe dane jednostki: 
Do tej serii statków należą również: 

</doc>
<doc id="112625" url="https://pl.wikipedia.org/wiki?curid=112625" title="MS Szare Szeregi">
MS Szare Szeregi

MS Szare Szeregi - jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992. Pływał pod banderą Vanuatu. Statek nosił imię Szarych Szeregów. Zezłomowany w 2014 roku w stoczni złomowej w Pakistanie
Podstawowe dane jednostki: 
Do tej serii statków należą również: 

</doc>
<doc id="112626" url="https://pl.wikipedia.org/wiki?curid=112626" title="MS Armia Krajowa (1991)">
MS Armia Krajowa (1991)

MS Armia Krajowa – jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992; pływał pod banderą Vanuatu. Statek nosił imię Armii Krajowej.
Podstawowe dane statku:
Do tej serii statków należą również:
Cała seria statków była zatrudniona w trampowej (nieregularnej - uzależnionej od ilości ładunków) żegludze z towarami masowymi (węgiel, ruda, ziarno itd.), zawijając także na Spitsbergen po ładunki węgla.
Były to największe polskie statki i należały do najnowocześniejszych jednostek.
28.05.2014 statek został wprowadzony na plażę w mieście Alang znajdującym się w Indiach w celu zezłomowania

</doc>
<doc id="112627" url="https://pl.wikipedia.org/wiki?curid=112627" title="MS Solidarność">
MS Solidarność

MS Solidarność - jeden z serii (BCT 70) sześciu masowców klasy Panamax zbudowanych dla PŻM w kopenhaskiej stoczni Burmeister &amp; Wain w latach 1991-1992; obecnie pływa pod banderą Vanuatu. Statek nosi imię NSZZ Solidarność. 
Podstawowe dane jednostki: 
Do tej serii statków należą również: 

</doc>
<doc id="112628" url="https://pl.wikipedia.org/wiki?curid=112628" title="Legiony Polskie">
Legiony Polskie

a także:

</doc>
<doc id="112630" url="https://pl.wikipedia.org/wiki?curid=112630" title="Portfenetr">
Portfenetr

Portfenetr, porte-fenêtre (fr. "porte" drzwi, "fenêtre" okno) – występujące w pałacach z okresu XVII-XIX wieku wysokie okno sięgające od podłogi do sufitu, zabezpieczone zewnętrzną balustradą.
Obecnie wykorzystywane jest jako zamiennik balkonu, szczególnie w wysokich budynkach oraz tam, gdzie z założenia elewacja budynku ma być płaska. Można stosować nie wyżej niż 25 m nad terenem. W pomieszczeniach głębokich, a szczególnie w wąskich, umożliwia dobre doświetlenie wnętrza na całej długości i na całej wysokości pomieszczenia łącznie z podłogą i sufitem, dając efekt równomiernego rozkładu światła w części przyokiennej i w głębi pomieszczenia poprzez zachowanie zacienionych partii blisko ściany zewnętrznej i bardzo dobrą dalekosiężność. W pomieszczeniach szerokich i jednocześnie płytkich dzieli pomieszczenie na część dobrze oświetloną w całej swojej wysokości i część zacienioną. W obu przypadkach daje pomieszczeniu oświetlenie dające większą plastyczność niż okno niskie a szerokie.
Okno stosowane głównie w pomieszczeniach mieszkalnych, znacznie rzadziej w biurowych i warsztatowych. Od zewnętrznej strony budynku okna typu portfenetr sprawiają optyczne wrażenie lekkości. Budynki takie wydają się węższe a wyższe. Wadą jest (podobnie jak w przypadku balkonów) chłód odczuwany przy podłodze w przypadku niedostatecznie szczelnej stolarki.

</doc>
<doc id="112631" url="https://pl.wikipedia.org/wiki?curid=112631" title="X Japan">
X Japan

 – japoński zespół heavymetalowy nurtu visual kei, założony w 1982 roku, rozwiązany 30 września 1997, reaktywowany 4 czerwca 2007. Jeden z najbardziej wpływowych i najpopularniejszych japońskich zespołów rockowych w historii. Szacowany nakład ze sprzedaży wszystkich wydawnictw zespołu w samej Japonii sięgnął liczby 30 milionów egzemplarzy z oficjalnymi certyfikatami stowarzyszenia Recording Industry Association of Japan, nagradzającego artystów wyróżnieniami za sprzedaż płyt i singli. Czyni ich to jednymi z artystów z największą liczbą sprzedanych wydawnictw muzycznych w Japonii. Są japońskim zespołem metalowym, który sprzedał najwięcej płyt spośród wszystkich grup reprezentujących ów nurt w Japonii. Oprócz tego zespół może się poszczycić koncertem na scenie cieszącej się renomą goszczenia największych artystów światowej sceny muzycznej – na Madison Squere Garden w Nowym Jorku. Głównym zamysłem grupy było szokowanie publiczności wszelkimi możliwymi sposobami. Ich motto brzmiało: „Psychodeliczna Przemoc – Zbrodnia Wizualnego Szoku”. Twórczość grupy silnie inspirowana jest artystami takimi jak Iron Maiden, Sex Pistols, czy David Bowie. Formacja uznawana jest za zespół, który stworzył i wykreował glam metal w Japonii, chociaż jej początkowa twórczość klasyfikowana jest jako thrash metal. X JAPAN uznawani są przez to za pionierów visual kei, choć zespoły wykorzystujące ten koncept istniały już przed nimi, jednak żadnemu z nich nie udało się osiągnąć popularności porównywalnej do X JAPAN.
Historia.
Grupa X JAPAN powstała w 1977 roku. Wtedy to znajomi z przedszkola, Yoshiki i Toshimitsu Deyama stworzyli zespół o nazwie ‘Naitsu’. Yoshiki był perkusistą, a Toshimitsu zajął się gitarą. Z czasem przyłączyło się do nich parę osób, i Yoshiki zmienił nazwę na ‘X’. Toshimitsu przejął rolę wokalisty. Przez sześć lat grali dla zabawy, do roku 1983, kiedy to miał miejsce ich największy dotychczasowy występ. Po ukończeniu Awa High School Yoshiki i Toshimitsu postanowili związać się z muzyką, mimo że wokalista początkowo miał zostać lekarzem. Yoshiki nie miał żadnych problemów – jego matka uważała, że syn najlepiej wie, co dla niego najlepsze. W 1984 dwóch panów wylądowało w Tokio. Skład zespołu zmieniał się nieustannie, stali pozostawali jedynie wokalista i perkusista. W 1985 wydali swoje pierwsze demo zawierające 5 utworów, a w czerwcu pierwszy singel "I’ll kill you". W lipcu nagrali utwór, który potem znalazł się na albumie "Heavy metal force III" – "Break the darkness". Do tej pory żadna wytwórnia nie była nimi zainteresowana, toteż Yoshiki i Toshimitsu założyli własną wytwórnię. Przedsięwzięcie to finansowała matka Yoshikiego, która sprzedała swój sklep. W ten sposób powstało Extasy Records. W kwietniu wydali singel "Orgasm". Żaden z gitarzystów i basistów nie pozostał na dłużej – dopóki nie pojawił się Taiji Sawada. Następnie Yoshiki zaprosił Hideto Matsumoto – byłego lidera zespołu "Saber Tiger". Uratowało to Hideto. Po rozpadzie jego zespołu postanowił zostać fryzjerem.
Jakiś czas później przyłączył się do nich Tomoaki Ishizuka, zwany Pata i skład się ustabilizował. Rozpoczęły się trasy koncertowe, a po nagraniu video clipu ("Bakuhatu-Sunzengig") zaczęli pojawiać się w TV, radiu i prasie. Wtedy też problemy zaczęło sprawiać słabe zdrowie Yoshikiego – 23 listopada 1989 roku podczas "Rose &amp; Blood Tour" zasłabł na scenie i cała trasa została odwołana. Mimo to w lutym 1990 została wznowiona. Kolejne dwa lata były bardzo pracowite, wydali parę singli, wygrali konkurs na najlepszy zespół w Japonii, zaś sam Yoshiki wraz z Tetsuyą Komuro założyli zespół 'V2' i wydali album "Yoshiki Selection", będący składanką klasycznych utworów Yoshikiego. W 1992 roku Taiji opuścił zespół, w sierpniu na jego miejsce przyszedł Hiroshi Morie – Heath. W tym też roku przechrzcili się na ‘X JAPAN’, bowiem odkryli, iż w Stanach funkcjonuje zespół o takiej samej nazwie i miewa się całkiem dobrze. W kolejnych latach wydawali album za albumem, teledysk za teledyskiem, singel za singlem. W 1997 roku Toshimitsu postanowił odejść z zespołu – jego wizja muzyki różniła się od Yoshikiego. Yoshiki stwierdził, że X JAPAN jest związane nierozerwalnie z głosem Toshimitsu, zorganizował konferencję prasową i ogłosił koniec zespołu. 31 grudnia odbył się ostatni koncert – "Last Live".
W roku 2008 X JAPAN powróciło z piosenką „I.V.”, która została wykorzystana jako temat do znanego horroru Piła IV. Niestety już bez gitarzysty Hideto Matsumoto, który prawdopodobnie popełnił samobójstwo 1,5 roku po rozwiązaniu X JAPAN. Mimo to członkowie zespołu nie zapomnieli o byłym gitarzyście. Na teledysku do „I.V.” można zobaczyć jedną z gitar hide’a, a także fragmenty z koncertów.
W marcu 2008 X JAPAN odbył trzy koncerty (28, 29 i 30 marca) w Tokyo Dome. W czasie tych trzech koncertów wspólnie z X JAPAN występowali zaproszeni gitarzyści: Wes Borland z Black Light Burns, Richard Fortus z Guns N’ Roses i Sugizo z nieistniejącego już LUNA SEA.
X JAPAN uczestniczyli w "hide memorial summit" – dwudniowym koncercie poświęconym Hideto, który odbył się 3 i 4 maja w "Tokyo Stadium". W czasie tych dwóch koncertów wystąpiło ok. dwudziestu artystów, takich jak Dir en grey, LUNA SEA czy T.M. Revolution.
Na wszystkich koncertach X JAPAN po wznowieniu działalności Hideto był obecny dzięki obrazom i wideo.
X JAPAN zaplanowało koncert w Paryżu (Francja) 5 lipca 2008, niestety do niego nie doszło z powodów zdrowotnych Yoshikiego. W Sylwestra odbył się koncert ‘COUNTDOWN GIG’ w Akasaka Blitz, czyli Hali w której występowali ponad 20 lat temu, nie bez powodu wybrali to miejsce.
W 2009 zagrali 2 koncerty w Hongkongu (16 i 17 stycznia), okrzyknięte zostały najlepszymi koncertami od czasu ich powrotu. Yoshiki w wywiadzie powiedział, że to były dla niego najlepsze koncerty w historii X JAPAN. Były drobne problemy z basistą zespołu – Heathem, który nie zgodził się na kontrakt reklamowy, ale ostatecznie wszystko skończyło się dobrze i Heath razem z chłopakami wystąpił 2 i 3 maja na koncertach w Tokyo Dome i 30 maja w Tajpej (Tajwan). Na koncertach w Tokyo Dome został wykonany nowy utwór – JADE, oraz zaprezentowany nowy, 6 członek zespołu, którym został Sugizo.
W 2010 roku zespół po raz pierwszy wystąpił w Stanach Zjednoczonych. Najpierw na znanym festiwalu Lollapalooza (8 sierpnia) a później, na przełomie września i października w ramach krótkiej trasy koncertowej, która obejmowała również Kanadę. Nieco wcześniej, w sierpniu X JAPAN pokazało się również lokalnym fanom, dając dwa koncerty w Jokohamie (14 i 15 sierpnia) – "X JAPAN WORLD TOUR Live in YOKOHAMA". Podczas wszystkich koncertów zaprezentowano nowy utwór „Born to be Free”, do którego zespół kręcił teledysk przy współpracy ze Stanem Lee.
W roku 2011 X JAPAN odbyli swoją pierwszą, poważną światową trasę. Zespół odwiedził Londyn(28 czerwca), Paryż (1 lipca), Utrecht (2 lipca), Berlin (4 lipca), Santiago (9 września), São Paulo (11 września), Buenos Aires (14 września), Limę (16 września), Meksyk (18 września), Seul (28 października), Szanghaj (30 października), Hongkong (4 listopada), Tajpej (6 listopada) i Bangkok (8 listopada). W Japonii także dali kilka koncertów, między innymi w Osace i Chibie w ramach festiwalu "SUMMER SONIC" (13 i 14 sierpnia). 2 listopada planowany był występ w Pekinie, ale został odwołany z przyczyn technicznych. 8 czerwca za pośrednictwem dystrybucji cyfrowej ukazał się singiel "Scarlet Love Song". Utwór ten był muzycznym motywem w filmie animowanym „Buddha: The Great Departure” ("Tezuka Osamu no Buddha -Akai Sabaku yo! Utsukushiku-"). 28 czerwca również w dystrybucji cyfrowej wydali "Jade", singiel pierwotnie miał zostać wydany w marcu, ale ze względu na trzęsienie ziemi, które nawiedziło region Tōhoku i wyrządziło ogromne szkody, przełożono jego wydanie. W związku z tą tragedią Yoshiki wystawił na aukcje charytatywną swój fortepian.
W lipcu 2011 roku, kilka dni po incydencie w samolocie, samobójstwo popełnił były basista zespołu Taiji Sawada.
28 kwietnia 2014 roku podczas swojego solowego występu w San Francisco, Yoshiki zapowiedział koncert X JAPAN w Madison Square Garden w Nowym Jorku, który odbył się 11 października owego roku. Był to drugi występ japońskiego zespołu w tym prestiżowym miejscu, albowiem wcześniej, w 2012 roku wystąpili tam L’Arc-en-Ciel. Zespół uświetnił swoje 25-lecie i z tego powodu 17 czerwca do sprzedaży trafi nowa składanka „THE WORLD ~X JAPAN Hatsu no Zensekai Best~”. 21 maja album ten został udostępniony w dystrybucji cyfrowej w 111 krajach pod nazwą „THE WORLD”.
Dyskografia.
DVD oraz VHS.
X JAPAN wykonało również utwór do teledysku stworzonego wyłącznie na potrzeby promocyjne, puszczanego w kinach jako trailer do anime "X-the movie".

</doc>
<doc id="112637" url="https://pl.wikipedia.org/wiki?curid=112637" title="Ratman">
Ratman

Ratman – seria nieregularnych pasków komiksowych i albumów (oraz jej główny bohater) autorstwa Tomasza Niewiadomskiego. Pierwszy odcinek opublikowany został w „Nowej Fantastyce” 9/1994, której redakcja chciała wykreować własnego bohatera i serię o jego przygodach. Cykl ukazywał się także na łamach „Czasu Fantastyki” oraz w innych miejscach. Scenariusze do komiksu oprócz Niewiadomskiego pisali m.in. Grzegorz Janusz oraz Maciej Parowski. Jest jedną z najbardziej popularnych polskich serii komiksowych stworzonych po wydarzeniach Okrągłego Stołu.
Seria "Ratman".
"Ratman" wpisuje się w trend dekonstrukcji komiksu superbohaterskiego oraz komiksu satyrycznego. W paskach i albumach liczne są nawiązania do innych dzieł kultury wysokiej i popularnej, a same perypetie bohatera oraz pojawiające się postacie często są pastiszem lub parodią znanych dzieł, bohaterów literackich i komiksowych czy prawdziwych osób. Niewiadomski i Janusz tworzą historie purnonsensowe, surrealistyczne i ironiczne. Seria ma formę pasków publikowanych w różnych periodykach, zebranych potem w wydania zbiorcze, oraz samodzielnych albumów z dłuższymi historiami.
Postać Ratmana.
Zgodnie z historią z paska "Genesis", Ratman to efekt pomieszania cząsteczek Myszki Miki, profesora X i szczura w wyniku wybuchu atomowego. Monika Michalczyk określa Ratmana mianem antybohatera i porównuje go do postaci Orient Mena Tadeusza Baranowskiego, nazywając kontynuatorem. Podobną charakterystykę przypisuje mu Tomasz Żaglewski, wskazując również jako kontynuatora Orient Mena i stawiając w jednym rzędzie z takimi postaciami jak Wilq Superbohater braci Bartosza i Tomasza Minkiewiczów, Likwidator Ryszarda Dąbrowskiego czy Człowiek-paroovka Marka Lachowicza. Nazywa takie postacie „postbohaterami”, nawiązując do nurtu dekonstrukcyjnego obecnego w komiksie od przełomu lat 70. i 80. XX wieku.
Publikacje.
Ukazały się następujące wydania zbiorcze pasków i albumy z Ratmanem:

</doc>
<doc id="112653" url="https://pl.wikipedia.org/wiki?curid=112653" title="Symplicjusz (papież)">
Symplicjusz (papież)

Symplicjusz (łac. "Simplicius"; ur. w Tivoli, zm. 10 marca 483 w Rzymie) – święty Kościoła katolickiego, 47. papież w okresie od 3 marca 468 roku do 10 marca 483.
Życiorys.
Urodził się w Tivoli koło Rzymu w Italii, jako syn obywatela Kastinusa. Większość danych o nim pochodzi z "Liber Pontificalis."
Symplicjusz bronił postanowień soboru chalcedońskiego przeciwko monofizytyzmowi, starał się pomóc mieszkańcom Italii podczas najazdów barbarzyńców, był świadkiem rezygnacji z tronu przez Romulusa Augustulusa (ostatniego zachodniego cesarza rzymskiego) i przyjęcia tytułu króla Italii przez Odoakra w 476. Utrzymywał kontakty z cesarstwem wschodnim, jednak naprawdę wolał utrzymanie władzy w Rzymie. Mianował pierwszy wikariat papieski w Hiszpanii, w Sewilli. Symplicjusz był budowniczym kościoła San Andrea in Catabarbara i San Stefano in Rotondo na Monte Caelio. Za jego pontyfikatu wprowadzono henotikon.
Był organizatorem służby kapłanów dla udzielania sakramentów chrztu i pokuty.
Wspomnienie liturgiczne świętego papieża obchodzone jest za "Martyrologium Rzymskim" 10 marca.

</doc>
<doc id="112659" url="https://pl.wikipedia.org/wiki?curid=112659" title="Tomasz Niewiadomski (rysownik)">
Tomasz Niewiadomski (rysownik)

Tomasz Niewiadomski (ur. 24 stycznia 1971) – polski grafik, twórca komiksów. Studiował w Europejskiej Akademii Sztuk w Warszawie, wydział grafiki (1997 – dyplom z wyróżnieniem).
Stworzył postać Ratmana i Nerwolwera.
Współpracował z takimi pismami jak Nowa Fantastyka (debiut Ratmana 1994), Newsweek Polska, Życie.

</doc>
<doc id="112660" url="https://pl.wikipedia.org/wiki?curid=112660" title="George Benson">
George Benson

George Benson (ur. 22 marca 1943 w Pittsburghu) – amerykański gitarzysta, piosenkarz i kompozytor jazzowy. Powszechnie znany jednak ze swojej twórczości w dziedzinie R&amp;B oraz muzyce popularnej. 10-krotny laureat nagrody Grammy, a także m.in. wyróżnienia NEA Jazz Master 2009 za całokształt twórczości, przyznane przez National Endowment for the Arts. Jest ono uważane za najwyższe odznaczenie jazzowe na naszym globie. Jego płyta "Breezin" z 1976 była jedną z pierwszych w historii jazzu, która uzyskała status platynowej.
Kariera.
W wieku 19 lat został profesjonalnym muzykiem. W 1964 nagrał swoją pierwszą płytę jako lider, "The New Boss Guitar". Przez kilka następnych lat współpracował z takimi gwiazdami jazzu jak Miles Davis, Herbie Hancock, Joe Farrell, Freddie Hubbard, Jack DeJohnette. W latach 70. zdobył popularność jako wokalista – najbardziej znanym przebojem Bensona z tamtego okresu jest „This Masquerade” z wydanej w 1976 płyty "Breezin", wyróżnionej Nagrodą Grammy.
Nagrał także oryginalną wersję utworu "Greatest Love of All" do filmu biograficznego o Muhammadzie Alim z 1977, pod tytułem "The Greatest". Piosenka została później z powodzeniem wykorzystana jako cover przez Whitney Houston. Ma w swoim dorobku nagrania z takimi muzykami jak Aretha Franklin, Carlos Santana, Earl Klugh, a ostatnio także z Alem Jarreau (album "Givin' It Up" z 2006). Charakterystycznym elementem stylu Bensona są jego improwizacje wokalne, wykonywane unisono z gitarą.
"„Benson należy do garstki artystów, którzy osiągnęli znaczący sukces artystyczny i komercyjny w tak różnych gatunkach, jak soul, jazz i muzyka pop, co stawia go w rzędzie najwybitniejszych wykonawców nieklasycznych ostatnich lat.”" – „Diapazon.pl”
George Benson został uhonorowany tytułem doktora muzyki przez Berklee College of Music (1990).
Życie prywatne.
Od roku 1962 żonaty z Johnnie Lee. W 1979 roku oboje zostali ochrzczeni i są Świadkami Jehowy.

</doc>
<doc id="112661" url="https://pl.wikipedia.org/wiki?curid=112661" title="Kodeks postępowania cywilnego">
Kodeks postępowania cywilnego

Kodeks postępowania cywilnego – ustawa z 17 listopada 1964, zawierająca zasadniczy trzon polskiego prawa procesowego cywilnego. Jeden z najważniejszych i, jak się wydaje, najobszerniejszy akt prawny obowiązujący obecnie w Polsce (zawiera ponad 1200 artykułów; tekst pierwotny liczył ich 1153).
Historia.
Pierwszą ustawą procesową w Polsce była "Formula processus" z XVI wieku. Po rozbiorach państwa zaborcze wprowadziły na zajętych terenach Polski własne (pruskie, rosyjskie, austriackie) cywilne prawa procesowe, rozbieżne w szczegółach i w założeniach. Ponadto na terenie byłego Księstwa Warszawskiego w I połowie XIX wieku obowiązywał przez pewien czas francuski kodeks postępowania cywilnego, wprowadzony jako część kodyfikacji napoleońskiej. Po odzyskaniu niepodległości w 1918 r. przystąpiono do prac nad stworzeniem jednolitej dla całej Polski procedury cywilnej. Wynikiem prac Komisji Kodyfikacyjnej pod przewodnictwem prof. Ksawerego Fiericha były następujące akty prawne:
Oprócz tych aktów przepisy z zakresu postępowania cywilnego zawierały również rozporządzenia Prezydenta Rzeczypospolitej z 24 października 1934: Prawo upadłościowe i Prawo o postępowaniu układowym. Nie zdążono natomiast w II RP skodyfikować postępowania nieprocesowego, zwanego wówczas niespornym.
"Kodeks postępowania cywilnego" z 1930 r. i "Prawo o o sądowem postępowaniu egzekucyjnem" z 1932 r. weszły w życie 1 stycznia 1933 r. W grudniu 1932 ówczesny minister sprawiedliwości Czesław Michałowski ogłosił jednolity tekst Kodeksu postępowania cywilnego, do którego dołączono "Prawo o o sądowem postępowaniu egzekucyjnem" jako drugą część – zostały one w ten sposób połączone w jeden akt prawny. Po wojnie, w latach 1950, 1953, 1955, 1956, 1958 i 1962 Kodeks ten podlegał wielu zasadniczym reformom, dostosowującym go do założeń państwa socjalistycznego PRL.
1 stycznia 1946 wszedł w życie Kodeks postępowania niespornego, wprowadzony dekretem Krajowej Rady Narodowej z 18 lipca 1945. Ten Kodeks, początkowo oparty na przedwojennych projektach Komisji Kodyfikacyjnej, był nowelizowany w 1950, 1953 i w 1954.
Stan obecny.
Obecny "Kodeks postępowania cywilnego" wszedł w życie 1 stycznia 1965, uchylając dotychczas obowiązujące w tym zakresie akty prawne. Kodeks objął całość sądowego postępowania cywilnego, co uważano za wielkie osiągnięcie legislacyjne. Spośród przepisów regulujących postępowanie cywilne poza Kodeksem pozostały tylko, martwe wówczas, przedwojenne przepisy o postępowaniu upadłościowym i układowym. Kodeks w większości recypował (przejmował) przepisy poprzednio obowiązujących aktów prawnych, przystosowując je jednak do założeń państwa socjalistycznego poprzez zmianę hierarchii zasad procesowych i pewne szczegółowe rozwiązania.
Pierwsza duża nowelizacja Kodeksu nastąpiła w 1985, gdy odrębne dotąd sądownictwo pracy i ubezpieczeń społecznych włączono w system sądownictwa powszechnego. W Kodeksie pojawiły się wówczas przepisy o postępowaniu w sprawach z zakresu prawa pracy i ubezpieczeń społecznych. Następna istotna nowelizacja nastąpiła w 1989 w wyniku likwidacji Państwowego Arbitrażu Gospodarczego i utworzenia sądów gospodarczych. Wprowadzono wówczas postępowanie w sprawach gospodarczych. Zasadnicza reforma Kodeksu nastąpiła w 1996, gdy usunięto naleciałości z okresu PRL i przywrócono zasady procedury cywilnej obowiązujące w państwach o wysokiej kulturze prawnej. Niestety, od tego czasu Kodeks jest zmieniany nawet kilkanaście razy rocznie. Spośród nowelizacji ostatnich lat jako istotniejsze można wskazać przywrócenie przepisów o postępowaniu upominawczym i nakazowym, wprowadzenie postępowania uproszczonego oraz przeniesienie do Kodeksu przepisów o postępowaniu wieczystoksięgowym. W 2019 r. przywrócono postępowanie w sprawach gospodarczych.
Zakres obowiązywania.
Kodeks postępowania cywilnego normuje, jak już wspomniano, całe sądowe postępowanie cywilne z wyjątkiem postępowania upadłościowego i restrukturyzacyjnego. Na postępowanie cywilne składają się:

</doc>
<doc id="112664" url="https://pl.wikipedia.org/wiki?curid=112664" title="Warstwa perydotytowa">
Warstwa perydotytowa

Warstwa perydotytowa – teoretyczna dolna warstwa litosfery, znajdująca się pod skorupą ziemską. Stanowi górną (najbardziej zewnętrzną) warstwę płaszcza ziemskiego, poniżej nieciągłości Moho. Zbudowana jest z perydotytu (magmowa skała głębinowa), przy czym uważa się, że pod kontynentami zawiera też eklogit.
Warstwa perydotytowa występuje zarówno na obszarach zajętych przez bloki kontynentalne, jak i pod oceanami, stanowiąc część zarówno litosfery kontynentalnej, jak i litosfery oceanicznej. Średnia grubość warstwy perydotytowej na obszarach zajętych przez bloki kontynentalne wynosi ok. 80 km, pod oceanami ok. 50 km. W dolnej części ulega częściowemu upłynnieniu, wchodząc w skład astenosfery (granica litosfera-astenosfera jest granicą reologiczną, nie następuje tam zmiana składu skał). W podziale chemicznym graniczy od góry ze skorupą dolną tworzoną m.in. przez gabra.

</doc>
<doc id="112666" url="https://pl.wikipedia.org/wiki?curid=112666" title="Bank of Canada">
Bank of Canada

Bank of Canada (BoC; fr. "Banque du Canada") – bank centralny Kanady założony w 1934 roku na mocy ustawy Bank of Canada Act.
Bank of Canada jest jedynym bankiem kanadyjskim z prawem emisji dolara kanadyjskiego.
Siedziba banku znajduje się Ottawie.

</doc>
<doc id="112670" url="https://pl.wikipedia.org/wiki?curid=112670" title="Legitymacyjny znak">
Legitymacyjny znak



</doc>
<doc id="112671" url="https://pl.wikipedia.org/wiki?curid=112671" title="Znak legitymacyjny">
Znak legitymacyjny

Znak legitymacyjny – dokument lub inny przedmiot występujący w roli dokumentu, stanowiący dowód przysługiwania określonej osobie określonego uprawnienia cywilnoprawnego i – z reguły – umożliwiający skorzystanie z tego uprawnienia. Skorzystanie z tego uprawnienia jest jednak (przynajmniej formalnie) możliwe i bez posiadania tego dokumentu, ponieważ znak legitymacyjny jest tylko dowodem prawa, a nie inkorporuje go w sobie, jak papier wartościowy. Przykładowo przewoźnik lotniczy może stwierdzić uprawnienie pasażera zgłaszającego się do odprawy na podstawie rejestru sprzedanych biletów imiennych.
Znakami legitymacyjnymi są wszelkie bilety, karnety, przepustki, kwity bagażowe, numerki w szatni, karty gwarancyjne, a także dokumenty z ksh świadectwa założycielskie (art. 355 § 2) i świadectwa użytkowe (art. 361 § 1 zd. 1 ksh) w spółce akcyjnej, karty płatnicze, świadectwa depozytowe.
Katalog znaków legitymacyjnych nie jest zamknięty.
Znaku legitymacyjnego nie należy mylić z legitymacją (w sensie dokumentu). To inna instytucja, z zakresu prawa administracyjnego.
Zastosowanie.
Znaki legitymacyjne wystawiane są w związku z potrzebami masowego obrotu, a ich zasadnicza funkcja polega na ułatwianiu identyfikacji lub indywidualizacji osoby uprawnionej do odbioru świadczenia spełnianego przez przedsiębiorcę. Służą one racjonalizacji działalności gospodarczej podmiotów wchodzących w wielką liczbę stosunków zobowiązaniowych z nieznanymi im osobami. Znaki legitymacyjne ułatwiają uprawnionemu wykazanie przysługującemu mu prawa do otrzymania świadczenia. W odróżnieniu od papierów wartościowych pełnią jedynie funkcję dowodową doktrynie często się zwraca uwagę fakt, że w zamyśle ustawodawcy nie pełnią funkcji obiegowej, niemniej jednak obrót większością znaków legitymacyjnych jest dopuszczalny. 

</doc>
<doc id="112672" url="https://pl.wikipedia.org/wiki?curid=112672" title="Louis Barthou">
Louis Barthou

Louis Barthou, właśc. Jean-Louis Barthou (ur. 25 sierpnia 1862 w Oloron-Sainte-Marie, zm. 9 października 1934 w Marsylii) – francuski polityk z okresu Trzeciej Republiki, publicysta historyczny, premier Francji w 1913, minister spraw zagranicznych w rządzie Gastona Doumergue’a.
Życiorys.
Z zawodu był adwokatem. Od 1889 był prawicowym członkiem Izby Deputowanych, od 1894 wielokrotnie zajmował stanowiska ministerialne (m.in. w 1922 i 1926 był ministrem sprawiedliwości, w 1934 ministrem spraw zagranicznych). W 1913 pełnił urząd premiera. W 1918 został przyjęty w poczet członków Akademii Francuskiej. Od 1922 był senatorem. W 1922 był delegatem Francji na konferencję w Genewie. Był wrogo nastawiony do Niemiec. W latach 1922–1926 prezes Międzysojuszniczej Komisji Odszkodowań Wojennych, wprowadził w życie niektóre ze swych postulatów dotyczących twardej polityki wobec Niemiec. Domagał się spłaty przez Republikę Weimarską reparacji za I wojnę światową. Był zwolennikiem zbliżenia francusko-radzieckiego i przyjęcia ZSRR do Ligi Narodów. Po dojściu Adolfa Hitlera do władzy w Niemczech (styczeń 1933), w latach 1933–1934 przygotowywał sojusz z ZSRR wymierzony przeciw Niemcom (→pakt wschodni), który został zawarty w 1935 (już po jego śmierci) przez Pierre'a Lavala. Następcy Barthou woleli jednak uprawiać politykę appeasementu wobec III Rzeszy.
Zginął w czasie pełnienia urzędu ministra spraw zagranicznych, podczas zamachu dokonanego przez Wewnętrzną Macedońską Organizację Rewolucyjną i ustaszy na króla Jugosławii Aleksandra w Marsylii. W 1974 ujawniono, że pocisk, który zabił ministra, musiał pochodzić z broni francuskiego policjanta lub wojskowego, gdyż miał kaliber 8 mm, a królobójca użył pistoletu 7,65 mm.
Zamach przyczynił się do podpisania w Genewie 16 listopada 1937 dwóch konwencji "o przeciwdziałaniu terroryzmowi i karaniu za czyny terrorystyczne" oraz "o utworzeniu Międzynarodowego Sądu Karnego" (z braku dostatecznej liczby ratyfikacji nie weszły w życie).
Dekretem z 13 lipca 1921 został odznaczony polskim Orderem Orła Białego. W czasie wizyty w Polsce w 1934, forsując projekt paktu wschodniego, jako minister spraw zagranicznych Francji spotkał się między innymi: z marszałkiem Józefem Piłsudskim, prezydentem Ignacym Mościckim i z ministrem Józefem Beckiem 

</doc>
<doc id="112677" url="https://pl.wikipedia.org/wiki?curid=112677" title="Tobruk">
Tobruk

Tobruk (arab. طبرق) – miasto portowe w północno-wschodniej Libii, w regionie historycznym Cyrenajka, ośrodek administracyjny gminy Al-Butnan.
W czasie II wojny światowej miasto było miejscem długotrwałych walk między wojskami alianckimi (w tym polskiej Samodzielnej Brygady Strzelców Karpackich, pod dowództwem gen. bryg. Stanisława Kopańskiego, od 21 sierpnia do 9 grudnia 1941 roku) a wojskami niemiecko-włoskimi pod dowództwem Erwina Rommla. Twierdza była kolejno oblegana przez obie walczące strony.
Na peryferiach miasta znajdują się liczne cmentarze wojenne z okresu II wojny światowej: brytyjski, francuski oraz nowsze mauzoleum niemieckie.

</doc>
<doc id="112679" url="https://pl.wikipedia.org/wiki?curid=112679" title="Pergamin">
Pergamin

Pergamin – materiał pisarski (podłoże, na którym można pisać) wyrabiany ze skór zwierzęcych. Wytwarzanie pergaminu zwano pergaminnictwem.
Pergamin wyparł rozpowszechniony wcześniej papirus stosowany w starożytności i był głównym materiałem pisarskim w Europie i na Bliskim Wschodzie przez cały okres średniowiecza, po czym został skutecznie wyparty przez papier. Używano go również jako materiału pokryciowego do opraw książek. "Pergamin" to również potoczna nazwa papieru pergaminowego.
Pergamin ("membrana, pergamena," "charta pergamena") jest wytwarzany ze skóry zwierzęcej. W starożytności służył przeważnie do produkcji małych bloczków zastępujących tabliczki. Rozpowszechnienie jego użycia było związane z pojawieniem się kodeksu. Tego surowca używano już w II w. p.n.e. w Egipcie (Księga Umarłych z Kairu), jednak z uwagi na własności techniczne, pergamin nie znalazł tam szerszego zastosowania. Już w IV w. rywalizował z papirusem i stał się głównym materiałem piśmienniczym. W VII w. dotarł do kancelarii frankońskich. Rozpowszechnił się w VIII w., a do kancelarii papieskich dotarł w X w. Technika produkcji i nazwa wiąże się prawdopodobnie z greckim miastem Pergamon, gdzie co prawda nie wynaleziono pergaminu, ale znacznie ulepszono jego produkcję.
Produkcja i właściwości.
Jako surowca do produkcji pergaminu najczęściej stosowano skóry baranie, cielęce i kozie; do cenniejszych rękopisów przeznaczano skóry jagniąt nieurodzonych (charta virginea, welin, charta non nata). Bez potrzeby stosowania specjalistycznych narzędzi, można odróżnić gołym okiem dwie strony skóry – licową (od strony sierści) oraz mizdrową (od strony mięsa). Pergamin sporządzany ze skór kóz i owiec był delikatniejszy i cieńszy, natomiast ze skór cieląt grubszy i bardziej chropowaty. Skórę zwierzęcą, starannie umytą, moczono w wodzie z wapnem gaszonym, dzięki któremu można było łatwiej pozbyć się sierści i naskórka. Kilkukrotnie powtarzano te kąpiele w coraz mniejszym stężeniu wapna. Były one połączone ze stosowanym naprzemiennie wygładzaniem skóry, aby usunąć tłuszcz i żółtą barwę. Ostre narzędzie, którym zeskrobywano sierść to tzw. rasorium. Później skórę naciągano na drewnianą ramę, nadając jej odpowiednią grubość, suszono, wygładzano bismutem (pumeksem), a na końcu blichowano (bielono) kredą. Całość przygotowań trwała od 6 do 12 tygodni. 
Nieco inną technikę oczyszczania skóry stosowano na Bliskim Wschodzie. Wytrawiano ją w mieszance substancji roślinnych, czasem z dodatkiem zwierzęcego moczu i odchodów. Podczas suszenia rozciągniętego pergaminu pozycja włókien ulegała zmianie. Układały się one warstwami równolegle do kierunku ciągnięcia. Dzięki tej strukturze pergamin był delikatny i elastyczny, wyróżniający go spośród skór garbowanych taninami czy ałunem. Materiał, który pozyskiwano w ten sposób, znakomicie nadawał się do pisania, ponieważ jego powierzchnia z obu stron była gładka i wystarczająco mocna. Wyjątkową zaletą, która przyłożyła się do jego rozpowszechnienia, była możliwość usuwania z niego tekstu i powtórnego użycia. Dlatego wśród rękopisów pergaminowych – w szczególności doby średniowiecza – spotykamy palimpsesty, tzn. manuskrypty, z których usunięto pierwotny tekst i sporządzono nowy. Duże koszty produkcji pergaminu wpływały na wysoką cenę, co powodowało jego oszczędne zużycie, a także właśnie podejmowanie prób umożliwiających powtórne wykorzystanie go. W tym celu, głównie w V-VIII w., zeskrobywano stare teksty i pisano nowe. Taki pergamin nazywany jest palimpsestem, z łaciny codex rescriptus. Palimpsest oznacza dosłownie „na nowo wygładzony”. Pergamin był produkowany na obszarze prawie całej Europy i stał się alternatywą dla papirusu, ponieważ był od niego trwalszy, gładszy i jaśniejszy, a do pisania i iluminowania nadawały się obie karty. Ważną zaletą pergaminu była możliwość jego produkowania na dowolnym obszarze, z surowców dostępnych na miejscu. 
Ze względu na sposób wyrobu wyróżniamy dwa gatunki pergaminu: południowy oraz północny. Pergamin południowy (charta Italica) był bielony z jednej strony, tej nie pokrytej włosami, produkowany głównie ze skóry jagniąt i koźląt, dzięki czemu był delikatniejszy, bardziej miękki. Wyrabiano go we Włoszech, Hiszpanii i południowej Francji. Tylko jedna strona (tzw. album) była przeznaczona do pisania. Pergamin południowy był więc swoistym naśladownictwem papirusu. Natomiast pergamin północny (charta Theutonica) bielono z obu stron, które były przeznaczone do pisania. Produkowano go głównie ze skór cielęcych, przez co był grubszy. Pochodził z terenów północnej Francji, Niemiec, Polski oraz Węgier. Pergamin można było zginać, tak jak papirus, chociaż jego giętkość jest mniejsza. Początkowo książki pergaminowe formowano w zwoje, podobnie jak książki papirusowe. Długość pergaminowego zwoju była ograniczona długością skóry zwierzęcia, z której go wykonano. Dla potrzeb obszerniejszych tekstów zszywano więc kilka kawałków pergaminu. Używano go również jako oprawy dla zwojów papirusowych. 
Wytwarzaniem pergaminu zajmowali się uprzednio mnisi, z tego względu, że surowców do produkcji dostarczały im stajnie klasztorne. Jednakże wraz z nastaniem XII w. i powstawaniem ośrodków miejskich, gdzie osiadali różni rzemieślnicy, produkcja pergaminu zaczęła się tam przenosić. Początkowo zakonnicy wysyłali niewyprawione skóry do miast, gdzie ich wyprawianiem zajmowali się pergaminiści (pergaminarii, pergamentarii, membranarii). 
Najpierw na pergaminie pisano trzciną, a od około V w. – specjalnie przygotowanymi piórami ptaków, najczęściej gęsimi, kurzymi, łabędzimi lub orlimi. Również w tym stuleciu zaczęto używać nowego rodzaju atramentu – inkaustu, którego zaletą była łatwość przygotowania. Był on mieszanką kwasu garbnikowego, pochodzącego z narośli na dębach zwanych galasówkami, gumy arabskiej oraz siarczanu miedzi. Inkaust wyjątkowo dobrze spajał się z pergaminem i pozostawiał na nim trwały znak, o czym świadczą palimpsesty. Na pergaminach pisano również czerwonym atramentem, wyrabianym z rtęci i siarki lub z bieli ołowianej, a także farbkami ze sproszkowanego srebra i złota, rozpuszczonymi w gumie arabskiej lub kurzym białku. Sztuka pisania srebrem i złotem nosi nazwę chryzografii, a do Europy przyszła z Bizancjum. Dopiero w XII w. zaczęto używać znanego obecnie atramentu, produkowanego z garbnika i siarczanu żelaza. 
Szlachetniejsze pergaminy były używane do produkcji m.in. kobiecych modlitewników. Natomiast czasami, przed rozpoczęciem pisania, pergamin barwiono, ale zdarzało się to dosyć rzadko. Częściej produkowano pergaminy purpurowe, jednak rzemieślnicy używali również błękitu, żółci, szafranu, zieleni, oranżu, spotykało się również pergaminy czarne. Tego rodzaju materiału używano do sporządzania ksiąg liturgicznych, a przede wszystkim rękopisów Pisma Świętego. Jednym ze słynniejszych przykładów rękopisu sporządzonego na pergaminie barwionym jest Błękitny Koran, skopiowany prawdopodobnie w Kairuanie w X w., a z polskich rękopisów – purpurowy Sakramentarz tyniecki z 1060 r. Do pisania na barwionych pergaminach używano złota lub srebra.
Historia.
Najstarsze zachowane zabytki piśmiennicze na skórze zwierzęcej to już XX wiek p.n.e., jednak najstarsze znane dziś wyroby o cechach pergaminu (odnalezione w Mezopotamii, w Dura Europos) datowane są na III-II wiek p.n.e.
Rozwój materiałów pisarskich został najprawdopodobniej wymuszony rywalizacją pomiędzy dwiema ówczesnymi największymi bibliotekami – aleksandryjską i pergamońską. Za Pliniuszem Starszym podaje się, że nazwa "pergamin" pochodzi od miasta Pergamon w Azji Mniejszej, którego król Eumenes II (195-158 p.n.e.) został zmuszony do szukania nowego materiału po zakazie wywozu papirusu z Egiptu wydanym przez Ptolemeusza. Najprawdopodobniej właśnie w Pergamonie udoskonalono wtedy znacznie metody produkcji pergaminu, przez co stał się on jego ważnym ośrodkiem produkcji. Informacje Pliniusza nie są jednak potwierdzone, a Pergamon był wtedy najważniejszym ośrodkiem kultury helleńskiej, stąd może rozpowszechnienie przez Pergamon tego nowego podłoża.
Rozpowszechniony wcześniej papirus został skutecznie wyparty przez pergamin dopiero w V wieku n.e., chociaż oba materiały były jeszcze dość długo używane równolegle (np. kancelaria kurii papieskiej używała papirusu jeszcze w X wieku). Również wypieranie pergaminu przez papier było rozciągnięte w czasie. Papier, wynaleziony ok. 2000 lat temu w Chinach, produkowany był na Bliskim Wschodzie od VIII w. W Europie był stosowany od XI wieku, jednak pierwsza europejska papiernia (jeszcze arabska) powstała dopiero na początku XII wieku. Pergamin bardzo wolno tracił na znaczeniu, a jednym z tego powodów był fakt, iż do Europy papier trafił właśnie od Arabów i stąd uważany był za wynalazek pogański. Zasadnicze wyparcie pergaminu przez papier nastąpiło w ciągu wieku XIV. Pergamin jednak znajdował nadal szereg zastosowań – do XVI w. utrzymał się w rękopisach i drukach iluminowanych, a do XVII używano go także do sporządzania ważnych dokumentów. W początkach ery druku w Europie, w XV i XVI wieku, oba podłoża drukowe były stosowane równolegle. Pergamin (znacznie droższy od papieru) był stosowany do wydawnictw o lepszej jakości lub z zamiarem dłuższego lub częstszego ich użytkowania, oraz w wyrobach o charakterze luksusowym. Np. 42-wierszowa Biblia Gutenberga została odbita na pergaminie w 35 egzemplarzach, a na papierze w 165 egz. Nierzadko wytwarzano również wydawnictwa o mieszanym składzie – papierowe z pergaminowymi wkładkami (co przypomina dzisiejsze wyroby z papieru offsetowego z wkładkami z papieru kredowego).
W Polsce produkcję pergaminu zaczęto późno, bo dopiero w XIV wieku, jednak najstarszy polski druk pergaminowy pochodzi już z 1509 r. ("Missale Vratislaviense" wydrukowany z Krakowie u J. Hallera).
Produkcję pergaminu w Europie dzieli się na dwa obszary. Wcześniej produkowany był w krajach południowych (Włochy, Hiszpania, płd. Francja). Był on cienki, ale dokładnie wyprawiony tylko z jednej strony – odwrotnej niż sierść, i tylko z jednej strony pozwalał na zapisywanie go, co było nawykiem przejętym z możliwości pokrywania papirusu. Umownie nazywa się go "pergaminem włoskim". Późniejszy jest tzw. "pergamin niemiecki" (znany m.in. także z płn. Francji, Węgier, a także Polski), grubszy, za to przygotowany do zapisywania jednakowo na obu powierzchniach.
Ponadto szczególną postacią pergaminu był welin – bardzo cienki i miękki, wyrabiany ze skór płodów jagnięcych lub świeżo urodzonych jagniąt. Stosowano go do niewielkich, za to wielokartkowych wyrobów, szczególnie tych przeznaczonych do używania w czasie podróży, jak modlitewniki czy Biblie niewielkich rozmiarów (na jego podobieństwo wynaleziono później papier welinowy).
Pergamin umożliwił przejście z formy zwoju, rotulusa, do współczesnej postaci książki – kodeksu. Kodeks pojawił się w początkach II w. n.e. W miejsce sklejania poszczególnych kart papirusu lub pergaminu, zaczęto je łamać w połowie i składać jedna w drugą, a później przeszywać przez środek. W ten sposób powstał kodeks jednoskładkowy, który kształtem przypominał poliptych, od której przyswoił sobie nazwę. Dokumenty sporządzano na kartach (chartae) i pisano wzdłuż dłuższego boku, jednak w przypadku obszerniejszej treści odchodzono od tej praktyki. Kiedy rękopis składał się z kilku kart, które łączono w jeden arkusz – zszywkę, zabezpieczoną sznurem, który służył jednocześnie do przytwierdzania pieczęci. Chociaż książka w swej nowej postaci była o wiele trwalsza i poręczniejsza, nieprędko zyskała uznanie. Przez długi czas kodeks współistniał na równi ze zwojem i dopiero w IV w. n.e. zyskał nad nim przewagę, aby od V w. n.e. stać się powszechną formą książki.

</doc>
<doc id="112680" url="https://pl.wikipedia.org/wiki?curid=112680" title="Maszyna płaska">
Maszyna płaska

Maszyna płaska – maszyna drukarska, w której forma drukowa jest "płaska", a mówiąc dokładniej powierzchnie drukujące tej formy są położone w jednej płaszczyźnie.
W tego typu maszynie forma drukowa jest położona na płaskiej płycie formowej, która porusza się ruchem posuwisto-zwrotnym. Wraz z ruchem płyty formowej w jedną stronę odbywa się nakładanie farby drukowej poprzez walec farbowy, a z ruchem przeciwnym odbywa się dociśnięcie podłoża drukowego do formy drukowej za pomocą cylindra dociskowego. Podłoże drukowe jest nakładane i zdejmowane właśnie z tego cylindra, a zarówno cylinder jak i walec poruszają się również obrotowo-zwrotnym.
Technologią typową dla maszyny płaskiej jest druk wypukły, a podłoże drukowe jest konfekcjonowane w postaci arkuszy.
Maszyny tego typu są mało wydajne ale również ich koszt jest niski. Dodatkowymi ograniczeniami są: możliwość nakładania w czasie przelotu podłoża przez maszynę tylko jednego koloru, oraz zadrukowywanie tylko jednej powierzchni arkusza (druk jednostronny).
Przeciwieństwem maszyny płaskiej jest maszyna rotacyjna z zaokrągloną formą drukową.

</doc>
<doc id="112682" url="https://pl.wikipedia.org/wiki?curid=112682" title="Maszyna rotacyjna">
Maszyna rotacyjna

Maszyna rotacyjna, tzw. rotacja – maszyna drukarska, w której forma drukowa jest zaokrąglona (powierzchnie drukujące tej formy są położone na powierzchni walca).
W tego typu maszynie forma drukowa (w postaci tzw. "blachy") jest założona na cylinder drukowy (offset lub CtPress) lub jest wytrawiona bezpośrednio na samym cylindrze (rotograwiura), a cylinder ten obraca się (rotuje) jednostajne wokół swojej osi. Również inne ruchome elementy maszyny tego typu poruszają się w ten sam sposób, aczkolwiek niektóre z nich w odwrotnym kierunku.
Maszyny rotacyjne są maszynami wysokowydajnymi, gdyż podłoże drukowe przemieszcza się przez maszynę ze stałą prędkością i w jednym kierunku, przez co możliwe jest zarówno przemieszczanie się przez maszynę kilku arkuszy podłoża drukowego jednocześnie (maszyna arkuszowa) lub też stosowanie papieru rozwijanego z roli (maszyna zwojowa), jak również ustawianie w ramach jednej maszyny kilku kolejnych zespołów farbowych, co skutkuje możliwością druku wielokolorowego w jednym przelocie podłoża przez maszynę. Możliwy jest również druk dwustronny.
Przeciwieństwem maszyny rotacyjnej jest prostsza i tańsza, ale również mniej wydajna maszyna płaska z płasko ułożonymi elementami drukującymi formy drukowej.

</doc>
<doc id="112684" url="https://pl.wikipedia.org/wiki?curid=112684" title="Karol Ludwik Badeński">
Karol Ludwik Badeński

Karol Ludwik, "Carl Ludwig Friedrich von Baden" (ur. 8 czerwca 1786 w Karlsruhe, zm. 8 grudnia 1818 w Rastatt) – wielki książę Badenii (1811–1818).
Rodzina.
Syn Karola Ludwika Badeńskiego i Amalii Fryderyki Hessen-Darmstadt. Wnuk pierwszego wielkiego księcia Badenii, Karola Fryderyka.
W Paryżu, 8 kwietnia 1806, wziął ślub ze Stefanią de Beauharnais (zm. 1860), krewną cesarzowej Józefiny. Miał z nią pięcioro dzieci:

</doc>
<doc id="112685" url="https://pl.wikipedia.org/wiki?curid=112685" title="Maszyna zwojowa">
Maszyna zwojowa

Maszyna zwojowa (potocz. "maszyna rolowa") – maszyna drukarska, w której podłoże drukowe jest podawane na maszynę z sukcesywnie rozwijanego zwoju (roli) papieru, lub węższej odmiany zwoju, czyli bobiny.
Takie podawanie podłoża drukowego sprawia, że prędkość drukowania na maszynie zwojowej jest o jeden rząd wielkości większa niż prędkość drukowania na maszynie arkuszowej, gdyż nie ma tu spowolnienia wynikającego z utrudnień w pobieraniu kolejnych arkuszy.
Zaletą maszyn zwojowych jest również możliwość stosowania podłoży drukowych delikatniejszych i cieńszych niż w przypadku maszyn arkuszowych, gdyż nie ma tutaj problemu z marszczeniem się podłoża na przyssawkach, które w maszynach arkuszowych pobierają kolejne arkusze ze stosu.
Wadą maszyny zwojowej jest jednak utrudnienie wynikające z czasochłonnego rozpędzania się zwoju, który zazwyczaj jest bardzo ciężki, oraz równie czasochłonnego stabilizowania się wstęgi papieru na maszynie. Generalnie rzecz ujmując raz rozpędzonej maszyny już się nie wyłącza, w związku z czym ustawianie jej parametrów (pasowanie kolorów oraz wydatek farby) odbywa się w trakcie pracy i zużywania podłoża. Tak więc maszyny zwojowe są opłacalne tylko dla dużych nakładów, gdzie straty wynikające z ustawienia maszyny stanowią akceptowalnie małą część całkowitego zużycia podłoża. Zazwyczaj dla ustawienia parametrów druku schodzi kilka tysięcy kopii druku.
Maszyny zwojowe ze względu na kształt formy drukowej są wyłącznie maszynami rotacyjnymi.
Podawanie papieru ze zwoju wymusza również, aby zadruk odbywał się jednocześnie po obu stronach podłoża i we wszystkich potrzebnych kolorach podczas jednego przelotu podłoża przez maszynę, gdyż trudno byłoby odbierać zadrukowane podłoże z powrotem do postaci zwoju. Tak więc zadrukowane podłoże jest po przejściu przez maszynę zwojową zazwyczaj podawane w tym samym ciągu technologicznym od razu na maszyny introligatorskie, gdzie jest cięte na arkusze i, jeśli trzeba, falcowane.
Z powodu dużej szybkości pracy maszyn zwojowych, zazwyczaj bezpośrednio po zadrukowaniu podłoża jest ono wygrzewane w piecu w celu utrwalenia farby, a następnie schładzane na cylindrach chłodzonych od środka wodą, gdyż po wysuszeniu podłoże (papier) jest kruche. Często jest ono również zaraz po schłodzeniu powlekane cienką warstewką środka zabezpieczającego powierzchnię druku. Dopiero wtedy trafia ono na maszyny introligatorskie.
Podawanie podłoża ze zwoju na maszynę odbywa się poprzez system symetrycznie ustawionych par wałków transportowych, gdzie odległość pomiędzy tymi parami wałków może się zmieniać, a w szczególności skracać. System ten umożliwia dość duże tymczasowe skrócenie wstęgi na tych wałkach bez zatrzymania maszyny, co z kolei umożliwia doklejenie początku następnego zwoju do końca poprzedniego i rozpędzenie samego zwoju do prędkości roboczej bez zatrzymania maszyny.

</doc>
<doc id="112686" url="https://pl.wikipedia.org/wiki?curid=112686" title="Maszyna rolowa">
Maszyna rolowa



</doc>
<doc id="112688" url="https://pl.wikipedia.org/wiki?curid=112688" title="Tabor (fortyfikacja)">
Tabor (fortyfikacja)



</doc>
<doc id="112690" url="https://pl.wikipedia.org/wiki?curid=112690" title="Maszyna arkuszowa">
Maszyna arkuszowa

Maszyna arkuszowa – maszyna drukarska, w której podłoże drukowe jest podawane na maszynę ze stosu arkuszy o określonych wymiarach.
Maszyny tego typu należą do wielu kategorii – mogą to być zarówno maszyny płaskie jak i rotacyjne.
Głównym ograniczeniem maszyn arkuszowych wynikającym z ich budowy jest możliwość stosowania podłoży drukowych dostatecznie sztywnych, co w praktyce przekłada się na ograniczenie „od dołu” ich gramatury. Podłoża cieńsze mogą być podawane tylko ze zwoju, a więc tylko na maszyny zwojowe. Innym ograniczeniem maszyn arkuszowych jest ich niższa prędkość drukowania wynikająca z sekwencyjnego sposobu podawania podłoża na maszynę (w odróżnieniu od ciągłego w maszynach zwojowych).
Natomiast wielką zaletą maszyn arkuszowych jest krótki czas ich rozpędzania, podczas którego marnuje się zaledwie kilka arkuszy, co umożliwia spokojne i bardzo dokładne ustawienie tych maszyn, podczas którego można je wielokrotnie włączać i wyłączać, bez reżimu czasowego maszyn zwojowych, których po uruchomieniu nie zatrzymuje się już, a wszelkie ustawienia wykonuje tam na zużywającym się podłożu. Tak więc maszyny arkuszowe umożliwiają druk bardzo niskich nakładów.

</doc>
<doc id="112691" url="https://pl.wikipedia.org/wiki?curid=112691" title="Mirosław Dzielski">
Mirosław Dzielski

Mirosław Dzielski (ur. 14 listopada 1941 w Bochni, zm. 15 października 1989 w Bethesda, USA) – polski filozof, polityk i działacz opozycyjny.
Życiorys.
Dzieciństwo spędził w Bochni. W latach 1959–1966 studiował fizykę na Uniwersytecie Jagiellońskim. Po ukończeniu studiów rozpoczął pracę w Zakładzie Filozofii Nauk Przyrodniczych Instytutu Filozofii Uniwersytetu Jagiellońskiego, z którym związany był do końca życia. W 1975 roku obronił doktorat.
Działalność publicystyczną rozpoczął na łamach krakowskiego „Studenta” na początku lat 70., wtedy też nawiązał kontakt z grupą krakowskich publicystów i filozofów tworzących rodzaj prywatnego klubu politycznego. W działalność opozycyjną włączył się w końcu dekady, publikując w podziemnym piśmie „Merkuriusz Krakowski i światowy” tekst "Jak zachować władzę w PRL?", w którym proponował komunistom zawarcie ugody na zasadzie rezygnacji z utopii socjalistycznej i wprowadzenia zasad liberalizmu ekonomicznego, w zamian za pozostawienie im władzy politycznej. Wtedy też zaczął formułować koncepcję „antykomunizmu twórczego”, polegającego na stanowczej opozycji wobec ideologicznej utopii przy gotowości do politycznej ugody z reżimem.
Po powstaniu „Solidarności”, chociaż początkowo nie zamierzał się angażować w działalność związkową, w końcu roku 1980 został jednak doradcą Komisji Robotniczej hutników NSZZ „Solidarność”, w 1981 roku członkiem Sekcji informacji Zarządu Regiony NSZZ „Solidarność” Małopolski i redakcji jej pisma „Goniec Małopolski”, a od lipca 1981 roku rzecznikiem prasowym Zarządu Regionu. W czerwcu 1981 roku z jego inicjatywy na Uniwersytecie Jagiellońskim założono Klub Inicjatyw Gospodarczych. We wrześniu 1981 roku rozważany był jako kontrkandydat Janusza Onyszkiewicza na stanowisko rzecznika prasowego I Krajowego Zjazdu Delegatów NSZZ „S” w Gdańsku. W stanie wojennym ukrywał się przez kilka tygodni, od marca 1982 roku współpracował z krakowskim pismem podziemnym „13 grudnia” (potem „13”), szybko został jego redaktorem naczelnym i głównym publicystą. Współpracował z konserwatywno-liberalnym kwartalnikiem „Stańczyk”. Zaangażował się także w niezależną działalność edukacyjną, wygłaszając odczyty w kościołach i klasztorach. Mirosław Dzielski był współtwórcą i wiceprezesem założonego w 1988 roku Klubu Myśli Politycznej „Dziekania”, inicjatorem prawicowego salonu politycznego i popularyzatorem idei tworzenia towarzystw gospodarczych (czego rezultatem stała się zarejestrowana w grudniu 1988 roku Akcja Gospodarcza), współtworzył Krakowskie Towarzystwo Przemysłowe. W 1987 roku został członkiem Prymasowskiej Rady Społecznej, gdzie opracowywał projekty fundacji na rzecz rozwoju polskiego rolnictwa. Od grudnia 1988 roku członek Komitetu Obywatelskiego przy Lechu Wałęsie. W styczniu 1989 roku wyjechał na stypendium do Stanów Zjednoczonych, z powodu choroby pozostał tam na leczeniu. Zmarł 15 października 1989 roku w Bethesda. Opublikował m.in. "Odrodzenie ducha. Budowa wolności", "Liberalizm a chrześcijaństwo", "Duch nadchodzącego czasu". Został pochowany na Cmentarzu Salwatorskim (sektor SC12-3-1). Pośmiertnie został odznaczony Krzyżem Komandorskim Orderu Odrodzenia Polski (2007).
Poglądy.
Dla Mirosława Dzielskiego jako liberała najważniejszą sprawą było zdobycie wolności. Nie utożsamiał jej jednak z ustrojem demokratycznym, uważał bowiem, iż demokracja może ograniczać wolność, najpierw należy zdobyć wolność w sferze gospodarczej, aby potem wolnymi krokami wprowadzić ustrój demokratyczny. W celu zdobycia wolności w sferze gospodarki proponował zawiązanie kompromisu z władzami komunistycznymi. Ów kompromis miał polegać na tym, iż komuniści zachowaliby władzę polityczną, mieliby nadal możliwość bogacenia się, jednak musieliby odejść od gospodarki socjalistycznej na rzecz wolności ekonomicznej przyznanej obywatelom. Ze strony Dzielskiego była to zachęta do całkowitej kapitulacji ideologicznej władz komunistycznych za cenę określonych materialnych korzyści. Propozycja pada w momencie, gdy władza tak naprawdę żyje w chaosie, w niepewności. Osobom sprawującym władzę w państwie komunistycznym zależy na utrzymaniu stanowiska. Dzielski uważał, że nie należy występować przeciwko konkretnym osobom, lecz przeciw ideologii, a proponowany przez niego kompromis jest połączeniem liberalizmu ekonomicznego z zasadami etyki chrześcijańskiej. Moralnym fundamentem programu Mirosława Dzielskiego jest chrześcijańskie wybaczenie. Ceną za pozostawienie władzy w rękach komunistów miał być spokój społeczny, możliwość bogacenia się społeczeństwa, nieskrępowana działalność na rynku, to z kolei miało przyczynić się do wprowadzenia ustroju demokratycznego.
Dzielski krytykował socjalizm z punktu widzenia jednostki. Uważał, że w społeczeństwie kapitalistycznym, gdzie produkcja jest zorganizowana przez rynek, każdy, kto chce się wzbogacić pracuje wydajniej, bo dla siebie. Natomiast w socjalizmie, gdzie dochód narodowy jest rozdzielany przez rząd, każdy zamiast pracować na siebie, czeka, aż przypadnie mu w podziale dochód z pracy innego człowieka.
Mirosław Dzielski, choć uważał, że instytucja państwa powinna istnieć, chciał ograniczenia jego kompetencji. Według niego państwo powinno się zajmować obroną wolności obywateli, obroną kraju, pilnowaniem porządku. Natomiast opieką społeczną, szkolnictwem, służbą zdrowia czy ubezpieczeniami powinien zajmować się sektor prywatny. Obawiał się wzrostu potęgi państwa do tego stopnia, że mogłoby ono ograniczyć wolności obywateli. Dlatego rolę państwa powinno się ograniczyć do minimum. Jednakże nie należy dążyć do odebrania socjalistycznej władzy wielkich fabryk, ale starać się o zakładanie obok nich drobnych firm, spółek i spółdzielni pracy, w których ludzie uczyliby się zasad racjonalnego gospodarowania. Idee Dzielskiego byłyby zatem wizją kapitalizmu ludowego drobnych wytwórców, działających lokalnie i oddolnie, a więc ewolucyjnie, w warunkach narodowej gospodarki mieszanej.
Życie prywatne.
Syn Wiesława Dzielskiego i Zofii z domu Ledźwoń. Żonaty z Marią (1942−2018, "de domo" Dąbrowska, "primo voto" Józefowicz), miał jednego syna – Witolda.
W latach 80. spędzał wakacje w domku letniskowym w Łopusznej, gdzie napisał wiele ze swych prac.
Upamiętnienie.
W Krakowie jest ulica jego imienia, a także działa Centrum im. Mirosława Dzielskiego.

</doc>
<doc id="112694" url="https://pl.wikipedia.org/wiki?curid=112694" title="Dolina Szeroka Jaworzyńska">
Dolina Szeroka Jaworzyńska

Dolina Szeroka (słow. "Široká dolina", niem. "Širokatal", "Sirokatal", "Breitberg-Tal", węg. "Siroka-völgy") – największe (powierzchnia ok. 9,3 km², długość ok. 5,7 km) z zachodnich (lewostronnych) odgałęzień Doliny Jaworowej ("Javorová dolina") w słowackich Tatrach Wysokich. Wcina się w masyw Szerokiej Jaworzyńskiej ("Široká", 2210 m n.p.m.).
Topografia.
Dolina Szeroka ograniczona jest z obu stron długimi grzbietami wybiegającymi ze szczytu Szerokiej Jaworzyńskiej.
Odgałęzieniami Doliny Szerokiej są:
Górna część głównej osi doliny, powyżej Szerokiej Polany, nazywana jest Doliną Wyżnią Szeroką. Podchodzi ona pod szczyt Szerokiej Jaworzyńskiej.
Wody.
Głównym ciekiem wodnym doliny jest Szeroki Potok ("Široký potok"), wpadający do Jaworowego Potoku ("Javorinka") powyżej Jaworzyny Tatrzańskiej ("Tatranská Javorina"). Zasilają go wody trzech wywierzysk o wspólnej nazwie Wywiery ("Vyvieranie") położonych w środkowej części doliny na wysokości nieco ponad 1150 m. Do Szerokiego Potoku dopływają niżej Niedźwiedzia Woda i Pitoniakowa Woda. Górne części doliny (Dolina Wyżnia Szeroka, Dolina Świstowa Jaworzyńska) odwadniane są podziemnie, na powierzchni nie płyną żadne potoki. Oprócz Wywierów, inne źródła w dolinie to Ciche Źródło (Źródło Kolbenheyera, "Kolbenheyerov prameň", 1770 m) powyżej Cichego Stawu oraz nienazwane przy górnym końcu Suchej Polany. Ich wody po krótkim pobycie na powierzchni ponownie wpływają w podłoże.
W Dolinie Wyżniej Szerokiej znajduje się niewielki (0,05 ha) Cichy Staw ("Tiché pleso"), położony na wysokości ok. 1745 m i stanowiący rzadki przykład jeziora krasowego (w Tatrach prawie wszystkie pozostałe stawy to jeziora polodowcowe). Około 140 m na północny zachód znajduje się mniejszy, niekiedy wysychający stawek – Ciche Oko ("Malé Tiché pleso").
Geologia i przyroda.
Przeważająca część doliny utworzyła się w skałach osadowych wieku mezozoicznego (wapieniach, dolomitach, piaskowcach, łupkach i marglach), należących do serii reglowej dolnej (na północ od linii Przełęcz pod Zadnią Kopą – Sucha Przełęcz Jaworowa) i serii wierchowej (płaszczowina Szerokiej Jaworzyńskiej – na południe od tej linii). W obrębie płaszczowiny Szerokiej Jaworzyńskiej występują również granity i granodioryty tworzące czapkę krystaliczną – obszar skał krystalicznych oderwanych od trzonu krystalicznego. Budują one grzbiet zamykający od południa Dolinę Szeroką, począwszy od Spismichałowej Czuby, przez szczyt Szerokiej Jaworzyńskiej, Świstowy Kopiniak, Świstową Górę po Murowany Koszar. Z granitoidów zbudowane są górne części zboczy wymienionych wierzchołków, a także oddzielony od nich, niewielki obszar północno-wschodnich zboczy Horwackiego Wierchu, łącznie z jego wierzchołkiem.
W dolinie można spotkać różne formy rzeźby krasowej, m.in. jaskinie, wywierzyska, leje krasowe, żłobki i żebra krasowe. Znane od dawna są Jaskinia Kościółek i Cicha Dziura ("Snežná jaskyňa") w Dolinie Wyżniej Szerokiej oraz Jaskinia Świstowa Wyżnia i Niżnia w Dolinie Świstowej Jaworzyńskiej.
Roślinność układa się w typowy dla Tatr, piętrowy sposób, sięgając piętra halnego. Drzewostany w dolinie są miejscami przerzedzone wskutek działania wiatrów halnych i gradacji kornika drukarza. Wśród lasów znajduje się ponadto kilka polan: Kubalowa Polana ("Kubalova poľana"), Michałczyna Polana ("Michalčina poľana"), Sucha Polana ("Suchá poľana") i Szeroka Polana ("Široká poľana"). Szczególnie ta ostatnia na przestrzeni kilkudziesięciu lat wyraźnie zmniejszyła swoją powierzchnię, zarastając świerkami.
Dolina prawie w całości znajduje się na terenie ścisłego rezerwatu przyrody „Bielovodská dolina” i nie przebiega przez nią żaden szlak turystyczny. Cała Dolina Szeroka wyłączona jest z działalności turystycznej i taternickiej, co oznacza, że nielegalne jest jej zwiedzanie nawet w towarzystwie przewodnika tatrzańskiego.
Historia i nazewnictwo.
Dolina Szeroka była przez kilka wieków użytkowana pastersko, przeważnie przez górali z Jurgowa i Czarnej Góry. Pozostałością po pasterstwie są obecnie istniejące polany, a także nadal wyraźnie zmniejszony areał kosodrzewiny w stosunku do stanu pierwotnego (pomimo trwającej już kilkadziesiąt lat ochrony rezerwatowej). Na wszystkich ważniejszych polanach stały niegdyś budynki pasterskie. W Dolinie Świstowej Jaworzyńskiej wydobywano rudy żelaza, przetapiane następnie w hutach w Jaworzynie Tatrzańskiej. Działały one od 1759 do 1873 roku. Dla usprawnienia wywozu urobku wybudowano do Doliny Świstowej drogę (powyżej Wywierów obecnie zarastającą). W latach 1879–1926 właścicielem dóbr jaworzyńskich, w tym Doliny Szerokiej, był książę Christian Hohenlohe. Utworzył on w Tatrach wielki zwierzyniec, ogrodzony płotem, w którym intensywnie polował na rodzime i sztucznie introdukowane gatunki. Równocześnie mocno ograniczył on pasterstwo i turystykę w swoich dobrach. Wybudowane w czasach Hohenlohego solidne ścieżki myśliwskie przetrwały w większości w dobrym stanie i są nadal czytelne w terenie. Przez okres 9 miesięcy przed wybuchem II wojny światowej Dolina Szeroka należała do II RP. Wysunięty został wtedy przez Aleksandra Bobkowskiego projekt budowy schroniska narciarskiego pod szczytem Szerokiej Jaworzyńskiej. Od 1949 roku dolina objęta jest ochroną przez Tatrzański Park Narodowy ("Tatranský narodný park", TANAP). Na Kubalowej Polanie (blisko wylotu doliny) stoi leśniczówka, a do Wywierów prowadzi szeroka droga, z której korzystają pojazdy pracowników parku.
Ruch turystyczny był zawsze niewielki – jedynym ważniejszym celem turystów na tym obszarze była Szeroka Jaworzyńska. Dodatkowo rozwojowi turystyki nie sprzyjały zakazy wprowadzone przez Hohenlohego, a obecnie – obowiązujące przepisy TANAP-u.
Nazwa doliny pochodzi od wznoszącej się nad nią Szerokiej Jaworzyńskiej, a więc w konsekwencji od szerokiego, górnego piętra Doliny Wyżniej Szerokiej, które jest dobrze widoczne z wielu miejsc po północnej stronie Tatr. W XVIII wieku używano nazwy Dolina Cicha. Jej pozostałością są nazwy stawów w dolinie i obiektów w ich pobliżu. Odzwierciedlają one brak cieków wodnych w górnej części doliny, co skutkuje ciszą w porównaniu do szumu wypełniającego doliny odwadniane powierzchniowo.

</doc>
<doc id="112695" url="https://pl.wikipedia.org/wiki?curid=112695" title="Dolina Świstowa Jaworzyńska">
Dolina Świstowa Jaworzyńska

Dolina Świstowa Jaworzyńska (słow. "Svišťová dolina Širokej", "dolina Svišťoviek", "Svišťovská dolina", niem. "Svistovka-Tal", "Ratzentälchen", węg. "Svistovkavölgy") – największe boczne odgałęzienie słowackiej Doliny Szerokiej ("Široká dolina") wcinające się w masyw Szerokiej Jaworzyńskiej ("Javorinská Široká", "Široká") pomiędzy Doliną Szeroką ("Široká dolina") a Świstówką Jaworową ("dolina Javorinka"). Od Doliny Szerokiej na zachodzie oddziela ją północno-zachodnie ramię szczytu Świstowa Góra ("Svišťovky") ok. 2070 m n.p.m., a od sąsiadującej z nią od południowego wschodu Świstówką Jaworową oddzielona jest fragmentem północno-wschodniego ramienia Szerokiej Jaworzyńskiej na odcinku Świstowa Góra – Murowany Koszar ("Košiar", 1870 m). Od głównej części Doliny Jaworowej na wschodzie oddzielona jest masywem Murowanego Koszaru.
Dolina jest niedostępna dla turystów. W całości znajduje się na terenie ścisłego rezerwatu przyrody.

</doc>
<doc id="112698" url="https://pl.wikipedia.org/wiki?curid=112698" title="Świstówka Jaworowa">
Świstówka Jaworowa

Świstówka Jaworowa (słow. "Žľab Javorinka") – niewielkie, orograficznie lewe odgałęzienie Doliny Jaworowej ("Javorová dolina") w słowackich Tatrach Wysokich o długości ok. 0,5 km.
Topografia.
Świstówka Jaworowa sąsiaduje:
Opis.
Świstówka Jaworowa wcina się w północno-wschodnie stoki Świstowego Kopiniaka, jej wylot znajduje się w pobliżu Jaworowej Polany ("Javorová poľana") w Dolinie Jaworowej. Jej dnem płynie niewielki potok zwany Świstową Wodą ("Svišťovský potok"), który stanowi lewy dopływ Jaworowego Potoku ("Javorinka"). Świstowa Woda wypływa z małego oczka wodnego znajdującego się w górnych partiach Świstówki Jaworowej, na wysokości ok. 1690 m n.p.m. zwanego Świstowym Okiem.
Świstówka Jaworowa jest widoczna ze szlaku turystycznego prowadzącego przez Dolinę Jaworową na Lodową Przełęcz ("Sedielko") i dalej do Doliny Pięciu Stawów Spiskich ("kotlina Piatich Spišských plies") będącej górną częścią Doliny Małej Zimnej Wody ("Malá Studená dolina"). Sama położona jest na terenie ścisłego rezerwatu i jest niedostępna dla turystów.

</doc>
<doc id="112701" url="https://pl.wikipedia.org/wiki?curid=112701" title="Zygmunt Kisielewski">
Zygmunt Kisielewski

Zygmunt Jan Kisielewski (ur. 27 marca 1882 w Rzeszowie, zm. 25 kwietnia 1942 w Warszawie) – polski pisarz, brat Jana Augusta, ojciec Stefana.
Był synem Augusta i Józefy z Szałajków. Studiował we Lwowie i Zurychu. Działał w PPS. W latach 1914–1917 żołnierz Legionów Polskich, 1918–1925 współredaktor „Robotnika”. Był delegatem na zjazd Związku Zawodowego Literatów Polskich 4 lutego 1922 w Warszawie. Autor prozy o tematyce społeczno-narodowej i wojennej oraz powieści wspomnieniowej pt. "Poranek". 
Został pochowany na cmentarzu Powązkowskim w Warszawie (kwatera 136-5-8).

</doc>
<doc id="112702" url="https://pl.wikipedia.org/wiki?curid=112702" title="Wacław Kisielewski">
Wacław Kisielewski

Wacław Kisielewski (ur. 12 lutego 1943 w Warszawie, zm. 12 lipca 1986 w Wyszkowie) – polski pianista i kompozytor. Współtwórca duetu fortepianowego Marek i Wacek.
Życiorys.
Syn Lidii i Stefana Kisielewskich, brat Krystyny i Jerzego.
Współtworzył z Markiem Tomaszewskim duet fortepianowy Marek i Wacek. Poznali się mając 18 lat, razem studiowali w Państwowej Wyższej Szkole Muzycznej w Warszawie. Opracowali adaptacje licznych tematów rozrywkowych i utworów muzyki poważnej.
W 1966 zagrał główną rolę w filmie "Tandem" Stanisława Kokesza. W 1967 ukończył warszawską Wyższą Szkołę Muzyczną w klasie prof. Zbigniewa Drzewieckiego. Jest autorem słynnego utworu instrumentalnego "Melodia dla Zuzi", który zadedykował swojej córce, Zuzannie.
Okoliczności śmierci i pogrzeb.
Jak pisze Lucjan Kydryński w swej książce "Marek i Wacek – historia prawdziwa", w środę 9 lipca 1986 r. Wacław z partnerką Magdą i zaprzyjaźnionym kierowcą został zaproszony przez znajomego Grzegorza Gąskiewicza do daczy pod Wyszkowem. Po obiedzie z alkoholem Gąskiewicz namówił Kisielewskiego na samochodową wycieczkę nad pobliską rzekę. Po odpoczynku nad rzeką skłonił pianistę, by ten zasiadł za kierownicą jego saaba i kierował się w kierunku daczy. Kisielewski spełnił prośbę znajomego, jednak jechał „zbyt powoli i ostrożnie”, przez co gospodarz zdecydował, że ostatni fragment drogi pokona osobiście. Chcąc zaimponować możliwościami nowego samochodu, ruszył na tyle ostro, że saab przewrócił się na zakręcie przy prędkości około 120 km/h i koziołkował. Kisielewski wypadł przez przednią szybę auta i stracił przytomność. Pomimo szybkiego przyjazdu wezwanej przez jednego z okolicznych mieszkańców karetki pogotowia ratunkowego, stan artysty był na tyle ciężki, że nie była możliwa dłuższa podróż, jak tylko do szpitala w Wyszkowie. Nie doszedł także do skutku planowany na następny dzień transport chorego helikopterem do najlepszej kliniki w RFN. Przeprowadzona w czwartek 10 lipca trepanacja czaszki uświadomiła lekarzom, że stan Kisielewskiego jest beznadziejny. Doznał on złamania podstawy czaszki, stłuczenia pnia mózgu i innych obrażeń. Muzyk nie odzyskał przytomności i zmarł w sobotę 12 lipca, o godz. 10.20.
Wiadomość o śmierci Wacka podała polska prasa, telewizja i radio, także niemal wszystkie media w RFN, Austrii i Szwajcarii. Na pogrzeb Polaka przyjechali przedstawiciele koncernów EMI i Yamaha. Pogrzeb odbył się 17 lipca. O godzinie 13 tłum zgromadził się na mszy w kościele Św. Krzyża w Piasecznie. O 14.30 Wacław Kisielewski wyruszył w swą ostatnią podróż na cmentarz Powązkowski w Warszawie (kwatera 172-6-23). Idącym za trumną towarzyszyły dźwięki "Allegretta" z VII Symfonii Beethovena, a nad grobem odtworzono stworzony przez Marka Tomaszewskiego utwór "Rytm czasu". Krótką mowę pożegnalną wygłosił przyjaciel duetu Marek i Wacek – Lucjan Kydryński, a po jego ostatnich słowach Tomasz Stańko zagrał na trąbce przejmującą improwizację. W pogrzebie poza członkami rodziny Kisielewskiego uczestniczyli też przedstawiciele świata artystycznego, przyjaciele, znajomi, a także słuchacze.
Sprawca wypadku nie odniósł poważnych obrażeń i uciekł po wypadku. W niedzielę, 13 lipca, zgłosił się jednak na milicję i został zatrzymany. Udało mu się uniknąć poważnych konsekwencji - po przyjęciu dewizowej kaucji został zwolniony z aresztu i wyjechał do Francji.

</doc>
<doc id="112703" url="https://pl.wikipedia.org/wiki?curid=112703" title="Jan August Kisielewski">
Jan August Kisielewski

Jan August Kisielewski (ur. 8 lutego 1876 w Rzeszowie, zm. 29 stycznia 1918 w Warszawie) – polski dramatopisarz, znawca i krytyk teatralny, eseista związany z kabaretem Zielonego Balonika.
Jan August Kisielewski uważany jest współcześnie za jedną z najciekawszych indywidualności twórczych Młodej Polski, doskonałego analityka środowisk cyganerii artystycznych oraz przedstawiciela dramatu psychologicznego w literaturze polskiej. Jego dwie sztuki – "W sieci" i "Karykatury" – odzwierciedlające konflikt między indywidualizmem artysty a moralnością mieszczańską należą dziś do klasyki teatru modernistycznego.
Życie.
Urodził się w rodzinie nauczycielskiej. Był synem Augusta i Józefy z Szałajków, bratem Zygmunta i stryjem Stefana. Uczył się w gimnazjum w Rzeszowie, później przeniósł się do Tarnowa. Przez rok przebywał w Wiedniu, a po powrocie osiadł w Krakowie. Pracował jako kopista, uczęszczał na Uniwersytet Jagielloński. Na deskach teatru debiutował w 1899 roku. Po pierwszych sukcesach przeniósł się do Paryża, skąd po bezskutecznych próbach podbicia tamtejszych teatrów, wrócił w 1903 roku. Wtedy też założył pismo satyryczne "Liberum Veto". W 1906 roku przeniósł się do Warszawy, gdzie zbliżył się do środowisk endecji. Pisywał artykuły i recenzje ogłoszone w tomach "Panmusaion" i . Nasilające się objawy choroby psychicznej coraz częściej uniemożliwiały mu pracę. Zmuszony był przebywać w szpitalach psychiatrycznych. Zmarł 29 stycznia 1918 w Warszawie. Został pochowany na cmentarzu Powązkowskim w Warszawie (kwatera 267-6-1/2).
Twórczość.
Kisielewski zasłynął jako twórca komedio-dramatów realistycznych ("Karykatury", "W sieci"), w centrum zainteresowań stawiając funkcję artysty w społeczeństwie oraz antynomie: "artysta" – "filister", "ideał" – "jego realizacja". Były to zatem tematy bliskie Zapolskiej i Perzyńskiemu, przedstawione jednak ze znacznie większym obiektywizmem i wstrzemięźliwością, co popychało twórczość Kisielewskiego w stronę dramatu psychologicznego, a nie dramatu obyczajowego. Obie sztuki cieszyły się za życia autora sporą popularnością; wielokrotnie wystawiane były m.in. przez Teatr Rozmaitości w Warszawie, Teatr Polski w Poznaniu, Nowe Ateneum (reż. Leon Schiller) oraz teatry w Czechach i Rosji. Sukces obu sztuk zawdzięczał Kisielewski biegłej kreacji „żywych” postaci, zwróceniu uwagi na dwuznaczności postępowań bohaterów, unikanie stereotypowego, "czarno-białego" kreślenia obrazów oraz ich jednoznacznej oceny – zarówno względem środowisk artystycznych, jak i mieszczańskich. Innowacją Kisielewskiego było również wprowadzenie rozbudowanych didaskaliów upodabniającej się w formie do prozy powieściowej.
Ze skrajnie odmiennym przyjęciem publiczności i krytyki spotkał się ostatni dramat Kisielewskiego "Sonata" stanowiący zwrot w stronę symbolizmu z elementami prozy poetyckiej. Jak pisał A. Hutnikiewicz: "dramat, który sam autor cenił sobie najwyżej, był w istocie literackim i teatralnym nieporozumieniem, eksponującym w karykaturalnej edycji wszystkie najbardziej artystycznie wątpliwe dewiacje przybyszewszczyzny". Utwór powstał pod znacznym wpływem twórczości Stanisława Przybyszewskiego, Augusta Strindberga oraz dramatu metafizycznego, zwiastując upadek młodego twórcy zmagającego się z postępującą chorobą umysłową i twórczą niemocą. Dlatego też Kisielewskiego określa się często jako "talent jednego sezonu" (J. Tomkowski).
Kisielewski dzięki dwóm debiutanckim sztukom trwale zapisał się do klasyki dramatu polskiego.

</doc>
<doc id="112704" url="https://pl.wikipedia.org/wiki?curid=112704" title="Stok (geomorfologia)">
Stok (geomorfologia)

Stok – pochyła powierzchnia formy terenu, zwłaszcza formy wypukłej: pagórka, wzgórza lub góry. Synonimami stoku, jednak o znaczeniu nierównoważnym, są zbocze i ściana.
Termin "stok" ma dwa znaczenia – szersze i węższe. W znaczeniu ogólnym, używanym zwłaszcza w geologii dynamicznej, oznacza każdą nachyloną powierzchnię terenu, między kulminacją a podnóżem. W węższym znaczeniu tak nazywa się powierzchnię nachyloną formy wypukłej. W odniesieniu do form wklęsłych bardziej odpowiedni jest termin zbocze. W geografii, w podręcznikach szkolnych i akademickich (w tym z zakresu geomorfologii) mówi się na przykład o "stokach" góry, ale o "zboczach" doliny lub kotliny.
Do opisu stoku służą następujące parametry:
Gdy nachylenie jest większe niż 85°, wówczas stok przechodzi w urwisko, przepaść; kiedy jest większe niż 90° w przewieszenie, a jeśli zaś jest mniejsze niż 4% przechodzi w wypłaszczenie lub równinę.

</doc>
<doc id="112705" url="https://pl.wikipedia.org/wiki?curid=112705" title="Korespondencja seryjna">
Korespondencja seryjna

Korespondencja seryjna – technika tworzenia w edytorze tekstów jednobrzmiących dokumentów, różniących się jedynie zawartością kluczowych pól dokumentu, które są automatycznie wypełniane treścią pól pobieranych z zewnętrznej bazy danych.
Utworzenie korespondencji seryjnej wymaga napisania dokumentu wzorcowego z tekstem oraz wstawienia do niego pól odpowiadających np. bazie adresowej - imię, nazwisko, adres pocztowy, adres e-mail itd. W chwili połączenia dokumentu wzorcowego z zewnętrzną bazą danych powstanie seria zindywidualizowanych dokumentów, w których pole "imię" zostanie wypełnione imionami z bazy, pole "nazwisko" nazwiskami z bazy itd. Seria takich dokumentów może służyć jako zwykłe listy, poczta elektroniczna, faks, etykiety, koperty itp.
Korespondencja seryjna jest zwykle stosowana w biurach, zaś narzędzia do jej tworzenia są zawarte we wszystkich zaawansowanych pakietach biurowych, jak OpenOffice, Microsoft Office, WordPerfect Office itd. Technika ta znacznie ułatwia i przyspiesza prowadzenie korespondencji z wieloma osobami, zastępując techniki sprzed ery komputerowej, w której napisanie tego rodzaju dokumentu wymagało zazwyczaj ręcznego redagowania każdego listu z osobna.
Przykład szablonu w edytorze - w momencie generowania serii gotowych dokumentów pola "blok adresowy" i "wiersz pozdrowienia" są zastępowane konkretnymi danymi z bazy, jak "Jan Kowalski, Warszawa" i "Szanowny Panie", "Adrianna Nowak Żalno, Inowrocław" i "Szanowna Pani" itd.
 Nazwa firmy [Kliknij tutaj i wpisz adres zwrotny.]
 2004-12-31
 «Blok adresowy»
 «Wiersz pozdrowienia»
 Tutaj wpisz treść listu.
 Z poważaniem
 [Kliknij tutaj i wpisz swoje imię i nazwisko.]
 [Kliknij tutaj i wpisz stanowisko.]

</doc>
<doc id="112707" url="https://pl.wikipedia.org/wiki?curid=112707" title="Arachnophilia">
Arachnophilia

Arachnophilia – tekstowy edytor HTML autorstwa Paula Lutusa, dostępny na licencji LGPL (wcześniej: careware). Program, napisany w języku Java, wymaga do pracy obecności środowiska Java Runtime Environment w wersji co najmniej 1.5.
Historia.
Pierwotnie napisany tylko na Windowsa, został przepisany na środowisko Java z powodu protestu autora przeciwko komercyjnym działaniom firmy Microsoft.

</doc>
<doc id="112708" url="https://pl.wikipedia.org/wiki?curid=112708" title="JRE">
JRE



</doc>
<doc id="112709" url="https://pl.wikipedia.org/wiki?curid=112709" title="Łojewo (województwo kujawsko-pomorskie)">
Łojewo (województwo kujawsko-pomorskie)

Łojewo – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Położenie.
Wieś położona jest nad jeziorem Szarlej.
Historia.
Łojewo było wzmiankowane już w 1193 roku pod nazwą "Loiovo" jako własność norbertanek. W roku 1215 wieś była własnością klasztoru w Strzelnie, a do dziesięciny był uprawniony biskup włocławski. W roku 1865 powstało tutaj, pierwsze na Kujawach, spółdzielcze koło rolnicze. Okolica uchodziła za urodzajną. Pod koniec XIX wieku we wsi Łojewo mieszkało w 20 domostwach 217 osób, wśród których 188 było katolikami, a 29 ewangelikami. Dobra Łojewo obejmowały 2192 morgi, a w ich skład wchodził również folwark Łojewski Ostrów (Wydrzychowo).
Współcześnie funkcjonuje tu Centrum Dziedzictwa Kujaw Zachodnich, prezentujące historię, tradycję i kulturę ludową regionu oraz życie i twórczość Stanisława Przybyszewskiego.
Demografia.
W marcu 2011 roku Łojewo liczyło według danych Narodowego Spisu Powszechnego 521 mieszkańców.
Podział administracyjny.
W latach 1975–1998 miejscowość administracyjnie należała do województwa bydgoskiego. 
Obiekty zabytkowe.
W Łojewie znajduje się zabytkowy zespół dworski, który tworzą dwór z 2. połowy XIX wieku, park z początku XX wieku i zabudowania gospodarskie.

</doc>
<doc id="112710" url="https://pl.wikipedia.org/wiki?curid=112710" title="Mieczysław Smorawiński">
Mieczysław Smorawiński

Mieczysław Makary Smorawiński (ur. 25 grudnia 1893 w Kaliszu, zm. prawdop. 9 kwietnia 1940 w Katyniu) – generał brygady Wojska Polskiego, ofiara zbrodni katyńskiej.
Życiorys.
Był drugim dzieckiem pochodzącego z miejscowości Pyzdry Jana Smorawińskiego i Marianny z Zagrodzkich, miał siedmioro rodzeństwa, w styczniu 1894 został ochrzczony w kościele św. Mikołaja Biskupa w Kaliszu, następnie zamieszkiwał wraz z rodziną w pobliskim Turku. Ukończył szkołę powszechną i polską Szkołę Handlową w Kaliszu. W 1911 za działalność niepodległościową w „Zarzewiu” został skazany na 6 miesięcy więzienia i zesłany do Jekaterynosławia. Następnie udał się do Lwowa, gdzie w 1912 złożył egzamin maturalny i podjął studia na wydziale chemii technicznej Szkoły Politechnicznej we Lwowie, które przerwał wybuch I wojny światowej. W czasie studiów we Lwowie należał od lutego 1912 do sierpnia 1914 do Drużyn Strzeleckich, w których odbył przeszkolenie wojskowe, a w 1914 ukończył kurs oficerski.
W chwili wybuchu I wojny światowej udał się do Krakowa, gdzie 16 sierpnia 1914 wstąpił do Legionów Polskich, do II Brygady Legionów 2 pułku piechoty, gdzie pełnił kolejno stanowiska dowódcy plutonu, kompanii i batalionu. Od 30 września 1914, gdy wraz z brygadą udał się na Węgry, był na froncie. Na froncie w ramach II Brygady Legionów walczył do 30 grudnia 1916. Po kryzysie przysięgowym pozostał w 2 pułku piechoty Polskiego Korpusu Posiłkowego do 30 stycznia 1918, po czym od 16 lutego do 30 października 1918 służył w Polskiej Sile Zbrojnej.
Od 1 listopada 1918 wstąpił do Wojska Polskiego. Został dowódcą II batalionu 8 pułku piechoty Legionów. Dowodził tym pododdziałem do dnia 13 lipca 1919; od 17 lutego do 5 maja 1919 pełnił obowiązki dowódcy 8 pułku piechoty Legionów i dowodził nim w walkach pod Lwowem w składzie brygady płk. Kulińskiego, następnie na froncie polsko-ukraińskim, Litwie i Białorusi.
W lipcu i sierpniu 1919 organizował i dowodził 9 pułkiem piechoty Legionów, a po jego zorganizowaniu powrócił do 8 pułku piechoty Legionów, którym dowodził do października 1919.
Od 10 listopada 1919 do 4 sierpnia 1920 był dowódcą 4 pułku piechoty Legionów, a następnie dowódcą IV Brygady Piechoty Legionów (4 sierpnia 1920–1 września 1921), która walczyła w rejonie Warszawy i Hrubieszowa (w tym czasie odniósł rany w walkach nad Huczwą i pod Zamościem). Ostatecznie walki brygada zakończyła w rejonie Lidy. Łącznie od I wojny światowej do 1921 był pięciokrotnie ranny (czwarte rany odniósł w bitwie pod Rawą Ruską 7 stycznia 1919).
Po zakończeniu wojny polsko-bolszewickiej 2 września 1921 został dowódcą piechoty dywizyjnej 2 Dywizji Piechoty Legionów. Obowiązki na tym stanowisku pełnił do 20 marca 1927. Od 8 września do 22 grudnia 1922 ukończył kurs dowódców pułków piechoty i piechoty dywizyjnej w Rembertowie. W czasie przewrotu majowego (1926) opowiedział się po stronie Józefa Piłsudskiego i 13 maja 1926 wyruszył z Kielc, gdzie stacjonowała 2 Dywizja Piechoty Legionów, do Warszawy na czele oddziału wydzielonego z dywizji aby wesprzeć oddziały wierne Piłsudskiemu.
Następnie 19 marca 1927 został mianowany dowódcą 6 Dywizji Piechoty w Krakowie, stanowisko objął 21 marca i zajmował je do października 1932.
1 stycznia 1928 prezydent RP Ignacy Mościcki awansował go na generała brygady ze starszeństwem z dniem 1 stycznia 1928 i 9 lokatą w korpusie generałów. Był wówczas najmłodszym generałem w Wojsku Polskim.
Akta osobowe przechowywane w Centralnym Archiwum Wojskowym zawierają opinię zwierzchników służbowych o Mieczysławie Smorawińskim:
Od października 1932 do października 1934 był zastępcą dowódcy Okręgu Korpusu nr III w Grodnie, a od października 1934 do września 1939 dowódcą Okręgu Korpusu Nr II w Lublinie. W przeddzień wybuchu wojny organizował 39 Rezerwową Dywizję Piechoty i bazy zaopatrzeniowe dla 3 Dywizji Piechoty Legionów.
W chwili wybuchu II wojny światowej, będąc dowódcą Okręgu Korpusu Nr II w Lublinie, organizował mobilizację oddziałów oraz bazy zaopatrzenia dla walczących oddziałów. Do 14 września 1939 przebywał w Lublinie, a następnie udał się zgodnie z rozkazem Kwatermistrza Wojska Polskiego początkowo do Kowla, a potem do Włodzimierza Wołyńskiego.
17 września 1939, po agresji ZSRR na Polskę zakazał podległym mu oddziałom otwarcia ognia do nacierających oddziałów Armii Czerwonej, a także podjął decyzję o demobilizacji szeregowych i podoficerów zgrupowania we Włodzimierzu Wołyńskim, a pozostałym doradzał przebijanie się do Rumunii i na Węgry (we wrześniu 1939 jego adiutantem był por. Stanisław Kretkowski). Po dotarciu Armii Czerwonej do Włodzimierza Wołyńskiego rozpoczął z nimi pertraktację, a 20 września 1939 zgodnie z porozumieniem miał udać się z podległymi oddziałami w kierunku Bugu, lecz po wyruszeniu kolumna została zatrzymana, a następnie ogłoszono, że od tego momentu są jeńcami wojennymi. Gen. Smorawiński przebywał w kilku obozach jenieckich, ostatecznie pod koniec 1939 umieszczony w obozie w Kozielsku.
Z kilku ocalonych dzienników jeńców Kozielska jednoznacznie wynika, że generałowie Mieczysław Smorawiński, Bronisław Bohaterewicz i Henryk Minkiewicz oraz ok. 120 oficerów wyższych, w tym także Adam Solski, zostali wywiezieni z obozu 7 kwietnia 1940. Istnieje prawdopodobieństwo, iż jego egzekucja mogła nastąpić 9 kwietnia tego roku, jako że generał znajdował się na jednej liście wywózkowej wraz z Adamem Solskim, który prowadził pamiętnik z ostatnim wpisem tego dnia, relacjonującym przewiezienie do lasu i rewizję. W 1943 jego ciało zostało zidentyfikowane w toku ekshumacji prowadzonych przez Niemców (przy zwłokach zostały odnalezione dokumenty potwierdzające adres jego zamieszkania w Lublinie, książeczka oszczędnościowa PKO, legitymacja osobowa, legitymacja Krzyża Srebrnego Orderu Virtuti Militari nr 2948 z 1 maja 1933, papierośnica, złoty pierścionek, dwa medaliki). Na terenach polskich, okupowanych od 1939 przez Niemców, wydanie czasopisma „Goniec Krakowski” z 16 kwietnia 1943, oraz „Ilustrowany Kurier Polski” nr.16 z 18 kwietnia 1943 poinformowało wówczas o ekshumacji ciał polskich żołnierzy w Katyniu i zidentyfikowaniu m.in. zwłok gen. Smorawińskiego. Mieczysław Smorawiński był jednym z dwóch zidentyfikowanych generałów (obok gen. Bronisława Bohaterewicza). Obaj generałowie zostali wówczas ponownie pochowani w osobnych trumnach w dołach wraz z podkomendnymi na terenie obecnego Polskiego Cmentarza Wojennego w Katyniu. W 1995 ekipa archeologów pod przewodnictwem prof. Mariana Głoska podczas badań odnalazła trumny ze zwłokami generałów B. Bohatyrewicza i M. Smorawińskiego, po czym w październiku tego roku w Katyniu odbył się ich uroczysty pogrzeb.
Był żonaty z Heleną z Danielewiczów, którą poznał w 1916 u rodziny w Charsznicy podczas rekonwalescencji po odniesionych ranach i poślubił 6 października 1920 w kościele parafialnym w Turku. Miał córkę Marię i syna Jerzego. Zamieszkiwał w Pałacu Lubomirskich w Lublinie pod adresem Plac Litewski 3, siedzibie dowództwa Okręgu Korpusu Nr II.
Żona generała, Helena (1893-1981) została pochowana na Cmentarzu Rakowickim w Krakowie. Syn generała, Jerzy (1924-1991) spoczął na Cmentarzu Salwatorskim w Krakowie natomiast córka generała, Maria, po mężu Chmielnikowska- (1922-1982) spoczęła na Cmentarzu Komunalnym w Sopocie.
Upamiętnienie.
Tablice upamiętniające generała Mieczysława Smorawińskiego umieszczono: w 1985 w kościele Matki Bożej Zwycięskiej w Lublinie, kilka lat później w kościele Najświętszej Maryi Panny z Lourdes w Krakowie, w 1991 w Krakowie na budynku w którym stacjonował sztab 6 Dywizji Piechoty przy placu Marii Magdaleny. Tablica pamiątkowa znajduje się również w Kościele Garnizonowym w Kaliszu (dawny kościół kolegium jezuickiego fundacji prymasa Stanisława Karnkowskiego) przy ulicy Kolegialnej.
Postanowieniem nr 112-48-07 prezydenta RP Lecha Kaczyńskiego z 5 października 2007 został awansowany pośmiertnie do stopnia generała dywizji. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
9 kwietnia 2010 Technikum nr 2 w Kaliszu w Zespole Szkół Ekonomicznych nadano patronat gen. Mieczysława Smorawińskiego oraz na skwerze Inwalidów Wojennych odsłonięto kamień pamiątkowy i posadzono Dąb Pamięci (w uroczystościach uczestniczyły m.in. siostrzenica generała Anna Szyper oraz wnuczka Ewa Bąkowska, która dzień później zginęła w katastrofie polskiego samolotu Tu-154M w Smoleńsku). Ponadto Dąb Pamięci generała został posadzony w Gnieźnie.
W Lublinie ustanowiono Aleję gen. M. Smorawińskiego (przez przemianowanie części Alei Lenina, druga część otrzymała imię Władysława Andersa), ponadto jego patronat nadano ulicom w Ciechanowie, Świdniku i rodzinnym Turku.
Rada Miasta Krakowa uchwałą z dnia 26 lutego 2020 roku nadała imię generała Mieczysława Smorawińskiego ulicy położonej w Dzielnicy XVII Wzgórza Krzesławickie.
15 sierpnia 2014, w 94. rocznicę bitwy warszawskiej, na Cmentarzu Poległych w Bitwie Warszawskiej w Ossowie została odsłonięta w Ossowie tablica upamiętniająca ośmiu dowódców polskich oddziałów uczestniczących w walkach, którzy w 1940 zostali ofiarami zbrodni katyńskiej; upamiętnieni zostali gen. dyw. Stanisław Haller, gen. dyw. Henryk Minkiewicz, gen. dyw. Leonard Skierski, gen. bryg. Bronisław Bohaterewicz, gen. bryg. Kazimierz Orlik-Łukoski, gen. bryg. Mieczysław Smorawiński, płk dypl. Stefan Kossecki, ppłk. Wilhelm Kasprzykiewicz.
W filmie fabularnym "Katyń" (2007) w reżyserii Andrzeja Wajdy w domniemaną postać gen. M. Smorawińskiego (jego nazwisko nie pada) wcielił się Jan Englert.
W roku 2021 TVP Historia wyprodukowała biograficzny film dokumentalny pt. "Smorawiński" w reż. Magdaleny i Rafała Kołodziejczyków.
24 lutego 2023 roku w Muzeum Narodowym w Lublinie otwarto wystawę poświęconą pamięci generała pt. "Ostatni lokator pałacu Lubomirskich. Generał Mieczysław Smorawiński", na której zaprezentowano zbiory z największej w Polsce kolekcji związanej z osobą generała Smorawińskiego, która znajduje się w Muzeum Martyrologii „Pod Zegarem”. Wystawa potrwa do 28 maja 2023 roku.

</doc>
<doc id="112711" url="https://pl.wikipedia.org/wiki?curid=112711" title="Java Runtime Environment">
Java Runtime Environment

Java Runtime Environment (JRE) – środowisko uruchomieniowe (środowisko wykonawcze) dla programów napisanych w języku Java jak również innych języków JVM. JRE składa się z wirtualnej maszyny Javy, klas podstawowych oraz plików pomocniczych.

</doc>
<doc id="112712" url="https://pl.wikipedia.org/wiki?curid=112712" title="Wągrowiec">
Wągrowiec

Wągrowiec (niem. do 1875 "Wongrowiec", 1875–1920 "Wongrowitz", 1941 "Eichenbrück") – miasto w Polsce położone w województwie wielkopolskim, w dolinie rzek Nielby i Wełny, siedziba powiatu wągrowieckiego.
Według danych spisu powszechnego z 2018 r. miasto miało 25 648 mieszkańców, co daje wzrost w porównaniu z poprzednimi statystykami.
Położenie.
Miasto leży na Pałukach. Oddalone jest 60 kilometrów od Poznania, 40 kilometrów od Gniezna, 70 kilometrów od Bydgoszczy i 60 kilometrów od Piły. Rzeźba terenu w okolicy miasta jest płaska, z licznymi jeziorami.
Według danych z 1 stycznia 2011 r. powierzchnia miasta wynosiła 17,83 km². Miasto stanowi 1,72% powierzchni powiatu.
Gminę miejską Wągrowiec otacza gmina wiejska Wągrowiec.
Prywatne miasto duchowne, własność opata cystersów w Wągrowcu pod koniec XVI wieku leżało w powiecie kcyńskim województwa kaliskiego. W latach 1975–1998 miasto administracyjnie należało do województwa pilskiego.
Nazwa.
Miasto powstało z połączenia wielu mniejszych miejscowości w wyniku procesów urbanizacyjnych. Jedna z obecnych dzielnic miasta, "Durowo", wymieniona jest jako osobna wieś pod zlatynizowaną nazwą "Durove" w łacińskim dokumencie z 1282 roku sygnowanym przez legata apostolskiego Filipa Firmanusa.
Historia.
Miasto zostało założone około 1300 jako osada na wyspie Prostynia (Prostorzecze) w dolinie rzek Nielby i Wełny. W 1319 tereny wokół Wągrowca, jak i sama osada zostały wykupione przez zakon cystersów. Miasto zostało ulokowane w 1381, a w 1396 Cystersi przenieśli swoją siedzibę z Łekna do Wągrowca. Przekazanie praw miejskich datowane jest na 1381. Wągrowiec jest ściśle związany z zakonem cystersów łekneńskich i rodem Pałuków. W Wągrowcu mieszkali znani i podziwiani ludzie, m.in. Jakub Wujek, który przetłumaczył Biblię na język polski, a wągrowieckie gimnazjum (obecnie I LO) ukończył Stanisław Przybyszewski.
W renesansie dla miasta Ołtarz główny i Ołtarz Matki Boskiej Różańcowej wykonał znany ówcześnie malarz i rzeźbiarz, Mateusz Kossior. W XVII w. działała w Wągrowcu szkoła Św. Marii Magdaleny przy kościele cysterskim, jej rektorem i altarystą w 1639 r. był Adam Gradowicz.
Zabory Polski i okres II Rzeczypospolitej.
W 1793 miasto znalazło się pod zaborem pruskim – z niem. nazwą "Wongrowitz". Mieszkało tu wówczas zaledwie 612 osób i było 111 drewnianych domów. Wiek XIX przyniósł pewne ożywienie gospodarcze. W 1881 zarejestrowano już 4392 mieszkańców. 
W okresie międzywojennym miasto było siedzibą superintendentury (diecezji) Wągrowiec Ewangelickiego Kościoła Unijnego. Funkcję superintendenta pełnił pastor Richard Hildt, który był jednocześnie proboszczem ewangelicko-unijnej parafii w Wągrowcu w 1937 liczącej 1500 wiernych.
II wojna światowa.
1 września 1939 Wągrowiec przeżył bombardowanie przez Luftwaffe, zginęło wówczas wielu mieszkańców miasta, w tym ówczesny burmistrz Szymon Wachowiak. 5 września do miasta wkroczyło wojsko niemieckie. Niemcy podczas okupacji wcielili je do III Rzeszy, zmienili nazwę miasta na niem. "Eichenbrück". Administracyjnie miasto leżało w tzw. Kraju Warty. W latach 1939–1941 z miasta i okolicznych miejscowości wysiedlono większość Polaków do Generalnego Gubernatorstwa, a w zamian sprowadzono Niemców w ramach akcji kolonizacyjnej Heim ins Reich.
Miasto zostało wyzwolone 23 stycznia 1945 przez 220 Samodzielną Gatczyńską Brygadę Pancerną pod dowództwem podpułkownika Andrieja Paszkowa (poległ podczas walk). Poległych żołnierzy pochowano na rynku miast skąd ekshumowano ich w 1950 roku. Na miejscu poprzedniego pochówku postawiono upamiętniający poległych obelisk. Od końca wojny Wągrowiec notuje stały dynamiczny rozwój osiągając w 2004 liczbę 24529 mieszkańców.
Zabytki.
Budynki, które można zaliczyć do zabytkowych są w mieście bardzo zróżnicowane. Od średniowiecznych do militarnych z II wojny światowej. Są to między innymi::
Demografia.
Dane z 31 grudnia 2010:
Według danych Głównego Urzędu Statystycznego ze spisu powszechnego 2011, miasto Wągrowiec ma 25313 mieszkańców i ta liczba cały czas rośnie.
Gospodarka.
Bieżące dochody budżetu miasta Wągrowca w 2021r. wyniosły 134,2mln.zł. a dochody majątkowe 12,6mln.zł. Natomiast bieżące wydatki wyniosły 125,1mln.zł. a wydatki majątkowe 12,8mln.zł. Stan zadłużenia miasta na koniec 2021r. wynosił 34,7mln.zł.
Na dzień 31.05.2022r. na terenie Wągrowca były zarejestrowane: 4 spółki akcyjne, 192 spółki z o.o., 128 spółek cywilnych, 13 spółdzielni oraz 2488 osoby fizyczne prowadzące działalność gospodarczą.
W Wągrowcu jest silnie rozwinięta produkcja mebli tapicerowanych, liczne zakłady branży metalowej oraz produkcja spożywcza. Jest bardzo dobrze rozwinięta baza noclegowa i gastronomiczna. Ponadto w mieście jest bogata oferta handlowa. 
Wśród największych wągrowieckich producentów są takie firmy jak:
POLINOVA Polska. Fabryka mebli tapicerowanych. https://polinova.polipol.pl/pl/
Wągrowieckie Fabryki Mebli Sp. z o.o. Produkcja mebli tapicerowanych. https://wfm.net.pl/
Tappol sp. z o.o. Szwalnia mebli tapicerowanych https://tappol.pl/
CONMARC. Produkcja nóżek drewnianych do wszystkich rodzajów mebli. www.conmarc.pl
Wielobranżowa Spółdzielnia Inwalidów w Wągrowcu. Producent okuć tapicerskich i różnorodnych akcesoriów metalowych, zwłaszcza elementów i konstrukcji dla przemysłu meblarskiego, m.in.: podnośników, stelaży, zaczepów czy zawiasów. www.wsi.com.pl
Faustmann sp.z o.o. spółka komandytowa. Produkuje kotły centralnego ogrzewania, skomplikowane konstrukcje stalowe spawane o dużych gabarytach, konstrukcje dachów autobusów ze stali nierdzewnej, wagony transportowe. Wykonuje usługi śrutowania, ślusarskie i spawalnicze. Usługi wypalania plazmowego i gazowego. Usługi cięcia i gięcia blach. www.faustmann.net.pl
HORSTMANN Technika Sp. z o.o. Produkcja wyrobów metalowych. Produkcja sortowni odpadów, kompostowni. Produkcja urządzeń do transportu bliskiego: przenośniki taśmowe, rolkowe, łańcuchowe, obrotnice palet. Wykonawstwo automatycznych magazynów wysokiego składowania obsługiwanych przez układnice regałowe i sterowane komputerowo. www.horstmann.pl
TB Hydro Sp. z o.o. Polska. Producent zaworów i przepustnic dla energetyki wodnej. Produkcja przepustnic wysokotemperaturowych dla ciepłownictwa. Sterowniki hydrauliczne i elektryczne. Siłowniki specjalne. https://tbhydro.com.pl/pl 
Mechanika Maszyn i Urządzeń Rolniczych. Produkcja maszyn rolniczych takich jak rozdrabniacz słomy, rozsiewacz nawozów, podajniki ślimakowe, przenośniki łańcuchowe, a także bębny rozrzucające czy funkcjonalne obrotnice do przyczep. www.mmiur.com
Mechanika Precyzyjna Export-Import Ryszard Kołacki. Kompleksowa działalność usługowa w zakresie spawalnictwa i obróbki skrawaniem. Spawanie (MIG, MAG, TIG, MMA). Toczenie i frezowanie, elektrodrążenie wgłębne i drutowe, malowanie proszkowe, anodowanie, cynkowanie, bębnowanie, piaskowanie, szkiełkowanie, szlifowanie. Znakowanie laserowe i mikropunktowe. http://mechanika-precyzyjna.pl/
Merx Polska sp. z o.o. Obróbka metali. http://merxpolska.pl/
Bonus Specto Partner. Produkcja elementów metalowych metodą obróbki skrawaniem. www.bonusspecto.pl 
ZUT Wągrowiec, Wykonują modernizację i przebudowę wagonów towarowych różnych typów, maszyn do budowy i utrzymania torowisk kolejowych oraz autocystern. Budują nowe wagony, dostosowane do indywidualnych potrzeb klienta. http://zutwagrowiec.com.pl/
PMF Edward Stachowiak. Usługi poligraficzne. Barwny druk offsetowy na różnych papierach. www.poligrafiamf.pl
Folmax Druk sp. z o.o. Kolorowy druk fleksograficzny na folii. www.folmaxdruk.pl
Folmax s.c. Produkcja opakowań z folii i papieru. www.folmax.net.pl/ 
Lindner sp. z o.o. Producent trumien i brykietu. www.zpdlindner.pl 
CID-ROL sp. z o.o. sp. k. Produkcja środków chemicznych do mycia, dezynfekcji i pielęgnacji dla przemysłu, rolnictwa, HoReCa i domu. Produkcja kanistrów HDPE i granulatu hdpe. http://cidrol.com.pl/
ArtLin s.c. Producent lin i sznurów. www.artlin.eu 
Firma WEGA Sp. z o.o. Sp. K. producent gotowych mieszanek przyprawowych i środków funkcjonalnych, głównie do branży mięsnej i gastronomii. https://firmawega.pl/
Komplexmłyn Sp. z o.o. Skup i przerób zbóż. Produkcja mąki, kaszy jęczmiennej i płatków zbożowych.http://komplexmlyn.com.pl/
Zakład Wylęgu Drobiu AB OVO - Grzegorz Trytt. W skali rocznej jest w stanie wyprodukować do 6 mln piskląt kurzych, 250 tys. piskląt kaczych i 50 tys. piskląt gęsich. http://www.wylegarniadrobiu.com.pl/ab-ovo/
Firma Benecke-Kaliko S.A. należy do koncernu Continental. Jest producentem wyrobów powlekanych polichlorkiem winylu. Ich wyroby znajdują zastosowanie w wielu gałęziach przemysłu- przede wszystkim w branży motoryzacyjnej.
Bezrobocie rejestrowane w Wągrowcu wynosiło w 2020 roku 6,0% (7,8% wśród kobiet i 4,5% wśród mężczyzn). Stopa bezrobocia dla miasta Wągrowca była wyższa niż dla powiatu wągrowieckiego. Według danych na koniec 2020r. wśród aktywnych zawodowo mieszkańców Wągrowca 1035 osób wyjeżdża do pracy do innych miast. 
Transport.
Miasto leży na kilku szlakach komunikacyjnych. Daje to perspektywy do rozwoju i poprawia komfort życia mieszkańców.
Transport drogowy.
Drogi wojewódzkie:
Transport kolejowy.
Przebiegają tędy następujące linie kolejowe:
Kursują tędy pociągi pasażerskie do:
Na linii Poznań – Wągrowiec – Gołańcz kursują spalinowe zespoły trakcyjne.
Komunikacja miejska.
W Wągrowcu kursują autobusy miejskie.
Wągrowiecki rower miejski. Po Wągrowcu można poruszać się wypożyczonymi rowerami. Na terenie miasta jest 17 punktów wypożyczenia rowerów, w których jest dostępne 70 rowerów.
Edukacja.
W Wągrowcu znajdują się następujące szkoły:
Dzielnice i osiedla.
Umownymi częściami miasta są:
Przyroda.
Wągrowiec położony jest na Pojezierzu Wielkopolskim. Krajobraz okolic miasta jest ciekawy i urozmaicony z bogactwem lasów mieszanych i rynnowych jezior polodowcowych.
W Wągrowcu znajduje się unikatowe zjawisko geograficzne – skrzyżowanie rzek (błędnie zwane bifurkacją). Tworzą je Wełna z Nielbą, krzyżując się pod kątem prostym. Jest to twór sztuczny – kanał wybudowany w wieku XIX w trakcie prac melioracyjnych systemów dolinnych obu rzek.
Wart zobaczenia jest Rezerwat Przyrody „Dębina” z cennymi okazami dębów szypułkowych, m.in. dębem „Korfantym” (pomnik przyrody).
Wągrowiec jest położony nad 3 jeziorami: Durowo, Łęgowo i Rgielskie.
Kultura.
Wągrowiec jest lokalnym centrum kulturalnym. Znajduje się tu wiele instytucji i organizacji pozarządowych zajmujących się właśnie tym zagadnieniem. Zaliczają się do nich:
28 września 1981 Poczta Polska wydała okolicznościową całostkę z okazji 600-lecia nadania praw miejskich (1381–1981).
Turystyka.
W centrum miasta podziwiać możemy unikalne w Europie skrzyżowanie rzek Wełny i Nielby.
W 2007 na łamach „Tygodnika Wągrowieckiego” zostało przeprowadzone głosowanie na tzw. "7 cudów powiatu wągrowieckiego". Wybrane zostały:
Jednym z zabytków jest wągrowiecka fara (kościół katolicki pod wezwaniem św. Jakuba – patrona miasta) z freskami w kaplicy pw. Matki Boskiej Różańcowej.
Baza noclegowa i gastronomiczna.
Wągrowiec posiada dobrą bazę hotelową przeznaczoną dla klientów o różnych możliwościach finansowych. Działające w mieście hotele i ośrodki oferują ponad 400 miejsc hotelowych w różnym standardzie. Są tu też hotele 3 i 4-gwiazdkowe. Ponadto znajduje się tu wiele kawiarni, restauracji, pizzerie, cukiernie, bary i puby.
Wspólnoty wyznaniowe.
Na terenie Wągrowca działalność religijną prowadzą następujące Kościoły i związki wyznaniowe:
Sport i rekreacja.
W miejscowości działa klub sportowy Nielba Wągrowiec. Został on założony w 1925 roku. Aktualnie sekcja piłki nożnej gra w III lidze kujawsko-pomorsko – wielkopolskiej, natomiast sekcja piłki ręcznej gra w PGNiG Superlidze Mężczyzn. W obrębie miasta znajdują się dwa stadiony: piłkarski i lekkoatletyczny oraz hala sportowa z zapleczem do odnowy biologicznej.
Wągrowiec posiada bogate walory rekreacyjne w postaci czystych jezior, stwarzających dobre warunki do uprawiania sportów wodnych (nad jeziorem Durowskim swoje przystanie mają kluby żeglarskie: LKSiT Neptun oraz Ogniwo) i wędkarstwa. Stale poszerza się baza hotelowa, funkcjonuje nowoczesny Aquapark oraz rozbudowywane są ścieżki rowerowe. W mieście działa ponadto klub sportowy „Tiger” zrzeszający młodych adeptów karate.
Od 2006 do 2008 roku Wągrowiec był również punktem na trasie wyścigu Tour de Pologne.
Honorowi obywatele miasta.
Lista honorowych obywateli Wągrowca wraz z rokiem nadania tytułu:
Współpraca międzynarodowa.
Miasta i gminy partnerskie:

</doc>
<doc id="112713" url="https://pl.wikipedia.org/wiki?curid=112713" title="Kazimierz Orlik-Łukoski">
Kazimierz Orlik-Łukoski

Kazimierz Łukoski, ps. „Orlik” (ur. 13 września 1890 w Sokole, zm. w kwietniu 1940 w Charkowie) – generał brygady Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Był synem Ignacego i Władysławy z Kwasieborskich. W 1910 ukończył gimnazjum realne w Warszawie. W latach 1911–1914 studiował w Wyższej Szkole Rolniczej w Wiedniu. Był członkiem (od 1912) i ostatnim komendantem placu w Wiedniu Polskich Drużyn Strzeleckich. W latach 1914–1917 służył w Legionach Polskich. Od 31 stycznia do 9 marca 1917 był słuchaczem kursu oficerów Sztabu Generalnego w Warszawie. 22 marca 1917 roku został skierowany do 2 pułku piechoty. 3 czerwca 1917 przydzielony został do Inspekcji Wyszkolenia Polskiej Siły Zbrojnej na stanowisko adiutanta gen. Feliksa von Bartha. W latach 1917–1918 m.in. w Polskim Korpusie Posiłkowym, następnie w II Korpusie Polskim w Rosji. Był dowódcą 6 pułku strzelców polskich w Armii Polskiej we Francji, który 1 września 1919 po powrocie do kraju i zjednoczeniu z Wojskiem Polskim, przemianowany został na 48 pułk piechoty Strzelców Kresowych. 
48 pułkiem piechoty dowodził do 25 sierpnia 1920, a następnie objął dowództwo XXI Brygady Piechoty. Przejściowo dowodził również XXII Brygadą Piechoty. W październiku 1921 wyznaczony został na stanowisko dowódcy piechoty dywizyjnej 12 Dywizji Piechoty w Tarnopolu. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 98. lokatą w korpusie oficerów piechoty. W sierpniu 1925 przeniesiony został do 15 Dywizji Piechoty w Bydgoszczy na stanowisko dowódcy piechoty dywizyjnej. 7 marca 1927 został mianowany na stanowisko dowódcy 11 Dywizji Piechoty w Stanisławowie. 1 stycznia 1928 Prezydent RP Ignacy Mościcki awansował go na generała brygady ze starszeństwem z dniem 1 stycznia 1928 i 4. lokatą w korpusie generałów. Na stanowisku dowódcy dywizji pozostawał do 7 lipca 1939.
W 1938 otrzymał tytuł honorowe obywatelstwa Stanisławowa.
W kampanii wrześniowej 1939 dowodził Grupą Operacyjną „Jasło” (przemianowaną na Grupę Operacyjną „Południową”) w Armii „Karpaty”. Po agresji ZSRR na Polskę wzięty do niewoli sowieckiej i przewieziony do obozu w Starobielsku. Wiosną 1940 zamordowany w Charkowie przez NKWD.
Kazimierz Łukoski był żonaty z Ireną Jung, z którą miał dwóch synów: Andrzeja (dowódca 1 kompanii „Maciek” batalionu „Zośka” Armii Krajowej), który poległ 18 sierpnia 1944 podczas powstania warszawskiego i Jerzego.
Upamiętnienie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała dywizji. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
15 sierpnia 2014, w 94. rocznicę bitwy warszawskiej, na Cmentarzu Poległych w Bitwie Warszawskiej w Ossowie została odsłonięta w Ossowie tablica upamiętniająca ośmiu dowódców polskich oddziałów uczestniczących w walkach, którzy w 1940 zostali ofiarami zbrodni katyńskiej; upamiętnieni zostali gen. dyw. Stanisław Haller, gen. dyw. Henryk Minkiewicz, gen. dyw. Leonard Skierski, gen. bryg. Bronisław Bohaterewicz, gen. bryg. Kazimierz Orlik-Łukoski, gen. bryg. Mieczysław Smorawiński, płk dypl. Stefan Kossecki, ppłk. Wilhelm Kasprzykiewicz.

</doc>
<doc id="112714" url="https://pl.wikipedia.org/wiki?curid=112714" title="Bram van der Stok">
Bram van der Stok

Bram van der Stok (ur. 13 października 1915 w osadzie Pladjoe koło Palembang na Sumatrze, zm. 8 lutego 1993 w Virginia Beach, USA) – holenderski pilot wojskowy, jeden z uczestników „Wielkiej ucieczki” kilkudziesięciu oficerów alianckich ze Stalagu Luft III w Żaganiu.
Uczył się w Lyceum Alpinum w Szwajcarii, następnie studiował medycynę w Lejdzie w Holandii. W 1936 przerwał studia i wstąpił do holenderskiego lotnictwa, gdzie został pilotem myśliwca. Po roku służby przeszedł do rezerwy i studiował medycynę na uniwersytecie w Utrechcie. Studia, które przerwała wojna, ukończył dopiero w 1951 roku.
Powołany do wojska w 1939, walczył do maja 1940 jako pilot myśliwca. Po kapitulacji Holandii pozwolono mu na kontynuowanie studiów medycznych. Utworzył komórkę ruchu oporu i trzykrotnie bezskutecznie starał się przedostać do Wielkiej Brytanii. Podczas czwartej próby dopłynął do Szkocji. W czerwcu 1941 odznaczony przez królową Wilhelminę brązowym krzyżem. Służył w RAF-ie, najpierw w 91 eskadrze, potem w 41 eskadrze stacjonującej w Westhampnett. Awansowany do stopnia kapitana, był dowódcą eskadry, uczestniczył w 6 bitwach powietrznych. Zestrzelony nad Francją i wzięty do niewoli był jeńcem Stalagu Luft III w Żaganiu.
Po dwóch nieudanych próbach ucieczki trzecia ucieczka van der Stoka, w której brało udział łącznie 80 oficerów, udała się – był jednak tylko jednym z trzech zbiegów, którym udało się ujść pościgowi i dotrzeć do Wielkiej Brytanii. Po powrocie brał udział w zwalczaniu pocisków V1. W marcu 1945 został dowódcą holenderskiego Dywizjonu 322.
Po ukończeniu przerwanych wojną studiów wyemigrował z żoną i trójką małych dzieci do USA. Pracował jako ginekolog i położnik w Syracuse i in. Pracował też w lotniczym laboratorium badawczym NASA w Huntsville (Alabama). W 1970 zamieszkał w Honolulu na Hawajach – był tam lekarzem; wstąpił do Służby Pomocniczej USCG, uczestniczył w 162 akcjach ratunkowych.
W 1987 roku opublikował książkę "Pomarańczowy pilot wojenny". Zmarł w wieku 77 lat w Wirginii.

</doc>
<doc id="112715" url="https://pl.wikipedia.org/wiki?curid=112715" title="Rozproszona baza danych">
Rozproszona baza danych

Rozproszona baza danych – baza danych istniejąca fizycznie na dwóch lub większej liczbie komputerów, traktowana jednak jak jedna logiczna całość, dzięki czemu zmiany w zawartości bazy w jednym komputerze są uwzględniane również w innych maszynach. Rozproszone bazy danych są stosowane ze względu na zwiększoną wydajność przetwarzania na wielu komputerach jednocześnie.
Rozproszone bazy danych można określić jako zespół baz danych znajdujących się na różnych komputerach połączonych ze sobą w taki sposób, że użytkownik nie wie, iż dane, z którymi pracuje, pochodzą z różnych baz i komputerów. W ramach takiej rozproszonej bazy danych mogą współpracować bazodanowe serwery należące nawet do kilku różnych firm.

</doc>
<doc id="112716" url="https://pl.wikipedia.org/wiki?curid=112716" title="Bronisław Bohaterewicz">
Bronisław Bohaterewicz

Bronisław Bohaterewicz (Bohatyrewicz) h. Ostoja, (ur. 27 lutego 1870 w Grandziczach k. Grodna, zm. prawd. 9 kwietnia 1940 w Katyniu) – generał brygady Wojska Polskiego, kawaler Orderu Virtuti Militari.
Życiorys.
Urodził się 27 lutego 1870 w Grandziczach w rodzinie Kazimierza i Marii z Kowalickich. W 1887 ukończył sześcioklasowe gimnazjum filologiczne w Grodnie. 7 listopada 1889 został wcielony do 103 Pietrozawodskiego Pułku Piechoty w Grodnie i skierowany do Wileńskiej Szkoły Junkrów Piechoty. W 1893, po ukończeniu szkoły, wrócił do macierzystego pułku. W jego szeregach walczył podczas I wojny światowej jako dowódca kompanii i batalionu w stopniu kapitana. W nocy z 6 na 7 listopada 1914, ranny, dostał się do niemieckiej niewoli.
Od września 1918 w Wojsku Polskim w stopniu majora. Był organizatorem i dowódcą oddziału Samoobrony Grodna, który doprowadził do Dywizji Litewsko-Białoruskiej. Następnie dowodził batalionem w Grodzieńskim Pułku Strzelców. Od 23 stycznia do marca 1919 pełnił obowiązki dowódcy tego pułku. 5 czerwca 1919 został formalnie przyjęty do Wojska Polskiego z zatwierdzeniem posiadanego stopnia majora ze starszeństwem z dniem 7 listopada 1918, zaliczeniem do I Rezerwy armii, z jednoczesnym powołaniem do czynnej służby na czas wojny aż do demobilizacji. 6 grudnia 1919 został dowódcą Grodzieńskiego Pułku Strzelców. Na czele pułku walczył na wojnie z bolszewikami. W czasie Bitwy Warszawskiej został ranny. 11 czerwca 1920 został zatwierdzony w stopniu podpułkownika z dniem 1 kwietnia 1920, w piechocie, „w grupie oficerów byłych Korpusów Wschodnich i byłej armii rosyjskiej”. Od 16 października 1920 dowódca Nadniemeńskiej Brygady Piechoty, następnie Brygady Zapasowej Wojsk Litwy Środkowej. Od 1 marca 1921 w zastępstwie czasowo pełnił obowiązki dowódcy 2 i 1 Dywizji Litewsko-Białoruskiej, a następnie pełnił służbę w Naczelnym Dowództwie Wojsk Litwy Środkowej na stanowisku oficera sztabu.
21 stycznia 1922 został członkiem Oficerskiego Trybunału Orzekającego. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 51. lokatą w korpusie oficerów piechoty. W tym samym miesiącu został wyznaczony na stanowisko dowódcy piechoty dywizyjnej 20 Dywizji Piechoty w Słonimiu. Z dniem 15 września 1924 został przeniesiony z 78 do 81 pułku piechoty z pozostawieniem na zajmowanym stanowisku służbowym. 1 sierpnia 1925 został przeniesiony do 18 Dywizji Piechoty w Łomży na stanowisko dowódcy piechoty dywizyjnej. 14 października 1926 został zwolniony ze stanowiska i przeniesiony służbowo do Dowództwa Okręgu Korpusu Nr I w Warszawie, do dyspozycji dowódcy okręgu korpusu.
5 lutego 1927 Prezydent RP Ignacy Mościcki mianował go generałem brygady, wyłącznie z prawem do tytułu, z dniem przeniesienia w stan spoczynku - 30 kwietnia 1927. Osiadł w Warszawie. Działacz kombatancki i społeczny.
Został osadnikiem wojskowym w miejscowości Piłsudy (powiat grodzieński). W 1938 został prezesem Związku Byłych Ochotników Armii Polskiej.
Po agresji ZSRR na Polskę 17 września 1939 i okupacji wschodnich ziem Rzeczypospolitej przez Armię Czerwoną, pomimo pozostawania w stanie spoczynku aresztowany przez NKWD i wywieziony do ZSRR. Był przetrzymywany w obozie w Putywlu, skąd został przewieziony do obozu w Kozielsku. Z kilku ocalonych dzienników jeńców Kozielska jednoznacznie wynika, że generałowie Bronisław Bohaterewicz, Mieczysław Smorawiński i Henryk Minkiewicz oraz ok. 120 oficerów wyższych, w tym także Adam Solski, zostali wywiezieni z obozu 7 kwietnia 1940. Istnieje prawdopodobieństwo, iż jego egzekucja mogła nastąpić 9 kwietnia tego roku, jako że generał znajdował się na jednej liście wywózkowej wraz z Adamem Solskim, który prowadził pamiętnik z ostatnim wpisem tego dnia, relacjonującym przewiezienie do lasu i rewizję. W 1943 jego ciało zostało zidentyfikowane w toku ekshumacji prowadzonych przez Niemców (został opisany dosł. jako "Bronislaw Bogaterewicz"; przy zwłokach znaleziono wówczas dokumenty potwierdzające adres jego zamieszkania w Warszawie, sporządzony przez niego list w Kozielsku, dwie fotografie i gotówkę pieniężną). Na terenach polskich, okupowanych od 1939 przez Niemców, redakcja „Gońca Krakowskiego” 16 kwietnia 1943 poinformowała o ekshumacji ciał polskich żołnierzy w Katyniu i zidentyfikowaniu m.in. zwłok gen. Bohaterewicza. Był jednym z dwóch zidentyfikowanych generałów (obok gen. Mieczysława Smorawińskiego). Obaj generałowie zostali wówczas ponownie pochowani w osobnych trumnach w dołach wraz z podkomendnymi na terenie obecnego Polskiego Cmentarza Wojennego w Katyniu. W 1995 ekipa archeologów pod przewodnictwem prof. Mariana Głoska podczas badań odnalazła trumny ze zwłokami generałów Bohaterewicza i Smorawińskiego, po czym w październiku tego roku w Katyniu odbył się ich uroczysty pogrzeb.
Był żonaty z Heleną z Pokubiatów, z którą miał dwóch synów: Wiktora (ur. 1904), podporucznika piechoty rezerwy i Kazimierza (1906–1967), podporucznika piechoty rezerwy, inżyniera chemika.
Wiktor Bohatyrewicz 20 września 1939 został internowany na Litwie, 13 lipca 1940 osadzony w Obozie NKWD w Kozielsku (tzw. „Kozielsk II”), 2 lipca 1941 przeniesiony do Obozu NKWD w Griazowcu, a 3 września tego roku, po uwolnieniu, przybył do Tatiszczewa. Później służył w 14 Wileńskim Batalionie Strzelców. W jego szeregach walczył w bitwie o Monte Cassino.
Upamiętnienie.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 został awansowany pośmiertnie do stopnia generała dywizji. Awans został ogłoszony w dniu 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” Bronisławowi Bohaterewiczowi poświęcono Dąb Pamięci w Myśliborzu.
15 sierpnia 2014, w 94. rocznicę bitwy warszawskiej, na Cmentarzu Poległych w Bitwie Warszawskiej w Ossowie została odsłonięta w Ossowie tablica upamiętniająca ośmiu dowódców polskich oddziałów uczestniczących w walkach, którzy w 1940 zostali ofiarami zbrodni katyńskiej; upamiętnieni zostali gen. dyw. Stanisław Haller, gen. dyw. Henryk Minkiewicz, gen. dyw. Leonard Skierski, gen. bryg. Bronisław Bohaterewicz, gen. bryg. Kazimierz Orlik-Łukoski, gen. bryg. Mieczysław Smorawiński, płk dypl. Stefan Kossecki, ppłk. Wilhelm Kasprzykiewicz.
Od 18 października 1990 r. generał jest patronem ulicy na terenie obecnej dzielnicy Praga-Południe w Warszawie.

</doc>
<doc id="112719" url="https://pl.wikipedia.org/wiki?curid=112719" title="Czesław Jarnuszkiewicz">
Czesław Jarnuszkiewicz

Czesław Jarnuszkiewicz herbu Lubicz (ur. 27 sierpnia 1888 w Kochoniu, zm. 19 czerwca 1988 w Londynie) – generał brygady Wojska Polskiego, prezes Zarządu Okręgu Brześć nad Bugiem Związku Legionistów Polskich w latach 1936-1938.
Działalność niepodległościowa.
Uczył się w szkole handlowej w Warszawie. Od 1906 działał w młodzieżowej Organizacji Bojowej PPS. Uczestnik strajku szkolnego 1905. Aresztowany przez władze carskie, skazany na 4 lata zesłania i zesłany na Syberię, skąd w 1910 zbiegł do Krakowa. Był członkiem polskich organizacji wojskowo–niepodległościowych. Studiował malarstwo w Akademii Sztuk Pięknych. Działał w Związku Strzeleckim. W czasie I wojny światowej w latach 1914–1917 służył w Legionach Polskich – oficer 5 pułku piechoty – kapitan z 1915 i dowódca batalionu, który wsławił się m.in. bitwą nad Stochodem. Poza tym był uczestnikiem walk pod Opatowem, w Ksanach, Budach Michałowskich, pod Urzędowem i Jastkowem. Ze służby liniowej został odwołany w listopadzie 1915 roku i skierowany do Departamentu Wojskowego Naczelnego Komitetu Narodowego, w którym zajmował się m.in. projektami polskich mundurów, odznak i stopni wojskowych. Po kryzysie przysięgowym internowany w Beniaminowie. Po zwolnieniu wszedł do Polskiej Siły Zbrojnej jako dowódca batalionu – major z 1918, skąd automatycznie w Wojsku Polskim.
Służba w Wojsku Polskim.
W listopadzie 1918 wstąpił do Wojska Polskiego, dowódca batalionu w Grupie pułkownika Minkiewicza i Grupie pułkownika Serda-Teodorskiego w walkach na froncie ukraińskim i bolszewickim. Tam czasowo dowódca 8 pułku piechoty Legionów. Był w latach 1920–1927 dowódcą 66 pułku piechoty. 17 marca 1927 roku mianowany dowódcą piechoty dywizyjnej 16 Pomorskiej Dywizji Piechoty w Grudziądzu.
24 grudnia 1929 roku Prezydent RP Ignacy Mościcki mianował go zastępcą dowódcy Okręgu Korpusu Nr I w Warszawie. 13 lipca 1931 roku został dowódcą tego Okręgu Korpusu. W 1935 roku przeniesiony na równorzędne stanowisko dowódcy Okręgu Korpusu Nr IX w Brześciu. W 1939 roku został inspektorem Przysposobienia Wojskowego i Wychowania Fizycznego w Państwowym Urzędzie Wychowania Fizycznego i Przysposobienia Wojskowego w Warszawie. Był członkiem Rady Głównej Towarzystwa Rozwoju Ziem Wschodnich w 1939 roku.
We wrześniu 1939 roku, w czasie ewakuacji na wschód został zatrzymany przez NKWD i uwięziony w obozie w Starobielsku, skąd wywieziono go do więzienia na Łubiance w Moskwie. Po zwolnieniu w sierpniu 1941 formalnie w Armii Andersa, ale przydziału nie otrzymał i po ewakuacji na Bliski Wschód, od lutego 1942 w stanie nieczynnym w tzw. II grupie w Palestynie. Po zakończeniu II wojny światowej przeniesiony w stan spoczynku. Osiedlił się w Wielkiej Brytanii w Londynie, gdzie zmarł. Został pochowany na cmentarzu Powązkowskim w Warszawie (kwatera 293-2-8).
Był prezesem Towarzystwa Przyjaźni Polsko–Perskiej w Anglii. W 1986 ofiarował Muzeum Wojska Polskiego w Warszawie cenną historyczną szablę. Opublikowano jego dwie książki: "Wspomnienia gen. Czesława Jarnuszkiewicza. Od Sybiru do Łubianki" (1996), oraz "Szabla wschodnia i jej typy narodowe" (Londyn 1973).
W okresie międzywojennym był opiekunem grupy oficerów – emigrantów tzw. „kaukazczyków”. Był też kolekcjonerem militariów, miłośnikiem dawnej broni, znawcą białej broni oraz autorem projektu orła Związku Strzeleckiego, orła Legionów i odznaki pamiątkowej 66 pułku piechoty. Prezes Stowarzyszenia Przyjaciół Muzeum Wojska i komendant Związku Rezerwistów.
Był jednym z dwóch generałów (obok gen. Jerzego Wołkowickiego), który uniknął zagłady w czasie zbrodni katyńskiej.

</doc>
<doc id="112720" url="https://pl.wikipedia.org/wiki?curid=112720" title="Franciszek Sikorski">
Franciszek Sikorski

Franciszek Józef Sikorski (ur. 4 października 1889 we Lwowie, zm. wiosną 1940 w Charkowie) – inżynier, generał brygady Wojska Polskiego, ofiara zbrodni katyńskiej.
Życiorys.
Syn lekarza weterynarii Narcyza i Adeli z Małuszyńskich. Rodzina zamieszkiwała w dworku przy ul. Zielonej 82.
Ukończył we Lwowie gimnazjum, następnie studia na Politechnice Lwowskiej i filologię na Uniwersytecie Jagiellońskim. Przed I wojną światową był członkiem polskich organizacji wojskowo-niepodległościowych – w Związku Walki Czynnej (od maja 1909) i w Związku Strzeleckim (od 1910). Ukończył strzelecka szkołę podoficerską i wyższy kurs szkoły oficerskiej w 1912.
W czasie I wojny światowej od 16 sierpnia 1914 do lipca 1917 służył w Legionach Polskich – jako dowódca batalionu w 3 pułku piechoty, a potem 4 pułku piechoty (porucznik z września 1914, kapitan ze stycznia 1915). Po kryzysie przysięgowym został uwięziony w Przemyślu, a następnie wcielony w listopadzie 1917 do armii austro-węgierskiej. Od stycznia 1918 dowódca Okręgu Lwów Polskiej Organizacji Wojskowej. Od października 1918 już w odrodzonym Wojsku Polskim w szeregach 4 Dywizji Strzelców Polskich. W grudniu 1918 został dowódcą 13 pułku strzelców polskich, na czele którego wrócił przez Bukowinę do kraju.
W lipcu 1919 objął dowództwo 28 pułku piechoty. Październik 1919 – grudzień 1920 dowódca XIX, a następnie XX Brygady Piechoty. Od maja do listopada 1920 walczył z bolszewikami, najpierw na Froncie Północnym, potem w bitwie warszawskiej na polach Radzymina, a następnie w walkach pościgowych w Małopolsce Wschodniej. Od grudnia 1920 do kwietnia 1921 szkolił się na kursie informacyjnym dla wyższych dowódców w Wyższej Szkole Wojennej. W okresie kwiecień 1921 – styczeń 1922 był dowódcą XIX BP i pełniącym obowiązki dowódcy 10 Dywizji Piechoty.
Szczególnie odznaczył się w walkach „w czerwcu podczas walk nad Dzisną, osobiście dowodząc brygadą, odpierając kilkakrotne ataki nieprzyjaciela i osłaniając odwrót polskich oddziałów”.
Za tę waleczność został odznaczony Orderem Virtuti Militari.
3 maja 1922 został zweryfikowany w stopniu pułkownika ze starszeństwem z 1 czerwca 1919 i 53. lokatą w korpusie oficerów piechoty. 1923 – lipiec 1926 był dowódcą piechoty dywizyjnej 9 Dywizji Piechoty w Siedlcach. W czasie wypadków majowych w 1926 opowiadał się po stronie marsz. Józefa Piłsudskiego. Na czele 22 pułku piechoty szedł na pomoc Warszawie. Od lipca 1926 do marca 1932 dowódca 9 Dywizji Piechoty.
16 marca 1927 mianowany został generałem brygady ze starszeństwem z dniem 1 stycznia 1927 i 8 lokatą w korpusie generałów. Razem z nim awans otrzymał dr Bronisław Karol Sikorski (19 lokata). Od marca 1932 do czerwca 1933 w dyspozycji dowódcy Okręgu Korpusu Nr IX w Brześciu. 30 czerwca 1933 został przeniesiony w stan spoczynku. Zamieszkał w Warszawie (wg Polaka we Lwowie), działał w Związku Hodowców Drobiu i pisał pamiętnik, który spłonął we wrześniu 1939.
Po agresji III Rzeszy na Polskę 5 września ewakuował się do Brześcia, gdzie miał objąć dowództwo twierdzy. Następnie udał się do Lwowa, gdzie zameldował się do dyspozycji dowództwa Frontu Południowego. 12 września objął dowództwo obrony Lwowa, walczył z zagonami niemieckimi. Po agresji ZSRR na Polskę i kapitulacji Lwowa przed Armią Czerwoną został wbrew warunkom kapitulacji miasta wzięty do niewoli sowieckiej i przewieziony do obozu w Starobielsku. Wiosną 1940 został zamordowany przez NKWD w Charkowie i pogrzebany w Piatichatkach.
Od 17 czerwca 2000 spoczywa na Cmentarzu Ofiar Totalitaryzmu w Charkowie.
Awanse i upamiętnienie.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 został awansowany pośmiertnie do stopnia generała dywizji. Awans został ogłoszony w dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Życie prywatne.
Dzieci: Krystyna (1924), Adela (1929), Maria (1931).
Był młodszym bratem Adama Mariana (1886–1947) i Heleny, która wyszła za mąż za kapitana Legionów Polskich Tadeusza Andrzeja Terleckiego (1886–1918).

</doc>
<doc id="112721" url="https://pl.wikipedia.org/wiki?curid=112721" title="Gwiazdnica">
Gwiazdnica

Gwiazdnica ("Stellaria" L.) – rodzaj roślin zielnych z rodziny goździkowatych ("Caryophyllaceae"). Obejmuje 173 gatunki szeroko rozprzestrzenione na wszystkich kontynentach z wyjątkiem Antarktydy. Rośliny te występują w różnych siedliskach – w formacjach zaroślowych, trawiastych i mokradłowych. Niektóre gatunki są chwastami w uprawach, zwłaszcza gwiazdnica pospolita "Stellaria media". Gatunek ten ma też znaczenie użytkowe – jest rośliną jadalną (spożywany jest w Japonii i był w Starożytności w obszarze śródziemnomorskim) i leczniczą.
Rozmieszczenie geograficzne.
Rodzaj ma charakter kosmopolityczny – ma bardzo rozległy zasięg geograficzny, przy czym najbardziej zróżnicowany jest w strefie klimatu umiarkowanego chłodnego na półkuli północnej. W Europie rośnie 17 gatunków, z czego w Polsce 10. W Azji rosną 64 gatunki, z czego 28 jest endemitami Chin. W Ameryce Północnej spotykanych jest 29 gatunków. Brak jego przedstawicieli tylko na niektórych obszarach w strefie międzyzwrotnikowej – w Amazonii, w zachodniej Afryce Równikowej, na Borneo i licznych wyspach Oceanii.
Na wykazie gatunków krajowych w osobnym rodzaju ujęta jest kościenica wodna, współcześnie jednak włączana do tego rodzaju jako "Stellaria aquatica" 
Systematyka.
"Stellaria" Grassé et A. C. Hollande = "Astronympha" Grassé, "Stellaria" Séguier = "Callitriche" Linnaeus
Rodzaj z rodziny goździkowatych ("Caryophyllaceae"), rzędu goździkowców ("Caryophyllales") w obrębie dwuliściennych właściwych. W obrębie goździkowatych należy do podrodziny "Alsinoideae" plemienia "Alsineae".
W obrębie plemienia rodzaj tworzy grupę siostrzaną względem kladu obejmującego rodzaje rogownica "Cerastium", menchia "Moenchia", mokrzycznik "Holosteum" i "Dichodon". Podziały taksonomiczne oparte na cechach morfologicznych uznanych za diagnostyczne dla rodzajów z plemienia "Alsineae", takie jak liczba znamion czy klap na otwierającym się owocu, okazały się mieć charakter sztuczny i nie odzwierciedlały relacji filogenetycznych. Analizy molekularne wykazały, że gatunek uznawany przez znaczną część XX wieku za typowy dla rodzaju – gwiazdnica wielkokwiatowa "Stellaria holostea" usytuowany jest w pozycji bazalnej dla kladu obejmującego wszystkie wyżej wymienione rodzaje (dlatego gatunek ten przeniesiony został do rodzaju "Rabelera" jako "R. holostea", a jako typowy dla "Stellaria" wybrany został "S. graminea"). Z kolei do rodzaju gwiazdnica w wyniku analiz molekularnych, potwierdzonych też wnioskami z analiz cech morfologicznych i z zakresu embriologii, włączono kościenicę wodną ("Stellaria aquatica", dawniej "Myosoton aquaticum"). Takson ten okazał się zagnieżdżony w obrębie sekcji "Petiolares", w której jest blisko spokrewniony z gwiazdnicą pospolitą "Stellaria media" i gajową "Stellaria nemorum".

</doc>
<doc id="112722" url="https://pl.wikipedia.org/wiki?curid=112722" title="Reakcje utleniania-redukcji">
Reakcje utleniania-redukcji



</doc>
<doc id="112723" url="https://pl.wikipedia.org/wiki?curid=112723" title="Aleksiej Stachanow">
Aleksiej Stachanow

Aleksiej Grigorjewicz Stachanow "właśc." Andriej, ros. Алексей Григорьевич Стаханов (ur. we wsi Ługowaja w guberni orłowskiej, zm. 5 listopada 1977 w Doniecku) – górnik dołowy kopalni „Centralnaja-Irmino” w Kadijewce w Donbasie (Ukraina), Bohater Pracy Socjalistycznej (1970). Został wykreowany w ZSRR na przełomie lat 30. i 40. XX wieku na prekursora ruchu stachanowskiego.
Życiorys.
Po urodzeniu Stachanow otrzymał na chrzcie imię Andriej. Ukończył trzy klasy szkoły podstawowej, a potem pracował jako rolnik pod Orłem. Wraz z żoną przeniósł się następnie do Donbasu, gdzie został górnikiem. Z małżeństwa z Jewdokiją miał córkę Kławę i syna Wiktora.
Stachanow w nocy z 30/31 sierpnia 1935 r., podczas jednej zmiany w kopalni Centralnaja-Irmino, wykonał 1475% normy (tj. wydobył 102 tony węgla). Bicie rekordu było pomysłem szefa zakładowej organizacji partyjnej, górnika Konstantina Pietrowa, a wymyślone zostało w celu uratowania kierownictwa zakładu przed zesłaniem do obozu pracy, gdyż kopalnia ta od kilku lat miała problemy z realizacją planów i była jedną z najmniej wydajnych w Donbasie. Pomimo oporu obawiającego się wypadku dyrektora kopalni oraz niechęci górników, dla których wykonanie planów oznaczało zwiększenie planów w kolejnym okresie rozliczeniowym, Pietrow znalazł ochotnika w osobie Stachanowa. Dyrekcja wyraziła zgodę na bicie rekordu w nocy, gdy w kopalni nie pracowano. Praca na tej zmianie została wcześniej całkowicie przeorganizowana – Stachanow zamiast jednocześnie pozyskiwać węgiel i zabudowywać przodek dostał do pomocy przy obudowie przodka dodatkowych górników: dwóch do ładowania i wywożenia węgla, dwóch do stemplowania chodnika, jednego do oświetlania pola pracy oraz dziennikarza lokalnej gazety. Dodatkowo cały urobek naliczano na konto Stachanowa, zamiast podzielić go przez liczbę wszystkich górników zaangażowanych w pracę, jak należało obliczać wydobycie przy zestawianiu z normą.
Następnego dnia rano kopalniana komisja partyjna na posiedzeniu przyznała Stachanowowi dom, konia z rzędem i bryczką, premię w wysokości trzech miesięcznych pensji i dwa miejsca w klubie górniczym. Tłum zebrany przed kopalnią składał się natomiast zarówno z osób gratulujących rekordziście, jak i osób grożących mu i próbujących pobić, gdyż jego rekord musiał w przyszłości skutkować zwiększeniem norm wydobycia dla wszystkich górników. Stachanow musiał uciekać do domu, gdzie potem się ukrywał.
Dzień po pobiciu rekordu ukazała się krótka notatka w gazecie „Prawda”. W jej treści imię Stachanowa zapisano jako Aleksiej zamiast Andriej. W późniejszym okresie na osobiste polecenie Stalina we wszystkich dokumentach dokonano zmiany imienia z Andriej na Aleksiej.
Miesiąc po biciu rekordu Stachanowa ściągnięto do Moskwy na zjazd górniczych przodowników pracy, który zaszczycił swą obecnością Stalin. Dyktator pogratulował Stachanowowi i jednocześnie nakazał mu zakończenie małżeństwa, gdyż jego żona miała do bicia rekordu oraz do ustroju bolszewickiego stosunek negatywny. Dwa miesiące później został wezwany do Moskwy na stałe i skierowany do Akademii Przemysłowej, a zakwaterowano go w Domu na Nabierieżnej – najbardziej prestiżowym apartamentowcu w Moskwie. W tym czasie administracja państwowa bez jego wiedzy zakończyła jego małżeństwo, a on sam zakochał się w Galinie Bondarienko, z którą wkrótce potem się ożenił. W okresie przedwojennym przyjaźnił się również przez pewien czas z Wasilijem Stalinem, synem dyktatora.
W chwili najazdu niemieckiego zgłosił się do armii, ale z polecenia Stalina został odesłany. Dyktator mianował go dyrektorem całkiem nowego wydziału w narkomacie (ministerstwie) przemysłu węglowego. Jako symbol przodownictwa pracy był deputowanym do Rady Najwyższej ZSRR, został odznaczony m.in. Orderem Lenina i Orderem Czerwonego Sztandaru Pracy.
W 1957 roku, z polecenia Chruszczowa, wysłany został do donbaskiego miasta Czystiakowo, gdzie objął posadę niewiele znaczącego urzędnika – naczelnika trustu „Czistiakow antracyt”, a potem pomocnika głównego inżyniera Zarządu Kopalni nr 2/43 w truście „Toresantracyt”. Stachanow w tym czasie popadł w alkoholizm.
W czasach Chruszczowa zakazane było także określenie przodowników pracy mianem stachanowców, dopiero w czasach Leonida Breżniewa Stachanow wrócił do łask. W 1970 roku, w 35. rocznicę powstania ruchu stachanowskiego, Breżniew zaprosił Stachanowa do Moskwy, gdzie odznaczył go drugim Orderem Lenina i Medalem Sierp i Młot Bohatera Pracy Socjalistycznej. Dawny rekordzista ponownie zaczął odwiedziny w zakładach pracy, wkrótce na jednym z przyjęć dostał poważnego wylewu i już w roku 1971 trafił do ośrodka dla nerwowo chorych w Doniecku, a po kilku latach pobytu tam zatracił kontakt z rzeczywistością.
Zmarł jesienią 1977 roku w dzień po wizycie Konstantina Pietrowa i Władimira Bieszuli. Na jego cześć Kadyjewkę przemianowano na Stachanow. 
„Rekord” Stachanowa został pobity w sierpniu 2010 przez ukraińskiego górnika Serhija Szemuka, który (za pomocą nowoczesnego młota) wyfedrował 170 ton.

</doc>
<doc id="112725" url="https://pl.wikipedia.org/wiki?curid=112725" title="Karbaminian etylu">
Karbaminian etylu

Karbaminian etylu – organiczny związek chemiczny, ester etylowy kwasu karbaminowego. Jest to biała krystaliczna substancja o działaniu nasennym, przeciwgorączkowym, a w dużych dawkach także narkotycznym.

</doc>
<doc id="112726" url="https://pl.wikipedia.org/wiki?curid=112726" title="Ximian">
Ximian

Ximian (wcześniej Helix Code) była firmą tworzącą otwarte oprogramowanie użytkowe dla systemów Linux i UNIX. Powstała ona w październiku 1999, a jej założycielami byli Miguel de Icaza i Nat Friedman.
Ximian zajmowała się zarówno tworzeniem, jak i rozwojem już istniejącego oprogramowania otwartoźródłowego. Wszystko to składało się na Ximian Desktop – pakiet zintegrowanych aplikacji open source dla celów biznesowych. Istnieją przebudowane przez Ximian wersje GNOME, OpenOffice.org i Gaim. Innym ważnym osiągnięciem tej firmy jest projekt Mono, „wolne” środowisko zastępujące Microsoft .NET Framework.
4 sierpnia 2003 Ximian została kupiona przez Novell. Firma ciągle rozwija projekty Ximian, dodatkowo poszerzając je o współpracę ze swoimi produktami Groupwise i ZENworks.

</doc>
<doc id="112727" url="https://pl.wikipedia.org/wiki?curid=112727" title="MS Daria">
MS Daria

MS Daria – jeden z czterech bliźniaczych masowców zbudowanych dla PŻM w stoczni w Warnie w latach 1995-1998; obecnie pływa pod banderą cypryjską.
Podstawowe dane jednostki:
Do tej serii statków należą również:

</doc>
<doc id="112728" url="https://pl.wikipedia.org/wiki?curid=112728" title="MS Diana">
MS Diana

MS Diana – jeden z czterech bliźniaczych masowców zbudowanych dla PŻM w stoczni w Warnie w latach 1995-1998; obecnie pływa pod banderą cypryjską.
Podstawowe dane jednostki:
Do tej serii statków należą również:

</doc>
<doc id="112729" url="https://pl.wikipedia.org/wiki?curid=112729" title="MS Dorine">
MS Dorine

MS Dorine – jeden z czterech bliźniaczych masowców zbudowanych dla PŻM w stoczni w Warnie w latach 1995-1998; obecnie pływa pod banderą cypryjską.
Podstawowe dane jednostki:
Do tej serii statków należą również:

</doc>
<doc id="112730" url="https://pl.wikipedia.org/wiki?curid=112730" title="MS Delia">
MS Delia

MS Delia – jeden z czterech bliźniaczych masowców zbudowanych dla PŻM w stoczni w Warnie w latach 1995-1998; obecnie pływa pod banderą cypryjską.
Podstawowe dane jednostki:
Do tej serii statków należą również:

</doc>
<doc id="112731" url="https://pl.wikipedia.org/wiki?curid=112731" title="Rotor">
Rotor



</doc>
<doc id="112732" url="https://pl.wikipedia.org/wiki?curid=112732" title="Nintendo Entertainment System">
Nintendo Entertainment System

Nintendo Entertainment System (w skrócie NES) – konsola gier wideo trzeciej generacji wyprodukowana przez japońskie przedsiębiorstwo Nintendo. Po raz pierwszy zaprezentowana 15 lipca 1983 roku na rynku japońskim jako Nintendo Family Computer, znana także jako Famicom. Nintendo Entertainment System, będąca jej przebudowaną wersją, była w kolejnych latach wprowadzana na rynku poza Japonią (w Europie w roku 1986). Na konsolę wydano takie gry, jak "Super Mario Bros.", "The Legend of Zelda" czy też "Metroid". Jako jedna z najlepiej sprzedających się konsol w tamtym okresie, istotnie przyczyniła się do rewitalizacji amerykańskiego rynku gier po zapaści w 1983 roku.
Historia.
Tworzenie i wydanie w Japonii.
Po fali sukcesów automatów do gry w latach '80, Nintendo postanowił zbudować konsolę opartą na kartridżach, nazwaną "Family Computer". System ten zaprojektował Masayuki Uemura. Pierwsze egzemplarze Famicoma miały liczne błędy w oprogramowaniu, które z czasem zostały poprawione. W 1993 roku dokonano modyfikacji w budowie i wydano tę konsolę ponownie. Głównym celem zmian w modelu oznaczonym jako "HVC-101" było zastosowanie kompozytowego wyjścia sygnału AV, które od początku lat dziewięćdziesiątych zaczęło być stosowane w japońskich odbiornikach telewizyjnych. Zmieniono również wygląd konsoli i kontrolerów, a także umożliwiono ich odłączanie, które w pierwotnej wersji były zamocowane na stałe. Od zastosowanego wyjścia sygnału nowy model jest nazywany "AV Famicom". Istotny wpływ na powstanie "Famicom" miała konkurencyjna względem Atari 2600 konsola ColecoVision. 
Wydanie w Europie i USA.
Konsola zyskała znaczną popularność w Japonii, co skłoniło Nintendo do jej dystrybucji na rynku amerykańskim i europejskim, gdzie znana jest jako Nintendo Entertainment System. Na potrzeby tych rynków oprócz nazwy zmianie uległa obudowa konsoli i system wkładania kartridżów (zwiększono liczbę pinów kartridża z 60 do 72). Dodatkowe piny wykorzystywane były do dodanego w tej konsoli zabezpieczenia uniemożliwiającego uruchomienie nielicencjonowanych gier oraz gier z innego regionu. Pierwszy raz poza Japonią zaprezentowana została w grudniu 1985 roku na targach Consumer Electronics Show w USA. W 1993 roku w Ameryce Północnej i Australii pojawiła się odnowiona wersja konsoli o mniejszej, podobnej do Famicoma AV obudowie. Konsola oznaczona była jako "NES-101". W konsoli zrezygnowano z układu uniemożliwiającego uruchamianie nielicencjonowanych i sprowadzanych gier. Pozbawiona była także złącza AV ale jednocześnie oferowana w niższej cenie. Konsola miała być całkowicie zgodna z poprzednią wersją, jednakże nie działał na niej moduł Game Genie skonstruowany przez firmę Codemasters i sprzedawany przez Galoob Toys, który umożliwiał stosowanie w grach kodów i rozpoczynanie gry w dowolnym momencie.
Popularność.
Sprzedano łącznie ponad 60 mln egzemplarzy konsoli, w tym w samej Japonii ok. 19 mln. Wśród najbardziej znanych tytułów, które ukazały się na Famicom/NES znalazły się Mario Bros oraz Super Mario Bros. Sukces konsoli sprawił, że na świecie powstało wiele jej klonów. W Polsce, a także w innych krajach Europy dużą popularność zdobył klon Famicoma – Pegasus, głównie dzięki swej dostępności na rynkach i targowiskach. Ostatnią grą na NES-a była "Wario's Woods" wydana w 1994 roku. W 1995 roku firma oficjalnie wycofała konsolę ze sprzedaży. Szacuje się, że na całym świecie sprzedano ok. 62 mln egzemplarzy konsoli i ponad 500 mln gier.
Podstawowe dane techniczne.
Procesory i pamięci.
Posiada centralny procesor o architekturze 8-bitowej z rodziny Ricoh RP2A03 o częstotliwości taktowania 1,79 MHz (wersja dla "NTSC") lub "RP2A07" o częstotliwości 1,66 MHz (wersja dla "PAL"), dedykowany procesor graficzny, 2kB pamięci RAM, 2kB dedykowanej pamięci video RAM oraz dodatkową pamięć komputerową wynikającą z obsługi kartridży. Wersje dla Japonii obsługiwały 60-pinowe, natomiast wersja dedykowana rynkom europejskim i amerykańskim obsługiwała 72-pinowe kartridże lub specjalne dyskietki FDS.
Grafika i dźwięk.
Wspiera grafikę w rozdzielczości 256 x 224 px w standardzie "NTSC", rozdzielczości 256 x 240 px w standardzie "PAL". Obsługuje do 64 spritów o rozmiarach 8 x 8 lub 8 x 16 pikseli. Umożliwia generowanie 53 kolorów, w tym 5 odcieni szarości, z czego 25 może być wyświetlanych równocześnie, 4 na sprite'a. Karta dźwiękowa zapewniała wsparcie dla 5-kanałowego dźwięku mono tj. 1 kanał szumów, 1 kanał pcm i 3 dźwiękowe.
Porty i urządzenia wejścia-wyjścia.
Pierwszy model Famicoma posiadał dwa gamepady przymocowane na stałe, gdzie w jednym zamiast przycisków start i select znajdował się mikrofon. W pozostałych modelach gamepady były odłączane i nie posiadały mikrofonu. Poza pierwszym modelem urządzenia te posiadały dwa 7-pinowe gniazda kontrolerów. Wersja dla rynku japońskiego była dodatkowo wyposażona w 15-pinowe męski złącze "Famicon Expansion Port". Famicom posiadał także wyjście AV typu RF, a w wybranych modelach composite video z dźwiękiem mono. Famicom wspierał także wiele dodatkowych akcesoriów, jak pistolet świetlny (Zapper / Video Shooting Series Gun HVC-005), klawiaturę Family BASIC (72 klawisze w japońskim układzie QWERTY), winylową matę Family Fun Fitness z 12 obszarami czułymi na dotyk, rękawicę z wbudowanym kontrolerem Power Glove, robota "Family Computer Robo"t (także "R.O.B") oraz dodatkową pamięć "Famicom Disk System".
Family Computer Disk System.
Po sukcesie Famicoma, dotychczasowe kartridże okazały się niewystarczające, oferowały zbyt małą pojemność, były kosztowne i trudne w produkcji oraz nie posiadały możliwości zapisu gry. By sprostać nowym oczekiwaniom, w roku 1986 Nintendo stworzyło dodatkową pamięć zewnętrzną do Famicoma o nazwie "Famicom Disk System" (FDS). Używała ona magnetycznych dwustronnych dyskietek o pojemności 56 kB na każdą stronę umożliwiając zapisu stanu gry. Rozpowszechnianiu nowego dodatku miał pomóc fakt, że nowe gry miały być wydawane tylko i wyłączne w tym formacie. Jedną z gier, które początkowo pojawiły się tylko na FDS, była "The Legend of Zelda". Kolejnym czynnikiem sprzyjającym FDS była możliwość nagrania nowej gry na dyskietkę, za niższą cenę niż zakup nowego kartridża. FDS jednak nigdy nie opuścił Japonii, ponieważ zanim mógł być wprowadzony do USA lub Europy, technologia tworzenia kartridży została udoskonalona, mogły one przechowywać więcej danych niż dyskietki, były bardziej niezawodne, gry ładowały się szybciej a do zapisu gier wykorzystano inne medium. Rozwój kartridży skłonił Nintendo do powrotu do tego medium także w Japonii.
Klony konsoli Famicom.
Na początku lat 90. rozpoczęto produkcję klonów konsoli, m.in. Pegasusa dostępnego w Polsce. W roku 2003 wygasły patenty związane z konsolą Famicom oraz w 2005 roku z konsolą NES, dzięki czemu klony tych konsoli stały się legalne. Pozwoliło to na powstanie nowych klonów takich jak Hyperkin Retron, AVS i innych, sprzedawanych między innymi na terenie Unii Europejskiej, USA i Japonii. W listopadzie 2016 roku Nintendo wydało konsolę NES Classic Edition, będącą miniaturowym NES-em z preinstalowanymi grami oraz jego japoński odpowiednik – Classic Mini: Family Computer. Sprzedano ponad 1,5 mln egzemplarzy sprzętu.

</doc>
<doc id="112733" url="https://pl.wikipedia.org/wiki?curid=112733" title="Nitryle">
Nitryle

Nitryle – organiczne związki chemiczne zawierające grupę nitrylową, pochodne cyjanowodoru, o wzorze ogólnym R−C≡N.
Acetonitryl i benzonitryl stosowane są jako rozpuszczalniki, a akrylonitryl jako monomer do otrzymywania poliakrylonitrylu.
Nazewnictwo i przykłady.
Nazwy nitryli tworzy się od nazw kwasów karboksylowych zawierających tyle samo atomów węgla co dany nitryl, wliczając w to atom węgla w grupie -C≡N, na przykład:
Można też stosować terminologię traktującą te związki jako pochodne węglowodorów, przykładowo: cyjanek metylu, cyjanek winylu, cyjanek fenylu.

</doc>
<doc id="112734" url="https://pl.wikipedia.org/wiki?curid=112734" title="Rotor Programming">
Rotor Programming

Rotor Programming (w skrócie Rotor) to nazwa kodowa Common Language Infrastructure, części Microsoft .NET. Rotor przeznaczony jest do pracy pod FreeBSD, Microsoft Windows i Mac OS X w zgodności ze standardami ECMA. Dodatkową jego zaletą jest to, że zawiera bardzo dokładną dokumentację i pełny kod źródłowy (ponad 1,3 mln linii) wystarczający, by stworzyć Framework .NET, kompilator C# i inne potrzebne narzędzia programistyczne.

</doc>
<doc id="112735" url="https://pl.wikipedia.org/wiki?curid=112735" title="Biblioteka uruchomieniowa">
Biblioteka uruchomieniowa

Biblioteka uruchomieniowa () – zestaw funkcji wyłączonych z kompilacji kodu programu do biblioteki programistycznej, która jest częścią środowiska uruchomieniowego, wykorzystywana (wołana) w trakcie działania () danego programu komputerowego w konkretnym środowisku uruchomieniowym. Biblioteki te stosuje się w celu standaryzacji, funkcjonalnej powtarzalności i efektywności działania systemu. Można kompilować kody programów bez linkowania do bibliotek uruchomieniowych, lecz wtedy tak skompilowane programy zajmowałyby znacznie więcej pamięci.
Środowisko uruchomieniowe (środowisko wykonawcze) – współpracuje z systemem operacyjnym i różni się w zależności od samego systemu lub języka programowania.
Początkowo środowiska uruchomieniowe (np. dla Fortranu) zapewniały przede wszystkim funkcje matematyczne. Później (np. przy C) poszerzono je o podstawowe zarządzanie pamięcią, umożliwiające dynamiczne jej przydzielanie. Obecnie środowiska języków programowania obiektowego dodatkowo zawierają zaawansowane funkcje do zarządzania pamięcią (np. tzw. garbage collection), często łącząc je ze wspomaganiem obiektów.
Nowsze języki programowania mają znacznie większe środowiska uruchomieniowe, co wiąże się z ich większą funkcjonalnością. Wiele języków programowania zorientowanych obiektowo ma dodatkowo system zwany "dispatcherem" lub "classloaderem". Przykładem może być tu wirtualna maszyna Javy (JVM) interpretująca przenośne programy Javy zapisane w kodzie bajtowym.

</doc>
<doc id="112736" url="https://pl.wikipedia.org/wiki?curid=112736" title="Framework">
Framework

Framework albo platforma programistyczna – szkielet do budowy aplikacji. Definiuje on strukturę aplikacji oraz ogólny mechanizm jej działania, a także dostarcza zestaw komponentów i bibliotek ogólnego przeznaczenia do wykonywania określonych zadań. Programista tworzy aplikację, rozbudowując i dostosowując poszczególne komponenty do wymagań realizowanego projektu, tworząc w ten sposób gotową aplikację.
Frameworki bywają niekiedy błędnie zaliczane do bibliotek programistycznych. Typowe cechy, które każą wyróżniać je jako samodzielną kategorię oprogramowania, to:
Architektura.
Według Pree framework składa się z "zamrożonych" i "gorących punktów". Zimne punkty definiują ogólną architekturę konkretnego typu oprogramowania, tj. zestaw podstawowych komponentów oraz zależności między nimi. Pozostają one niezmienne (zamrożone) we wszystkich aplikacjach zbudowanych w oparciu o konkretny framework. Gorące punkty reprezentują te części, które programista rozszerza, dodając własne cechy specyficzne dla konkretnego projektu.
Zgodnie z zasadą odwrócenia sterowania, to gorące punkty osadzone są we frameworku, a nie na odwrót. Wykorzystywana jest tutaj tzw. „reguła Hollywood”: "nie dzwoń do nas, my zadzwonimy do Ciebie". Klasy i komponenty użytkownika otrzymują sygnały od frameworka, który zarządza wykonywaniem aplikacji.
Zalety i wady.
Zalety:
Wady:
Zastosowania.
Frameworki są stosowane zarówno jako szkielety kompletnych aplikacji, jak i pojedynczych komponentów. Obszary zastosowań frameworków:

</doc>
<doc id="112737" url="https://pl.wikipedia.org/wiki?curid=112737" title="Stachanow">
Stachanow



</doc>
<doc id="112738" url="https://pl.wikipedia.org/wiki?curid=112738" title="Rotor (mechanika)">
Rotor (mechanika)



</doc>
<doc id="112739" url="https://pl.wikipedia.org/wiki?curid=112739" title="Rotor (meteorologia)">
Rotor (meteorologia)

Rotor – w meteorologii jest to obszar silnych zawirowań powietrza powstający po zawietrznej stronie pasma górskiego, dużych budowli lub innych znacznych zmian ukształtowania terenu. Przyczyną powstania rotorów jest utrata laminarnego przepływu powietrza zwane w fizyce turbulencjami.
Rotory są bardzo niebezpieczne dla lotów szybowcowych, lotniarskich i paralotniarskich. Wejście w ich zasięg grozi nagłą utratą nośności, a w konsekwencji poważnym wypadkiem. Stąd lotnik winien stosować się do zasady, że strefa niebezpiecznego przelotu ciągnie się od szczytu na odległość L=k·H·V (2x wys.wzniesienia x prędkość wiatru - patrz rysunek) i 4/3 wysokości wzniesienia.
"L-odległość od szczytu w kierunku wiatru [m]" 
"k-współczynnik bezpieczeństwa wynoszący 2 [s/m]"
"H-wysokość zbocza [m]"
"V-prędkość wiatru [m/s]"
Przykład: wiatr 6 m/s, wzniesienie 300 m → odległość od szczytu=3600 m, do wysokości=400 m (L=2·6·300=3600, h=300·4/3=400)

</doc>
<doc id="112740" url="https://pl.wikipedia.org/wiki?curid=112740" title="Cyjaniany">
Cyjaniany

Cyjaniany – grupa związków chemicznych, soli lub estrów kwasu cyjanowego, zawierające ugrupowanie −O−C≡N, w którym atomem wiążącym jest atom tlenu.
Cyjaniany (sole) zawierają jon , o strukturze . Są tautomerami izocyjanianów zawierających jon . W normalnych warunkach występują jedynie izocyjaniany, które często nazywa się potocznie cyjanianami.
Izomerami cyjanianów i izocyjanianów są pioruniany, zawierające jon .

</doc>
<doc id="112741" url="https://pl.wikipedia.org/wiki?curid=112741" title="Dies irae">
Dies irae

Dies irae (łac. „Dzień gniewu”) – napisana na przełomie XII i XIII wieku rymowana sekwencja.
Opis.
Sekwencja ta została w XIV wieku włączona została do mszału, a od czasu reformy trydenckiej śpiewana jest w liturgii Kościoła rzymskokatolickiego w mszach żałobnych w nadzwyczajnej formie rytu rzymskiego; najczęściej jest to określenie całej sekwencji, a przy ściślejszym podziale – jej początku (drugim fragmentem sekwencji jest wtedy "Tuba mirum"). W zwyczajnej formie rytu rzymskiego została podzielona na trzy części, stanowiące opcjonalne hymny Liturgii godzin (godziny czytań, jutrzni i nieszporów) w ostatnim tygodniu roku liturgicznego, który w tym czasie koncentruje się na paruzji Chrystusa. Autorstwo sekwencji nie zostało jednoznacznie ustalone (wymienia się obecnie około 80 możliwych twórców, zaś popularna i często błędnie podawana hipoteza na temat autorstwa Tomasza z Celano została obalona w 1931 roku przez Iguaneza). Rymowana modlitwa, na której podstawie stworzono tę sekwencję powstała prawdopodobnie na terenie Galii.
W liturgii mariawickiej hymn "Dzień on, dzień gniewu Pańskiego" odmawiany lub śpiewany jest we Mszy żałobnej podczas pogrzebów i w Zaduszki, a także na cmentarzu w czasie procesji w uroczystość Wszystkich Świętych. Wówczas podzielone fragmenty hymnu śpiewane są przy każdej z pięciu stacji procesji na cmentarzu. Ponadto w Kościele Katolickim Mariawitów istnieje zwyczaj odmawiania sekwencji przez wszystkich uczestników liturgii na każdej Mszy żałobnej. 
Forma.
Utwór jest napisany trocheicznym czterostopowcem (ośmiozgłoskowcem), ujętym w strofy trójwersowe oparte na jednym rymie. Zwrotkę tego typu bardzo często nazywa się strofą Dies irae albo strofą hejnałową.
 \new Staff \with {
 \remove Time_signature_engraver
 \relative c' { \set Staff.midiInstrument = #"tuba" \tempo 8 = 90 \set Score.tempoHideNote = ##t
 \cadenzaOn
 f8 e f d e c d d \breathe
 f8 f([ g)] f([ e)] d([ c)] e f e d4. \breathe
 a8 c([ d)] d d([ c)] e f e d4. \bar "||"
 \addlyrics {
 Di -- es i -- rae di -- es il -- la,
 Sol -- vet sae -- clum in fa -- vil -- la:
 Tes -- te Da -- vid cum Si -- byl -- la
»
&lt;/score&gt;
Opracowania muzyczne.
Temat z chorału gregoriańskiego skomponowanego do słów "Dies irae" na potrzeby liturgii był często wykorzystywany przez kompozytorów zwłaszcza w wieku XIX i XX. Najbardziej znane kompozycje nawiązujące do tej melodii to "Symfonia fantastyczna" Berlioza, "Totentanz" Liszta oraz "Rapsodia na temat Paganiniego" Rachmaninowa.
Sam tekst wiersza spotkać można w mszach żałobnych pisanych przez różnych kompozytorów. Najsłynniejsze z takich kompozycji to "Requiem d-moll" Wolfganga Amadeusa Mozarta, "Requiem B-dur" Johanna Michaela Haydna, młodszego brata Josepha, oraz "Requiem" Giuseppe Verdiego.

</doc>
<doc id="112742" url="https://pl.wikipedia.org/wiki?curid=112742" title="Agenturalny Wywiad Operacyjny">
Agenturalny Wywiad Operacyjny

Agenturalny Wywiad Operacyjny (AWO) – ścisle tajna komórka wywiadowcza powstała w latach 60 XX wieku, część struktury Zarządu II Sztabu Generalnego Wojska Polskiego, czyli wywiadu wojskowego PRL. Powołanie AWO zarządził Sztab Generalny WP w 1966, w lipcu 1967 roku powstał Oddział Agenturalnego Wywiadu Operacyjnego (w oparciu o Oddział X).
Celem AWO było "zdobywanie, dla potrzeb dowództw szczebla operacyjnego, przede wszystkim w okresie wojny, wiadomości i materiałów wywiadowczych, dotyczących sił zbrojnych i przygotowań wojennych potencjalnych przeciwników na obszarze przewidywanych działań bojowych wojsk własnych".
Decyzja o powołaniu Agenturalnego Wywiadu Operacyjnego została prawdopodobnie podjęta w Moskwie i zaakceptowana przez kierującego Sztabem Generalnym WP, późniejszego Ministra Obrony Narodowej generała armii Wojciecha Jaruzelskiego. AWO miał działać w czasie „W” bezpośrednio w strukturze wywiadowczej Zjednoczonych Sił Zbrojnych Układu Warszawskiego.
Głównymi zadaniami AWO miało być werbowanie i szkolenie szpiegów oraz rezydentów wywiadu. W czasie pokoju AWO zbierał informacje o siłach zbrojnych przeciwnika w potencjalnym konflikcie, o dowódcach wojskowych oraz związkach operacyjnych i taktycznych państw NATO, a także wojskowych ośrodkach naukowo-badawczych, zakładach przemysłowych itp. Prowadził także pracę werbunkową, dzięki której w krajach zachodnich miała zostać utworzona sieć agenturalna. Podczas wojny AWO miał zająć się agenturalną pracą na tyłach przeciwnika. Mieli też zostać przeszkoleni rezydenci, którzy na wypadek wojny mieli zostać przerzuceni na tyły wroga i tam nadzorować siatkę agentów wywiadu.
Pod koniec lat 70 XX w. i początku 80 XX wieku Oddział XIII Zarządu II SG WP (Agenturalny Wywiad Operacyjny) podlegał Zastępcy Szefa Zarządu II SG WP ds. Operacyjnych.
W latach 1983–1984 Zarząd II SG WP przeszedł wielką reorganizację. AWO został podporządkowany Agenturalnemu Wywiadowi Strategicznemu a ten podlegał pod tzw. Aparat Krajowy Zarządu II Sztabu Generalnego Wojska Polskiego.
Niewiele wiadomo o rzeczywistej działalności AWO, jej istnienie potwierdził gen. broni Czesław Kiszczak – szef wywiadu wojskowego w latach 70 XX wieku. Informacja o istnieniu tej komórki została ujawniona dopiero w trakcje procesu lustracyjnego Józefa Oleksego, któremu Rzecznik Interesu Publicznego zarzucił tajną współpracę z AWO (potwierdzoną przez Sąd Lustracyjny w pierwszej instancji).
AWO należy uznać za odmianę programów typu stay-behind, tworzonych przez służby specjalne państw NATO i Układu Warszawskiego na wypadek wybuchu wojny.
W okresie od 1981 r. do krańca PRL, a również później realizowali zadania głównie poza swoją szkoloną pierwotnie rolą. Byli zadaniowani do spraw gospodarczych. Zajmowali się pozyskiwaniem funduszów dla kierujących służbami specjalnymi i tworzeniem sprzyjających okoliczności politycznych w sprawach gospodarczych na ich rzecz na okres transformacji ustrojowej PRL/RP i okresu gospodarki rynkowej.

</doc>
<doc id="112743" url="https://pl.wikipedia.org/wiki?curid=112743" title="Dudka">
Dudka

Dudka – gwarowa nazwa piszczałki, instrumentu muzycznego z grupy aerofonów, lub stroika pojedynczego, wykonanego z pióra lub trzciny.

</doc>
<doc id="112744" url="https://pl.wikipedia.org/wiki?curid=112744" title="Haggada">
Haggada



</doc>
<doc id="112745" url="https://pl.wikipedia.org/wiki?curid=112745" title="Pierre des Essarts">
Pierre des Essarts

Pierre des Essarts (zm. 1 lipca 1413 w Paryżu) – polityk związany z burgundczykami, a następnie z armaniakami.
Życiorys.
W maju 1408 został prewotem Paryża, zastępując na tym stanowisku Guillaume’a de Tignonville. 7 października 1409 na zlecenie księcia Burgundii Jana bez Trwogi doprowadził do aresztowania Jeana de Montaigu, doradcy króla Francji Karola VI Szalonego, a dziesięć dni później stracenia go za spiskowanie przeciw rodzinie królewskiej. W czasie rewolty cabochiens w 1413 stronnicy Simona Caboche’a odwołali go z urzędu, a następnie doprowadzili do jego egzekucji. 1 lipca 1413 na placu Les Halles Pierre’owi des Essarts ścięto głowę, a jego zwłoki powieszono na publicznej szubienicy w Montfaucon i oddano rodzinie dopiero po trzech latach.

</doc>
<doc id="112746" url="https://pl.wikipedia.org/wiki?curid=112746" title="Julius Axelrod">
Julius Axelrod

Julius Axelrod (ur. 30 maja 1912 w Nowym Jorku, zm. 29 grudnia 2004 w Rockville, Maryland) – farmakolog i biochemik amerykański, laureat Nagrody Nobla z medycyny w 1970 roku.
Axelrod był synem żydowskich imigrantów z Polski. Nie dostał się na planowane studia medyczne, ponieważ każda uczelnia medyczna, w której składał aplikację, odrzucała jego podania. Przez kilka lat pracował jako laborant w miejskim Departamencie Zdrowia i Higieny Psychicznej Nowego Jorku, gdzie wypadek w laboratorium (wybuch butelki amoniaku) poważnie uszkodził mu lewe oko. W tym czasie prowadził badania suplementów witamin dodawanych do żywności.
W 1941 roku ukończył studia wieczorowe na Uniwersytecie Nowojorskim. W 1946 roku "Institute for the Study of Analgesic and Sedative Drugs" wyznaczył Bernarda Brodiego i Juliusa Axelroda do prowadzenia badań, mających wyjaśnić występowanie methemoglobinemii – potencjalnie śmiertelnego stanu chorobowego, wiążącego się z upośledzeniem zdolności hemoglobiny do wiązania i przenoszenia tlenu, u pacjentów zażywających środki przeciwbólowe, niebędących pochodnymi aspiryny. W 1948 roku Brodie i Axelrod powiązali występowanie methemoglobinemii z przyjmowaniem acetanilidu i stwierdzili, że efekt przeciwbólowy tego leku jest związany z działaniem jego metabolitu – paracetamolu. Stali się rzecznikami stosowania paracetamolu, jako leku pozbawionego działań ubocznych charakterystycznych dla acetanilidu.
W latach 1958–1984 kierował sekcją farmakologii w Narodowym Instytucie Zdrowia Psychicznego w Bethesda (Maryland). Był członkiem m.in. Narodowej Akademii Nauk w Waszyngtonie oraz londyńskiego Royal Society.
W 1970 roku otrzymał wspólnie z Ulfem von Eulerem i Bernardem Katzem Nagrodę Nobla w dziedzinie medycyny za odkrycia dotyczące mediatorów synaptycznych, mechanizmów ich uwalniania, gromadzenia i unieczynniania. Badania te umożliwiły zrozumienie wielu problemów dotyczących przekazywania informacji w układzie nerwowym, a w konsekwencji opracowanie nowych metod leczenia w neurologii i psychiatrii. Axelrod zidentyfikował enzym, rozkładający chemiczne przekaźniki sygnałów nerwowych (neurotransmitery) w obrębie układu nerwowego (w sytuacjach, gdy nie są one już dłużej potrzebne). Odkrył także możliwość neutralizacji noradrenaliny przez enzym, metylotransferazę katecholową.
Axelrod ma również znaczący wkład do zrozumienia działania szyszynki i jej roli w regulacji cyklu sen-czuwanie. Wraz z współpracownikami wykazał, że melatonina jest wytwarzana z tryptofanu, podobnie jak serotonina.

</doc>
<doc id="112747" url="https://pl.wikipedia.org/wiki?curid=112747" title="Halacha">
Halacha

Halacha ( „droga, zachowanie”) – w judaizmie autentyczna i autorytatywna wykładnia Prawa Mojżeszowego (Tory), ukazująca jak stosować Prawo do konkretnych sytuacji życiowych. Tą nazwą określa się cały zbiór przykazań religijnych stanowiący jedną z trzech głównych gałęzi żydowskiej ustnej tradycji – dawniej używano do niego liczby mnogiej "halachot" – bądź poszczególną wybraną interpretację lub opinię któregoś z rabinów, uznaną za obowiązującą dla danej praktyki. W Talmudzie można spotkać wyrażenie, że "halachą jest opinia rabina N.", co znaczy, że opinia tego rabina na dany temat jest rozstrzygająca. Halacha jest formą midraszu. Podstawowym zbiorem halachicznych rozstrzygnięć prawnych jest Miszna, istniejąca w formie pisanej od II w. n.e. Znajdujemy je także w Tosefcie – w części zawierającej midrasze halachiczne – oraz w Talmudzie.
Tradycja halachiczna jest w religijnej społeczności judaizmu stale tworzona. Późniejsze kodyfikacje można znaleźć m.in. w Szulchan Aruch i responsach rabinicznych oraz w lokalnych tradycjach.
Halacha dotyczy przepisów kultowo-liturgicznych, pokarmowych dotyczącej koszerności ("kaszrut") i różnych aspektów życia codziennego, obowiązujących Żydów ortodoksyjnych. Tradycyjnie mówi się o 613 przykazaniach ("micwot"), na które składa się 248 nakazów i 365 zakazów.
Judaizm reformowany i judaizm humanistyczny traktują "halachę "jako bardzo ważny element swych tradycji. Jednocześnie jednak poddają ją współczesnej krytyce. Traktują ją raczej jako wskazówkę, a nie ostateczny autorytet. Dotyczy to przepisów koszerności, etyki seksualnej itd.

</doc>
<doc id="112748" url="https://pl.wikipedia.org/wiki?curid=112748" title="Dyskancista">
Dyskancista

Dyskancista ("dyszkancista") – chłopiec śpiewający w chórze kościelnym. Nazwa pochodzi od słowa "dyskant" (dyszkant), oznaczającego górny (często najwyższy) głos w utworach muzyki dawnej. 
Od początku XVII wieku otrzymał nazwę "sopranu" (sopran), a w tradycyjnej muzyce barokowej używano określenia cantus.

</doc>
<doc id="112750" url="https://pl.wikipedia.org/wiki?curid=112750" title="Simon Stevin">
Simon Stevin

Simon Stevin (ur. 1548 w Brugii, zm. w lutym 1620 w Hadze) – flamandzki uczony: matematyk, fizyk i inżynier-wynalazca.
Jako matematyk miał wkład do elementarnej arytmetyki – był pierwszym w Europie autorem systemu ułamków dziesiętnych. W fizyce zajmował się głównie mechaniką klasyczną, której był współtwórcą; obejmując tym mechanikę ośrodków ciągłych – konkretniej hydrostatykę i elastomechanikę. Jako inżynier zajmował się obronnością i transportem.
Życie.
Studiował na uniwersytecie w Lejdzie. W latach 1571–1581 podróżował po Europie po czym osiadł na stałe w Niderlandach. W 1583 roku został wykładowcą na uniwersytecie w Lejdzie. Od 1592 pracował jako inżynier, a potem jako intendent wojskowy i finansowy u Maurycego Orańskiego. W 1600 zorganizował szkołę inżynierską przy Uniwersytecie w Lejdzie, gdzie wykładał matematykę.
Dzieło.
Jego prace dotyczyły fizyki (hydrostatyki, mechaniki), matematyki i nawigacji, a także zagadnień wojskowo-technicznych.
Dzieło Stevina "System dziesiętny" z 1585 ("De Thiende") poświęcone było dziesiętnemu systemowi miar i ułamkom dziesiętnym, które wprowadził w Europie, co uprościło obliczenia zwłaszcza w astronomii. Postulował wprowadzenie systemu dziesiętnego jako powszechnego systemu miar i wag ("L'Arithmetique", 1585).
W dziedzinie mechaniki udowodnił prawo równowagi ciała na skłonie, przy założeniu niemożliwości nieskończonego ruchu, sformułował zasady równowagi trzech sił, które tworzą trójkąt. W pracy "De Beghinselen der Weeghconst" z roku 1586 dowodził także, że perpetuum mobile nie może istnieć. Zajmował się również obliczeniami konstrukcji metalowych.
W 1600 roku zaprojektował i zbudował pierwszy pojazd, który nie był napędzany konno, był to żaglowiec na kołach, czyli żaglowóz przeznaczony dla 26 osób.
Opracował i skonstruował system śluz pozwalających zalewać poldery w razie nieprzyjacielskich najazdów, co umożliwiało skuteczną obronę Holandii. 
Prace jego wydano w: „The principal works of Simon Stevin” v. 1-5, Amsterdam 1955–1956.

</doc>
<doc id="112751" url="https://pl.wikipedia.org/wiki?curid=112751" title="Ella Fitzgerald">
Ella Fitzgerald

Ella Jane Fitzgerald (ur. 25 kwietnia 1917 w Newport News, zm. 15 czerwca 1996 w Beverly Hills) – amerykańska wokalistka jazzowa, zwana „pierwszą damą piosenki” (ang. "First Lady of Song"). Jedna z najwybitniejszych śpiewaczek w historii tego gatunku. Odznaczona Medalem Wolności przez prezydenta George’a Busha.
Życiorys.
W 1934 debiutowała w konkursie piosenki w „Apollo Theater” w nowojorskim Harlemie. Szybko została dostrzeżona jako obiecujący talent i zaangażowana do orkiestry swingowej Chicka Webba. Po jego śmierci objęła kierownictwo zespołu (1939) i zmieniła jego nazwę na Ella Fitzgerald and Her Famous Orchestra.
W 1941 rozpoczęła karierę solową, śpiewając w klubach i salach koncertowych Nowego Jorku. W tym czasie stworzyła wyróżniający się styl śpiewania – scat. Od 1946 odbywała międzynarodowe podróźe koncerstowe z amerykańskim impresario Normanem Granzem i występowała m.in. z Countem Basiem, Dukiem Ellingtonem oraz z grupą All Stars (w ramach Jazz at the Philharmonic). W 1965 wystąpiła w Polsce. Od połowy lat 50. XX wieku z powodzeniem nagrywała utwory George’a Gershwina i Cole Portera
Trzykrotnie wychodziła za mąż. Jej drugim mężem był słynny kontrabasista Ray Brown, z którym adoptowała syna swojej kuzynki. Pod koniec życia straciła wzrok wskutek zaawansowanej cukrzycy, a w 1993 z powodu dalszych powikłań przeszła amputację nóg. Niedługo po ostatniej operacji zmarła w swoim domu w Beverly Hills. Została pochowana na cmentarzu Inglewood Park w Inglewood.

</doc>
<doc id="112752" url="https://pl.wikipedia.org/wiki?curid=112752" title="Bernard Katz">
Bernard Katz

Sir Bernard Katz (ur. 26 marca 1911 w Lipsku, Niemcy, zm. 20 kwietnia 2003 w Londynie, Wielka Brytania) – elektrofizjolog angielski, laureat Nagrody Nobla z medycyny 1970 roku.
Życiorys.
Pochodził z rodziny żydowskich imigrantów pochodzenia rosyjskiego, wychowywał się i kształcił w Niemczech. W 1934 roku ukończył studia medyczne na Uniwersytecie w Lipsku, rok później wraz z rodziną opuścił Niemcy w obliczu narastającego zagrożenia hitlerowskiego. W Londynie w Kolegium Uniwersyteckim współpracował z Archibaldem Vivianem Hillem. W późniejszych latach pracował także z innymi noblistami – po obronie doktoratu w 1938 roku wyjechał do Sydney, gdzie poznał Johna Ecclesa, a po powrocie do Wielkiej Brytanii (po wojnie) w Kolegium Uniwersyteckim w Londynie pracował z Alanem Hodgkinem i Andrew Huxleyem. W czasie wojny służył w RAF jako oficer radiolokacyjny.
W 1941 roku został poddanym (obywatelem) brytyjskim. Od 1952 roku był profesorem University College London, kierował departamentem biofizyki. Został wybrany do Royal Society, a także do Narodowej Akademii Nauk w Waszyngtonie. Od 1978 roku nosił tytuł "professor emeritus". W 1970 roku nadano mu tytuł szlachecki "Sir". Laureat Medalu Copleya.
Publikacje.
Prowadził badania nad rolą acetylocholiny w przekaźnictwie nerwowym. Wykazał, że wydziela się ona w synapsie pod wpływem dochodzącego impulsu; odkrył rolę wapnia jako wyzwalacza acetylocholiny. Za badania nad neuroprzekaźnikami został laureatem Nagrody Nobla w 1970 roku w dziedzinie fizjologii lub medycyny, wraz z Ulfem von Eulerem i Juliusem Axelrodem. Prace trójki uczonych umożliwiły zrozumienie wielu podstawowych zagadnień związanych z przekazywaniem informacji w układzie nerwowym, a także opracowanie nowych metod leczenia w neurologii i psychiatrii.

</doc>
<doc id="112753" url="https://pl.wikipedia.org/wiki?curid=112753" title="Hipostaza">
Hipostaza

Hipostaza – termin wywodzący się od greckiego "hypóstasis" (ὑπόστᾰσις) – "podstawa, czyli to co pod spodem". W filozofii Plotyna jest to byt wyemanowany z Absolutu. Filozofia chrześcijańska przejęła ten termin; oznacza ona tutaj każdą z trzech Osób Trójcy Świętej pojmowaną jako różny od pozostałych podmiotów.
Chrześcijaństwo zachodnie.
W rozumieniu katolickim (w sensie tego słowa używanym przed wielką schizmą z 1054 r.), a także według protestantów, Trójca jest jednym Bogiem, jedną istotą. Ontycznie, a więc jako „byt, substancja”, Trójca jest jednością, jednym Bogiem, nie ma trzech substancji, trzech bogów. Ojciec i Syn i Duch Święty są „współistotni” (por. nicejsko-konstantynopolitańskie wyznanie wiary). Są natomiast oddzielnymi hipostazami, czyli podmiotami, osobami. Ta prawda wykracza poza ziemskie prawa logiki. Jak stwierdził prawosławny teolog Paul Evdokimov za P. Fłorienskim: „prawda o współistotności [Osób Trójcy] odsłania np. śmiercionośny bezruch prawa tożsamości: «A» jest «A», «A» nie jest «nie-A»”.
Pojęcie to zbliżone jest do pojęcia osoby "prosopon", które jednak jest unikane w teologii, gdyż pierwotnie oznaczało maskę i wydawało się opierać na pozorach i czymś fikcyjnym.
Sobór w Chalcedonie usankcjonował w 451 r. termin „hipostaza”, stwierdzając istnienie w Chrystusie jednej jedynej hipostazy-osoby w dwóch naturach (zob. unia hipostatyczna).
Termin ten prowadzi także do zrozumienia tajemnicy Trójcy Świętej pozwalając na odróżnienie jedynej substancji (natury) Boga od trzech hipostaz (osób): Ojca, Syna i Ducha Świętego.
Filozofia.
Hipostaza ma też w filozofii znaczenie:
W opozycji do hipostazy występuje reizm, który zakłada samodzielne istnienie wyłącznie rzeczy.

</doc>
<doc id="112754" url="https://pl.wikipedia.org/wiki?curid=112754" title="Blue Velvet">
Blue Velvet

Blue Velvet – amerykański dramat kryminalny, dreszczowiec neo-noir z 1986 r. w reżyserii Davida Lyncha. Na ekranach kin amerykańskich pojawił się 12 sierpnia tego roku, w Polsce zaś 31 grudnia.
Opis filmu.
W ciepły pogodny dzień, w miasteczku Lumberton, pewien mężczyzna podlewając ogródek dostaje nagle ataku serca. Jego syn odwiedza go w szpitalu, a wracając do domu znajduje ludzkie ucho. Zanosi je detektywowi, a od jego słodkiej córki dowiaduje się, że z tą sprawą wiąże się postać tajemniczej, emocjonalnie wyniszczonej piosenkarki z nocnego klubu. Wiedziony ciekawością mężczyzna rozpoczyna wraz z córką detektywa prywatne śledztwo.
Nagrody i nominacje.
Oscary za rok 1986
Złote Globy 1986

</doc>
<doc id="112755" url="https://pl.wikipedia.org/wiki?curid=112755" title="Chomiąża Szlachecka">
Chomiąża Szlachecka

Chomiąża Szlachecka – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
Historia.
Wzmiankowana już w 1147 roku. Znajduje się w niej klasycystyczno-neogotycki, położony na wzgórzu kościół z 1831 roku, a także dwór, otoczony 6-hektarowym malowniczym parkiem ze stawami i jeziorem.
Współczesność.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 161 mieszkańców. Jest dziesiątą co do wielkości miejscowością gminy Gąsawa. Wieś jest także ośrodkiem wczasowo-rekreacyjnym koło Jeziora Chomiąskiego. Mieści się tutaj m.in. ośrodek rehabilitacyjno-wypoczynkowy Gród Piasta ucharakteryzowany na czasy wczesnośredniowieczne.
Zabytki.
Według rejestru zabytków NID na listę zabytków wpisane są:

</doc>
<doc id="112756" url="https://pl.wikipedia.org/wiki?curid=112756" title="Xen">
Xen

Xen – monitor maszyn wirtualnych (ang. "Hypervisor") wydany na licencji open source, opracowany na Uniwersytecie Cambridge, obecnie rozwijany przez firmę XenSource.
Jego zadaniem jest zarządzenie współpracą maszyn wirtualnych uruchomionych w jego środowisku, w szczególności dbanie o wzajemną separację środowisk wirtualnych z zachowaniem maksymalnej ich wydajności. Atutem i przyczyną popularności Xen jest to, że zajmuje stosunkowo niewiele zasobów sprzętowych.
Obsługa systemów operacyjnych.
Systemy operacyjne działające pod jego kontrolą w trybie tzw. parawirtualizacji muszą zostać odpowiednio zmodyfikowane (przeportowane na specjalną architekturę Xen), dlatego nadaje się do wirtualizacji sprzętu dla systemów z dostępnym kodem źródłowym (głównie FLOSS).
Obecnie obsługuje Linuksa (od serii 2.4), NetBSD, Plan 9 oraz OpenSolaris (reimplementacja na licencji CDDL znana pod nazwą xVM), implementowana jest także obsługa FreeBSD.
Nowe możliwości.
Xen 3.x potrafi nadzorować działanie systemów operacyjnych w wersji wieloprocesorowej (do 32 procesorów) zarówno 32- i 64-bitowych procesorach Intel oraz AMD. Na maszynach 32-bitowych Xen wykorzystuje technikę PAE do adresowania dużej ilości pamięci (możliwe jest też działanie bez PAE na maszynach 32-bitowych, lecz z pewnymi ograniczeniami). Na maszynach 64-bitowych, można wirtualizować zarówno systemy 64-bitowe, jak i 32-bitowe. Xen potrafi wykorzystać sprzętową pomoc przy pracy w trybie pełnej wirtualizacji, na przykład na procesorach Intel wyposażonych w technologię Virtualization Technology (w skrócie VT, nazwa kodowa: Vanderpool), oraz na procesorach AMD z analogiczną technologią (AMD-V, nazwa kodowa: Pacifica), można uruchamiać systemy operacyjne bez modyfikacji i uszczerbku na wydajności.
W przyszłości planowana jest między innymi funkcja współdzielenia szybkiej pamięci bufora procesora między partycjami ("shared buffer cache", XenFS) oraz szybsza komunikacja sieciowa między wirtualnymi maszynami, nawet jeśli będą one migrować.
Wspierane architektury to Intel IA32, AMD64/Intel x86-64, oraz Intel Itanium (IA-64). Rozwijany jest również podprojekt Xen, aby ten działał na architekturze ARM. W przeszłości były również dostępne wersje na architekturę PowerPC, lecz z braku zainteresowania projekt zarzucono (serwery z PowerPC, czyli zwykle IBM, najczęściej posiadają własne mechanizmy wirtualizacji).
Projekty związane.
W ramach Xen rozwija się projekt Xenoserver, którego celem jest stworzenie globalnego grida wirtualnych maszyn pracujących pod kontrolą Xen, przeznaczony do obliczeń rozproszonych.
Inne związane projekty:

</doc>
<doc id="112757" url="https://pl.wikipedia.org/wiki?curid=112757" title="Gąsawa">
Gąsawa

Gąsawa (niem. "Gonsawa," 1939–1945 "Gerlingen") – wieś w Polsce położona w województwie kujawsko-pomorskim, w powiecie żnińskim, w gminie Gąsawa, nad Jeziorem Gąsawskim.
Miejscowość jest siedzibą gminy Gąsawa. 
We wsi znajduje się stadion hokeja na trawie LKS Gąsawa.
Historia.
Pierwsza wzmianka o Gąsawie znajduje się w Złotej Bulli papieża Innocentego II z 1136 roku. W 1227 w czasie zjazdu książąt dzielnicowych 24 listopada doszło do napadu i tzw. zbrodnii gąsawskiej – mordu na ks. krakowskim, Leszku Białym.
W 1388 roku miała miejsce lokacja miasta. Stanowiła prywatne miasto duchowne, własność opata klasztoru kanoników regularnych w Trzemesznie. Pod koniec XVI wieku leżało w powiecie gnieźnieńskim województwa kaliskiego. 
W 1600 roku na czas panującej w Poznaniu epidemii cholery do miasta przeniesiono Kolegium Lubrańskiego – pierwszą humanistyczną szkołę w Polsce. W 1660 roku Gąsawa została ograbiona i zniszczona przez wycofujące się wojska szwedzkie.
Utraciła prawa miejskiej w 1934 roku. W latach 1975–1998 miejscowość administracyjnie należała do województwa bydgoskiego.

</doc>
<doc id="112758" url="https://pl.wikipedia.org/wiki?curid=112758" title="Ulf von Euler">
Ulf von Euler

Ulf Svante von Euler (ur. 7 lutego 1905 w Sztokholmie, zm. 9 marca 1983 tamże) – fizjolog szwedzki, laureat Nagrody Nobla w dziedzinie medycyny w 1970 roku.
Życiorys.
Był synem chemika Hansa von Eulera-Chelpina, profesora Uniwersytetu w Sztokholmie i laureata chemicznej Nagrody Nobla w 1929.
Studiował medycynę w Karolińskim Instytucie Medyczno-Chirurgicznym w Sztokholmie, w 1939 został profesorem tego instytutu. Instytut Karoliński wyłonił komitet noblowski w dziedzinie medycyny, w skład którego Euler wchodził w latach 1953–1960 oraz był sekretarzem w latach 1961–1965. W latach 1965–1975 Euler był prezesem Fundacji im. Nobla. Wchodził w skład wielu towarzystw i organizacji naukowych, m.in. Królewskiej Akademii Nauk w Sztokholmie, Królewskiej Akademii Nauk w Kopenhadze, Niemieckiej Akademii Przyrodników w Halle (Niemcy), Royal Society w Londynie. Był laureatem Nagrody Stouffera, został odznaczony szwedzkim Orderem Gwiazdy Polarnej. W 1979 otrzymał tytuł doktora "honoris causa" Akademii Medycznej w Łodzi.
W 1946 roku rozpoznał noradrenalinę jako przekaźnik impulsów nerwowych (tzw. neurotransmiter). Stwierdził, że gromadzi się ona w zakończeniach nerwów. Za prace nad mediatorami uwalnianymi na zakończeniach nerwowych, mechanizmami ich gromadzenia, uwalniania i unieczynniania został laureatem medycznej Nagrody Nobla w 1970, wspólnie z Amerykaninem Juliusem Axelrodem i Brytyjczykiem Bernardem Katzem. Badania Eulera, Axelroda i Katza przyczyniły się do zrozumienia podstawowych problemów związanych z przekazywaniem informacji w układzie nerwowym oraz umożliwiły opracowanie nowych metod leczniczych w neurologii i psychiatrii.

</doc>
<doc id="112759" url="https://pl.wikipedia.org/wiki?curid=112759" title="Paolo Ruffini">
Paolo Ruffini

Paolo Ruffini (ur. 22 września 1765 w Valentano w państwie papieskim, zm. 10 maja 1822 w Modenie we Włoszech) – włoski lekarz i matematyk. Profesor matematyki i medycyny na Uniwersytecie Modeny oraz rektor tej uczelni.
Ruffini wsławił się wkładem do algebry; m.in. jako pierwszy podał częściowy dowód, że nie istnieją ogólne wzory pierwiastnikowe na pierwiastki wielomianu stopnia wyższego niż cztery (twierdzenie Abela-Ruffiniego).
Życiorys.
W 1783 roku Ruffini wstąpił na uniwersytet w Modenie, gdzie studiował matematykę, medycynę, filozofię i literaturę. Jeszcze jako student, po odejściu wykładowcy do innych zajęć, Ruffini prowadził wykłady z analizy matematycznej. Ostatecznie skończył uniwersytet w 1788 jako absolwent fakultetów filozoficznego, medycznego, chirurgicznego i matematycznego. Jeszcze w tym samym roku objął w Modenie stanowisko nauczyciela podstaw analizy matematycznej, a trzy lata później wyznaczony został na stanowisko profesora Elementów Matematyki. Miał też licencję na uprawianie zawodu lekarza w szpitalu przykatedralnym w Modenie.
Po zajęciu Modeny przez wojska Napoleona i utworzeniu Republiki Cisalpińskiej Ruffini wszedł w skład jej rady. Jednak już w 1798 wrócił na krótko do pracy naukowej na uniwersytecie w Modenie. Zobowiązany do złożenia przysięgi na wierność Republice, odmówił z pobudek religijnych, w wyniku czego pozbawiono go stanowiska i zakazano nauczania.
Pozbawiony uciążliwych obowiązków, Ruffini więcej czasu poświęcał medycynie i własnym badaniom matematycznym, a w szczególności próbie dowodu, że równanie algebraiczne stopnia piątego w postaci ogólnej nie daje się rozwiązać.
Problem ten był badany już od około 300 lat, gdy del Ferro, Tartaglia, Cardano i Ferrari podali wzory na rozwiązanie równań stopni 3 i 4. W tym czasie zajmowali się nim matematycy tej miary co Bézout, Euler i Lagrange, prawdopodobnie jednak to Ruffini wpadł na pomysł, że wzory takie nie istnieją.
Ruffiniemu udało się rozwiązać problem dzięki wykorzystaniu teorii grup permutacji, stworzonej przez Lagrange’a. Ruffini wprowadził do niej nowe pojęcia: rząd elementu grupy, łączność działania, rozkład permutacji na cykle. Podał pięć różnych dowodów twierdzenia, zwanego dziś twierdzeniem Abela-Ruffiniego. Mimo że zawierają one drobne luki, z dzisiejszego punktu widzenia są wystarczająco ścisłe, by przyznać Ruffiniemu palmę pierwszeństwa w rozwiązaniu problemu.
Ruffini opublikował swe wyniki w książce, której egzemplarz wysłał w 1801 roku Lagrange’owi, lecz nie otrzymał żadnej odpowiedzi. Również ponowna próba kontaktu z Lagrangem podjęta w roku 1802 pozostała bez echa. Nie zniechęcony tym Ruffini opublikował rok później kolejny dowód swojego twierdzenia, ale i ten przeszedł niezauważony w środowisku matematycznym. Reakcja ta może dziwić, jednak niektórzy historycy matematyki przypuszczają, że było to spowodowane z jednej strony niedowierzaniem, że amator (trzeba pamiętać, że Ruffini w tym czasie nie był już zawodowym matematykiem) może dokonać czegoś, nad czym bezskutecznie pracowały największe umysły epoki, z drugiej zaś zwykłą zawiścią.
Ruffini zwrócił się nawet o ocenę swych wyników do matematyków paryskich, jednak ani Legendre ani ponownie Lagrange nie uznali ich za warte uwagi.
Ruffini, podobnie jak później Galois, wyprzedził epokę, w której przyszło mu żyć.
Bardziej pozytywnie oceniło rezultaty Ruffiniego brytyjskie Royal Society, a także Cauchy, który na rok przed śmiercią Ruffiniego napisał do niego, że wysoko ceni sobie jego prace. Cauchy rozwinął również metody Ruffiniego w teorii grup – i jest to jedyny rzeczywisty wkład jaki można przypisać Ruffiniemu w rozwój matematyki.
Mimo zawodu jakiego doświadczył, Ruffini nadal zajmował się obiema dyscyplinami, w jakich zdobył wykształcenie, medycyną i matematyką. Po upadku Napoleona został rektorem uniwersytetu w Modenie i wykładowcą matematyki stosowanej oraz medycyny praktycznej.
W roku 1817 podczas epidemii tyfusu zachorował i choć udało mu się wydobrzeć, nie odzyskał już pierwotnych sił. W roku 1819 zrezygnował z katedry medycyny, nadal jednak pracował naukowo i rok później opublikował pracę naukową o tyfusie.

</doc>
<doc id="112760" url="https://pl.wikipedia.org/wiki?curid=112760" title="Humanae vitae">
Humanae vitae

Humanae vitae − encyklika papieża Pawła VI o zasadach moralnych w dziedzinie przekazywania życia ludzkiego, wydana 25 lipca 1968.
Treść.
Podzielona została na trzy części:
Dokument stwierdza zdecydowanie, że "każdy akt małżeński musi być otwarty na przekazywanie życia" (nr 11), choć dopuszcza naturalną regulację poczęć (nr 16), podczas gdy zabronione zostało jakiekolwiek działanie o charakterze antykoncepcyjnym i wczesnoporonnym (tak więc każda ze sztucznych metod zapobiegania ciąży – nr 14).
W drugiej części dokumentu papież powtórzył naukę Soboru Watykańskiego II na temat miłości małżonków i odpowiedzialnej prokreacji, nierozerwalności małżeństwa oraz jednoczącej i prokreacyjnej rangi aktu małżeńskiego.
Geneza.
Bardzo ważną rolę w powstaniu encykliki odegrał ówczesny arcybiskup metropolita krakowski Karol Wojtyła, który tę tematykę poruszył wcześniej w swojej książce pt. "Miłość i odpowiedzialność". Wojtyła na prośbę Pawła VI utworzył w Krakowie specjalną komisję, która miała przygotować materiały do encykliki. Członek tej komisji ksiądz Andrzej Bardecki wspominał później: "Wspólnie w szeregu spotkań, przygotowaliśmy materiały, które kardynał Wojtyła przekazał Pawłowi VI. Kiedy porównywałem potem encyklikę "Humanae vitae" z naszymi materiałami, stwierdziłem, że co najmniej 60 procent materiałów krakowskich weszło do encykliki".
Recepcja.
Encyklika wywołała falę głosów krytycznych, które do dziś nie milkną. Skłoniło to wiele episkopatów do szerszego i głębszego upowszechnienia idei "Humanae vitae" wśród wiernych.
Jednym z teologów moralnych sprzeciwiających się ideom zawartym w encyklice jest Charles Curran.
W 50. rocznicę wydania encykliki "Humanae vitae" papież Franciszek potwierdził aktualność zawartego w niej nauczania. Papież przytoczył zwłaszcza punkty 10-14 encykliki, a więc te, które ukazują normy etyczne stosunku seksualnego małżonków (por. "Amoris Laetitia" 82 oraz 222).

</doc>
<doc id="112762" url="https://pl.wikipedia.org/wiki?curid=112762" title="Operacja Glemp">
Operacja Glemp

Operacja: Glemp – satyryczna polska darmowa gra przygodowa, autorstwa Jacka Jędrzejczaka, osadzona w fikcyjnych realiach w 1996 roku. Wzbudziła wiele kontrowersji w mediach swoim zdecydowanie antyklerykalnym poczuciem humoru.
Rozgrywka.
Miejscem akcji jest Kuria – tajna siedziba "mafii zwanej Episkopatem", czas akcji – kilka godzin z dnia 1 listopada 1996 roku.
W roku 1996 "Polską rządzi czarna mafia kierowana przez Episkopat na czele z Ojcem Chrzestnym działającym pod pseudonimem Glemp". Wszystkie instytucje państwowe znajdują się pod kontrolą ZChN ("Związek Chorych z Nienawiści" według scenariusza gry), a specjalne bojówki polują na innowierców, którzy prowadzą działalność partyzancką przeciwko obecnej władzy. Główny bohater jest właśnie agentem takiej partyzantki. Jego zadaniem w grze jest wydostanie się z ponurego więzienia w podziemiach Kurii (przypominającego czasy Świętej Inkwizycji), zamordowanie kilku istotnych dla kleru osób (prałat Henryk Jankowski, prymas Józef Glemp i były prezydent RP Lech Wałęsa), kradzież zagrabionych pieniędzy i akcji oraz wysadzenie Kurii w powietrze – a następnie bezpieczne wydostanie się z niej mercedesem księdza prymasa.
Kontrowersje.
W wyniku publikacji o grze w Gazecie Wyborczej autor został pozwany, wybuchł skandal, utrudniano również rozprowadzanie.
Gra została stworzona w 1996 roku i początkowo przeszła bez echa, zapewne z powodu niskiego jak na swoje czasy poziomu technicznego. Dopiero pod koniec sierpnia 1999 roku wzbudziła liczne kontrowersje i protesty w ogólnopolskich mediach, dzięki czemu zdobyła nagle ogromną popularność. Kontrowersje wynikały z faktu iż gra prezentowała zdecydowanie antyklerykalne poczucie humoru oraz przedstawiała polski Kościół katolicki w zdecydowanie negatywnym świetle – mroczna i ponura Kuria jako siedziba wszechobecnej rozpusty i represyjnego reżimu "czarnego robactwa". Oburzał również fakt, że w grze wystawione na cel zamachowca bądź ośmieszone zostały prawdziwe postacie polskiego życia publicznego (Henryk Jankowski, Józef Glemp, Lech Wałęsa, Ryszard Czarnecki). „Operacja Glemp” została usunięta wskutek protestów z jednego z polskich serwerów, ale wkrótce potem ponownie została umieszczona na jednym z amerykańskich.

</doc>
<doc id="112763" url="https://pl.wikipedia.org/wiki?curid=112763" title="Poziom eluwialny">
Poziom eluwialny

Poziom eluwialny, poziom wymywania, poziom bielicowania – poziom glebowy o symbolu Ees, charakterystyczny dla gleb bielicowych, glejobielicowych, glejobielic i bielic. Ma zabarwienie jasnoszare do jasnobrunatnego, co wynika z barwy ziaren kwarcu. Powstaje w wyniku wymycia żelaza, próchnicy i związków zasadowych. Wysycenie kationami zasadowymi jest bardzo małe, rzędu kilku procent, a pH wynosi ok. 3–4. Proces bielicowania zachodzi pod wpływem kwasów fulwowych i huminowych, powstałych z rozkładu próchnicy (najsilniejszy wpływ ma igliwie sosny i świerka). 
Poziom bielicowania może pojawić się również w innych glebach, na skutek wprowadzenia sosny lub świerka na gleby rdzawe i brunatne. Powstają wówczas gleby brunatne bielicowane ("Albi-Dystric Cambisols") i rdzawe bielicowane ("Albic Arenosols").

</doc>
<doc id="112764" url="https://pl.wikipedia.org/wiki?curid=112764" title="Hans von Euler-Chelpin">
Hans von Euler-Chelpin

Hans Karl August Simon von Euler-Chelpin (ur. 15 lutego 1873 w Augsburgu, zm. 6 listopada 1964 w Sztokholmie) – szwedzki chemik organik, biochemik, pochodzenia niemieckiego, laureat Nagrody Nobla z chemii w 1929 roku.
Był synem oficera wojsk Królestwa Bawarii, większość dzieciństwa spędził w Wasserburgu am Inn. Uczęszczał do szkół w Monachium, Würzburgu i Ulm, następnie, w latach 1891–1893 studiował malarstwo w Akademii Sztuk Pięknych w Monachium pod kierunkiem Ludwiga Schmida-Reutte oraz Franza von Lenbacha. Chęć głębszego zrozumienia kolorów skłoniła go do podjęcia studiów naukowych.
W latach 1893–1895 studiował chemię na Uniwersytecie Humboldtów w Berlinie. Jego wykładowcą chemii był m.in. Hermann Emil Fischer, a fizyki Emil Warburg i Max Planck. W latach 1896–1897 pracował pod kierownictwem Walthera Nernsta na Uniwersytecie w Getyndze, a w 1897 roku został asystentem Svante Arrheniusa w Królewskim Instytucie Technicznym w Sztokholmie. W 1900 roku przeniósł się na Uniwersytet w Sztokholmie. W latach 1906–1941 był tam profesorem chemii ogólnej i organicznej, a od 1929 roku kierował nowo utworzonym Instytutem Biochemii przy tej uczelni.
Prowadził badania nad enzymami, witaminami i fermentacją cukrów. Wyjaśnił udział enzymów w fermentacji cukrów, za co został uhonorowany Nagrodą Nobla w 1929 roku, wspólnie z uczonym brytyjskim sir Arthurem Hardenem.
Jego syn Ulf von Euler (1905-1983) otrzymał medyczną Nagrodę Nobla w 1970 roku.

</doc>
<doc id="112765" url="https://pl.wikipedia.org/wiki?curid=112765" title="MS Iryda">
MS Iryda

MS Iryda – jeden z bliźniaczych masowców zbudowanych dla PŻM w stoczni Mitsui w Chiba (Japonia) w latach 1999-2000; obecnie pływa pod banderą cypryjską.
Do tej serii statków należą również:

</doc>
<doc id="112766" url="https://pl.wikipedia.org/wiki?curid=112766" title="MS Irma">
MS Irma

MS Irma – jeden z bliźniaczych masowców zbudowanych dla PŻM w stoczni Mitsui w Chiba (Japonia) w latach 1999-2000. Statek pływa pod banderą cypryjską.
Matką chrzestną statku jest Zofia Komołowska.
Podstawowe dane jednostki:
Do tej serii statków należą również:

</doc>
<doc id="112767" url="https://pl.wikipedia.org/wiki?curid=112767" title="MS Isa">
MS Isa

MS Isa – jeden z serii masowców motorowych typu seawaymax zbudowanych dla PŻM w stoczni Mitsui w Chiba (Japonia) w latach 1999-2000; obecnie pływa pod banderą cypryjską, która zaliczana jest do tanich bander.
Dane techniczne.
Podstawowe dane jednostki:

</doc>
<doc id="112768" url="https://pl.wikipedia.org/wiki?curid=112768" title="MS Isolda">
MS Isolda

MS Isolda – jeden z bliźniaczych masowców zbudowanych dla PŻM w stoczni Mitsui w Chiba (Japonia) w latach 1999-2000; obecnie pływa pod banderą cypryjską.
Do tej serii statków należą również:

</doc>
<doc id="112769" url="https://pl.wikipedia.org/wiki?curid=112769" title="Hans Karl August Simon von Euler-Chelpin">
Hans Karl August Simon von Euler-Chelpin



</doc>
<doc id="112770" url="https://pl.wikipedia.org/wiki?curid=112770" title="MS Isadora">
MS Isadora

MS Isadora – jeden z bliźniaczych masowców zbudowanych dla PŻM w stoczni Mitsui w Chiba (Japonia) w latach 1999-2000. Został odebrany ze stoczni w Japonii przez kpt. Zbigniewa Księżopolskiego. Obecnie pływa pod banderą cypryjską.
Dane techniczne.
Podstawowe dane jednostki:
Inne statki z serii.
Do tej serii statków należą również:

</doc>
<doc id="112771" url="https://pl.wikipedia.org/wiki?curid=112771" title="Prawo ziemskie (filozofia)">
Prawo ziemskie (filozofia)

Prawo ziemskie – ogół praw ustanowionych przez ludzi (czyli prawo stanowione) i obejmujących działaniem tylko życie doczesne.
Termin ten jest używany najczęściej w zestawieniu z prawem boskim (zwanym często prawem naturalnym), które obowiązuje każdego i zawsze. Konflikt między tymi dwoma prawami był często przyczyną sporów między władzą (np. królem, cesarzem) a kapłanami. Jest to też częsty temat dramatu starożytnego (np. "Antygona").

</doc>
<doc id="112772" url="https://pl.wikipedia.org/wiki?curid=112772" title="Landseer">
Landseer

Landseer – rasa psa zaliczana do grupy molosów w typie górskim, wyhodowana w Kanadzie z nowofundlanda, uznawana przez część organizacji kynologicznych za jego biało-czarną odmianę, a przez Międzynarodową Federację Kynologiczną uznana za odrębną rasę – w klasyfikacji FCI określona nazwą "Landseer (Continental-European type – E.C.T.)". Zwierzęta z tej rasy są dobrze przystosowane do pływania. Cechuje je pasja do wody. 
Nazwa rasy pochodzi od nazwiska malarza Edwina Henry'ego Landseera, który malował obrazy z wizerunkami psów tej rasy.
Rys historyczny.
Geneza tej rasy sięga XVIII wieku, kiedy to rybacy baskijscy i portugalscy przywozili swoje psy na Nową Fundlandię. Z mieszania się tych psów z miejscowymi rasami powstała nieistniejąca współcześnie rasa o nazwie "St. John's dog", prawdopodobnie bezpośredni przodek nowofundlanda i landseera. 
Nowofundland był początkowo hodowany w odmianie jednobarwnej i w łaciatej. Z tej drugiej wyselekcjonowano wyższego i lżejszego landseera o biało-czarnym umaszczeniu, delikatniejszym włosie oraz bardziej graniastej i prostej głowie. 
Do Europy landseery zostały przywiezione przez rybaków z Francji i Anglii. Rasa została spopularyzowana przez Anglików, którzy ustanowili wzorzec rasy i u których rasa cieszyła się dużym uznaniem za wierność i ciętość.
Popularności dodał jej Sir Edwin Landseer, który malował portrety landseerów, m.in. obraz zatytułowany "„A Distinguished Member of the Humane Society”" ("Godny członek ludzkiej społeczności") z 1838 roku – rozpowszechniony w tysiącach reprodukcji. 
Zalety landseerów – zwłaszcza ich skłonność do obrony słabszych, głównie dzieci – były opisywane przez wielu poetów, m.in. przez lorda Byrona.
Wygląd.
Budowa.
Landseer sprawia wrażenie dużego, silnego, harmonijnie zbudowanego psa. Jest wyższy i lżejszy niż nowofundland. Dotyczy to szczególnie samców. Głowa bardzo masywna. Długość kufy równa jej szerokości. Szyja jest gruba i muskularna. Ogon silny, obficie owłosiony, w spoczynku noszony nisko, na końcu lekko zakrzywiony. Łapy duże. Palce są połączone błoną pławną sięgającą prawie do ich końców.
Użytkowość.
Landseery są wodołazami, wybitnymi pływakami – cechuje je pasja do wody. W wodzie cechuje je niezwykła siła i wytrzymałość, są także wyjątkowo szybkie. Początkowo pomagały rybakom, pełniły też rolę psa-towarzysza. Współcześnie są wykorzystywane głównie w ratownictwie wodnym (podobnie jak nowofundland), także jako pies stróżujący i towarzyszący.
Landseery uratowały wielu ludzi od utonięcia.
Oczekiwana długość życia wynosi około 11 lat.
Klasyfikacja FCI.
W 1959 roku Międzynarodowa Federacja Kynologiczna (FCI) uznała landseera za odrębną rasę psa. W 1960 roku zatwierdzono jej wzorzec.
W klasyfikacji FCI została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Landseery nie podlegają próbom pracy.

</doc>
<doc id="112773" url="https://pl.wikipedia.org/wiki?curid=112773" title="Sołtys (gra komputerowa)">
Sołtys (gra komputerowa)

Sołtys to polska przygodowa gra komputerowa wydana w 1995 roku przez firmę LK Avalon. 
Głównym bohaterem jest sołtys Poraża, który w poszukiwaniu zbiegłego narzeczonego swojej brzydkiej córki musi rozwiązać kilkanaście zagadek. Gra obfituje w przaśne i wiejskie poczucie humoru, co więcej – aby rozwiązać część problemów, przyda się znajomość popularnych niegdyś w południowo-wschodniej części Polski dowcipów o Porażu. W opisach miejsce akcji gry (Poraż) bywa często mylone z Wąchockiem. Obie miejscowości były tematem podobnych żartów.

</doc>
<doc id="112774" url="https://pl.wikipedia.org/wiki?curid=112774" title="8 kobiet">
8 kobiet

8 kobiet (fr. "8 Femmes") – francuski film kryminalny z elementami musicalu, który powstał na podstawie sztuki Roberta Thomasa pod tym samym tytułem. Na ekranach kin zadebiutował w 2002.
Fabuła.
Akcja filmu toczy się zimą tuż przed świętami Bożego Narodzenia w latach 50. w dużej, wiejskiej posiadłości. Pan domu, bogaty przemysłowiec Marcel, zostaje znaleziony w sypialni ze sztyletem wbitym w klatkę piersiową. O zabójstwo podejrzane są powiązane z nim kobiety, które przebywają w domu: żona Gaby, siostra Pierrette, teściowa Mamy, szwagierka Augustine, córki: Suzon i Catherine oraz dwie służące: Louise i Chanel. Każda ma motyw, by zabić, ale i alibi. Wszystkie wzajemnie się oskarżają, nie ufając sobie nawzajem. Próba wskazania mordercy prowadzi do ujawnienia sekretów i prawdziwej natury każdej z kobiet. Wychodzi na jaw, że Gaby nigdy nie kochała męża, Augustine podkochiwała się w szwagrze, Mamy odmówiła zięciowi wsparcia finansowego, Louise miała romans z panem domu, Suzon jest w ciąży, a Pierrette była skonfliktowana z bratem i miała ukryty romans z Chanel.
Na koniec wychodzi na jaw, że Marcel upozorował własną śmierć, w czym pomogła mu Catherine. Poznawszy prawdziwe oblicza bliskich sobie kobiet, pan domu popełnia samobójstwo.
Każda z kobiet śpiewa w filmie jedną ze znanych francuskich piosenek we własnej aranżacji.
Obsada.
Spis sporządzono na podstawie materiału źródłowego.
Produkcja.
Reżyserem i głównym scenarzystą "8 kobiet" został François Ozon, któremu w tworzeniu scenariusza pomagała Marina de Van. Główną inspiracją do nakręcenia filmu była sztuka teatralna Roberta Thomasa z 1961 o tym samym tytule. Twórcy inspirowali się także amerykańskimi melodramatami i musicalami z lat 50. oraz twórczością reżyserów, takich jak Rainer Werner Fassbinder, Luis Buñuel, George Cukor i François Truffaut.
Zdjęcia do filmu rozpoczęto w marcu 2001, zrealizowała je Jeanne Lapoirie. Za montaż odpowiadał Laurence Bawedin. Kierownikiem produkcji przy "8 kobietach" był Arnaud de Moléron, film wyprodukowali Olivier Delbosc i Marc Missonnier. Muzykę do filmu skomponował Krishna Levy, za scenografię odpowiadał – Arnaud de Moleron, a za kostiumy – Pascaline Chavanne.
Odbiór.
Film do października 2002 wyświetlono ponad 2 mln widzów w Europie, Stanach Zjednoczonych i Kanadzie.
Nagrody.
W 2002 film został wyselekcjonowany jako francuski kandydat do Oscara dla najlepszego filmu nieanglojęzycznego, ale ostatecznie nie uzyskał nominacji.

</doc>
<doc id="112776" url="https://pl.wikipedia.org/wiki?curid=112776" title="MS Warta">
MS Warta

MS Warta – jeden z czterech bliźniaczych masowców typu Handy-size, zbudowanych dla PŻM (obecnie Polsteam) w Stoczni Szczecińskiej w latach 1992-1993 („Warta” w 1992); obecnie pływa pod banderą Bahama jako „Wartanes”. Trzeci statek pod tą nazwą pod polską banderą.

</doc>
<doc id="112778" url="https://pl.wikipedia.org/wiki?curid=112778" title="Basista">
Basista

Basista – popularnie muzyk, instrumentalista, który gra na instrumencie basowym, takim jak gitara basowa, kontrabas, basetla, rzadziej dętym (np. tuba, suzafon). Czasem terminem tym określa się wokalistę śpiewającego basem, choć w tym przypadku prawidłowym nazewnictwem jest właśnie bas. W znaczeniu popkulturowym basista to najczęściej członek zespołu muzycznego. Wraz z perkusistą i instrumentalistą, który realizuje wypełnienie harmoniczne (np. pianistą lub gitarzystą niebasowym) tworzy sekcję rytmiczną.
Nazwa basista jest używana w języku potocznym. W przypadku muzyków grających na gitarze basowej formalnie używa się pojęcia gitarzysta basowy, natomiast osoby grające na kontrabasie to kontrabasiści. Kontrabas jest standardowym instrumentem basisty w muzyce poważnej i w jazzie. Od lat pięćdziesiątych XX wieku pojawiła się w muzyce gitara basowa elektryczna, która stała się standardowym instrumentem basisty w rock and rollu, jazz-rocku i w heavy metalu.

</doc>
<doc id="112780" url="https://pl.wikipedia.org/wiki?curid=112780" title="Wyspy Bahama">
Wyspy Bahama



</doc>
<doc id="112781" url="https://pl.wikipedia.org/wiki?curid=112781" title="Bahama">
Bahama



</doc>
<doc id="112783" url="https://pl.wikipedia.org/wiki?curid=112783" title="Arthur Harden">
Arthur Harden

Arthur Harden (ur. 12 października 1865 w Manchesterze, zm. 17 czerwca 1940 w Bourne End) – biochemik angielski, laureat Nagrody Nobla z chemii w roku 1929.
Studiował na University of Manchester (BS 1885), a następnie Uniwersytecie w Erlangen. W latach 1888–1897 wykładał na University of Manchester (1888-1897)
i University of London (jako profesor biochemii). W latach 1907–1930 kierował wydziałem biochemicznym Instytutu Jennera, później przemianowanego na "Lister Institute Chemist", z którym był związany od roku 1897. Był współwydawcą „The Biochemical Journal” (1913-1938).
W ramach pracy naukowej początkowo zajmował się wpływem światła na mieszaninę chloru z dwutlenkiem węgla. Prowadził badania związków pośrednich i procesów fermentacji alkoholowej. Wspólnie z W. Youngiem wyizolował heksozodifosforan (fruktozo-1,6-bisfosforan). Zajmował się także atomistyczną teorią materii.
Jest autorem książek:
W roku 1909 został przyjęty w poczet członków londyńskiego Royal Society. Nagrodą Nobla w dziedzinie chemii został wyróżniony w roku 1929, wraz ze Szwedem Hansem von Eulerem-Chelpinem, za zbadanie fermentacji cukrów i enzymów fermentacyjnych. Poza Nagrodą Nobla otrzymał m.in. Davy Medal (1935) i Order Imperium Brytyjskiego (KBE z tytułem sir, 1926). Jego imię nosi Lunar Crater Harden (5.5°N 143.5°E, średnica 15 km). 

</doc>
<doc id="112784" url="https://pl.wikipedia.org/wiki?curid=112784" title="Kadzidło">
Kadzidło

Kadzidło (arab. لبٌان, "lubbān", hebr. "ketoret", gr. "libanos", "thymiana", łac. "tus", "incensum") – substancje zapachowe uwalniane podczas spalania, pochodzenia naturalnego stosowane w rytuałach religijnych, medytacji, w kosmetyce, kuchni i medycynie.
W rejonie Morza Śródziemnego kadzidło (tutaj zwane olibanum) powstawało z substancji żywicznej otrzymywanej z przedstawicieli rodzaju kadzidla (kadzidłowiec) ("Boswellia sacra, Boswellia serrata") z dodatkiem innych gatunków aromatycznych roślin z rodziny osoczynowatych ("Burseracerae"). Gatunki, z których uzyskuje się surowiec, to niskie drzewa i krzewy występujące na terenie Afryki i Bliskiego Wschodu. Uszkodzenie kory powoduje sączenie żywicy, która po zaschnięciu jest zbierana. Wyschnięta żywica przypomina kawałki rozdrobnionego bursztynu. W czasach przed Imperium Rzymskim cena kadzidła była wyższa niż cena złota. Od starożytności kadzidło jest substancją używaną do celów kultu. Podczas spalania w kadzielnicy wydziela przyjemny zapach. Odświeżający, cytrusowy aromat olibanum sprawia, że od tysiącleci jest używany w rytuałach oczyszczających i w medytacji. Poza zasięgiem roślin z rodzaju kadzidla stosowane są kadzidełka wytwarzane z innych substancji zapachowych.
Religia.
W starożytnej Grecji używano kadzidła w celach kultowych, prawdopodobnie od VII w. p.n.e. W Rzymie od III w. odgrywało dużą rolę w kulcie prywatnym i publicznym oraz w kulcie cesarza.
Kadzidło ma szerokie zastosowanie w wielu religiach i dzisiaj:
W judaizmie kadzidło jest wyrazem czci oddawanej Bogu przez naród i używane było tylko do celów sakralnych; użycie w innych celach było zakazane. Ołtarz kadzielny w świątyni jerozolimskiej stał na miejscu świętym, a kadzidło mógł zapalić tylko kapłan. Wierzono, że dym kadzidła osłania go przed porażeniem spowodowanym bliską obecnością Boga. Codziennie w świątyni spalano około 0,9 kg importowanego z innych krajów kadzidła.
Starotestamentowy obraz wznoszącej się ku górze woni kadzidła jest symbolem modlitwy: „Niech moja modlitwa będzie stale przed Tobą jak kadzidło; wzniesienie rąk moich jak ofiara wieczorna” (Ps 141,2). Symbol ten jest on obecny również w liturgii chrześcijańskiej (Ap ,4). Kadzidła używa się dla podniesienia uroczystego nastroju niektórych nabożeństw, a także dla okazania czci osobom lub świętym przedmiotom (w katolicyzmie i prawosławiu), okadza się więc hostie, ołtarz, relikwie, osoby, zwłoki podczas pogrzebu. Szczególnie często kadzidła używają liturgie wschodnie.
Według Ewangelii Mateusza kadzidło było jednym z trzech darów Mędrców ze Wschodu przyniesionych narodzonemu Chrystusowi.
Skutki zdrowotne.
W wyniku spalania wschodnich kadzidełek powstają szkodliwe dla zdrowia substancje kancerogenne, np. benzen i węglowodory poliaromatyczne. Intensywne stosowanie kadzidełek wiąże się ze zwiększoną zachorowalnością na nowotwory.
Kadzidło wytwarzane z żywic kadzidłowców działa leczniczo, zawiera bowiem seskwiterpeny zwiększające utlenowanie mózgowia, co bardzo korzystnie wpływa na pracę podwzgórza, a tym samym gospodarkę hormonalną, stany emocjonalne, procesy uczenia się i zwiększa odporność organizmu.

</doc>
<doc id="112786" url="https://pl.wikipedia.org/wiki?curid=112786" title="Kwatery Hitlera">
Kwatery Hitlera



</doc>
<doc id="112787" url="https://pl.wikipedia.org/wiki?curid=112787" title="Adam Glapiński">
Adam Glapiński

Adam Glapiński (ur. 9 kwietnia 1950 w Warszawie) – polski ekonomista, polityk i nauczyciel akademicki, profesor nauk ekonomicznych.
Współzałożyciel Porozumienia Centrum, wiceprzewodniczący PC w latach 1991–1993. W 1991 minister gospodarki przestrzennej i budownictwa w rządzie Jana Krzysztofa Bieleckiego, w latach 1991–1992 minister współpracy gospodarczej z zagranicą w rządzie Jana Olszewskiego, poseł na Sejm I kadencji (1991–1993), senator IV kadencji (1997–2001), członek Rady Polityki Pieniężnej w kadencji 2010–2016. W 2016 członek Zarządu Narodowego Banku Polskiego, następnie od tegoż roku prezes NBP.
Życiorys.
Ukończył Liceum im. Stefana Batorego w Warszawie (1968), a następnie studia na Wydziale Ekonomiczno-Społecznym Szkoły Głównej Planowania i Statystyki w Warszawie (1972). W tym samym roku odbył staż w Banque de France w Paryżu. Doktoryzował się, a w 2004 habilitował się w Szkole Głównej Handlowej w Warszawie. W 2013 prezydent Bronisław Komorowski nadał mu tytuł profesora nauk ekonomicznych. Specjalizuje się w historii myśli ekonomicznej.
Od 1974 związany zawodowo z macierzystą uczelnią (która w 1991 wróciła do nazwy Szkoła Główna Handlowa) jako nauczyciel akademicki, doszedł do stanowiska profesora nadzwyczajnego. Objął na SGH stanowisko profesorskie oraz funkcję kierownika Zakładu Ekonomii Politycznej i Historii Myśli Ekonomicznej w Kolegium Zarządzania i Finansów SGH. Był także wykładowcą Polskiej Akademii Nauk (1978–1983), Inter-University Centre of Postgraduate Studies w Dubrowniku (1986–1989), University of Colorado at Boulder (1993–1998), United States Business and Industrial Council na University of Missouri i na University of Kansas (1996), Institut Superieur de Gestion (1994–2005) i Wyższej Szkoły Ekonomii i Prawa im. prof. Edwarda Lipińskiego w Kielcach (2004–2007). W 1988 otrzymał stypendium Société historique et littéraire polonaise w Paryżu.
W latach 80. działał w podziemnej „Solidarności”, w stanie wojennym był współprzewodniczącym podziemnej „Solidarności” w SGPiS. W 1989 był jednym z założycieli Oddziału Warszawskiego Stowarzyszenia Centrum Demokratyczne. W tym samym roku został członkiem warszawskiego Komitetu Obywatelskiego. W 1990 był współzałożycielem Porozumienia Centrum i warszawskiego oddziału Kongresu Liberalno-Demokratycznego (KLD). Pełnił funkcję wiceprzewodniczącego PC w latach 1991–1993. W 1991 zajmował stanowisko ministra budownictwa i gospodarki przestrzennej w rządzie Jana Krzysztofa Bieleckiego. W 1991 z listy POC jako kandydat Porozumienia Centrum został wybrany na posła I kadencji. W rządzie Jana Olszewskiego pełnił funkcję ministra współpracy gospodarczej z zagranicą (1991–1992). W 1997 z ramienia Ruchu Odbudowy Polski uzyskał mandat senatora IV kadencji w województwie tarnowskim. Podczas kadencji odszedł z ROP, przystępując do Zjednoczenia Chrześcijańsko-Narodowego i Klubu Senatorskiego AWS. W Senacie był wiceprzewodniczącym Komisji Gospodarki Narodowej. Wchodził w skład Parlamentarnej Komisji Wspólnej Rzeczypospolitej Polskiej i Unii Europejskiej. W wyborach w 2001 nie ubiegał się o reelekcję.
Powoływany na przewodniczącego rad nadzorczych Banku Rozwoju Eksportu (1992), Nowego Przewoźnika (2007) oraz KGHM Polska Miedź (2007). W latach 2007–2008 był prezesem zarządu i dyrektorem generalnym Polkomtela. W latach 1993–2001 kierował Instytutem Wolności Ekonomicznej i Politycznej. Był członkiem kapituły nagrody „Teraz Polska” (kadencje 2006–2009 i 2009–2012).
5 lutego 2009 został jednym z dwóch (obok Ryszarda Bugaja) doradców ekonomicznych prezydenta RP Lecha Kaczyńskiego (pełnił tę funkcję do 15 lutego 2010). 16 lutego 2010 prezydent Lech Kaczyński ogłosił swoją decyzję o powołaniu go w skład Rady Polityki Pieniężnej na sześcioletnią kadencję.
29 lutego 2016 prezydent Andrzej Duda na wniosek prezesa NBP Marka Belki powołał go na członka Zarządu Narodowego Banku Polskiego. Adam Glapiński pełnił tę funkcję do 9 czerwca 2016. Wcześniej w maju 2016 prezydent zgłosił jego kandydaturę na stanowisko prezesa polskiego banku centralnego. 10 czerwca 2016 Sejm VIII kadencji wybrał go na tę funkcję. 21 czerwca 2016 – po zaprzysiężeniu przed Sejmem – Adam Glapiński objął urząd prezesa NBP. W styczniu 2022 prezydent Andrzej Duda złożył do Sejmu wniosek o powołanie go na drugą kadencję. 12 maja 2022 Sejm IX kadencji wybrał go na ten urząd; 22 czerwca 2022 Adam Glapiński złożył ślubowanie, obejmując stanowisko prezesa NBP na kolejną kadencję.
Życie prywatne.
Zawarł związek małżeński z Katarzyną Glapińską.
Odznaczenia, wyróżnienia i oceny.
W 2016 otrzymał odznakę honorową „Za zasługi dla bankowości Rzeczypospolitej Polskiej”.
W 2020 znalazł się na 6. pozycji rankingu 200 najbardziej wpływowych ludzi w polskiej gospodarce, stworzonego przez RMF FM oraz portale Money.pl i 300Gospodarka.
W 2021 został laureatem nagrody „Byki i Niedźwiedzie", przyznanej przez redakcję dziennika „Parkiet”. Wyróżnienie zostało przyznane za działania podejmowane przez Adama Glapińskiego jako prezesa NBP w 2020 w okresie pandemii COVID-19; decyzję o jego przyznaniu redakcja uzasadniała następująco:
W 2021 roku otrzymał nagrodę specjalną „Bankowego Menedżera Roku 2020” przyznaną przez „Gazetę Bankową”, a wraz z NBP został wyróżniony nagrodą „Best Central Bank Governance Europe 2021” przyznaną przez magazyn biznesowy „Capital Finance International”. Otrzymał także nagrodę główną „Polski Kompas 2021” przyznawaną przez Gazetę Bankową wspólnie z portalem wGospodarce, Nagrodę Gospodarczą Prezydenta RP oraz Nagrodę Specjalną w ramach Nagrody Gospodarczej Województwa Małopolskiego.
Anglojęzyczny magazyn „Global Finance” w rankingu prezesów banków centralnych w 2020, 2021 i 2022 przyznawał mu notę C (w skali od A do F) i w 2021 roku była to najgorsza ocena w Europie, w 2021 jedynie Turcja otrzymała ocenę D, w 2022 oceny D otrzymały Turcja i Białoruś. 
W 2022 otrzymał nagrodę za wybitne zarządzanie Narodowym Bankiem Polskim, przyznaną przez grupę Polska Press podczas gali „Giganci Polska Press 2022”, zorganizowanej pod honorowym patronatem Kancelarii Prezesa Rady Ministrów. Jak wskazują Bankier.pl i Gazeta.pl nagrody przyznawane są przez grupę medialną kontrolowaną poprzez Orlen zarządzany przez Daniela Obajtka a Wirtualna Polska precyzuje, że są to nagrody, „"które politycy rządowi dostali od koncernu medialnego, będącego w rękach rządu"”.
W marcu 2023 roku Adam Glapiński, pełniąc stanowisko prezesa NBP odebrał nagrodę Central Banking’s Currency Manager Award. Laureatami wówczas zostały Narodowy Bank Polski oraz Narodowy Bank Ukrainy za współpracę w zarządzaniu pieniądzem. Jako uzasadnienie kapituła wskazała zdecydowaną i szybką reakcję w obliczu rosyjskiej agresji na Ukrainę.
Ocena społeczna.
66 proc. Polaków źle ocenia walkę Glapińskiego jako prezesa NBP i RPP z inflacją w Polsce według sondażu przeprowadzonego w 2022 roku przez SW Research dla gazety Rzeczpospolita natomiast badanie poparcia dla Adama Glapińskiego na drugą kadencję prezesa NBP wskazywało na ponad połowę ankietowanych przeciwnych. Złe oceny od połowy badanych uzyskał także w sondażu prowadzonego przez United Surveys dla Wirutalnej Polski w tym samym roku. 
Złe oceny pracy wystawiają także znani ekonomiści: Hanna Gronkiewicz-Waltz – prezes NBP w latach 1992-2000 oraz dr Sławomir Dudek, główny ekonomista Forum Obywatelskiego Rozwoju; Magazyn stwierdził w 2021, że Polska ma najgorszego prezesa banku centralnego w Europie zrównując w ocenie z jego odpowiednikami w Białorusi i Ukrainie. W tym samym roku znalazł się na 1. miejscu rankingu „Dziennika Gazety Prawnej” za 2020 rok: 50 najbardziej wpływowych osób w polskiej gospodarce.
W styczniu 2023 otrzymał tytuł "Dzbana Roku 2022" w internetowym konkursie zorganizowanym przez tygodnik NIE i popularny blog "Make Life Harder". Za jego kandydaturą oddano 300 000 głosów. 

</doc>
<doc id="112789" url="https://pl.wikipedia.org/wiki?curid=112789" title="Stanisław Pagaczewski">
Stanisław Pagaczewski

Stanisław Pagaczewski (ur. 9 lipca 1916 w Krakowie, zm. 7 czerwca 1984 tamże) – polski prozaik, poeta, reportażysta, autor książek dla dzieci oraz przewodników krajoznawczych. Twórca serii poświęconej przygodom Baltazara Gąbki, należącej do klasyki literatury dziecięcej.
Życiorys.
Był uczniem gimnazjum im. Henryka Sienkiewicza w Krakowie. Debiutował w 1933 na łamach krakowskiego dziennika „Czas” wierszem pt. „Wschód słońca”. Maturę zdał w 1934 i rozpoczął studia z zakresu polonistyki (także okresowo historii sztuki) na Uniwersytecie Jagiellońskim. Magisterium uzyskał po wybuchu II wojny światowej, na tajnym UJ.
W czasie wojny prowadził tajne nauczanie w Ciężkowicach, gdzie osiedlili się jego rodzice, wyjechawszy z Krakowa w obawie przed represjami. W 1943 zagrożony represjami gestapo przebywał w powiecie miechowskim. Do Krakowa powrócił w 1944.
W 1947 był członkiem redakcji „Dziennika Polskiego” i tygodnika „Sport i Wczasy”. Od 1948 do 1950 pełnił funkcję sekretarza odpowiedzialnego miesięcznika „Życie Nauki”, a w 1950 także kwartalnika „Ochrona Zabytków”. Od 1947 był działaczem turystycznym, przewodnikiem Polskiego Towarzystwa Krajoznawczego (późniejszy PTTK). W 1949 ukazały się jego pierwsze publikacje książkowe – przewodniki krajoznawcze pt. "Dolina Dunajca od Pienin po Jezioro Rożnowskie i Czchów" oraz "Przez Mogilany i Obidową do Zakopanego", wydane przez Wydawnictwo Biura Turystyki Ministerstwa Komunikacji. Wielokrotnie wędrował szlakami Beskidów i Gorców.
W latach 1954–1956 był kierownikiem działu reportażu „Tygodnika Powszechnego” (w okresie „zawieszenia” redakcji Jerzego Turowicza, kiedy to z powodu odmowy publikacji nekrologu Józefa Stalina, w latach 1953–1956 pismo ukazywało się pod egidą PAX-u).
Od 1956 poświęcił się całkowicie pracy literackiej i zrezygnował z etatu w redakcjach. Swoje publikacje – głównie reportaże i utwory dla dzieci i młodzieży, publikował w czasopismach: „Płomyczek” (1949-1980), „Wieści” (1957, 1959, 1963, 1965–1968), „Kierunki. Tygodnik społeczno-kulturalny katolików” (1959–1962), „Życie Literackie” (1970–1974). W latach 1963–1966 był autorem 44 odcinków programu „Piękno Polski Południowej”, nadawanego przez Telewizję Polską. Współpracował też z Polskim Radiem w Krakowie, gdzie nadawano jego reportaże i słuchowiska (m.in.: „Diabelski kamień” (1966), „Córka marynarza” (1968), „Gospoda pod Upiorkiem” (1970)). W latach 60. i 70. XX w. często podróżował po Europie, Afryce Północnej i Bliskim Wschodzie.
W 1966 ukazała się pierwsza książka z cyklu przygód profesora Baltazara Gąbki pt. "Porwanie Baltazara Gąbki". Ze względu na oryginalność, poczucie humoru oraz umiejętne wykorzystanie tradycyjnych motywów (książę Krak, Smok Wawelski) zdobyła popularność wśród młodych czytelników. W efekcie, w latach 1969–1970 powstał trzynastoodcinkowy serial animowany "Porwanie Baltazara Gąbki", ciepło przyjęty przez telewidzów. Sukces książki i opartego na niej filmu skłonił autora do napisania dalszego ciągu przygód profesora Gąbki. Powstały kolejne powieści: "Misja profesora Gąbki" (1975; na jej podstawie, w latach 1978–1980 również trzynastoodcinkowy serial animowany "Wyprawa profesora Gąbki") oraz "Gąbka i latające talerze" (1979). Do cyklu i jego bohaterów nawiązuje też ostatnia książka Pagaczewskiego – "Przygoda na Rodos" (1982).
Członek Związku Literatów Polskich (1959–1984; w latach 1972–1975 członek zarządu Oddziału Krakowskiego, od 1975 do 1978 przewodniczący Komisji Rewizyjnej tegoż oddziału), oraz Polskiego PEN Clubu (1970–1984). Od 1974 członek Stronnictwa Demokratycznego (był tam współzałożycielem Klubu Pisarzy SD im. Bolesława Prusa).
Stanisław Pagaczewski zmarł 7 czerwca 1984 w Krakowie. Został pochowany na Cmentarzu Rakowickim w Krakowie.
Życie prywatne.
Był synem Juliana Pagaczewskiego (1874–1940), historyka sztuki i profesora Uniwersytetu Jagiellońskiego oraz Adolfiny z domu Till; bratem Janusza Pagaczewskiego (1906–1975) – sejsmologa, popularyzatora astronomii.
Mieszkał w Krakowie, w dzielnicy Krowodrza, przy ul. Edmunda Biernackiego 9, w kamienicy wybudowanej przez swego teścia, Piotra Olszowskiego. Przebywając w Ciężkowicach poznał swą późniejszą żonę, farmaceutkę Janinę Olszowską (ur. 15 marca 1915 w miejscowości Velké Meziříčí pod Brnem), z którą ożenił się w 1941. Mieli dwie córki: Annę i Ewę oraz syna, Tomasza. Żona zmarła 16 grudnia 1981, kilka dni po wprowadzeniu stanu wojennego.

</doc>
<doc id="112793" url="https://pl.wikipedia.org/wiki?curid=112793" title="Diablo II">
Diablo II

Diablo II – kontynuacja gry typu RPG-hack and slash "Diablo", wyprodukowana przez Blizzard North i wydana przez Blizzard Entertainment 29 czerwca 2000 roku. Polskim dystrybutorem jest CDProjekt. W 2012 roku została uznana przez tygodnik Time za jedną z najlepszych gier, jakie kiedykolwiek stworzono. W 2015 roku gra zajęła pierwsze miejsce na liście 25 najlepszych gier hack and slash według serwisu Gry-Online. W 2021 roku podczas konwentu online BlizzConline ogłoszono prace nad remasterem gry o nazwie , w której wprowadzono nowy silnik graficzny 3D oraz masę dodatkowych usprawnień, które mają przyciągnąć nowych graczy do kultowej produkcji.
"Diablo II" – podstawowa wersja gry.
Fabuła.
Zło przetrwało. Tytułowy przeciwnik Pan Grozy powrócił i ponownie stawiamy czoła jemu i jego sługom. Akcja gry toczy się w nieodległej przyszłości po wydarzeniach z pierwszej części "Diablo". Bohater rozpoczyna swoją przygodę w obozowisku Łotrzyc w prowincji Entsteig, gdzie od razu dowiaduje się o mocach zła jakie nawiedziły świat Sanktuarium. Bohater po wcześniejszym uratowaniu Deckarda Caina (jedno z zadań w grze) musi zmierzyć się z jeszcze potężniejszym Diablo, który opanował ciało swojego pogromcy, w Tristram. Diablo jako Mroczny Wędrowiec opuszcza Tristram, zabierając ze sobą po drodze Mariusa. Następnie udaje się przez przełęcz i próbuje uwolnić swoich braci: Baala, uwięzionego w ciele maga Tal-Rashy i Mefisto, który jest uwięziony w podziemiach świątynnej części Kurast. Zadaniem gracza jest zabicie Diablo i jego braci.
Postacie w grze.
Gracz ma do wyboru pięć klas postaci, gdzie każda różni się swoimi umiejętnościami atrybutami, oraz ogólną taktyką walki. Gracz ma możliwość rozwoju swojej postaci co najmniej w dwóch kierunkach, dzięki trzem zestawom umiejętności jakie posiada każdy bohater.
Dodatek "Diablo II: Lord of Destruction".
"Diablo II: Lord of Destruction" to dodatek do gry "Diablo II", wydany przez Blizzard Entertainment w 2001. Jest kontynuacją misji bohatera, który wcześnie pokonał Mefista i Diablo. Bohater trafia do Harrogath, by tam stawić czoła ostatniemu demonowi z Mrocznej Trójcy – Baalowi. W tym dodatku dochodzą dwie klasy postaci. Druid zamieniający się w wilkołaka i niedźwiedziołaka, używa magii ognia i lodu oraz przywołuje istoty. Druga postać to zabójczyni. Używa pułapek i dyscyplin cienia.
Remaster Diablo II Resurrected.
 to odnowiona wersja gry z całkowicie nowym silnikiem graficznym 3D i innymi dodatkowymi usprawnieniami. Gra została ogłoszona podczas konwentu BlizzCon 2021, a jej premiera planowana jest na dzień 23 września 2021 roku. Gracze będą mogli zagrać w rozdzielczości 4K w 60 klatkach na sekundę, przenosić progres bohaterów z PC na konsole i na odwrót, jak i uruchamiać stare zapisy gry w zremasterowanej wersji.
Gra sieciowa – Battle.net.
Battle.net składa się z globalnej społeczności tysięcy ludzi łączących się z sześcioma podstawowymi krainami, dwoma w USA: East i West, jedną w Europie i trzema w Azji. Każda kraina złożona jest z wielu serwerów i udostępnia dwa sposoby podłączenia: zamkniętą krainę, w której wszystkie dane postaci są zapisywane na serwerach Battle.net utrudniając w ten sposób oszukiwanie, oraz otwartą krainę gdzie można grać postaciami off-line (gra jednoosobowa, LAN, TCP/IP). Ogólnie na otwartej krainie jest znacznie więcej oszustw z powodu jej natury – postacie są zapisywane na twardych dyskach graczy.
Sekretny Krowi Poziom.
Sekretny Krowi Poziom (ang. Secret Cow Level) powstał w wyniku legendy, jaka krążyła w Internecie na temat pierwszej części "Diablo". Plotka ta powstała z powodu umieszczenia w wiosce Tristram, w której toczy się akcja pierwszej części gry bez żadnego powodu stada krów i głosiła, że po kliknięciu na krowy odpowiednią liczbę razy, można otworzyć portal prowadzący do specjalnego, tajnego poziomu. Aby uciąć plotki na temat Krowiego Poziomu, Blizzard umieścił w grze "StarCraft" kod brzmiący „There Is No Cow Level”.
Ostatecznie Sekretny Krowi Poziom wprowadzono w "Diablo II". Można się do niego dostać po zabiciu Diablo lub Baala, a wypełniony jest potworami nazywanymi Piekielnymi Krowami.

</doc>
<doc id="112796" url="https://pl.wikipedia.org/wiki?curid=112796" title="Parafia Matki Bożej Bolesnej w Mysłowicach">
Parafia Matki Bożej Bolesnej w Mysłowicach

Parafia Matki Bożej Bolesnej – rzymskokatolicka parafia znajdująca się w Mysłowicach, w dzielnicy Brzęczkowice. Parafia należy do dekanatu mysłowickiego w archidiecezji katowickiej.
Historia.
Myśl o stworzeniu parafii Brzęczkowice-Słupna (na granicy dwóch ówczesnych gmin, obecnie dzielnic Mysłowic), którego centralnym ośrodkiem jest Kościół Matki Bożej Bolesnej w Mysłowicach, zrodziła się w latach 30. Mogła jednak być urzeczywistniona dopiero wtedy, gdy mysłowicki proboszcz ks. dr Teofil Bromboszcz został pierwszym sufraganem diecezji katowickiej. Do realizacji swej idei wyznaczył ks. Jana Króla, powołanego na stanowisko wikariusza mysłowickiego, przed którym postawił zadanie organizacji nowej parafii. Ośrodkiem jej stał się tymczasowy kościół, urządzony w adaptowanym budynku restauracji w Słupnej. 
We wrześniu 1939 r. dotychczasowy proboszcz ks. Jan Król opuścił parafię – zmusiła go do tego groźba aresztowania przez okupanta. Nowym rządcą parafii został ks. Franciszek Maroń. Przystąpił do budowy nowego kościoła. Wyznaczył miejsce pod budowę. Nieprzypadkowo stało się nim brzęczkowickie wzgórze, leżące na pograniczu dwu społeczności – słupeckiej i brzęczkowickiej. Przyszły kościół miał być ogniwem spajającym mieszkańców obu dzielnic.
W czasie okupacji Niemcy skonfiskowali materiały budowlane, zakazali zbierania kolekt na nowy kościół i szykanowali budowniczego kościoła. Po zakończeniu okupacji pojawiły się nowe trudności – głównie natury administracyjnej i finansowej. Mimo tych trudności 1 sierpnia 1945 r. dokonano poświęcenia miejsca pod budowę nowego kościoła. 10 kwietnia 1949 r. w murach nowego kościoła rozpoczęto odprawianie nabożeństw.
Pod naciskiem władz cywilnych w 1952 r. z parafii został odwołany proboszcz, a wszelkie prace budowlane zostały wstrzymane. W czasie tzw. odwilży październikowej ksiądz Franciszek Maroń powrócił do swojej parafii. Budowę kościoła dokończył w 1964 r., w kilka lat później to jest w 1969 r. przeszedł na emeryturę. Zmarł 31 stycznia 1984 r. 
Kościół.
Architektoniczny projekt brzęczkowickiego kościoła stworzył Henryk Gambiec z Ligoty (obecnie dzielnica Katowic). Kościół posiada nawę z dwoma podcieniami i centralnie podwyższonym prezbiterium. Beczkowe sklepienie pokryte jest mozaiką, wywołującą wrażenie firmamentu. Chrystus Ukrzyżowany i Matka Boska Bolesna stojąca pod krzyżem, dwie ogromne figury w końcu głównej nawy, jakby oczekiwały wszystkich potrzebujących, cierpiących i chorych. Droga krzyżowa z podpisami ks. dra J. Gawora, zmuszającymi do refleksji, przyciąga uwagę swą ekspresją, sugestywnością. Dużą część życia spędził w brzęczkowickiej świątyni uczeń Ksawerego Dunikowskiego – Henryk Burzec. Jest on autorem i wykonawcą całości wnętrza kościoła. Z jednym tylko wyjątkiem – chrzcielnicy, wykonanej przez Georga Schneidera w Monachium. 
W okresie, gdy proboszczem był ks. Franciszek Balion (od 1987 r.) pokryto dach kościoła, wstawiono nowe okna, odrestaurowano organy. W 1988 r. do kościoła w Brzęczkowicach pielgrzymowali kapłani diecezji katowickiej, czcząc w ten sposób 40-lecie śmierci ks. kardynała Augusta Hlonda. 
W 1991 r. do parafii przybył nowy proboszcz – ks. Bernard Halemba. Wkrótce rozpoczęto renowację wnętrza kościoła, którą nadzorował artysta W. Prandzioch z Bytomia. Podziemia kościoła – Oratorium św. Wojciecha, stały się miejscem, gdzie swoje talenty rozwijają młodzi aktorzy, muzycy, dziennikarze, czy nawet sportowcy. Obecnie znajduje się tam Muzeum Misyjne.

</doc>
<doc id="112797" url="https://pl.wikipedia.org/wiki?curid=112797" title="ISA">
ISA



</doc>
<doc id="112798" url="https://pl.wikipedia.org/wiki?curid=112798" title="Irma">
Irma



</doc>
<doc id="112799" url="https://pl.wikipedia.org/wiki?curid=112799" title="Nida">
Nida

Miejscowości:
4 cieki wodne w Polsce:
Zobacz też:

</doc>
<doc id="112800" url="https://pl.wikipedia.org/wiki?curid=112800" title="Droga sądowa">
Droga sądowa

Droga sądowa – jedna z pozytywnych przesłanek procesowych (czyli okoliczności umożliwiających rozpoznanie sprawy przez sąd) w postępowaniu cywilnym. Jej istotą jest właściwość sądu do rozpoznania danego rodzaju spraw, wynikająca z przepisów o postępowaniu cywilnym. 
Co do zasady droga sądowa przysługuje we wszystkich sprawach cywilnych – tak stanowi art. 2 § 1 Kodeksu postępowania cywilnego. Niedopuszczalność drogi sądowej zachodzi tylko wyjątkowo – gdy przewidują to wyraźnie przepisy szczególne (art. 2 § 3 tego Kodeksu). Najszerszy krąg tych wyjątków zakreślają przepisy regulujące roszczenia o charakterze cywilnoprawnym związane ze służbą w formacjach mundurowych – Policji, Służbie Więziennej, Straży Granicznej itp. oraz związane z nieruchomościami należącymi do państwowych jednostek organizacyjnych. 
Niedopuszczalność drogi sądowej może być czasowa lub trwała. Czasowa niedopuszczalność drogi sądowej ma miejsce, gdy przepis procedury cywilnej wymaga, by przed wszczęciem postępowania przed sądem została wyczerpana droga innej procedury. Czasowa niedopuszczalność drogi sądowej występuje w sprawach o rozgraniczenie nieruchomości, które przed fazą sądową muszą przejść fazę administracyjną, w sprawach o uchylenie uchwały organu spółdzielni, które muszą przejść fazę odwoławczego postępowania wewnątrzspółdzielczego i w sprawach z zakresu prawa przewozowego, które muszą wyczerpać drogę reklamacji. Natomiast trwała niedopuszczalność drogi sądowej oznacza, że sprawa danego rodzaju w ogóle nie może być rozpoznana przez sąd. 
Pozew lub wniosek wszczynający postępowanie w sprawie, dla której droga sądowa jest niedopuszczalna, nie może zostać rozpoznany przez sąd, wobec czego podlega odrzuceniu (art. 199 § 1 pkt 1 Kodeksu postępowania cywilnego). Jeżeli sąd omyłkowo rozpozna taką sprawę, to postępowanie takie jest dotknięte nieważnością (art. 379 pkt 1 tego Kodeksu), która w przypadku zaskarżenia orzeczenia kończącego takie postępowanie bezwarunkowo spowoduje jego uchylenie (art. 378 § 1 tego Kodeksu). Jednak orzeczenie zapadłe w postępowaniu dotkniętym nieważnością nie jest samo z siebie nieważne – przeciwnie, wywiera skutki prawne i podlega wykonaniu tak samo, jak każde inne orzeczenie.
Jeżeli do rozpoznania sprawy właściwy jest inny organ, sąd nie odrzuci takiego pozwu, lecz przekaże go właściwemu organowi. Jeśli organ ten uznał się wcześniej za niewłaściwy, sąd rozpozna sprawę (art. 464 § 1 Kodeksu postępowania cywilnego).

</doc>
<doc id="112802" url="https://pl.wikipedia.org/wiki?curid=112802" title="Jacopo Tintoretto">
Jacopo Tintoretto

Jacopo Tintoretto (właściwie Jacopo Robusti vel Jacopo Comin, ur. 29 września 1518 w Wenecji, zm. 31 maja 1594 tamże) – włoski malarz i rysownik okresu manieryzmu, jeden z głównych przedstawicieli szkoły weneckiej XVI wieku.
Życiorys.
Był synem farbiarza tkanin, stąd jego przydomek "Il Tintoretto" ().
Przez całe życie związany był z rodzinną Wenecją.
Kształcił się w kręgu Bonifacia Veronesego, Parisa Bordona i Andrea Schiavone. Inspirowany dziełami Tycjana, Michał Anioła i Parmigianina.
Malował historie biblijne, żywoty świętych, przedstawienia mitologiczne, historyczne i alegoryczne oraz liczne portrety. Wykształcił styl pełen dynamiki i dramatycznej ekspresji. W kompozycjach religijnych stosował niezwykłe efekty świetlne, układy diagonalne i skróty perspektywiczne.
Tworzył cykle monumentalnych obrazów dekoracyjnych o tematyce głównie religijnej na zlecenie weneckich bractw religijnych i instytucji kościelnych, m.in.: dla Scuola di San Marco (1548–1566), Scuola Grande di San Rocco (56 płócien w latach 1564–1567, 1575–1581, 1583–1587) i Pałacu Dożów (1562–1587). Pracował też na zlecenie dworów w Pradze (ok. 1577–1578), Mantui (1578–1580) oraz Escorialu (1583 i 1587).
Zmarł podczas epidemii dżumy, po 2 tygodniach wysokiej gorączki, w wieku 75 lat. Pochowany został w swoim kościele parafialnym Madonna dell’Orto, w kaplicy po prawej stronie ołtarza głównego. Tam spoczywają też jego dzieci Domenico i Marietta. Dla tego kościoła namalował kilka obrazów, m.in. 2 monumentalne płótna: "Sąd Ostateczny" i "Adoracja złotego cielca".
Jego dzieci: Marietta (1556–1590), Domenico (1562–1635) i Marco (1561–1637) również byli malarzami.
W znacznym stopniu pod wpływem Tintoretta ukształtował się jako artysta El Greco.

</doc>
<doc id="112805" url="https://pl.wikipedia.org/wiki?curid=112805" title="Portable.NET">
Portable.NET

DotGNU Portable.NET to implementacja Common Language Infrastructure w ramach projektu DotGNU, służąca tworzeniu i uruchamianiu aplikacji stworzonych w technologii .NET z zastosowaniem języków C lub C#. Zawiera kompilator cscc, bibliotekę klas System.Windows.Forms oraz środowisko uruchomieniowe ilrun.
DotGNU Portable.NET przeznaczony jest przede wszystkim dla systemu operacyjnego GNU/Linux, ale istnieją także wersje dla systemów Microsoft Windows, NetBSD, FreeBSD, Solaris i OS X. Obsługiwane architektury to x86, PowerPC, ARM, Sparc, s390, Alpha, IA-64 oraz PARISC.

</doc>
<doc id="112806" url="https://pl.wikipedia.org/wiki?curid=112806" title="Frank szwajcarski">
Frank szwajcarski

Frank szwajcarski – waluta Szwajcarii i Liechtensteinu, oznaczenie według ISO 4217: CHF (z łac. "Confœderatio Helvetica Franc"). Jeden frank szwajcarski dzieli się na 100 centymów (według nazewnictwa francuskiego – fr. "centimes") lub 100 rappenów (określanych tak w części niemieckojęzycznej – niem. "Rappen"). Jest jedną z podstawowych walut wymienialnych świata, obok euro, dolara, jena i funta.
Frank szwajcarski został wprowadzony na terenie Konfederacji Szwajcarskiej w 1850 i zastąpił szereg lokalnych walut, które wprowadzili Francuzi w okresie wojen napoleońskich i Konfederacji Helweckiej. Frank szwajcarski w chwili wprowadzenia był równy 1 Frankowi francuskiemu.
Do roku 1967 monety o nominałach ½, 1, 2 i 5 franków były wykonane ze srebra; od roku 1968 zaprzestano bicia srebrnych monet obiegowych. Banknoty występują w nominałach 10, 20, 50, 100, 200 i 1000 franków.
Od kwietnia 2016 do 2019 Szwajcarski Bank Narodowy stopniowo wprowadza do obiegu nowe banknoty utrzymujące wysokie standardy bezpieczeństwa i trudne do sfałszowania. Autorką projektu dziewiątej serii banknotów jest Manuela Pfrunder. Banknoty z poprzedniej serii pozostają ważne do odwołania.

</doc>
<doc id="112808" url="https://pl.wikipedia.org/wiki?curid=112808" title="Kazimierz Grzegorz Kędzierski">
Kazimierz Grzegorz Kędzierski

Kazimierz Grzegorz Kędzierski (ur. 1750 r. w Częstochowie, syn Fabiana) - częstochowski malarz. 
W prezbiterium kościoła pod wezwaniem świętej Barbary i świętego Andrzeja Apostoła w Częstochowie znajdują się jego cztery obrazy przedstawiające sceny z legendy życia świętej Barbary. Każdy opatrzony jest kartuszem z łacińską inskrypcją. Obrazy zostały namalowane w ostatniej ćwierci XVIII wieku. W 1892 roku zostały przemalowane, a w 1904 odnawiane przez Jana Nepomucena Grota. Dwa dalsze obrazy Kędzierskiego znajdują się prawdopodobnie w Muzeum Narodowym w Krakowie. Córka artysty, Barbara Tekla Kędzierska również była malarką.

</doc>
<doc id="112809" url="https://pl.wikipedia.org/wiki?curid=112809" title="Dolina Zielona Jaworowa">
Dolina Zielona Jaworowa

Dolina Zielona Jaworowa (słow. "Zelená Javorová dolina", niem. "Grünseetal", węg. "Zöldtó völgye") – mała dolina tatrzańska (długości ok. 1 km), zachodnie odgałęzienie słowackiej Doliny Jaworowej ("Javorová dolina").
Dolina Zielona Jaworowa wcina się w masyw Szerokiej Jaworzyńskiej ("Široká") pomiędzy Świstówką Jaworową ("dolina Javorinka") a Doliną Żabią Jaworową ("Žabia Javorová dolina"). Od zachodu graniczy z Litworowym Żlebem ("Litvorový žľab") należącym do systemu Doliny Białej Wody ("Bielovodská dolina"). Nad doliną górują szczyty Szerokiej Jaworzyńskiej (2210 m), Zielonej Czuby ("Štít nad Zelenou dolinkou", 2131 m) i Zielonego Wierchu Jaworowego ("Žabí vrch Javorový", 2174 m).
Na wysokości 1815 m n.p.m. położony jest w dolinie Zielony Staw Jaworowy ("Zelené Javorové pleso"), z którego wody spływają podziemnie do Zielonego Potoku Jaworowego – dopływu Jaworowego Potoku ("Javorinka").
Dolina w całości położona jest na terenie ścisłego rezerwatu przyrody i jest niedostępna dla turystów.
W Dolinie Zielonej Jaworowej nie ma żadnych budynków pasterskich. W 1885 roku nad Zielonym Stawem znajdował się myśliwski domek księcia Christiana Hohenlohego.

</doc>
<doc id="112810" url="https://pl.wikipedia.org/wiki?curid=112810" title="Dolina Żabia Jaworowa">
Dolina Żabia Jaworowa

Dolina Żabia Jaworowa (słow. "Žabia Javorová dolina", niem. "Froschseetal", węg. "Békás-tó-völgye") – niewielka dolinka tatrzańska wcinająca się od wschodu w masyw Szerokiej Jaworzyńskiej ("Javorinská Široká", "Široká").
Dolina Żabia Jaworowa jest zachodnim odgałęzieniem słowackiej Doliny Jaworowej ("Javorová dolina"), położona pomiędzy Doliną Zieloną Jaworową ("Zelená Javorová dolina") a górnym piętrem Doliny Jaworowej zwanym Doliną Zadnią Jaworową ("Zadná Javorová dolina"). Góruje nad nią Żabi Wierch Jaworowy ("Žabí vrch", 2203 m n.p.m.), którego grzęda oddziela Dolinę Żabią Jaworową od Doliny Zadniej Jaworowej. Od zachodu graniczy z doliną Rówienki ("Rovienková dolina") należącą do systemu Doliny Białej Wody ("Bielovodská dolina").
W dolinie, na wysokości 1704 m n.p.m., znajduje się Mały Żabi Staw Jaworowy ("Malé Žabie Javorové pleso"), z którego wypływa Żabi Potok Jaworowy – główny ciek wodny Doliny Żabiej Jaworowej. W pobliżu doliny przebiega szlak turystyczny prowadzący na Lodową Przełęcz ("Sedielko") i dalej do Doliny Pięciu Stawów Spiskich ("kotlina Piatich Spišských plies") należącej do systemu Doliny Małej Zimnej Wody ("Malá Studená dolina").
Dolina Żabia Jaworowa położona jest na terenie ścisłego rezerwatu i jest niedostępna dla turystów.

</doc>
<doc id="112811" url="https://pl.wikipedia.org/wiki?curid=112811" title="Przestawka">
Przestawka

Przestawka, inaczej metateza (gr. "metáthesis") – jeden z podstawowych zależnych procesów fonetycznych, polegająca na zmianie kolejności sąsiednich głosek.
Na przykład staropolskie "błcha", ps. "blъxa" (porównaj lit. "blusà", słow. "blcha") dało pol. "pchła" z przestawieniem ch i ł. Dzięki temu uniknięto normalnej asymilacji i zrównania z formą czasownika "pcha" (porównaj "jabłko" ["japko"]).
Języki słowiańskie.
Grupy TarT, TalT.
U podłoża przestawki prasłowiańskiej grup typu TarT, TalT legło prawo sylab otwartych wymaganych przez język prasłowiański (każda sylaba musiała się kończyć na samogłoskę). Zmiany były dla nagłosu uwarunkowane poprzez intonację wyrazową:
Przestawka zachodziła także w śródgłosie. W takim wypadku wynikiem jest o, np. karva → krowa, galsЪ → głosy.
Inne języki.
W niektórych językach salisz przestawka służy do utworzenia tzw. aktualnej formy czasownika – odpowiednika angielskich czasów "Continuous", np. w języku saanicz: ṮPÉX̱, w formie aktualnej ṮÉPX̱ – „rozpraszać”.

</doc>
<doc id="112816" url="https://pl.wikipedia.org/wiki?curid=112816" title="Joe Black">
Joe Black

Joe Black (ang. "Meet Joe Black") – amerykański dramat obyczajowy z 1998 roku w reżyserii Martina Bresta. Remake filmu "Śmierć odpoczywa" (1934) Mitchella Leisena.
Opis filmu.
Śmierć - decydując sie na krótki urlop - przejmuje ciało młodego człowieka, który zginął potrącony przez samochód. Na swego przewodnika, którego zabierze ze sobą po zakończanym urlopie, wybiera 64 – letniego Billa, milionera i właściciela wielkiej firmy. Ten - w okresie jaki mu jeszcze pozostał przed 65. urodzinami - prowadzi niecodziennego gościa po meandrach życia. W całą historię jest wpleciony wątek miłosny. Śmierć zakochuje się w młodszej córce Billa. W zamian, okazuje się wielkim wsparciem w sprawach zawodowych swego przewodnika.
Obsada.
i inni.

</doc>
<doc id="112817" url="https://pl.wikipedia.org/wiki?curid=112817" title="MorphOS">
MorphOS

MorphOS – 32-bitowy system operacyjny dla komputerów Pegasos, Amiga wyposażonych w procesory z rodziny PowerPC (BlizzardPPC, CyberStormPPC), Efika oraz szerokiej gamy starszych komputerów firmy Apple Inc. z procesorami PowerPC.
Oparty jest na własnościowym jądrze Quark, ale zawiera wiele elementów z innych projektów, w szczególności oparty na elementach systemu AROS podsystem emulacji systemu AmigaOS 3.1 – ABox. Podsystem ten umożliwia uruchamianie aplikacji stworzonych dla systemu AmigaOS 3.x i skompilowanych dla procesorów Motoroli z rodziny M68000 oraz PowerPC (obsługiwany jest zarówno podsystem WarpOS jak i PowerUP), o ile nie odwołują się one bezpośrednio do układów specjalizowanych użytych w „klasycznych” modelach Amig (jak np. układy graficzne AGA). „Wsteczna kompatybilność” API MorphOSa z systemem AmigaOS 3.x umożliwia relatywnie proste przeportowanie aplikacji z Amigi na ten system. Część programów oryginalnie napisanych dla AmigaOS jest obecnie rozwijana dla systemu MorphOS.Rozwój systemu MorphOS był początkowo finansowany przez firmę Genesi, producenta płyt głównych Pegasos. Pod koniec 2003 roku firma wycofała się ze wsparcia finansowego projektu. Następnie system rozwijany był hobbystycznie przez dotychczasowy zespół programistów. Od wersji 2.0 MorphOS stał się oprogramowaniem komercyjnym (płatnym).
Do wersji 1.4.5 system rozwijany był równolegle dla Amig wyposażonych w procesory z rodziny PowerPC (BlizzardPPC, CyberStormPPC). Wersja 2.x nie zapewnia już obsługi tej architektury sprzętowej, a jedynie platformy Pegasos, Efika od wersji 2.4 również Mac mini w wersji z procesorami PowerPC, od wersji 2.5 eMac, oraz od wersji 2.6 Power Mac G4. Wersja 3.0 przyniosła obsługę laptopów PowerBook G4. W wersji 3.2 z kolei do gamy obsługiwanych komputerów dołączyły iBooki, oraz, po raz pierwszy, komputery z procesorami PowerPC G5 (wybrane modele komputerów Power Mac G5). W wersji 3.8 dodano obsługę płyty Sam460. W wersji 3.10 pojawiła się obsługa płyty X5000.

</doc>
<doc id="112820" url="https://pl.wikipedia.org/wiki?curid=112820" title="Eugenio Garin">
Eugenio Garin

Eugenio Garin (ur. 9 maja 1909 w Rieti, zm. 29 grudnia 2004 we Florencji) – włoski historyk filozofii i kultury. Zajmował się historią kultury umysłowej Europy, ze szczególnym uwzględnieniem Renesansu.
Życiorys.
Był uczniem Ludovica Limonettiego. Od 1950 r. był profesorem historii filozofii Uniwersytetu we Florencji. Jest twórcą florenckiej szkoły historyków filozofii renesansowej. W 1974 r. został wybrany na członka zagranicznego PAN (Wydział I – Nauk Społecznych).
W języku polskim ukazały się m.in. jego "Filozofia Odrodzenia we Włoszech" (1952, wydanie polskie 1969 i "Powrót filozofów starożytnych" (1975, wydanie polskie 1987). Główną pracą metodologiczną Garina jest "La filosofia come sapere storico" (Bari 1959). Spośród prac historycznych, z wyjątkiem książki o oświeceniu angielskim z 1942 i wstępu do pism Kartezjusza z 1967, większość poświęcił filozofii włoskiej. Na rozległy korpus jego prac składają się monografie humanizmu, myśli renesansowej i poszczególnych jej aspektów, zwłaszcza filozofii wychowania i zagadnienia stosunku myśli renesansowej do średniowiecznej.

</doc>
<doc id="112822" url="https://pl.wikipedia.org/wiki?curid=112822" title="Nowy Jork (stan w USA)">
Nowy Jork (stan w USA)



</doc>
<doc id="112823" url="https://pl.wikipedia.org/wiki?curid=112823" title="Melaka">
Melaka



</doc>
<doc id="112824" url="https://pl.wikipedia.org/wiki?curid=112824" title="Hipokrates z Chios">
Hipokrates z Chios

Hipokrates z Chios (gr. "Hippokrates ho Chios", V w. p.n.e.) – joński matematyk i sofista, uczeń Ojnopidesa z Chios. W latach ok. 450–420 p.n.e. działał w Atenach, gdzie otworzył szkołę geometrii. Nauczał w niej za opłatą za co został usunięty ze szkoły pitagorejczyków. Był autorem systemu aksjomatycznego geometrii wcześniejszego niż "Elementy" Euklidesa. Jego dzieło "Stoicheia" zaginęło. Prowadząc badania nad kwadraturą koła odkrył księżyce Hipokratesa. Sprowadził także rozwiązanie problemu podwojenia sześcianu (tzw. problemu delijskiego) do znalezienia takich dwóch liczb "x" i "y", że dla dwóch danych, dowolnych liczb "a" i "b" zachodzi:
formula_1

</doc>
<doc id="112827" url="https://pl.wikipedia.org/wiki?curid=112827" title="Wojciech Pilichowski">
Wojciech Pilichowski

Wojciech Pilichowski (ur. 16 kwietnia 1969 w Warszawie) – polski basista, muzyk sesyjny, kompozytor. Członek Akademii Fonograficznej ZPAV. 
Współpracował z różnorodnymi muzykami, jak m.in. Michał Urbaniak, Gregg Bissonette (David Lee Roth, Joe Satriani), Simon Phillips, Tony Royster Jr., Thomas Lang, Ricky Latham, Maryla Rodowicz, Nicko McBrain (Iron Maiden), Jonathan Mover, Marco Minnemann (H-Blockx), Vinnie Moore, Kasia Groniec, Chris de Burgh, Enrique Iglesias, Basia Trzetrzelewska, Funky Filon, Edyta Górniak, Kasia Kowalska, Natalia Kukulska, Zbigniew Hołdys, Krzysztof Misiak, Jan Borysewicz. Nagrał kilkadziesiąt płyt jako muzyk sesyjny.
Działał również w Trio Basowym (Jurecki, Ścierański, Pilichowski), supergrupie Woobie Doobie (Olszak, Dąbrówka, Nowakowski, Grymuza, Pilichowski).
W połowie lat 90. założył wraz z Robertem Leszczyńskim, krótko działający zespół Karate Musiq.
W 2006 razem z grupą Yeednoo wydał album "Yeednoo".
Otrzymywał nagrodę "Dla Najlepszego Basisty" według miesięcznika "Gitara i Bas" kolejno w latach 1995, 1996, 1997, 1998, 1999, 2000, 2001, 2003, "Dla Najlepszej Sekcji Rytmicznej" według miesięcznika "Gitara i Bas" w latach 2001 (z perkusistą Michałem Dąbrówką) i 2003 (z Tomkiem Łosowskim) oraz nagrodę Playbox (przyznawaną przez wszystkie większe stacje radiowe w Polsce) dla najlepszego basisty w latach 1996, 1997, 1998, 2001.
Artysta prowadzi zespół Pilichowski Band (Pilichowski, Olszak, Trzpioła, Machański, Staś) oraz gra w grupie ΠR2 (Pilichowski, Raduli, Łosowski).
W 2008 roku Pilichowski Band nagrał pierwszą w Polsce jazz-rockową koncertową płytę DVD – Electric Live at Art.Bem. Na płycie wystąpili również Marek Raduli, Marcin Nowakowski oraz basiści, w tym byli uczniowie Wojtka: Michał Grott, Paweł Bomert, Łukasz Dudewicz, oraz Bartek Królik i Bartek Wojciechowski.
Uczy młodych basistów, udzielając się w warsztatach muzycznych (m.in. w Muzycznej Owczarni w Jaworkach, Końskich, Grodkowie, Stalowej Woli, Kargowej czy Zamku w Kliczkowie).

</doc>
<doc id="112830" url="https://pl.wikipedia.org/wiki?curid=112830" title="Wyboczenie">
Wyboczenie

Wyboczenie w wytrzymałości materiałów – jest najprostszym przykładem zjawiska gwałtownego przejścia od jednej postaci deformacji – osiowego ściskania pręta, do jakościowo innej postaci deformacji – ściskania mimośrodowego, któremu towarzyszy zginanie pręta. Zjawisko to powoduje gwałtowną i szybko narastającą redystrybucję sił wewnętrznych, przez co jest niebezpieczne dla konstrukcji. Zjawisko wyboczenia jest szczególnym przypadkiem szerszej grupy zjawisk określanych jako utrata stateczności konstrukcji.
W pręcie ściskanym idealnie osiowo i centrycznie, istnieje dokładnie jeden stan deformacji w którym jest zachowana równowaga statyczna. Jeśli jednak uwzględni się wpływ ugięcia na zmianę rozkładu sił wewnętrznych (efekty drugiego rzędu), to możliwe jest drugie rozwiązanie. Istnieje ono jednak tylko wtedy, kiedy siła ściskająca osiąga pewną wartość krytyczną. Ten właśnie stan krytyczny nazywany jest stanem bifurkacji (rozdwojenia) stanów równowagi, gdyż przy dalej rosnącym obciążeniu konstrukcja może albo zachować pierwotną postać (osiowe ściskanie) albo przejść do nowego jakościowo stanu ściskania ze zginaniem (ściskanie mimośrodowe).
W nieidealnych warunkach rzeczywistych pręty zawsze mają pewne niedokładności wykonania, a siły mogą działać ukośnie lub obciążać pręty mimośrodowo. W takiej sytuacji stan giętny istnieje praktycznie od samego początku deformacji, jednak jego skutek jest niewielki aż do momentu, gdy wartości sił stają się zbliżone do krytycznych.
Zjawisko wyboczenia jest na tyle złożone, że zazwyczaj ograniczamy się do określenia siły krytycznej, przy której mogą istnieć dwa pobliskie stany deformacji: osiowy i giętny. Badanie stanów pokrytycznych (nadkrytycznych) wymaga dokładniejszej analizy zjawiska.
Dla prętów smukłych – których długość jest znaczna w porównaniu z rozmiarami przekrojów poprzecznych – utrata stateczności odbywa się w sprężystym zakresie pracy materiału.
Dla prętów krępych – których długość jest niewielka w stosunku do wymiarów przekroju – siła krytyczna wywołuje naprężenia bliskie granicy plastyczności, więc sąsiednia postać giętna musi być rozpatrywana w zakresie niesprężystym. Wyboczenie jest niesprężyste.
Analizy stanu przed krytycznego nie określają jakie będą naprężenia i ugięcia po wyboczeniu, czyli tzw. zachowanie po krytyczne. Z reguły naprężenia po wyboczeniu rosną na tyle, że powodują pojawienie się stref plastycznych lub stref zniszczenia, bez względu na to czy samo wyboczenie miało miejsce jeszcze w zakresie sprężystym.
Obciążenie dopuszczalne formula_1 oblicza się ze wzoru:
gdzie:
Innym ważnym parametrem ściskanego pręta, ze względu na wyboczenie jest jego długość wyboczeniowa
gdzie:
oraz smukłość pręta
gdzie:
gdzie:
Dla większości materiałów, smukłością graniczną dla wyboczenia niesprężystego jest
gdzie:
Dla wyboczenia sprężystego można wyznaczyć wartość siły krytycznej ze wzoru (rozwiązanie Eulera):
Współczynniki μ oraz postacie wyboczenia pręta przy różnych rodzajach podparcia pokazane są na poniższym rysunku:
Zobacz też.
Stateczność konstrukcji
Zwichrzenie

</doc>
<doc id="112833" url="https://pl.wikipedia.org/wiki?curid=112833" title="Kazimierz Żorawski">
Kazimierz Żorawski

Paulin Kazimierz Stefan Żorawski ("też:" Żórawski) (ur. 22 czerwca 1866 w Szczukach, zm. 23 stycznia 1953 w Warszawie) – polski matematyk.
Życiorys.
Urodził się w rodzinie Juliusza h. Trąby (1833–1906), dzierżawcy majątku Szczuki, jednego z najbliższych współpracowników Stanisława Chełchowskiego, oraz Kazimiery z Kamieńskich h. Jastrzębiec. Brat Stanisława, Bronisławy, Władysława (1871–1934) – dyrektora cukrowni „Ciechanów”, Juliusza i Anny.
Ukończył gimnazjum klasyczne w Warszawie. W latach 1884–1888 studiował fizykę i matematykę na Cesarskim Uniwersytecie Warszawskim, w latach 1888–1892 na uniwersytetach w Lipsku, Getyndze i Paryżu. W roku 1891 obronił doktorat w Lipsku. W młodości zakochany z wzajemnością w Marii Skłodowskiej, guwernantce w majątku dzierżawionym przez jego ojca (1886–1889), jednak rodzice Kazimierza nie wyrazili zgody na ślub.
W latach 1892–1895 mieszkał we Lwowie, gdzie był docentem prywatnym na Politechnice Lwowskiej. W roku 1895 został mianowany profesorem nadzwyczajnym Uniwersytetu Jagiellońskiego w Krakowie. W trzy lata później został mianowany profesorem zwyczajnym i obejmuje stanowisko dziekana Wydziału Filozofii, a później rektora (1917–1918). Wróciwszy w 1919 roku do Warszawy, wykładał kolejno na Politechnice Warszawskiej i na Uniwersytecie Warszawskim, aż do emerytury w 1936 roku.
W latach 1920–1921 był dyrektorem Departamentu Nauki i Szkolnictwa Wyższego w Ministerstwie Wyznań Religijnych i Oświecenia Publicznego. Od 1900 roku członek AU (PAU), od 1952 PAN, od 1921 TNW (1921–1931 prezes). Współzałożyciel Towarzystwa Matematycznego w Krakowie (1919).
Napisał prace poświęcone zagadnieniom teorii równań różniczkowych, geometrii różniczkowej, teorii grup i mechaniki. Autor "Wykładu geometrii analitycznej" (tom 1 i 2, 1930–1931).
Został pochowany w grobowcu rodzinnym na cmentarzu Powązkowskim w Warszawie (kwatera 196-3-4).
Rodzina.
Był mężem Leokadii z Jewniewiczów (1870–1937), z którą miał syna Juliusza – architekta przedwojennej Warszawy, oraz dwie córki: Leokadię i Marię. Był dziadkiem Andrzeja Żórawskiego – konstruktora, współautora m.in. katowickiego Spodka, Hali Oliwii w Gdańsku.

</doc>
<doc id="112834" url="https://pl.wikipedia.org/wiki?curid=112834" title="Marek Król">
Marek Król

Marek Król (ur. 24 lutego 1953 w Poznaniu) – polski dziennikarz i polityk, w latach 1989–2006 redaktor naczelny „Wprost”, poseł na Sejm X kadencji.
Życiorys.
Absolwent Liceum im. Karola Marcinkowskiego w Poznaniu oraz studiów z zakresu filologii klasycznej na Uniwersytecie im. Adama Mickiewicza.
W okresie 1979–1984 pracował w zarządzie wojewódzkim Związku Socjalistycznej Młodzieży Polskiej w Poznaniu. Objął stanowisko kierownika wydziału kultury, a następnie pełnił funkcję sekretarza zarządu wojewódzkiego ds. kultury. W 1979 wstąpił do Polskiej Zjednoczonej Partii Robotniczej. Od lipca 1989 do stycznia 1990 pełnił funkcję sekretarza Komitetu Centralnego PZPR. W latach 1989–1991 sprawował mandat posła na Sejm kontraktowy, wybranego w okręgu Poznań-Grunwald. Był rzecznikiem klubu poselskiego tej partii, a po jej rozwiązaniu, do 1991, należał do Polskiej Unii Socjaldemokratycznej i Wielkopolskiej Unii Socjaldemokratycznej.
Od 1984 pozostawał związany z tygodnikiem „Wprost”. W 1984 został kierownikiem Działu Społeczno-Politycznego, następnie w lutym 1989 został redaktorem naczelnym tego pisma, ustąpił ze stanowiska w maju 2006. W tym czasie był członkiem Kapituły Nagrody Kisiela. Pozostał prezesem zarządu spółki wydawniczej AWR „Wprost” do 2009, kiedy to sprzedał większość udziałów w tym przedsiębiorstwie. Po odejściu z wydawnictwa w dalszym ciągu publikował w tygodniku swoje felietony. W kwietniu 2010, po opublikowaniu na łamach „Wprost” tekstu krytykującego m.in. Adama Michnika, „Gazetę Wyborczą” i Andrzeja Wajdę, nowy wydawca tygodnika oświadczył, że zaprzestanie drukowania jego tekstów. W lipcu 2012 po dwuletnim procesie sąd okręgowy prawomocnie uznał za bezprawne zwolnienie Marka Króla i nakazał wydawcy wypłatę odszkodowania. W lipcu 2010 Marek Król został felietonistą „Super Expressu”.
W 1996 tygodnik „Nie” napisał, że Marek Król był tajnym współpracownikiem Służby Bezpieczeństwa o pseudonimie „Rycerz”. Marek Król wystąpił przeciwko redaktorowi naczelnemu „Nie”, Jerzemu Urbanowi, z pozwem o ochronę dóbr osobistych. W wyniku kwerendy archiwalnej przeprowadzonej na wniosek Marka Króla przez Instytut Pamięci Narodowej odnaleziono zapis w kartotece odtworzeniowej biura „C” Ministerstwa Spraw Wewnętrznych, według którego Marek Król został zarejestrowany jako tajny współpracownik pod pseudonimem „Adam”. W czerwcu 2013 Sąd Okręgowy w Warszawie w tzw. procesie autolustracyjnym orzekł, że Marek Król nie był tajnym współpracownikiem służb specjalnych PRL.

</doc>
<doc id="112835" url="https://pl.wikipedia.org/wiki?curid=112835" title="Manifest Debiana">
Manifest Debiana

Manifest Debiana (ang. Debian Manifesto) to napisany przez Iana Murdocka dokument definiujący główne założenia i cele przyświecające powstaniu dystrybucji systemu operacyjnego GNU/Linux Debian.
Linki zewnętrzne.
Pełny tekst manifestu Debiana (język angielski)

</doc>
<doc id="112837" url="https://pl.wikipedia.org/wiki?curid=112837" title="Witosław (imię)">
Witosław (imię)

Witosław, Witsław, Wicsław, Wicław – staropolskie imię męskie, złożone z członów "Wit(o)-" ("pan, władca"), i "-sław" ("sława"). Mogło ono mieć charakter życzący i oznaczać "tego, który będzie sławnym panem". Formą skróconą tego imienia był Witosz i Wisław, a żeńskimi odpowiednikami – odpowiednio Witosława i Wisława. To starosłowiańskie imię zapisywane było języku czeskim jako Vitoslaw, posiada swój odpowiednik Vítězslav.
Witosław imieniny obchodzi 15 czerwca.

</doc>
<doc id="112838" url="https://pl.wikipedia.org/wiki?curid=112838" title="Witosława">
Witosława

Witosława – staropolskie imię żeńskie, złożone z członów "Wit(o)-" („pan, władca”), i "-sława" („sława”). Mogło ono mieć charakter życzący i oznaczać „tę, która będzie sławną panią”. Formą skróconą tego imienia była Wisława, a męskimi odpowiednikami – odpowiednio Witosław i Wisław.
Witosława imieniny obchodzi 4 lutego.

</doc>
<doc id="112839" url="https://pl.wikipedia.org/wiki?curid=112839" title="Włodzimierz Olszewski">
Włodzimierz Olszewski



</doc>
<doc id="112840" url="https://pl.wikipedia.org/wiki?curid=112840" title="Wisława">
Wisława

Wisława — słowiańskie imię żeńskie, będące skróconą formą imienia Witosława albo Wojsława. Poświadczone od 1273 roku jako "Wisława" ||"Wysława". 
Żeński odpowiednik imienia Wisław. 
Wisława imieniny obchodzi 22 maja i 15 czerwca.
Znane osoby noszące to imię:

</doc>
<doc id="112841" url="https://pl.wikipedia.org/wiki?curid=112841" title="Wisław">
Wisław

Wisław – staropolskie imię męskie, złożone ze skróconego członu "Wit-" ("pan, władca"), i "-sław" ("sława"). Mogło ono mieć charakter życzący i oznaczać" tego, który będzie sławnym panem". Formą pełniejszą tego imienia jest Witosław. 
Żeńska forma: Wisława 
Wisław imieniny obchodzi 7 czerwca i 15 czerwca.
Znane osoby noszące imię Wisław:

</doc>
<doc id="112842" url="https://pl.wikipedia.org/wiki?curid=112842" title="Witsław">
Witsław



</doc>
<doc id="112843" url="https://pl.wikipedia.org/wiki?curid=112843" title="Wicsław">
Wicsław



</doc>
<doc id="112844" url="https://pl.wikipedia.org/wiki?curid=112844" title="Wicław">
Wicław



</doc>
<doc id="112845" url="https://pl.wikipedia.org/wiki?curid=112845" title="Faza księżyca">
Faza księżyca



</doc>
<doc id="112846" url="https://pl.wikipedia.org/wiki?curid=112846" title="Gościwit">
Gościwit

Gościwit – staropolskie imię męskie, złożone z członów "Gości-" ("podejmować kogoś, gościć") i "-wit" ("pan, władca"). Może więc oznaczać "tego, który serdecznie przyjmuje swojego władcę". Imię to mogło w wymowie zbliżać się do imienia Gościwid.
Gościwit imieniny obchodzi 4 maja, 7 lipca, 11 grudnia i 12 grudnia.
Imię to nosił Gościwit, książę czeski z IX wieku.

</doc>
<doc id="112847" url="https://pl.wikipedia.org/wiki?curid=112847" title="Miłwit">
Miłwit



</doc>
<doc id="112848" url="https://pl.wikipedia.org/wiki?curid=112848" title="Zenkō Suzuki">
Zenkō Suzuki

 – polityk japoński, premier w latach 1980–1982.
Życiorys.
Ukończył Instytut Rybołówstwa przy Ministerstwie Rybołówstwa i Leśnictwa, działał w Ogólnojapońskim Stowarzyszeniu Rybaków i innych organizacjach zawodowych. W 1947 rozpoczął karierę polityczną, został po raz pierwszy wybrany do parlamentu. Do 1948 reprezentował Socjalistyczną Partię Japonii, następnie przeszedł do rządzącej Partii Liberalnej (później pod nazwą Partia Liberalno-Demokratyczna). Zasiadał w parlamencie w kolejnych kadencjach, wielokrotnie pełnił także funkcje ministerialne. W 1960 był ministrem poczty i telekomunikacji, 1965-1967 ministrem zdrowia i opieki społecznej, 1976–1977 ministrem rolnictwa i rybołówstwa. Zajmował także stanowisko szefa gabinetu premiera, a w partii był przewodniczącym Rady Wykonawczej (od 1973).
W czerwcu 1980 zmarł w trakcie kampanii wyborczej do parlamentu Masayoshi Ōhira, premier i przewodniczący Partii Liberalno-Demokratycznej. Na początku lipca 1980 jego następcą w roli szefa partii wybrano Zenkō Suzukiego, zaliczanego do zwolenników frakcji zmarłego. Wizerunek Ōhiry wykorzystano w końcówce kampanii, która ostatecznie przyniosła zdecydowane zwycięstwo PLD. 17 lipca 1980 Suzuki objął także stanowisko premiera.
Kierował rządem przez dwa lata; działał na rzecz rozwoju współpracy dyplomatycznej z USA. W polityce wewnętrznej jego pozycja nie była silna, PLD pozostawała w ciągłych sporach frakcyjnych. Następowały częste zmiany ministrów w gabinecie, wreszcie jesienią 1982 część czołowych działaczy partii zażądała ustąpienia Suzukiego. Po dwumiesięcznych próbach jego następcą na stanowiskach premiera i przewodniczącego PLD wybrano w listopadzie 1982 Yasuhiro Nakasone.

</doc>
<doc id="112849" url="https://pl.wikipedia.org/wiki?curid=112849" title="Przywit">
Przywit

Przywit – staropolskie imię męskie, złożone z członów "Przy-" ("obok, przy") i "-wit" ("pan, władca"). Może więc oznaczać "tego, który jest blisko władcy". 

</doc>
<doc id="112850" url="https://pl.wikipedia.org/wiki?curid=112850" title="Faeton (syn Heliosa)">
Faeton (syn Heliosa)

Faeton (gr. Phaéthōn, łac. Phaethon) – w mitologii greckiej syn Heliosa i Okeanidy Klimene.
Faeton w młodości żył w królestwie śmiertelnego męża swojej matki, Meropsa. Powszechnie znany był jednak fakt, że jego ojcostwo przypisuje się Heliosowi. Mimo tego, fakt ten podważył Epafos, syn Zeusa, który stwierdził, że Faeton jest synem zwykłego śmiertelnika. Na dowód ojcostwa boga-Słońca, wybrał się wraz z grupą ludzi na krańce świata, do złotego pałacu Heliosa. Tam zażądał od Heliosa, aby ten udowodnił mu swoje ojcostwo. Nie wystarczyło mu nawet to, że oficjalnie ogłosił, że jest jego ojcem. Gdy Helios zauważył, że syn jest niezadowolony, przysiągł na Styks, że spełni każdą prośbę syna. Faeton poprosił ojca o pozwolenie na powożenie rydwanem słońca. Ponieważ brakowało mu wprawy, skrzydlate konie wiozące rydwan poniosły go i zaczęły zjeżdżać w różne strony – raz w górę, raz w dół. Konie przeraziły się napiętego łuku Strzelca i zza wysokiego toru poleciały bardzo nisko w dół, co groziło pożarem nieba i ziemi. Gdy bezradny Helios siedział w swoim pałacu, nie mogąc nic zrobić, powstała sama Gaja, która zażądała od Zeusa, aby ten coś zrobił, inaczej cały świat powróci do stanu pierwotnego Chaosu. Zeus był zmuszony strącić go piorunem, a chłopak spadł do rzeki Erydan, utożsamianej z Padem. Żył podobno 22 lata.
Dość częsty temat w sztuce, pojawia się np. w twórczości Gustave’a Moreau, Jean-Baptiste’a Lully (opera "Phaéto"n). Mit o Faetonie znajduje sporo miejsca w I i II księdze Metamorfoz Owidiusza.

</doc>
<doc id="112853" url="https://pl.wikipedia.org/wiki?curid=112853" title="Siestrzewit">
Siestrzewit

Siestrzewit – staropolskie imię męskie, zawierające nazwę stopnia pokrewieństwa "siostra" (psł. "*sestra"), złożone z członów "Siestrze-" ("siostrze") i "-wit" ("pan, władca"). Znaczenie imienia: "ten, który sprawuje władzę nad swoją siostrą".
Siestrzewit imieniny obchodzi 20 lutego.

</doc>
<doc id="112854" url="https://pl.wikipedia.org/wiki?curid=112854" title="Dolina Zadnia Jaworowa">
Dolina Zadnia Jaworowa

Dolina Zadnia Jaworowa () – najwyżej położone, skręcające w kierunku wschodnim, górne, ułożone tarasowo piętro Doliny Jaworowej ("Javorová dolina").
Dolina Zadnia Jaworowa to słowacka dolina tatrzańska położona na terenie Tatr Wysokich. Dolina graniczy:
Przez dolinę przebiega znakowany szlak turystyczny prowadzący na Lodową Przełęcz ("Sedielko") i dalej do należącej do systemu Doliny Małej Zimnej Wody Doliny Pięciu Stawów Spiskich ("kotlina Piatich Spišských plies"). Pod ścianami Jaworowego Szczytu w dolince znajduje się na wysokości 1881 m n.p.m. Żabi Staw Jaworowy ("Žabie Javorové pleso"), regularnie zasypywany materiałem skalnym, który utworzył wielki stożek piargowy ponad jeziorem. Przez wiele lat podawano w przewodnikach nieprawdziwą informację, że w 1940 r. duża lawina kamienna z Jaworowego Szczytu zmniejszyła nieco obszar stawu. W rzeczywistości obryw skalny nastąpił jesienią 1939 r., nie był jednak na tyle potężny, aby zmienić wymiary jeziora – do wody wpadło tylko kilka kamieni. Przez dolinę płynie Jaworowy Potok ("Javorinka").
Pod progiem doliny, poniżej Żabiego Stawu, na wielkim bałwanie skalnym na wysokości ok. 1700 m n.p.m. zamocowana została w 1911 r. tablica, upamiętniająca legendarnego przewodnika Klimka Bachledę, który zginął rok wcześniej podczas pamiętnej akcji ratunkowej TOPR na ścianie Małego Jaworowego Szczytu. Po II wojnie światowej tablicę tę przeniesiono na Tatrzański Cmentarz Symboliczny.

</doc>
<doc id="112855" url="https://pl.wikipedia.org/wiki?curid=112855" title="Trzebowit">
Trzebowit

Trzebowit – staropolskie imię męskie, złożone z członów "Trzebo-" ("czyszczenie, trzebienie, ofiara") i "-wit" ("pan, władca"). Mogło oznaczać "pana ofiary", "tego, który sprawuje ofiarę".
Trzebowit imieniny obchodzi 16 stycznia i 6 listopada.

</doc>
<doc id="112856" url="https://pl.wikipedia.org/wiki?curid=112856" title="Zadnia Jaworowa Dolina">
Zadnia Jaworowa Dolina



</doc>
<doc id="112858" url="https://pl.wikipedia.org/wiki?curid=112858" title="Uniewit">
Uniewit

Uniewit – staropolskie imię męskie, złożone z członów "Unie-" ("lepszy") i "-wit" ("pan, władca"). Mogło mieć charakter życzący i oznaczać "tego, który będzie panem lepszym niż inni".
Uniewit imieniny obchodzi 6 września.

</doc>
<doc id="112859" url="https://pl.wikipedia.org/wiki?curid=112859" title="Bar (Czarnogóra)">
Bar (Czarnogóra)

Bar (cyr. Бар, wł. "Antivari") – miasto w południowej Czarnogórze, siedziba gminy Bar.
Geografia.
Bar leży nad Morzem Adriatyckim. Stanowi duży ośrodek komunikacyjny, z uwagi na: zlokalizowany tu największy port morski w Czarnogórze (i zarazem jeden z najważniejszych portów morskich byłej Jugosławii), stację końcową linii kolejowej z Belgradu i Podgoricy oraz przebiegającą przez miejscowość trasę europejską E851 (fragment Magistrali Adriatyckiej). Posiada połączenia promowe z portami Ankona i Bari po drugiej stronie Adriatyku. Główny kurort turystyczny "Riwiery Barskiej" i jeden z największych ośrodków turystycznych czarnogórskiego wybrzeża. Dzieli się na Stary Bar i Nowy Bar.
Historia.
Za czasów rzymskich była tu osada Antibarum, nazwana tak z powodu swojego położenia naprzeciw włoskiego miasta Bari. W kronikach Bar pojawił się dopiero około X-XI stulecia, jako Antibareos i Antibaros. W latach 1247–1252 biskupem miasta był Jan di Piano Carpini. Na początku XVI wieku Bar podbity został przez Turków, którzy zbudowali tu twierdzę, którą Czarnogórcy odzyskali dopiero w 1878 roku.
Miasto ucierpiało wskutek trzęsienia ziemi w 1979. Od tego kataklizmu stara część miasta została opuszczona. Mimo atrakcyjności turystycznej zrujnowanej starówki od kilku lat trwają powolne prace mające na celu podniesienie Starego Baru z gruzów. Obecnie w Starym Barze znajduje się jedno z najlepiej zachowanych miast warownych, którego powstanie datuje się na VI w. Całość zajmuje spory teren, stanowiący zwartą, otoczoną murami, malowniczo położoną na wzniesieniu, urbanistycznie ciekawą całość. Istnieją tu dziesiątki budowli w różnym stanie zachowania. Stary Bar był zamieszkany i przebudowywany przez przeszło tysiąc lat, zwiedzić tu można np. kamienną wieżę zegarową z XIX w. Istnieje też dobrze zachowany turecki akwedukt, doprowadzający wodę do miasta z pobliskich gór. Najstarsze zabytki znalezione tu datują się z czasów rzymskich.
W miejscowości funkcjonuje 9 szkół podstawowych.
Ludność.
W 2011 roku liczyło 13 503 mieszkańców.
Narodowości (1961-2003)
Sport.
W 2013 miasto było gospodarzem siatkarskich Mistrzostw Europy Kadetek.

</doc>
<doc id="112860" url="https://pl.wikipedia.org/wiki?curid=112860" title="Kolanowice">
Kolanowice

Kolanowice (dodatkowa nazwa w j. niem. Kollanowitz – wieś w Polsce, położona w województwie opolskim, w powiecie opolskim, w gminie Łubniany, nad rzeką Małą Panwią, na północ od Opola. Miejscowość liczy ok. 500 mieszkańców (stan na 2006 r.).
Nazwa.
Nazwa miejscowości wywodzi się od polskiej nazwy "kolano" - "von kolano - Knie". Śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu wymienia dwie nazwy: obecnie obowiązującą, polską "Kolanowice" oraz zgermanizowaną "Kolanowitz".
Dnia 25 marca 1243 w łacińskim dokumencie Mieszka opolskiego wydanym w Mechnicy miejscowość wymieniona jest jako wieś pod obecną polską nazwą "villa Kolanowice".
Dnia 27 września 1248 roku w łacińskim dokumencie kanonika wrocławskiego Wilhelma z Nysy wydanym w Miechowie miejscowość wymieniona jest pod polską nazwą "villa Kolanowice". Zachował się też ślad pieczęci z 1278 r.: „"Einiger Oppelner Ortsgemeinden – Gemeinde Kollanowitz Kreis Oppeln"”.
Z powodu polskiego pochodzenia 19 maja 1936 r. w miejsce zgermanizowanej nazwy "Kollanowitz" nazistowska administracja III Rzeszy wprowadziła nową, całkowicie niemiecką nazwę "Kniedorf". 15 marca 1947 r. nadano miejscowości nazwę Kolanowice.
Zabytki.
Do wojewódzkiego rejestru zabytków wpisane są:

</doc>
<doc id="112862" url="https://pl.wikipedia.org/wiki?curid=112862" title="Mohammad Ali Rajai">
Mohammad Ali Rajai



</doc>
<doc id="112863" url="https://pl.wikipedia.org/wiki?curid=112863" title="Mohammad Ali Radżai">
Mohammad Ali Radżai

Mohammad-Ali Radżai (perski: محمد على رجائى []; ur. 15 czerwca 1933 w Kazwinie, zm. 30 sierpnia 1981 w Teheranie) – irański nauczyciel i polityk, premier Iranu i prezydent Iranu, działacz islamski.
Życiorys.
Ukończył studia pedagogiczne w Teheranie, służył w młodym wieku w lotnictwie. Po 1960 pracował jako nauczyciel. Od 1963 związany z Ruchem Wyzwolenia Iranu, kierowanym przez Mehdiego Bazargana. Był dwukrotnie więziony w latach 70., łącznie spędził w więzieniu około dwóch lat (okres panowania szachinszacha Mohammada Rezy Pahlawiego). Powrócił do pracy nauczyciela po zwolnieniu z więzienia w 1978, współtworzył Muzułmańskie Stowarzyszenie Nauczycieli. Był także członkiem komisji ds. przeprowadzenia rewolucji w Iranie.
Po zwycięstwie irańskiej rewolucji islamskiej został mianowany ministrem oświaty (w marcu 1979). Działał w Partii Republiki Islamskiej i został deputowanym do Medżlisu (parlamentu) z Teheranu. W sierpniu 1980 prezydent Abdolhassan Bani Sadr powierzył mu stanowisko premiera. Pełnił funkcję w okresie wybuchu wojny z Irakiem (zob. wojna iracko-irańska).
W czerwcu 1981 prezydent Bani-Sadr został zmuszony do ustąpienia i zbiegł za granicę. Radżai wszedł w skład Tymczasowej Rady Prezydenckiej, a 24 sierpnia 1981 został wybrany na nowego prezydenta. Powierzył funkcję szefa rządu Mohammadowi Javad Bahonarowi. Wraz z premierem Bahonarem i trzema innymi osobami zginął w zamachu bombowym w siedzibie premiera w Teheranie już 30 sierpnia 1981, niespełna tydzień po wyborze na prezydenta.

</doc>
<doc id="112865" url="https://pl.wikipedia.org/wiki?curid=112865" title="Brooklyn">
Brooklyn

Brooklyn – jeden z pięciu okręgów ("boroughs") Nowego Jorku oraz jednocześnie hrabstwo w stanie Nowy Jork, o nazwie "Kings County". W 2019 roku liczył ok. 2 559 903 mieszkańców, co daje największą populację ze wszystkich okręgów Nowego Jorku.
Wcześniej Brooklyn był oddzielnym miastem (do 1898 r.), rozwinął się z małej osady położonej nad East River, którą założyli Holendrzy, nazywając ją „Breuckelen” (od miasta w Holandii o nazwie Breukelen).
Hrabstwo Kings, pokrywające się granicami z Brooklynem, jest hrabstwem z największą liczbą mieszkańców w USA. Zostało tak nazwane na cześć króla angielskiego Karola II.
Brooklyn bywa nazywany miastem drzew albo też miastem domów. Bierze się to z tego, że dzielnica ta jest „sypialnią” dla mieszkańców, którzy pracują na Manhattanie, a na Brooklynie mieszkają. Natomiast „miasto drzew” wzięło się z dużej liczby parków znajdujących się w tej dzielnicy.
Położenie.
Brooklyn jest położony w zachodniej części Long Island. Granicę lądową posiada jedynie z Queens na płn.-wsch. Najbardziej na zachód położony jest akwen Newtown Creek, przez który przechodzą mosty im. Kościuszki i Pułaskiego, wpada on do East River. Najwyższym punktem Brooklynu jest Prospect Park, który mierzy 200 metrów. Powierzchnia hrabstwa wynosi około 251 km². Brooklyn posiada połączenia z:
Historia.
Obecny Brooklyn wziął swój początek z sześciu miasteczek, które założyli Holendrzy. Były to:
Po pokonaniu Holendrów Anglicy połączyli osady w hrabstwo o nazwie Kings w 1664 r., które stało się częścią angielskiej kolonii Nowy Jork.
27 sierpnia 1776 r. odbyła się tu bitwa znana jako bitwa na Long Island, która była pierwszym wielkim starciem w czasie amerykańskiej wojny o niepodległość. Brooklyn rozwijał się głównie dzięki wspaniałej prosperity jaka panowała w tym czasie na Manhattanie osiągając w połowie XIX w. pozycję trzeciego najbardziej zaludnionego miejsca w USA.
W 1898 r. większość mieszkańców Brooklynu, który do tej pory był oddzielnym miastem, opowiedziała się za przyłączeniem do Nowego Jorku stając się jego piątą dzielnicą. Mimo tego Brooklyn zachował status hrabstwa.
Mieszkańcy.
Brooklyn nie jest jednolity ani etnicznie, ani jako zwarta aglomeracja. Można go podzielić na wiele części zarówno ze względu na zamożność mieszkańców, zabudowę czy przynależność etniczną. Na przykład Borough Park zamieszkuje społeczność żydowska, Bedford-Stuyvesant – Afroamerykanie, Bensonhurst – Włosi, Greenpoint – Polacy, Sunset Park – Latynosi, Brighton Beach i Sheepshead Bay natomiast Rosjanie.
Większa część Brooklynu to dzielnice mieszkaniowe. Brooklyn staje się także pierwszym miejscem pobytu dla większości imigrantów, którzy kierują swe kroki do Nowego Jorku, co sprawia, że zachodzą tu ciągłe zmiany – zarówno pod względem etnicznym, jak i kulturowym.
Jednostki administracyjne Brooklynu.
Brooklyn dzieli się na 18 jednostek organizacyjnych (tzw. „community boards”), są to:
Gospodarka.
Na rynek pracy Brooklynu wpływają trzy główne czynniki: stan gospodarki Stanów Zjednoczonych i Nowego Jorku, przemieszczanie się ludności oraz pozycja tej gminy miejskiej (jednostki administracyjnej) jako zaplecza pracowniczego dla innych gmin miejskich Nowego Jorku. Około 44 procent mieszkańców Brooklynu jest zatrudnionych na terenie gminy, ale aż ponad połowa pracuje poza jej granicami. W związku z powyższym warunki ekonomiczne panujące w innych gminach miejskich Nowego Jorku – przede wszystkim na Manhattanie – mają kluczowe znaczenie dla mieszkańców Brooklynu, którzy poszukają pracy. Godnym podkreślenia jest duża międzynarodowa imigracja do Brooklynu, która generuje miejsca pracy w usługach, handlu oraz w budownictwie.
Kultura i sztuka.
W dzielnicy znajduje się słynne Brooklyn Museum (Muzeum w Brooklynie) – jedno z najstarszych i największych muzeów sztuki w Stanach Zjednoczonych. Jego powierzchnia całkowita wynosi 52 025 m² (drugie co do wielkości muzeum w Nowym Jorku).
Równie znany jest ogród botaniczny – Brooklyn Botanic Garden, stanowiący zieloną wyspę wśród zurbanizowanego, nowojorskiego krajobrazu. W założonym na przełomie XIX i XX w. ogrodzie znaleźć można ponad 14 tys. gatunków roślin. Na 21 hektarach ukrytych jest wiele „ogrodów w ogrodzie”, oranżerii, małej botanicznej architektury czy specjalistycznych kolekcji roślin. Odwiedzający, w liczbie około milion osób rocznie, mogą relaksować się wśród 200 drzew wiśni, w ogrodzie japońskim, ogrodzie różanym, ogrodzie rodzimych roślin amerykańskich, ogrodzie szekspirowskim (jest tam ponad 80 roślin znanych z dramatów angielskiego twórcy), ogrodzie dla osób niewidomych (z podpisami w alfabecie Braille’a) czy ogrodzie wodnym (z roślinami z terenów podmokłych i nadrzecznych).

</doc>
<doc id="112869" url="https://pl.wikipedia.org/wiki?curid=112869" title="Pierre d’Ailly">
Pierre d’Ailly

Pierre d’Ailly lub Piotr z Ailly (ur. około 1350 w Compiègne – zm. 9 sierpnia 1420 w Awinionie) – teolog francuski, kardynał, astrolog, rektor Uniwersytetu Paryskiego w latach 1385–1395.
Życiorys.
Uczestnik soborów w Pizie (1409) i Konstancji (1414–1418). Mentor Jana Gersona. Dzieło d’Aillyego "Imago Mundi" miało duży wpływ na Krzysztofa Kolumba.
Upamiętnienie.
Jego imieniem nazwano krater Aliacensis na Księżycu.

</doc>
<doc id="112870" url="https://pl.wikipedia.org/wiki?curid=112870" title="Wiązanie koordynacyjne">
Wiązanie koordynacyjne

Wiązanie koordynacyjne (donorowo-akceptorowe) – rodzaj kowalencyjnego wiązania chemicznego, którego istotą jest uwspólnienie pary elektronowej między dwoma atomami, przy czym oba te elektrony formalnie pochodzą od jednego atomu.
Wiązanie koordynacyjne jest zazwyczaj klasyfikowane jako podtyp wiązania kowalencyjnego. Różnica między wiązaniem kowalencyjnym a koordynacyjnym polega głównie na źródle współdzielonych elektronów, jest więc głównie formalna. Zarówno energia wiązań koordynacyjnych, jak i inne jego cechy często nie odbiegają od zwykłych wiązań kowalencyjnych, w których współdzielone elektrony należą od obu atomów. Typowym przykładem tworzenia wiązań koordynacyjnych jest dostarczanie pary elektronowej przez zasadę Lewisa do kwasu Lewisa.
W wielu związkach kompleksowych i metaloorganicznych często bardzo trudno jest dokładnie ustalić, które wiązania są koordynacyjne, a które nie, choć na podstawie ogólnego rachunku elektronów całego układu wiązań wiadomo, że niektóre z nich muszą być formalnie koordynacyjne. Nawet w tak prostej strukturze, jak kation amonowy, w którym formalnie występować powinny trzy wiązania zwykłe i jedno koordynacyjne, nie da się wskazać, które z nich jest rzeczywiście koordynacyjne, ponieważ wszystkie cztery są identyczne. W wielu związkach chemicznych wiązania koordynacyjne daje się jednak zidentyfikować i mają one szczególne właściwości, wyraźnie inne od typowych wiązań kowalencyjnych. Przykładem tego rodzaju wiązań są występujące w kompleksach π.
W wiązaniach koordynacyjnych wyróżnia się atom donora (dostarczyciela) i akceptora (przyjmującego) elektronów. W większości przypadków donorem elektronów jest atom bardziej elektroujemny, a akceptorem bardziej elektrododatni, choć istnieją też nieliczne przypadki, gdy jest na odwrót. Czasem jednak oba związane atomy są jednocześnie donorami i akceptorami – przykłady: wiązanie metal-fosfor, metal-alken, metal-aren, metal-tlenek węgla. W takich przypadkach wiązanie ma podwójny charakter: donorowy (donacja od liganda do metalu) i redonorowy (inaczej: zwrotny, ang. "back-bonding", od metalu do liganda).
We wzorach strukturalnych wiązania koordynacyjne, dla odróżnienia od zwykłych kowalencyjnych, zaznacza się niekiedy jako strzałki, które są skierowane w stronę akceptora elektronów. Czasem rysuje się je jako zwykłe kreski, zaznaczając ładunki formalne: plus na donorze, minus na akceptorze. W chemii koordynacyjnej wiązania koordynacyjne zaznacza się jak każde inne wiązanie (tj. za pomocą kreski, lub ew. dwóch/trzech kresek, jeśli wiązanie jest wielokrotne).

</doc>
<doc id="112872" url="https://pl.wikipedia.org/wiki?curid=112872" title="Międzynarodowy Rok ONZ">
Międzynarodowy Rok ONZ

Międzynarodowy Rok ONZ – międzynarodowe lata, dekady projektowane każdorazowo przez Zgromadzenie Ogólne ONZ w celu przyciągnięcia uwagi do wybranych kwestii o międzynarodowym znaczeniu. Używając symboliki, zwłaszcza specjalnie zaprojektowanego logo, oraz infrastruktury Narodów Zjednoczonych, ONZ koordynuje przebieg obchodów na skalę światową, będąc katalizatorem zmian w istotnych dla świata kwestiach.
Zazwyczaj, specjalnie wyznaczona dla danego Roku, agencja prezentuje w następnym roku pisemny raport podsumowujący działania i wydarzenia, które miały miejsce na całym świecie pod auspicjami Międzynarodowego Roku, oraz przygotowuje rekomendacje na przyszłość.

</doc>
<doc id="112875" url="https://pl.wikipedia.org/wiki?curid=112875" title="Wiązanie jonowe">
Wiązanie jonowe

Wiązanie jonowe ("wiązanie elektrowalencyjne", "wiązanie heteropolarne", "wiązanie biegunowe") – rodzaj wiązania chemicznego, którego istotą jest elektrostatyczne oddziaływanie między jonami o różnoimiennych ładunkach.
Wiązanie to powstaje najczęściej między metalem a niemetalem. Największy udział tego rodzaju wiązania można zaobserwować w związkach litowców z fluorowcami. Teoretycznie najsilniejszym wiązaniem jonowym charakteryzuje się fluorek fransu – FrF, gdyż pierwiastki te mają największą różnicę elektroujemności.
Związki z wiązaniami jonowymi są zdolne do dysocjacji elektrolitycznej, tzn. rozpadu na jony po stopieniu lub rozpuszczeniu. Układy takie są elektrolitami, tzn. mogą przewodzić prąd elektryczny.
W kryształach związków jonowych, nośniki ładunku (jony) są „więźniami” sieci krystalicznej. Po stopieniu lub rozpuszczeniu jony są z niej uwolnione i są zdolne przewodzić prąd elektryczny. Trzeba pamiętać, że pojedyncze cząsteczki jonowe występują tylko w stanie gazowym.
Z formalnego punktu widzenia przyjmuje się, że wiązania jonowe występują między atomami, których różnica elektroujemności jest nie mniejsza niż 1,7 w skali Paulinga. W rzeczywistości jednak nie istnieją czyste wiązania jonowe i każde z nich ma też pewne cechy kowalencyjnego, co powoduje, że granica między tymi dwoma rodzajami wiązań jest bardzo płynna.
W chemii kwantowej przyjmuje się, że wiązanie jonowe ma miejsce wtedy, gdy teoretycznie obliczona energia orbitali molekularnych, przy założeniu, że wiązanie ma jednak charakter kowalencyjny, jest większa od potencjału jonizacyjnego atomu, który jest donorem (dostarczycielem) elektronu dla drugiego atomu. Obliczenia teoretyczne energii takich hipotetycznych orbitali są jednak wysoce dyskusyjne.
Praktycznie, aby ustalić czy wiązanie jest jonowe czy kowalencyjne, wykonuje się pomiar gęstości elektronowej wokół atomów tworzących wiązanie za pomocą rentgenografii strukturalnej. Jeśli w przestrzeni między atomami występuje obszar, gdzie gęstość elektronowa jest tak mała, że nie da się jej zmierzyć, a zatem chmury elektronowe wokół obu atomów są wyraźnie rozdzielone, to przyjmuje się, że wiązanie ma istotnie charakter jonowy.

</doc>
<doc id="112877" url="https://pl.wikipedia.org/wiki?curid=112877" title="Cross-site scripting">
Cross-site scripting

Cross-site scripting (XSS) – sposób ataku na serwis WWW polegający na osadzeniu w treści atakowanej strony kodu (zazwyczaj JavaScript), który wyświetlony innym użytkownikom może doprowadzić do wykonania przez nich niepożądanych akcji. Skrypt umieszczony w zaatakowanej stronie może obejść niektóre mechanizmy kontroli dostępu do danych użytkownika.
Mechanizm działania.
Przeglądarki internetowe udostępniają skryptom jedynie te obiekty, które pochodzą z tego samego źródła, co strona, w której kontekście dany skrypt się wykonuje. Posługują się przy tym zasadą tożsamego pochodzenia (ang. "same origin policy"), która zezwala na dostęp do zasobów stron, których adres wyróżnia się takim samym protokołem, nazwą domeny serwera i numerem portu. Poniższa tabela podaje kilka przykładów stron wraz z informacją, czy ich pochodzenie jest zgodne z adresem "http://www.example.com/dir/page.html".
Obostrzenia w dostępie są szczególnie istotne w przypadku ciasteczek, które bardzo często wykorzystywane są do utrwalenia uwierzytelnienia. Jeśli kod napastnika znajdzie się w treści atakowanego serwisu, posiądzie nie tylko możliwość zmodyfikowania wyglądu tej strony, ale również pozyskania i przesłania (patrz XMLHTTP) innym potencjalnie istotnych danych. Gdyby ten sam kod został umieszczony na innej stronie, przeglądarka ofiary odmówiłaby mu dostępu do zasobów związanych z atakowaną witryną.
Okoliczności występowania.
Aby atak XSS był możliwy witryna musi prezentować treść przekazaną od użytkownika jako kod HTML serwisu, bez uprzedniej konwersji tekstu na HTML (poprzez zamianę specjalnych znaków HTML na encje). Ochrona przed XSS poprzez samą weryfikację i filtrowanie niebezpiecznych danych jest bardzo trudna.
Jeśli treść zawierająca spreparowany skrypt prezentowana jest wyłącznie w odpowiedzi na to konkretne zapytanie, podatność określana jest jako "non-persistent XSS" i z reguły może być każdorazowo użyta tylko wobec pojedynczych ofiar. Jeśli serwis zapamiętuje przesłaną treść i prezentuje ją kolejnym odwiedzającym (np. na forum internetowym), atak określany jest jako "persistent XSS" i jego jednorazowe wykorzystanie może posłużyć do naruszenia bezpieczeństwa kont tysięcy użytkowników.
Ze względu na szeregową strukturę dokumentów HTML i trudność oddzielenia kodu JavaScript od znaczników kontrolujących prezentację treści, a także ze względu na wady przewidzianych przez JavaScript mechanizmów zabezpieczeń, podatności tego typu są niezwykle częstym problemem we współczesnych dynamicznych witrynach WWW, zwłaszcza w tak zwanych stronach Web 2.0, a ich wyeliminowanie wymaga dużej staranności.
W rzadkich sytuacjach, gdy serwis WWW nie umożliwia użytkownikom dodawania treści, wykorzystanie luki typu "SQL Injection" może być skuteczną metodą przeprowadzenia ataku "persistent XSS". Umożliwia to zmianę danych zapisanych w bazie danych, a w konsekwencji przyczynia się do rozprzestrzenienia złowrogiego skryptu na wszystkich użytkowników strony.
Przykłady.
Wraz z upowszechnianiem się aplikacji webowych, rośnie liczba doniesień o podatności istotnych serwisów na ataki XSS. Poniżej kilka przykładów:

</doc>
<doc id="112879" url="https://pl.wikipedia.org/wiki?curid=112879" title="XSS">
XSS



</doc>
<doc id="112885" url="https://pl.wikipedia.org/wiki?curid=112885" title="Beatrycze (królowa Holandii)">
Beatrycze (królowa Holandii)

Beatrycze, właśc. Beatrix Wilhelmina Armgard van Oranje-Nassau, z rodu Oranje-Nassau (ur. 31 stycznia 1938 w Baarn) – królowa Niderlandów od 1980 do 2013. Tron po niej przejął jej syn Wilhelm-Aleksander, który jest pierwszym królem Holandii od 123 lat. Po abdykacji była królowa nosi ponownie tytuł Księżniczki Niderlandów.
Życiorys.
Córka Juliany, królowej Holandii i Bernharda, księcia Holandii i Lippe-Biesterfeld. Jej rodzicami chrzestnymi byli: król Belgów Leopold III Koburg, książę Meklemburgii Adolf Franciszek (1873–1969), wnuczka królowej Wiktorii Alicja, księżniczka Albany (1883–1981) oraz Allene de Kotzebue.
W czasie II wojny światowej udała się wraz z rodziną królewską na emigrację do Wielkiej Brytanii, a następnie do Kanady. Powróciła do Holandii w 1945. Studiowała w Lejdzie socjologię, prawo i historię, uzyskała tytuł doktora praw (1961). Od ukończenia 18. roku życia występowała oficjalnie jako następczyni tronu i członkini Rady Stanu. W 1969 złożyła pierwszą oficjalną wizytę zagraniczną w Stanach Zjednoczonych.
30 kwietnia 1980 zastąpiła na tronie swoją matkę Julianę. W porównaniu ze swoją matką była bardziej oficjalna w kontaktach z ludźmi. Od momentu wstąpienia na tron otaczała się profesjonalistami, którzy dbali o wizerunek rodziny królewskiej. Każda wypowiedź musiała zostać autoryzowana, a wystąpienie publiczne wcześniej uzgodnione. Jej rola w polityce była mocno ograniczona do funkcji reprezentacyjnych. Jako głowa państwa stała na czele rządu, co poniedziałek spotykała się z premierem, aby omówić najważniejsze sprawy. Konstytucja Holandii narzuca na monarchę obowiązek wyrażania jedynie poglądów politycznych rządu jako całości, nie zaś swoich prywatnych. Czasem jednak zdarza się, że opinia publiczna dowiadywała się o interwencji królowej w sprawy państwa. Królowa osobiście zabiegała o otwarcie ambasady w Jordanii, ponieważ utrzymywała osobiste kontakty z królem tego kraju.
W 2005 obchodzono srebrny jubileusz wstąpienia na tron. Z tej okazji 8 lutego Uniwersytet w Lejdzie przyznał królowej Honorowy Doktorat. Natomiast od 23 marca do 30 kwietnia odbyły się główne uroczystości jubileuszowe. W ich trakcie Królowa udzieliła wywiadu, odbył się również koncert. Co roku 30 kwietnia Holendrzy obchodzili Święto Królowej.
W 1973 odznaczona m.in. Orderem Słonia i w 1994 Orderem Orła Białego. Owdowiała w 2002.
28 stycznia 2013 królowa w swoim orędziu skierowanym do narodu ogłosiła swoją abdykację na rzecz syna, Wilhelma Aleksandra, do której doszło 30 kwietnia 2013.
Małżeństwo.
W 1965 Beatrycze (jeszcze jako księżniczka) zaręczyła się z niemieckim dyplomatą, pracującym w Ministerstwie Spraw Zagranicznych – baronem Clausem von Amsbergiem. 10 marca 1966 odbyła się ceremonia ślubna, w czasie której miały miejsce ogromne protesty w Amsterdamie. Książę Claus służył niegdyś w Hitlerjugend i Wehrmachcie, przez co kojarzono go z partią nazistowską. Do powozu ślubnego wrzucono bombę dymną, demonstrujący stoczyli bitwę z policją. Później książę Claus stał się najpopularniejszym członkiem rodziny królewskiej i kiedy zmarł, szczerze go opłakiwano.
Beatrycze i Claus są rodzicami trzech synów:

</doc>
<doc id="112886" url="https://pl.wikipedia.org/wiki?curid=112886" title="Skateboarder">
Skateboarder



</doc>
<doc id="112887" url="https://pl.wikipedia.org/wiki?curid=112887" title="Powiat głogowski">
Powiat głogowski

Powiat głogowski położony jest nad rzeką Odrą, w północnej części województwa dolnośląskiego (od 1 stycznia 1999) na pograniczu Pradoliny Barycko-Głogowskiej i Wzgórz Dalkowskich. Jedną z wielu zalet jest jego usytuowanie w sieci komunikacyjnej. Położony jest na skrzyżowaniu linii kolejowych Wrocław-Szczecin i Żagań-Leszno oraz dróg krajowych Zielona Góra – Legnica (nr S3) i Żagań – Leszno (nr 12) Powierzchnia powiatu wynosi 443,06 km² i zamieszkuje go 87 675 mieszkańców. Gęstość zaludnienia wynosi 198 mieszkańców na 1 km² (2004).
Powiat głogowski sąsiaduje z powiatami: polkowickim, lubińskim i górowskim (woj. dolnośląskie) oraz nowosolskim i wschowskim (woj. lubuskie).
Demografia.
Według danych z 31 grudnia 2019 roku powiat zamieszkiwały 89 102 osoby. Natomiast według danych z 30 czerwca 2020 roku powiat zamieszkiwały 88 852 osoby.
Podział administracyjny.
W skład powiatu wchodzą:
Historia.
Teren dzisiejszego powiatu głogowskiego był od pradziejów jednym z głównych skupisk osadniczych na Śląsku. Zawdzięcza to występowaniu żyznych gleb w pasie nadodrzańskim i na przedpolu Wzgórz Dalkowskich. Odra, jako życiodajna arteria, oraz znajdujący się na niej bród, przez który kierował się ważny szlak handlowy, stały się we wczesnym średniowieczu czynnikami o kapitalnym znaczeniu dla rozwoju dużego ośrodka osadniczego, jakim stał się Głogów. Wymieniony już w r. 1010, jako jeden z kluczowych grodów w monarchii piastowskiej, a od r. 1253 miasto na prawie magdeburskim, Głogów odegrał z kolei determinującą rolę w kształtowaniu się, rozwoju i charakterze osadnictwa wiejskiego w okolicy. Od schyłku XIII w. Głogów był ośrodkiem tzw. weichbildu, czyli okręgu prawa miejskiego. 
Księstwo głogowskie po osiągnięciu w latach 1306–1312 swojej największej powierzchni (około 39 000 km kw.), systematycznie kurczyło się. 
W czasach nowożytnych powierzchnia księstwa głogowskiego wynosiła 4560 km kw. Szacuje się, że w drugiej połowie XVI w. zamieszkiwało je około 137 tys. mieszkańców (30 osób na 1 km kw.). Dwieście lat później było ich około 20% więcej. 
Społeczeństwo stanowe księstwa (stany: mieszczaństwo, szlachta, duchowieństwo) posiadało własne organy (reprezentacje), które występowały wobec władzy monarszej oraz uczestniczyły w rozwijających się od drugiej połowy XV w. reprezentacjach ogólnośląskich. Najważniejszym z nich było zgromadzenie stanów, zwane później sejmikami. 
Ustrój polityczny księstwa głogowskiego przetrwał do 1742 r. Wraz z podbojem Śląska, król pruski zlikwidował, a w części zmodyfikował system urzędów księstwa. Dotyczyło to również zgromadzeń stanowych. Ich kontynuacją w powołanych wówczas powiatach (Kreise) były jedynie sejmiki (Kreistage).Sam Głogów był w latach 1741 - 1808 stolicą jednego z dwóch departamentów kameralnych na Śląsku (następnie siedzibę władz zachodniej części Śląska przeniesiono do Legnicy). W okresie pruskim granice ziemskiego powiatu głogowskiego zmieniały się, m.in. powiat przejściowo nie obejmował Bytomia Odrzańskiego. Z obszaru powiatu ziemskiego w 1920 r. został wyłączony Głogów, ustanowiony powiatem miejskim. W 1932 r. powiat ziemski został powiększony, m.in. o miasta Bytom Odrzański i Sławę. Jego obszar wynosił odtąd 1243,5 km kw., dzielił się na 11 gmin wiejskich i 3 miasta (Bytom O., Polkowice, Sława). Ludność przekraczała liczbę 60 tysięcy.
Po II wojnie światowej administracja powiatu tworzona była od maja 1945 r. Siedziba Pełnomocnika Rządu na Obwód III mieściła się początkowo w Sławie; od zimy 1946/47 poszczególne wydziały przenoszone były do Głogowa. W lipcu 1945 r. utworzono województwo wrocławskie, liczące 38 powiatów. Powiat głogowski, w dawnych granicach, podzielony został na 9 gmin wiejskich : Białołęka, Bytom O., Dębina (Jakubów; siedziba gminy w 1946 r. przeniesiona została do Radwanic), Gaworzyce, Grębocice, Kotla, Nosocice, Polkowice (utraciły prawa miejskie; odzyskały je w 1967 r.), Sława. 
Na podstawie ustawy z 20 marca 1950 r. utworzono 17 województw. Powiat głogowski wcielono do nowo powstałego województwa zielonogórskiego. 
W dniu 31 grudnia 1954 r. nastąpiła zmiana granic powiatu, redukująca jego powierzchnię o ponad 1/3. Powiat liczył odtąd 776, 4 tys. km kw. Poza jego granicami znalazły się historycznie z nim związane miasta: Sława, Bytom i Polkowice. Równocześnie w miejsce gmin utworzono Gromadzkie Rady Narodowe. Od 1 stycznia 1955 r. powiat tworzyły 23 GRN i 1 MRN. Liczba gromad systematycznie się zmniejszała. W 1972 r. ponownie utworzono gminy (gmina miejska Głogów i gminy wiejskie: Gaworzyce, Głogów, Grębocice, Jerzmanowa, Kotla, Pęcław, Radwanice, Żukowice). W kształcie jaki uzyskał powiat w 1954 r., nie licząc niewielkich uszczupleń, powiat funkcjonował do r. 1975, w którym zlikwidowano w strukturze administracyjnej państwa szczebel powiatowy. 
W 1990 r. weszły w życie ustawy o samorządzie terytorialnym i o terenowych organach rządowej administracji ogólnej. Urząd Rejonowy w Głogowie objął swym działaniem 8 gmin wiejskich (dawny powiat głogowski), miasto i gminę Przemków i miasto Głogów. 
Mocą wprowadzonej w życie w dniu 1 stycznia 1999 r. reformy administracji państwowej przywrócony został szczebel administracyjny powiatów, jako jednostek samorządowych. Znajdujący się w ramach województwa dolnośląskiego powiat głogowski zajmuje obecnie powierzchnię 443,37 km kw. Liczba mieszkańców przekracza 90 tys., z czego na Głogów przypada 68 tysięcy. Dziś niewielki powiat stanowi obszar silniej niż dawniej skupiony wokół miasta i bardziej z nim powiązany. 
Źródło: oficjalna strona Powiatu Głogowskiego
Gospodarka.
Głównymi czynnikami określającymi charakter gospodarki Powiatu Głogowskiego są: położenie geograficzne, funkcjonowanie dużego ośrodka przemysłowego (Głogów) oraz dominacja przemysłu miedziowego. W powiecie działa około 7 tys. podmiotów gospodarczych, z których 97% stanowi własność prywatna. W Głogowie, gdzie istnieje ponad 6 tys. firm, występuje największe zróżnicowanie sektorowe. W gminach wiejskich dominuje produkcja rolna i usługi związane z rolnictwem. Zatrudnienie obejmuje 22,5 tys. osób, z czego w przemyśle i budownictwie zatrudnionych jest 43%, w usługach 53% zawodowo czynnych osób. 
W końcu listopada 2019 liczba zarejestrowanych bezrobotnych w powiecie obejmowała ok. 2,1 tys. mieszkańców, co stanowi stopę bezrobocia na poziomie 7,3% do aktywnych zawodowo.
Władze samorządowe powiatu i gmin deklarują zdecydowane otwarcie na inwestorów zewnętrznych. Prowadzą działania promocyjne i szeroko pojętą politykę informacyjną. Powiat głogowski znajduje się m.in. w bazie informacyjnej Państwowej Agencji Inwestycji Zagranicznych. Gmina miejska Głogów realizuje od 1999 r. program zwiększenia aktywności gospodarczej poprzez korzyści dla inwestorów. Ulgi w postaci zwolnień z podatku od nieruchomości, sięgają 100%. Corocznie w Głogowie mają miejsce imprezy wystawiennicze z Głogowskimi Targami Wielobranżowymi na czele.
Przemysł miedziowy:
Przemysł miedziowy posiada nadal największe znaczenie dla gospodarki i struktury zatrudnienia w powiecie. W subregionie dominują kopalnie, a na terenie Głogowa znajduje się Huta Miedzi Głogów, będąca jednym z największych na świecie zakładów produkujących miedź (srebro - największym w Europie). Ziemia, oprócz rud miedzi, kryje inne cenne kopaliny, co tworzy pomyślne prognozy dla dalszego rozwoju przemysłu wydobywczego i związanego z nim przetwórstwa. 
Zasoby kopalin naturalnych obejmują wszystkie trzy grupy surowców: energetyczne, metaliczne i skalne. Największe znaczenie gospodarcze mają surowce metaliczne. Tworzą je rudy miedzi, którym towarzyszą liczne pierwiastki: srebro, złoto, kobalt, nikiel, wanad, molibden, siarka, selen, cynk i ołów. Zasoby soli kamiennej szacowane są na 7 mld. ton. Ze złożami miedzi występują również anhydryt i węgiel brunatny. Grupa surowców energetycznych obejmuje gaz ziemny i hel. Kopaliny skalne to: surowce ilaste ceramiki budowlanej i kruszywo naturalne. Obecnie eksploatuje się oprócz surowców metalicznych gaz ziemny i hel (2 złoża) oraz kruszywo naturalne (12 złóż). 
Rolnictwo i leśnictwo:
Urodzajne gleby w pradolinie Odry i na Wzgórzach Dalkowskich od dawna stanowiły cenne bogactwo Ziemi Głogowskiej. Areał uprawnych ziem w Powiecie Głogowskim zajmuje ponad 61,6% powierzchni, co przewyższa średnią krajową i wojewódzką (wśród nich 81% zajmują grunty orne, na których przeważa uprawa zbóż, zwłaszcza pszenicy). Zapewnia to stabilną przyszłość dla upraw rolnych i warzywnych. Przetwórstwo rolno-spożywcze i usługi dla rolnictwa, dotąd nie są rozwinięte w sposób optymalny i należą do preferowanych ścieżek rozwoju gospodarczego w gminach. Lasy, w których gospodaruje Nadleśnictwo Głogów, zajmują 19,7% powierzchni powiatu. Najwięcej jest ich na północy (37% pow. gminy Kotla). Dominujące drzewostany iglaste (około 80%, z przewagą sosny), przebudowywane są na lasy mieszane. 
Powiat Głogowski jako jeden z trzech powiatów w Polsce otrzymał w 2005 roku tytuł „Powiatu Przyjaznego Środowisku” i Certyfikat Narodowego Konkursu Ekologicznego. 
Źródło: oficjalna strona Powiatu Głogowskiego
Turystyka.
Stolica powiatu, położony nad Odrą prastary, piastowski Głogów, chlubi się odbudowaną dzielnicą staromiejską i monumentalnymi zabytkami. Liczące 70 tys. mieszkańców miasto ma do zaoferowania godne uwagi imprezy kulturalne i sportowe. 
Okolice Głogowa cechuje rozmaitość form krajobrazowych. Centralnym nerwem jest równoleżnikowa Pradolina Głogowska. W odległej przeszłości płynące wody wyrzeźbiły w dnie pradoliny terasy, na których położony jest Głogów i inne miejscowości. Swobodnie płynąca Odra i jej brzegi zachowały w przewadze naturalny krajobraz, ze starorzeczami, wyspami i piaszczystymi łachami. Wraz z właściwym mu ekosystemem pasmo Odry na wschód od Głogowa stanowi obszar krajobrazu chronionego (projektowany Odrzański Park Krajobrazowy). Krajobraz na południe od Głogowa ożywiony jest przez ciągnące się łukiem morenowe Wzgórza Dalkowskie (do 230 m n.p.m.). Najciekawsze fragmenty wzgórz objęte są ochroną rezerwatową, na Grzbiecie Dalkowskim utworzono obszar krajobrazu chronionego. Północna część powiatu stanowi fragment Wysoczyzny Leszczyńskiej. Dominują tam lasy, z przewagą suchych borów sosnowych. 
Ciekawy jest krajobraz kulturowy ziemi głogowskiej. Teren dzisiejszego powiatu był od pradziejów jednym z głównych skupisk osadniczych na Śląsku. Zawdzięczał to występowaniu żyznych gleb i sąsiedztwu Odry. We wczesnym średniowieczu okolice te zamieszkiwali słowiańscy Dziadoszanie. Ich obecność znaczą do dziś zachowane grodziska plemienne. Ziemia głogowska posiadała strategiczne znaczenie w państwie pierwszych Piastów, a od połowy XIII w. był to kluczowy obszar, ze stołecznym Głogowem, utworzonego wówczas księstwa głogowskiego. Tamte czasy upamiętniają Wieża Głodowa w głogowskim zamku i zabytki sakralne. Również we wsiach spotyka się kościoły, których mury, ozdobione nagrobkami miejscowej szlachty, pamiętają jeszcze czasy średniowiecza. Prawie równie liczne są pałace i parki podworskie z pomnikowymi okazami drzew. 
Dzięki walorom krajobrazowym, przyrodniczym i kulturowym okolice Głogowa są atrakcyjne dla turystyki pieszej i rowerowej. Wzgórza Dalkowskie i dolina Odry na wschód od Głogowa stają się terenami rozwoju turystyki weekendowej i agroturystyki. 
Źródło: oficjalna strona Powiatu Głogowskiego
Wydarzenia kulturalne i sportowe (wybrane).
Głogów
Kotla
Jerzmanowa

</doc>
<doc id="112888" url="https://pl.wikipedia.org/wiki?curid=112888" title="Beerenberg">
Beerenberg

Beerenberg lub Haakon VII Toppen (pol. "Szczyt Haakona VII") – aktywny wulkan (stratowulkan) w północno-wschodniej części wyspy Jan Mayen, drugi pod względem wysokości w Europie (po Etnie). W znacznej części jest on pokryty lodowcem. Wulkan ten wznosi się około 3500 metrów ponad dnem morskim.
Do jego erupcji doszło ostatnio w 1985, towarzyszyło jej trzęsienie ziemi o sile 5 stopni w skali Richtera. Wcześniejsze erupcje odnotowano w latach 1732 i 1818.
Krater wulkanu ma około kilometra średnicy.
U stóp wulkanu leży opuszczona wieś o tej samej nazwie, która jest jedyną znaną osadą w historii wyspy.
Pierwszego polskiego wejścia na Beerenberg dokonali w 2003 Piotr Kuźniar i Bogusław Cenian.

</doc>
<doc id="112890" url="https://pl.wikipedia.org/wiki?curid=112890" title="Księżyce Hipokratesa">
Księżyce Hipokratesa

Księżyce Hipokratesa – figury geometryczne w kształcie księżyców związane z wielokątem wpisanym w okrąg "O". Są one ograniczone łukami okręgu "O" oraz półokręgami, których średnicami są boki danego wielokąta. Zostały odkryte przez Hipokratesa z Chios w trakcie jego prac nad problemem kwadratury koła. W przypadku gdy wielokąt jest prostokątem lub trójkątem prostokątnym suma pól księżyców Hipokratesa jest równa polu tego prostokąta lub trójkąta prostokątnego (odpowiednio).

</doc>
<doc id="112894" url="https://pl.wikipedia.org/wiki?curid=112894" title="Wirzchosław">
Wirzchosław

Wirzchosław – staropolskie imię męskie. Składa się z członu "Wirzcho-" ("wierzch, szczyt, czubek") i "-sław" ("sława"). Może oznaczać "znajdujący się u szczytu sławy". Jego żeńskim odpowiednikiem jest Wirzchosława.
Wirzchosław imieniny obchodzi 10 sierpnia i 26 sierpnia.

</doc>
<doc id="112895" url="https://pl.wikipedia.org/wiki?curid=112895" title="Wirzchosława">
Wirzchosława

Wirzchosława, Wierzchosława — staropolskie imię żeńskie (notowane tylko w formie Wirzchosława). Składa się z członu "Wirzcho-" ("wierzch, szczyt, czubek") i "-sława" ("sława"). Może oznaczać "znajdująca się u szczytu sławy". Męskim odpowiednikiem jest Wirzchosław.
Wirzchosława, Wierzchosława imieniny obchodzi: 3 marca i 26 sierpnia.
Znane osoby noszące to imię: 

</doc>
<doc id="112898" url="https://pl.wikipedia.org/wiki?curid=112898" title="Styczeń 2005">
Styczeń 2005



</doc>
<doc id="112900" url="https://pl.wikipedia.org/wiki?curid=112900" title="Wiercisław">
Wiercisław

Wiercisław – staropolskie imię męskie. Składa się z członów: "Wierci-" ("wiercić") i "-sław" ("sława").
Wiercisław imieniny obchodzi 1 sierpnia i 23 września.

</doc>
<doc id="112901" url="https://pl.wikipedia.org/wiki?curid=112901" title="Włocsław">
Włocsław



</doc>
<doc id="112902" url="https://pl.wikipedia.org/wiki?curid=112902" title="Włocław">
Włocław



</doc>
<doc id="112904" url="https://pl.wikipedia.org/wiki?curid=112904" title="Włodzimir">
Włodzimir

Włodzimir – staropolskie imię męskie. Składa się ze słów "Włodzi-" – „panuje” i "-mir" – „pokój”.
Włodzimir imieniny obchodzi 16 stycznia, 19 kwietnia, 15 lipca, 11 sierpnia, 18 sierpnia i 25 września.
Znane osoby noszące imię Włodzimir:
Żeński odpowiednik: Włodzimira

</doc>
<doc id="112907" url="https://pl.wikipedia.org/wiki?curid=112907" title="Włodzimira">
Włodzimira

Włodzimira – staropolskie imię żeńskie. Składa się ze słów "Włodzi-" – "panuje" i "-mira" – "pokój". Na skutek zniekształcenia, jakiemu uległ męski odpowiednik tego imienia, Włodzimir, pod wpływem imion niemieckich przekształcony w formę Włodzimierz, imię Włodzimira może również przybierać formę Włodzimiera.
Włodzimira imieniny obchodzi 16 stycznia, 25 kwietnia i 25 września.
W 1994 roku imię to nosiło w Polsce 27, a w 2019 roku – 15 kobiet.

</doc>
<doc id="112910" url="https://pl.wikipedia.org/wiki?curid=112910" title="Wilkomir">
Wilkomir

Wilkomir — staropolskie imię męskie, złożone z członów "Wilko-" ("wilk") i "-mir" ("pokój, spokój, dobro"). Mogło ono oznaczać tego, który zapewnia pokój od wilków. Do form pochodnych (zdrobniałych) tego imienia należy m.in. Wilczan. 

</doc>
<doc id="112914" url="https://pl.wikipedia.org/wiki?curid=112914" title="Styczeń 2004">
Styczeń 2004



</doc>
<doc id="112919" url="https://pl.wikipedia.org/wiki?curid=112919" title="Wola Orzeszowska">
Wola Orzeszowska

Wola Orzeszowska – wieś w Polsce położona w województwie mazowieckim, w powiecie węgrowskim, w gminie Miedzna.
W latach 1975–1998 miejscowość administracyjnie należała do województwa siedleckiego.
Wioska leży na granicy powiatów węgrowskiego i sokołowskiego, a jednocześnie na granicy Wysoczyzny Sokołowskiej i Obniżenia Węgrowskiego. Jest związana w równym stopniu z oboma pobliskimi miastami będąc częścią szlaku komunikacyjnego między Sokołowem Podlaskim i Miedzną.
Brak dokładnych informacji dotyczących powstania miejscowości. Prawdopodobnie jest tożsama z wsią Wola wchodzącą w skład dóbr miedzeńskich należących do Karskich w XV wieku. Kolejnymi właścicielami byli Wodyńscy, Butlerowie, Kobylińscy. W 1864 roku utworzono w Woli 21 osad chłopskich. Nazwa „Wola Orzeszowska” pojawia się po raz pierwszy w kościelnych dokumentach parafii Miedzna na początku XIX wieku, kiedy to osada znana jest z produkcji miodu. W swojej historii wioska dwukrotnie przeżyła pożary niszczące około połowy jej zabudowań. W czasie II wojny światowej została zbombardowana przez Niemców.
Wola Orzeszowska jest miejscowością rolniczą, przy czym rolnictwo opiera się tu zarówno na uprawie (III-VI klasa bonitacyjna gleb) – głównie żyta, pszenicy, ziemniaków, buraków cukrowych i kukurydzy, jak też na chowie zwierząt (bydło domowe, trzoda chlewna, drób). Od początku istnienia wsi dużą rolę w jej rozwoju odgrywali rzemieślnicy: kowale, bednarze, stolarze i murarze.
Wierni kościoła rzymskokatolickiego należą do parafii Zwiastowania Najświętszej Maryi Panny w Miedznie.

</doc>
<doc id="112923" url="https://pl.wikipedia.org/wiki?curid=112923" title="Artie Shaw">
Artie Shaw

Artie Shaw, właśc. Arthur Jacob Arshawsky (ur. 23 maja 1910 w Nowym Jorku, zm. 30 grudnia 2004 w Thousand Oaks) – amerykański klarnecista jazzowy, kompozytor, pisarz i aktor.
Życiorys.
W wieku 15 lat nauczył się grać na saksofonie i rok później rozpoczął koncertowanie z zespołem. Po powrocie do Nowego Jorku był muzykiem sesyjnym, a także stworzył zespół, szczególnie popularny w epoce swingu. Wprowadził do jazzowych big bandów wiele nowych instrumentów, był również pierwszym białym liderem grupy, który podjął współpracę z czarnoskórą wokalistką – Billie Holiday. W okresie II wojny światowej wraz z całym zespołem koncertował dla wojsk amerykańskich w Azji, jego grupa stanowiła „azjatycki” odpowiednik orkiestry Glenna Millera. Były to występy bardzo intensywne, niekiedy cztery razy dziennie.
W 1954 perfekcjonista Shaw postanowił zakończyć karierę muzyczną, doszedł bowiem do wniosku, że nie osiągnął narzuconego sobie poziomu artystycznego. W kolejnych latach zajął się pisaniem, był autorem fikcyjnych biografii, m.in. "The Trouble With Cindirella". Występował także okazjonalnie jako klarnecista.
W 2004 otrzymał honorową nagrodę Grammy za całokształt działalności artystycznej. Rok później został laureatem NEA Jazz Masters Award (przyznawaną z jednorocznym wyprzedzeniem).
Był ośmiokrotnie żonaty. Jego żonami były m.in. znane aktorki – Ava Gardner, Lana Turner, Evelyn Keyes, a także córka popularnego kompozytora Jerome Kerna – Betty.

</doc>
<doc id="112925" url="https://pl.wikipedia.org/wiki?curid=112925" title="Konkwistador">
Konkwistador



</doc>
<doc id="112926" url="https://pl.wikipedia.org/wiki?curid=112926" title="Luzytania">
Luzytania

Luzytania (łac. "Lusitania", także: "Hispania Lusitania"), starożytna prowincja rzymska, która znajdowała się na Półwyspie Iberyjskim i obejmowała obszar obecnej Portugalii na południe od Duero (Douro) i południowo-zachodnią część Hiszpanii.
Za czasów republiki jej południowa część była częścią prowincji "Hispania Ulterior". Powstała w 27 r. p.n.e., w okresie Cesarstwa Rzymskiego, po zdobyciu północnej części Półwyspu Iberyjskiego przez Rzymian. Po raz pierwszy Rzymianie wkroczyli na jej terytorium w II w. p.n.e. Wojny Luzytańskie toczone w latach 154-133 p.n.e. (Powstanie Luzytanów, wojna Wiriatusa, wojna numantyjska) doprowadziły do podboju tych ziem przez Rzymian.
Nazwa pochodzi od plemienia Luzytanów zamieszkujących te obszary w okresie starożytnym. Ich pochodzenie nie zostało dotychczas ustalone. 
Plemię to jest częstym obiektem odwołań w kulturze portugalskiej oraz ważnym elementem tożsamości narodowej Portugalczyków. Zjawisko to można porównać do rodzimego sarmatyzmu lub znaczenia, jakie przywiązują Rumuni do starożytnego ludu Daków. Tytuł narodowego eposu Portugalii autorstwa Luísa de Camões to "Luzjady (Os Lusíadas)".
Stolicą była "Emerita Augusta" (obecnie Mérida).

</doc>
<doc id="112928" url="https://pl.wikipedia.org/wiki?curid=112928" title="Teide">
Teide

Pico del Teide – szczyt wulkaniczny położony na wyspie Teneryfie (Wyspy Kanaryjskie). Szczyt ten o wysokości 3715 m n.p.m. i wysokości od dna morza około 7500 metrów jest najwyższym szczytem w Hiszpanii i najwyższym szczytem na jakiejkolwiek atlantyckiej wyspie. Jest to typowy stratowulkan.
Na wysokości około 2000 m n.p.m. rozłożone są równiny zwane cañadas. Jeśli przyjąć je za podstawę szczytu, jego wysokość względna wynosi około 1500-1700 metrów. Teren ten ukształtowany jest przez działalność wulkanu – pokrywają go bazaltowe, pumeksowe i obsydianowe formacje skalne, a przez całą długość zbocza wulkanicznego stożka ciągną się zastygłe strumienie lawy. Jest to wulkan czynny.
Wulkan wraz z otoczeniem, łącznie z całą kalderą Las Cañadas jest chroniony w Parku Narodowym Teide.
Nazwa.
Nazwa wulkanu pochodzi z języka Guanczów, pierwszych mieszkańców Wysp Kanaryjskich. Tide oznaczało "Piekielna Góra", w której żył demon Guayota.
Echeide lub Echeyde jest nazwą, którą ochrzcili Teide aborygeńscy Guanczowie. Według przekazów kronikarskich, Guanczowie uważali górę za miejsce zamieszkiwane przez siły zła, przede wszystkim przez złą postać Guayoty. Nawet bardziej współcześni autorzy potwierdzają, że Teide był dla dawnych mieszkańców wysp swoistego rodzaju Axis Mundi.
Liczne „skrytki” odnalezione w górze, z pozostałościami archeologicznymi instrumentów litycznych i ceramicznych, zostały zinterpretowane jako rytualne schowki, mające na celu przeciwdziałanie wpływom zgubnych duchów, praktyka odnotowana również w algierskiej Kabylii. 
Ponadto, znaczenie i waga wulkanu znajdują odzwierciedlenie w fakcie, że nawet sama wyspa zawdzięcza swoją nazwę mieszczącemu się na niej Teide. W starożytności, Rzymianie nazywali wyspę Nivaria (z łac. nivis – śnieg), w związku ze śniegiem pokrywającym wulkan, a obecna nazwa wyspy również ma związek z wulkanem, jako że została nadana przez Benahoaritów (aborygenów z La Palmy), a jej znaczenie to „jasna góra”.
Legendy.
Teide ("Echeyde") była świętą górą Guanczów i siedzibą bogów, podobnie jak Olimp dla starożytnych Greków. Według legendy demon Guayota porwał Mageca (boga światła i słońca) i uwięził go pod wulkanem, pogrążając świat w ciemności. Guanczowie błagali najwyższego boga Achamána o pomoc. Achamán zwyciężył Guayotę, zatkał nim wylot krateru i uwolnił Mageca. Od tej pory, kiedy Guayota próbował wydostać się w czasie erupcji wulkanu, Guanczowie palili wielkie ogniska, aby go przestraszyć.
Guayota zwykle występował pod postacią czarnego psa, któremu towarzyszyły inne demony.
Guanczowie wierzyli, że Teide sięga do nieba. W wielu niedostępnych miejscach znaleziono kamienne narzędzia i ceramikę. Przypuszczalnie były to dary przebłagalne dla złych duchów, które mieszkały na górze.
Pomiar wysokości.
Marynarze i podróżnicy, którzy żeglowali w pobliżu wysp między wiekiem XV a XVIII, i którzy mogli dojrzeć szczyt z odległości 40 lig morskich (1 liga równała się ok. 5555 m.), rozpowszechnili w Europie myśl, jakoby mogłaby to być najwyższa góra na świecie. W tamtych czasach ciekawość nie była wystarczającym powodem do zorganizowania kosztownej wyprawy, która wyjawiłaby jego wysokość, jednak w wieku XVIII, z powodów politycznych i kartograficznych, Francja zorganizowała kilka ekspedycji naukowych na Wyspy Kanaryjskie, które zakończyły się określeniem wysokości Teide i stworzeniem pierwszej dokładnej mapy Wysp Kanaryjskich.
Podczas podróży na Teneryfę, zakonnik i kartograf Louis Éconches Feuillée zmierzył Teide od plaży w Puerto de la Cruz jednym zaledwie trójkątem i otrzymał przez to mylną wysokość 4.313 metrów. Prawdopodobnie podstawa trójkąta nie była dobrze wypoziomowana, a ponadto była zbyt mała. Sprawozdanie, które Feuillée sporządził po powrocie, nigdy nie zostało opublikowane w całości, a w roku 1746 dziennik „La Caille” opublikował skrót z podróży, dodając silną krytykę metody i danych użytych przy mierzeniu.
Pół wieku po podróży Feuillée, Francja znów wysłała tam naukowca, Jeana Charlesa de Borda, któremu, po pierwszej nieudanej próbie w roku 1771, udało się zrealizować w końcu w roku 1776 pierwszą dokładną i wiarygodną triangulację Teide: 3.713 metrów wysokości. Pomiar okazał się bardzo wiarygodny, zarówno z powodu precyzyjnych urządzeń, na podstawie których otrzymano wymiary kątów, jak i mierzenia podstawy, zrealizowanego przy pomocy łańcuchów przez dwie niezależne ekipy.
Pomiary Borda i Feuillée, razem z tymi zrealizowanymi w wieku XVIII, zostały skomentowane w trzecim rozdziale „Podróży na Wyspy Kanaryjskie” autorstwa Alexandra Humboldta (1799). W jego relacji możemy dostrzec, jak trudne było zmierzenie w tamtych czasach Teide. Pod koniec XVIII wieku najbardziej precyzyjną metodą zmierzenia góry była triangulacja terenowa. Kiedy Humboldt studiował pomiary Teide zrealizowane na przestrzeni wieku XVIII, nie zawahał się stwierdzić, iż: „Dzięki Borda poznaliśmy prawdziwą wysokość wulkanu na Teneryfie”.
Ostatnie pomiary zrealizowane pod koniec wieku XX pokazały, że Teide niedawno urósł o kilka metrów. W latach 70. szacowano, że rzeczywista wysokość Teide wynosiła 3.715 metrów nad poziomem morza, jednak według danych ujawnionych w ostatnich czasach przez Narodowy Instytut Geograficzny, Teide ma obecnie 3.718 metrów wysokości nad poziomem morza i 7.500 powyżej poziomu dna oceanicznego.
Z tego powodu Teide nie tylko jest najwyższym wzniesieniem terytorium hiszpańskiego i jakiegokolwiek terytorium wyspiarskiego Oceanu Atlantyckiego, ale także jest trzecim pod względem wysokości wulkanem świata, jeśli mierzymy go od podstawy, zlokalizowanej w głębinach dna oceanicznego. W tej kategorii wyprzedzają go wulkany znajdujące się na Hawajach: Mauna Kea (10.203 metry powyżej poziomu dna oceanicznego) oraz Mauna Loa (ponad 9.000 metrów powyżej dna morskiego). Teneryfa jest jedną z najwyższych wysp świata, a dokładniej jest dziesiątą pod względem wysokości wyspą na świecie.
Rozwój rzeźby.
Pierwsze wulkany w rejonie Teide, podobnie jak na pozostałych wyspach archipelagu, powstały w stosunkowo krótkim czasie, w miocenie i wczesnym pliocenie. Ich pozostałości, to trzy silnie zdenudowane masywy: Macizo de Anaga (na północnym wschodzie), Teno (na północnym zachodzie) i Roque del Conde (na południu).
Każdy ze stożków wulkanicznych powstał w czasie poniżej 3 mln lat, natomiast cała formacja w ciągu około 8 mln lat.
Kolejno następowały wybuchy wulkanów oraz erozja zdeponowanych utworów.
Po pewnym czasie aktywność wulkaniczna zaczęła się koncentrować w dwóch miejscach: wulkanie Las Cañadas i masywie Anaga. Wulkan Las Cañadas w czasie miocenu osiągnął średnicę 40 km i wysokość około 4500 m.
Około 160-200 tys. lat temu wulkan Las Cañadas zapadł się i powstała wielka kaldera.
Działalność wulkaniczna trwała dalej. Około 150 tys. lat temu kolejny kolaps doprowadził do powstania dzisiejszej kaldery Las Cañadas. Jej rozciągłość wschód-zachód wynosi 16 km, a północ-południe – 9 km. Wysokość ścian kaldery dochodzi do ponad 2000 m n.p.m. Szczyt Teide o wysokości 3715 m n.p.m. wraz z bliźniaczym szczytem Pico Viejo (3134 m n.p.m.) powstały w wyniku późniejszych erupcji w północnej części kaldery.
Historyczne erupcje.
Obecnie Teide jest wciąż uważany za czynny wulkan. Ważniejsze erupcje następowały w latach 1704, 1705, 1706 i 1798 i 1909. W ich wyniku zostały zniszczone miejscowość i port Garachico.
Flora.
Na terenie parku narodowego występuje dobrze wykształcony piętrowy układ roślinności. Do wysokości około 800 m dominuje roślinność półpustynna, Wyżej do 2000 m występują lasy sosnowe, powyżej których występują zbiorowiska trawiaste i roślinność wysokogórska. Na całym obszarze spotyka się wiele endemitów, między innymi pewne gatunki fiołków i traw.
Fauna.
Na terenie parku występują liczne gatunki endemiczne, m.in. miejscowe gatunki jaszczurek i dzierzb.
Ochrona przyrody.
Stożek wulkanu wraz z ogromną kalderą o średnicy do 15 km i obwodzie około 40 km oraz otaczającą je równiną, objęty jest od 1954 roku ochroną w ramach Parku Narodowego Teide (hiszp. "Parque Nacional del Teide"). Park zajmuje 18 900 ha powierzchni, co czyni go piątym co do wielkości parkiem narodowym w Hiszpanii.
W 2007 roku park wpisano na listę światowego dziedzictwa UNESCO.
Turystyka.
Do Parku Narodowego Teide można dojechać drogą publiczną z północy i południa. Raz dziennie kursują także publiczne autobusy, które dowożą turystów z południa wyspy (linia 324 z Costa Adeje), a także z północy (linia 348 z Puerto de La Cruz) Kolej linowa Teleférico del Teide ma swój początek na wysokości 2356 m, a stacja końcowa znajduje się na wysokości 3555 m. Aby chronić otoczenie, a także ze względów bezpieczeństwa, dostęp do tego szlaku na sam szczyt wulkanu jest udzielany maksymalnie 200 osobom dziennie. Część z dziennej puli 200 zezwoleń online, których udziela Park Narodowy, trafia do oficjalnych przewodników po Parku Narodowym. Technicznie wejście na szczyt jest bardzo łatwe. Całkowity dystans, który trzeba przejść od początku szlaku Montaña Blanca do samego szczytu to 8,31 km z przewyższeniami sięgającymi 1 188 m. Wejście na sam szczyt zajmuje około 5.5 godziny. Na terenie parku znajduje się schronisko oraz hotel. 

</doc>
<doc id="112929" url="https://pl.wikipedia.org/wiki?curid=112929" title="Teneryfa">
Teneryfa

Teneryfa () – należąca do Hiszpanii wyspa na Oceanie Atlantyckim, będąca częścią archipelagu i regionu Wyspy Kanaryjskie. Leży nieopodal północno-zachodnich wybrzeży Afryki, wraz z archipelagiem zaliczana jest do Makaronezji. Jest największą i najludniejszą wyspą w archipelagu i najludniejszą wyspą hiszpańską. Teneryfa, choć geograficznie leży na wodach oceanicznych u wybrzeży północnej Afryki, jest integralną częścią Hiszpanii i Unii Europejskiej. Obowiązuje waluta euro, a językiem urzędowym jest hiszpański. Z częścią mieszkańców można się też porozumieć po angielsku, w języku angielskim są też niektóre tablice informacyjne.
Santa Cruz de Tenerife jest największym miastem na wyspie i zarazem stolicą jej oraz prowincji Santa Cruz de Tenerife. Jest też, wspólnie z Las Palmas, stolicą autonomii Wysp Kanaryjskich.
Teneryfa z sąsiednią Gran Canarią bywa nazywana „kontynentem w miniaturze” ze względu na występowanie kilku typów krajobrazu i kilku stref klimatycznych. Na Teneryfie są dwa obiekty wpisane na Listę Światowego Dziedzictwa UNESCO: wulkan Teide, który jest parkiem narodowym, oraz zabytkowe miasto La Laguna.
Geografia.
Dane ogólne.
Teneryfa ma 2034 km² powierzchni, około 80 km długości i 50 km szerokości.
Ponadto administracyjnie Teneryfa obejmuje również około 200 małych wysp będącymi nieużytkami. Najczęściej są to duże skały wystające z wody. Łączna ich powierzchnia wynosi  m². Zalicza się do nich m.in. "Roques de Anaga" czy "Roque de Garachico".
Geologia.
Teneryfa jest wyspą pochodzenia wulkanicznego. Powstawała w kilku etapach. Pierwszy szacuje się na około 30 mln lat temu w oligocenie, kiedy z dna Atlantyku rozpoczęła wydobywać się lawa tworząc wzniesienia z których powstały Wyspy Kanaryjskie. Kolejny okres rozpoczął się ok. 7 mln lat temu w miocenie. Ponad powierzchnię wystawały wówczas masywy Adeje, Anaga i Teno. Na kolejnych etapach głównym elementem kształtującym teren była erozja oraz budowanie się centralnej części Teneryfy poprzez liczne erupcje. W ten sposób powstał najwyższy szczyt Hiszpanii Pico del Teide (3718 m n.p.m.).
Znane nam erupcje wulkaniczne na Teneryfie to:
Położenie.
Teneryfa znajduje się pomiędzy 28° a 29° N i 16° a 17° W, na północ od Zwrotnika Raka. Zajmuje centralne miejsce między wyspami archipelagu: Gran Canaria na wschodzie oraz La Gomera i La Palma na zachodzie. Leży około 300 km od kontynentu afrykańskiego (Maroka i Sahary Zachodniej) oraz około 1000 km od Półwyspu Iberyjskiego (Hiszpanii i Portugalii kontynentalnej).
Klimat.
Teneryfa jest w strefie klimatu subtropikalnego, w części przybrzeżnej – typu półpustynnego i pustynnego, w głębi lądu – śródziemnomorskiego.
Na klimat mają istotny wpływ dwa prądy morskie: Golfstrom (cieplejszy) i Kanaryjski (chłodniejszy), które powodują wahania temperatury oceanu od . Mimo niewielkiej powierzchni klimat jest zróżnicowany w wyniku przedzielenia wyspy przez wysokie pasmo górskie. Północno-wschodnie wybrzeże ma klimat z częstszymi mgłami i nieco większymi opadami niż południowe. Wraz ze wzrostem wysokości średnie temperatury spadają, a ilość opadów wzrasta. Pomimo niewielkiej odległości pomiędzy położonymi w górach miejscowościami a wybrzeżem występują duże różnice temperatur (nawet ponad ) oraz w opadach. W okresie zimowym krater Pico del Teide często pokrywa śnieg. Szata roślinna północno-wschodniej części wyspy jest zielona i są dobre warunki dla rolnictwa, część południowo-zachodnia jest uboga w szatę roślinną. W wyższych partiach wyspy rośnie sosna kanaryjska o długich, miękkich igłach, mająca zdolność wchłania wody z mgły.
Masywy górskie.
Teide.
Teide – masyw wulkaniczny o wysokości 3718 m n.p.m. (od dna morza 7500 m). Jest najwyższym szczytem 
Hiszpanii, najwyższym punktem Oceanu Atlantyckiego oraz 13 najwyższym szczytem Unii Europejskiej (jest najwyższym szczytem nie leżącym w Alpach). Ostatnia erupcja wulkanu ("Chinyero") miała miejsce w 1909 roku.
Stożek wulkanu wraz z kraterem o średnicy do 15 km i obwodzie około 40 km oraz otaczającą go równiną stanowi od 1954 "Park Narodowy Teide" ("Parque Nacional del Teide"). Park zajmuje  ha. Czyni go piątym co do wielkości parkiem narodowym w Hiszpanii. Występują tam endemiczne gatunki roślin i zwierząt.
Na wysokości około 2000 m n.p.m. rozpościerają się równiny "Cañadas", ukształtowane przez działalność wulkanu – pokrywają je bazaltowe, pumeksowe i obsydianowe formacje skalne, a przez zbocza stożka wulkanicznego ciągną się zastygłe strumienie lawy.
Na wysokości 2356 m. jest dolna stacja kolei linowej "Teleférico del Teide" z górną stacją na wysokości 3555 m. Na wysokości 2400 m jest obserwatorium astrofizyczne Teide. Na terenie parku jest też schronisko oraz hotel. Na tym obszarze są także inne szczyty, m.in. "Pico Viejo" ("Montaña Chahorra", o wysokości 3134 m), "Montaña Blanca" (2750 m), "Alto de Guajara" (2718 m), "Roque de la Grieta" (2576 m) i "Chinyero" (1561 m).
Teide jest uważany za najbardziej emblematyczny pomnik przyrody Archipelagu Kanaryjskiego, a przez to atrakcję turystyczną, która każdego roku przyciąga miliony osób – Parque Nacional del Teide jest najczęściej odwiedzanym hiszpańskim parkiem narodowym ( odwiedzających w roku 2007), ponadto najczęściej odwiedzanym parkiem narodowym Europy i drugim najczęściej odwiedzanym na świecie
Teno.
Masyw Teno ("Macizo de Teno") położony jest w północno-zachodniej części wyspy między gminami Santiago del Teide, Los Silos, El Tanque i Buenavista del Norte. Najwyższym szczytem jest "Montaña de Gala" (1342 m) Podobnie jak w przypadku masywu Anaga, jest to obszar głębokich wąwozów i skał, które powstały w znacznym stopniu pod wpływem erozji. Powstał od 5 do 7 milionów lat temu. Charakterystyczne dla niego są klify Los Gigantes, z pionowymi ścianami, które sięgają 500 metrów wysokości. W górskich wsiach: Masca, Teno Alto, Carrizales, El Palmar, Las Portelas nadal praktykowane są stare tradycje rolnicze z Wysp Kanaryjskich. Jest tam park wiejski "Teno" o powierzchni 8063 hektarów. Masyw ten charakteryzuje się dużą różnorodnością flory i fauny. Jest to również jedno z najlepszych miejsc do nurkowania w archipelagu. Są też archeologiczne pozostałości osadnictwa Guanczów, wskazujące, że obszar Wysp Kanaryjskich był zamieszkany od czasów antycznych. Pierwsze osadnictwo miało miejsce około 3000 lat p.n.e.
Anaga.
Masyw Anaga ("Macizo de Anaga") w północno-wschodniej części wyspy ma nieregularny i poszarpany profil topograficzny. Najwyższym szczytem jest "Cruz de Taborno" o wysokości 1024 m. Wybrzeże Anaga zdominowane jest przez skały, w tym regionie jest mało plaż. U podnóża masywu leży stolica – Santa Cruz de Tenerife oraz sąsiadująca z nim La Laguna. Masyw powstał od 7 do 9 milionów lat temu, jest jedną z najstarszych części wyspy.
Adeje.
Najwyższym szczytem masywu Adeje ("Macizo de Adeje") w południowej części wyspy jest "Roque del Conde" o wysokości 1001 m. Z powodu intensywnej erozji i procesów geologicznych masyw Adeje stracił swój pierwotny wygląd i rozmiary.
Hydrografia.
Gleba wulkaniczna o porowatej powierzchni łatwo przepuszcza wodę, która wnika do podłoża zarówno po opadach deszczu, po topnieniu czapy lodowej na najwyższych szczytach, jak i pochodzącą z mgły w leśnych partiach wyspy (sosna kanaryjska).
Ze względu na różnorodność i nietypowość opadów oraz warunki geologiczne na wyspie, nie stosuje się zwykłych popularnych metod magazynowania i wydobywania wody, takie jak budowa zapór czy zbiorników wodnych. Większość wody (ok. 90%) pochodzi ze studzienek oraz galerii perforowanych ("galería filtrante").
Flora i fauna.
Teneryfa pomimo niewielkiej powierzchni ma zróżnicowana faunę i florę. Wynika to z różnorodności mikroklimatów. Flora na wyspie liczy około 1400 gatunków, w tym 200 gatunków endemicznych Wysp Kanaryjskich, z czego 140 występuje tylko i wyłącznie na Teneryfie. Fauna obejmuje około 400 gatunków ryb, 56 gatunków ptaków, 5 gatunków gadów, 2 gatunki płazów, 13 gatunków ssaków lądowych i kilka tysięcy gatunków bezkręgowców.
Faunę i szatę roślinną Teneryfy można podzielić na 6 głównych obszarów, które są związane z wysokością:
W wodach przybrzeżnych żyje około 400 gatunków ryb oraz kilka gatunków żółwi morskich, wielorybów i delfinów. W parku naturalnym dziko żyją sprowadzone z innych krajów zwierzęta, m.in. papugi i goryle.
Ochrona przyrody.
Prawie połowa wyspy (48,6%) jest objęta ochroną zarządzaną przez Red Canaria de Espacios Naturales Protegidos. Spośród 146 chronionych obszarów Wysp Kanaryjskich 43 znajdują się na Teneryfie. Jest osiem typów obszarów chronionych. Oprócz parku narodowego Teide, park naturalny Parque Natural de la Corona Forestal, dwa parki wiejskie: (Parque rural de Anaga i Parque rural de Teno), cztery rezerwaty (El Pijaral, Ijuana, Roques de Anaga, La Resbala), sześć specjalnych rezerwatów (m.in. Malpaís de Güímar, Barranco del Infierno, Chinyero), czternaście pomników przyrody, dziewięć obszarów chronionego krajobrazu i sześć miejsc naukowego zainteresowania.
Ekologia.
Wyspy Kanaryjskie mają niski poziom zanieczyszczenia powietrza z powodu niewielkiego uprzemysłowienia oraz dzięki wiejącym pasatom. Na wyspie największe zanieczyszczenia emituje rafineria, dwie elektrociepłownie oraz ruch drogowy. Według danych hiszpańskiego Ministerstwa Zdrowia i Przemysłu, Teneryfa jest jednym z najczystszych miejsc w kraju. Zanieczyszczenia są stale monitorowane, aby nie przeszkadzać pracy obserwatoriów astrofizycznych położonych na szczytach.
Plaże wyspy zostały sklasyfikowane przez Ministerstwo Zdrowia i Konsumpcji jako nadające się do kąpieli.
Historia.
Legenda głosi, że Teneryfa jest pozostałością zaginionej Atlantydy. Niepotwierdzone hipotezy datują pierwsze osadnictwo na XII wiek p.n.e. Badania archeologiczne i analizy radiowęglowe wskazują, że ludzie przybyli na Teneryfę około 200 roku p.n.e. Do 1402 roku, czyli do przybycia na wyspy Hiszpanów, była ona zamieszkana przez Guanczów (nazwa nadana przez Hiszpanów). Mieli oni jasną cerę i włosy oraz niebieskie oczy. W świetle ostatnich badań byli ludem pochodzenia berberyjskiego, a poprzednie hipotezy o pochodzeniu celtyckim lub że byli potomkami wikingów, nie zostały potwierdzone. Guanczowie podzielili wyspę na 10 okręgów administracyjnych – królestw. 12 grudnia 1495 roku w bitwie pod Acentejo Guanczowie zostali pokonani przez hiszpańskich konkwistadorów i ulegli eksterminacji lub zostali wywiezieni do Europy jako niewolnicy. Resztki rdzennych mieszkańców szybko się zasymilowały i przeszły na katolicyzm, a ich język poszedł w zapomnienie. Hiszpanie założyli miasto La Laguna – pierwszą stolicą wyspy (do roku 1723). Lokalizacja w głębi wyspy podyktowana była względami bezpieczeństwa, gdyż wybrzeża nękane były przez angielskich piratów. Wysokie opady zapewniały zaopatrzenie w słodką wodę.
25 lipca 1797 Teneryfa została zaatakowana przez flotę brytyjską. Celem ataku było Santa Cruz de Tenerife, siedziba władz hiszpańskich. Atakiem dowodził Horacy Nelson, który w walce stracił prawe ramię.
Początkowo wyspa wraz z całym archipelagiem przeżywała okres prosperity; znajdowały się na niej porty tranzytowe dla żeglugi do obu Ameryk. Stopniowo jednak traciła na znaczeniu, a podstawowe produkty: cukier trzcinowy oraz karmin zostały wyparte z rynku przez tańszą konkurencję. W 1821 wyspa została włączona do Hiszpanii jako prowincja ze stolicą w Santa Cruz de Tenerife. W 1936 roku została opanowana przez wojska generała Franco. Pod jego rządami wyspa popadła w kłopoty gospodarcze. W latach 50. sytuacja była tak dramatyczna, że wielu mieszkańców emigrowało do Wenezueli. Na początku lat 60. wyspa została przekształcona w strefę turystyczną, początkowo dla turystów brytyjskich. W tym okresie na Teneryfę i sąsiednią Gran Canarię pływał z Polski MS Batory z tzw. wycieczkami orbisowskimi.
Gospodarka.
Informacje ogólne.
Gospodarka Teneryfy oparta jest na usługach, które mają 78,08% udział w dochodach wyspy. Znaczenie pozostałych sektorów gospodarki jest kluczowe dla dalszego rozwoju. Największym motorem gospodarki Teneryfy jest turystyka, następnie handel oraz lokalny przemysł.
Turystyka.
Teneryfa jest jednym z głównych ośrodków turystycznych świata. Turystyka generuje około 60% PKB Teneryfy. W 2005 na Wyspy Kanaryjskie przybyło turystów, z czego około 1/3 () na Teneryfę (nie licząc turystów z innych części Hiszpanii, dodatkowo około 30%). Według sprawozdania Kanaryjskiego Centrum Statystycznego (ISTAC) najwięcej turystów pochodziło z Wielkiej Brytanii – . Na drugim miejscu byli turyści z Niemiec, później Belgii, Holandii, Szwecji, Finlandii, Danii, Norwegii, Włoch, Francji, Austrii, Irlandii i Szwajcarii. Teneryfa należy do nielicznych ośrodków turystycznych świata, w których sezon trwa cały rok.
Turystyka jest najbardziej rozpowszechniona na południu wyspy, gdzie jest wiele turystycznych miejscowości oraz dobrze rozwinięta infrastruktura.
Obszar znany jako "Costa Adeje" (od Los Cristianos do Playa Paraiso) ma największy potencjał turystyczny. Znajdują się tam hotele, centra handlowe, pola golfowe, restauracje, parki wodne i zwierzęce, obiekty kulturalne oraz piaszczyste plaże. Odcinek od Los Cristianos do Playa Del Duque możemy przejść na pieszo, długim na blisko 8 kilometrów deptakiem, tuż przy samym oceanie.
Znane jest także miasto Candelaria; jest to miejsce popularnych pielgrzymek do Sanktuarium Matki Boskiej z Candelaria, patronki Wysp Kanaryjskich.
Rolnictwo i rybołówstwo.
Udział rolnictwa w PKB Teneryfy wynosi mniej niż 10%, choć jego udział jest niezbędny, gdyż utrzymuje zarówno obszary wiejskie, jak i wartości kulturowe. W północnej części wyspy uprawiane są m.in. pomidory i banany, w środkowej części (z częstymi opadami deszczu) ziemniaki, zboża i tytoń, w południowej – m.in. cebula.
Większość bananów na Wyspach Kanaryjskich pochodzi z Teneryfy. Roczna produkcja wynosi około 150 tysięcy ton, a plantacje obejmują 4200 hektarów. Nieco ponad 90% uprawy przeznaczone jest na rynek międzynarodowy.
Oprócz bananów duże znaczenia mają uprawy pomidorów, winogron, ziemniaków oraz kwiatów.
Rybołówstwo jest ważną gałęzią gospodarki Teneryfy. Są tam drugie co do wielkości łowiska ryb w Hiszpanii.
Handel i przemysł.
Handel stanowi prawie 20% PKB, z czego większość wytwarzane jest w stolicy Santa Cruz. Przemysł generuje 10% PKB. Do największych zakładów należy rafineria, która dostarcza produkty ropopochodne dla archipelagu oraz Hiszpanii, Afryki i Ameryki. Teneryfa i Gran Canaria gromadzi ponad 80% obiektów przemysłowych i 90% pracowników zatrudnionych w tym sektorze gospodarki Wysp Kanaryjskich.
Przemysł energetyczny.
Sektor energetyczny generuje 2,85% PKB. Energia elektryczna produkowana jest tylko na rynek wewnętrzny. Mimo że dzięki rozwojowi turystyki ogromnie wzrosło zapotrzebowanie na energię, wciąż produkcja prądu jest na niewielką skalę z powodu słabego uprzemysłowienia.
Większość energii pochodzi z dwóch elektrowni cieplnych zużywających olej napędowy. Jedna znajduje się w gminie Granadilla de Abona, druga w gminie Candelaria. Produkcja energii z wody jest znikoma. Rozwija się produkcja energii elektrycznej z elektrowni wiatrowych.
Demografia.
Wyspa Teneryfa jest najgęściej zaludnioną wyspą archipelagu, 1 stycznia 2008 mieszkało tam mieszkańców, z czego około 25% () mieszkało w stolicy Santa Cruz de Tenerife i około 50% () w jej obszarze miejskim, natomiast w obszarze metropolitalnym (13. największy obszar metropolitalny w Hiszpanii).
Drugim co do wielkości miastem jest La Laguna – mieszkańców, miasto graniczące z Santa Cruz. Inne większe miasta to Arona (), Adeje (), La Orotava (), Granadilla de Abona (), Los Realejos () i Puerto de la Cruz ().
Teneryfa w ostatnich latach notowała znaczny wzrost liczby mieszkańców – znacznie powyżej średniej państwa. W roku 1990 mieszkało tam osób, natomiast w 2000 roku – wzrost o . W latach 2000–2007 również zanotowano dużą stopę wzrostu – osób w 2000 roku, aby zamknąć się liczbą mieszkańców w 2007. Łącznie od 1990 roku do 2008 liczba mieszkańców wyspy wzrosła o osób. w 2019 roku liczba mieszkańców Teneryfy wzrosła do 917 841 osób.
Podział administracyjny.
Teneryfa składa się z 31 gmin:
Transport.
Transport drogowy.
Najważniejszymi drogami na Teneryfie są dwie autostrady biegnące wybrzeżami: TF-5 ("Autopista del Norte") o długości około 40 km łącząca Santa Cruz z gminą Los Realejos znajdującą się w zachodniej części wyspy oraz TF-1 ("Autopista del Sur") o długości około 81 km łącząca Santa Cruz z południem wyspy. Te dwie drogi są połączone autostradą TF-2 ("Autovía de Interconexión Norte-Sur").
Oprócz autostrad jest sieć gminnych dróg, które w górach bywają kręte. Zarządzaniem dróg zajmuje się Cabildo de Tenerife.
Transport lotniczy.
Samoloty są głównym środkiem transportu łączącym Wyspy Kanaryjskie, w tym na Teneryfę, z resztą świata. Działają dwa międzynarodowe lotniska: powstały w 1929 roku port lotniczy Teneryfa-Północ ("Aeropuerto de Tenerife Norte"), który w 2007 roku obsłużył pasażerów, oraz powstały w 1978 roku port lotniczy Teneryfa-Południe ("Aeropuerto de Tenerife Sur"), który w 2007 roku obsłużył pasażerów (łącznie od powstania lotniska obsłużył pasażerów). Port Teneryfa-Północ leży w obszarze metropolitalnym Santa Cruz, niedaleko autostrady TF-5, natomiast Teneryfa-Południe około 60 km na południe od stolicy, na samym południu wyspy, niedaleko autostrady TF-1.
Transport wodny.
Na Teneryfie są dwa porty morskie: międzynarodowy Port Santa Cruz ("Puerto de Santa Cruz") oraz mniejszy Port Los Cristianos ("Puerto de Los Cristianos"). Port Santa Cruz jest drugim co do wielkości portem Wysp Kanaryjskich, po porcie Las Palmas.
Istnieją plany budowy trzeciego portu w gminie Granadilla de Abona na południu wyspy.
Transport autobusowy.
Teneryfa posiada rozbudowaną sieć klimatyzowanych autobusów, które na Wyspach Kanaryjskich nazywane są "guaguas". System obejmuje zarówno autobusy miejskie, jak i międzymiastowe, łącząc większość populacji wyspy. Największy przystanek znajduje się w centrum przesiadkowym Intercambiador de Transportes de Santa Cruz de Tenerife. Autobusy są zarządzane przez TITSA ("Transportes interurbanos de Tenerife").
Transport tramwajowy.
Tramwaje na Teneryfie kursują na obszarze miasta Santa Cruz de Tenerife i sąsiadującego z nim La Laguna. Infrastruktura obejmuje 21 przystanków i ma zasięg 12,5 km. Dziennie obsługuje 46 tysięcy mieszkańców. Podróż na całej linii nr 1 trwa 37 minut. Każdy z 20 tramwajów "Alstom Citadis" ma pojemność 200 pasażerów, w tym 60 miejsc siedzących, i potrafi osiągnąć maksymalną prędkość 70 km/h.
Na trasie tramwaju znajdują się szpitale, uczelnie, jak i obiekty kulturalne. Tramwaje zarządzane są przez spółkę akcyjną "Metropolitano de Tenerife" (MTSA). Prąd dostarczany do infrastruktury pochodzi z elektrowni wiatrowych. Planowane jest utworzenie dodatkowych 4 przystanków linii nr 1 oraz uruchomienie linii nr 2.
Transport kolejowy.
Na Teneryfie nie ma linii kolejowej. Firma będąca właścicielem tramwajów w latach 2007–2008 rozpoczęła prace nad budową linii kolejowej, która połączy Santa Cruz z południową częścią wyspy. Rada Teneryfy zatwierdziła budowę. Łączna trasa ma mieć długość około 80 km, czas podróży do 35 minut (z zatrzymaniem się na każdej stacji – 45 minut).
Sport.
Piłka nożna.
W Federacji Piłkarskiej Teneryfy ("Tinerfeña Federación de Fútbol") jest zarejestrowanych 305 zespołów piłkarskich rywalizujących w różnych ligach i boiskach rozproszonych po całej wyspie. Głównym klubem piłkarskim wyspy jest CD Tenerife, grający obecnie w Segunda División. Stadionem klubowym jest Estadio Heliodoro Rodríguez López (Estadio de Tenerife) mający około 24 tysięcy miejsc.
Siatkówka.
Głównym klubem siatkarskim Teneryfy jest Spar Teneryfa Marichal ("Club Voleibol Tenerife"), wielokrotny Mistrz Hiszpanii, zdobywca Superpucharu Ligi, Pucharu Królowej oraz medali w europejskich rozgrywkach. Występuje w ekstralidze hiszpańskiej i gra w hali Pabellón Insular Santiago Martín o pojemności 5100. Innymi ważniejszymi klubami są kobiece kluby: "Club Voleibol Aguere" i "La Caja de Canarias" występujące w rozgrywkach ekstraligi oraz męski "Arona Playa de las Americas" również grający w ekstralidze. Siatkówka cieszy się na Teneryfie coraz większym zaiteresowaniem.
Surfing, windsurfing, kitesurfing.
Na wyspie popularny jest surfing i windsurfing, oraz rzadziej uprawiany kitesurfing. Jest dziesięć szkół tych sportów, w tym jedna, która jest własnością miasta, oraz kilka kursów do szybkiej nauki. Te sporty są uprawiane głównie w Médano, Playa de Las Americas, wybrzeża Santa Cruz de Tenerife, wybrzeża Guimarás i Orotava Valley i Playa del Socorro w Los Realejos. Niektóre te miejsca były gospodarzami Pucharu Świata ("Grand Slam") w tych dyscyplinach.
Pływanie, nurkowanie.
Podobnie jak w przypadku surfingu i windsurfingu, wzdłuż wybrzeża można znaleźć szkoły pływania i nurkowania. Pływanie oraz piłka wodna są uprawiane zarówno w wodach przybrzeżnych, jak i sztucznych basenach. Na Teneryfie istnieje szesnaście klubów pływackich. Na wyspie jest ponad trzydzieści punktów nurkowania, gdzie można odkrywać morską florę i faunę, jak również zatopione statki. Wśród najlepszych miejsc do nurkowania są m.in. Las Galletas, Playa Paraiso i Punta de la Rasca, Garachico, Puerto de la Cruz, Punta de Teno.
Sztuki walki.
Na Teneryfie są uprawiane dyscypliny sztuk walki wywodzące się z Wysp Kanaryjskich. Palo canario jest sztuką walki kijem. Praktykowana jeszcze przez potomków rdzennych mieszkańców wysp – Guanczów. W związku z rozwojem turystyki walki stały się ważnym elementem folkloru wysp. "Lucha canaria" to odmiana wrestlingu. Na Teneryfie istnieją 24 szkółki tego sportu.
Pozostałe sporty.
Na wyspie jest dobra infrastruktura do gry w golfa, działają szkółki do nauki tego sportu i dziewięć pól golfowych.: Real Club de Golf de Tenerife, Abama Golf, Golf Las Americas, Costa Adeje Golf, Golf del Sur, Amarilla Golf &amp; Country Club Centro de Golf Los Palos, Buenavista Golf i Golf La Rosaleda.
Na wyspie działa kilka klubów koszykówki. Do najważniejszych należy "Tenerife Rural" i "CB Canarias" występujące w drugiej lidze hiszpańskiej.
Uprawiane jest spadochroniarstwo i paralotniarstwo. Rozgrywany jest Międzynarodowy Festiwal Paralotniarstwa ("Festival Internacional de Parapente").
Istnieje infrastruktura do sportów motorowych: motocross, karting i rajdów samochodowych. Przez cały rok rozgrywane są konkursy według różnych podziałów w ramach jazd amatorskich, jak i regionalnych mistrzostw Wysp Kanaryjskich.
Innymi sportami popularnymi na Teneryfie są: jazda na rowerze, wiosłowanie, tenis, squash, jazda konna, judo, karate, lekkoatletyka oraz turystyka.
Edukacja.
Początki systemu edukacji na Teneryfie sięgają XVI wieku. W 1530 roku w zakonie dominikanów zaczęto studiować filozofię. Rozwój edukacji nastąpił w XVIII i XIX wieku. Dzięki pracy "Económica Real Sociedad de Amigos del País" powstawały nowe instytucje oraz szkoły. Jednym z nich był instytut szkolnictwa średniego utworzony w 1846, który wypełnił lukę po zamknięciu Universidad de San Fernando. W 1850 roku powstała pierwsza elementarna szkoła na Wyspach Kanaryjskich, która w 1866 roku została przemieniona w kolegium nauczycielskie. Punktem zwrotnym było powstanie II Republiki Hiszpańskiej ("Segunda República Española"). W latach 1929–1933 liczba szkół wzrosła prawie dwukrotnie.
Na Teneryfie jest obecnie 301 przedszkoli, 297 szkół podstawowych, 140 gimnazjów i 86 szkół średnich oraz pięć uniwersytetów: Uniwersytet La Laguna, "Universidad Nacional de Educación a Distancia", "Universidad Internacional Menéndez Pelayo", "Universidad Alfonso X el Sabio" i "Universidad de Vic" oraz kilkanaście instytutów, w tym Kanaryjski Instytut Astrofizyczny ("Instituto de Astrofísica de Canarias") z obserwatorium astronomicznym na Teide.
Lecznictwo.
Na Teneryfie jest łącznie 39 ośrodków podstawowej opieki zdrowotnej oraz specjalistycznych klinik. Głównymi szpitalami są: "Hospital Universitario de Canarias" i "Hospital Universitario Nuestra Señora de Candelaria". Są to szpitale uniwersyteckie i podlegają Uniwersytetowi La Laguna. Powstają dodatkowe szpitale specjalistyczne, jeden w gminie Arona.

</doc>
<doc id="112930" url="https://pl.wikipedia.org/wiki?curid=112930" title="Bernhard (książę holenderski)">
Bernhard (książę holenderski)

Bernhard, książę Niderlandów (ur. 29 czerwca 1911 w Jenie, zm. 1 grudnia 2004 w Utrechcie) – niemiecki arystokrata, mąż królowej Holandii Juliany. Ojciec królowej Beatrycze.
Młodość.
Urodził się jako Bernhard Leopold Friedrich Eberhard Julius Curt Karl Gottfried Peter zu Lippe-Biesterfeld, syn księcia Bernharda zur Lippe (młodszego brata panującego ówcześnie księcia Lippe w północnej Nadrenii-Westfalii) i baronessy Armgard von Sierstorpff-Cramm. Małżeństwo rodziców nie spełniało wymogów dworu panującego Lippe, w związku z czym nowo narodzony członek rodu otrzymał jedynie tytuł hrabiowski. Wkrótce jednak (jeszcze w 1911) panujący książę Lippe Leopold IV nadał mu tytuł księcia zur Lippe-Biesterfield.
W wyniku I wojny światowej ród utracił panowanie w księstwie. Książę Bernhard spędził młode lata w pruskiej Prowincji Poznańskiej, później Marchii Granicznej Poznańsko-Zachodniopruskiej, w dobrach rodzinnych Reckenwalde w Nowej Marchii, obecnie Wojnowo koło Sulechowa ("Züllichau") w Polsce. Tam też zdobył podstawowe wykształcenie; gimnazjum ukończył w Berlinie w 1929 r. Studiował prawo na uniwersytetach w Lozannie (Szwajcaria) i Berlinie. Prowadził rozrywkowy tryb życia, był znany jako miłośnik szybkich samochodów, jazdy konnej i wypraw myśliwskich safari.
W okresie dochodzenia do władzy Hitlera odbywał służbę wojskową jako pilot i podjął później pracę w przedsiębiorstwie chemicznym IG Farben. Jego młodszy brat Aschwin publicznie poparł politykę Hitlera i NSDAP. On sam – co ujawniono w 1941 i potwierdzają to odtajnione w 2010 roku dokumenty – był członkiem konnej SS. W połowie lat 30. książę Bernhard – protestant, pochodzący z rodu książęcego – został zaakceptowany przez królową Holandii Wilhelminę jako kandydat na męża jej córki Juliany, następczyni tronu. Wybór ten wzbudził w Holandii kontrowersje, przyszły mąż Juliany uchodził za zwolennika polityki niemieckiej, która groziła wybuchem wojny na skalę europejską. W czasie spotkania z Bernhardem Hitler wskazywał na szanse sojuszu niemiecko-holenderskiego, którego osoba księcia miała być gwarantem.
Małżeństwo i działalność powojenna.
Małżeństwo Bernarda i Juliany zostało zawarte 7 stycznia 1937 w Hadze. Po ślubie młoda para udała się w podróż poślubną do Polski, przebywając m.in. w Krakowie, Krynicy i w Nawojowej. Po wybuchu wojny swoimi działaniami ks. Bernard zyskał uznanie Holendrów. Wspomagał rodzinę królewską w wyjeździe do Anglii po ataku niemieckim, wysłał następnie żonę z dziećmi do Kanady. Sam pozostał w Anglii, gdzie służył jako pilot (nie zaakceptowano jego oferty pracy w wywiadzie), wspierał holenderski ruch oporu w kraju oraz był osobistym sekretarzem królowej Wilhelminy. W 1944 został naczelnym dowódcą wojsk holenderskich, rok później wraz z rodziną powrócił do Holandii. Uczestniczył w rozmowach kapitulacyjnych w maju 1945.
Po wojnie pozostał w służbie wojskowej, pełniąc m.in. funkcję szefa połączonych sztabów. Pracował także w wielu organizacjach międzynarodowych i miał opinię gospodarczego ambasadora Holandii. W 1948 po abdykacji matki na tron holenderski wstąpiła jego żona Juliana.
Był inicjatorem tzw. Grupy Bilderberg, forum debat liderów intelektualnych i gospodarczych Europy Zachodniej; na spotkaniach Grupy padła m.in. inicjatywa powołania Unii Europejskiej. W 1961 książę Bernhard współtworzył znaną fundację ochrony środowiska "World Wildlife Fund".
Odegrał znaczącą rolę w uznaniu zasług 1.SBS i gen. Stanisława Sosabowskiego dla wyzwalania Holandii. Wbrew naciskom brytyjskim i stanowisku holenderskiego ministerstwa obrony, wspierał inicjatywę mieszkańców gmin, o które walczyli Polacy, i wolę królowej w sprawie odznaczenia Polaków holenderskimi orderami.
Skandale.
Był bohaterem kilku skandali gospodarczych i obyczajowych, przede wszystkim afery Lockheed; w 1976 ujawniono, że miał przyjąć od amerykańskiej korporacji lotniczej milion dolarów łapówki w zamian za wspieranie działalności firmy w Holandii. Afera Lockheed zatoczyła szerokie kręgi i sięgała m.in. nieuczciwej współpracy z rządem argentyńskim Juana Perona. Inny zarzut wobec księcia i jego działalności wysunął Nelson Mandela; domagał się on wyjaśnienia roli funduszu "World Wildlife Fund" w Południowej Afryce, zarzucając współfinansowanie reżimu apartheidu.
Do skandali politycznych i gospodarczych należy dodać obyczajowe. Książę Bernhard był ojcem dwóch nieślubnych córek, jednej w Paryżu, drugiej w USA.
Książę Bernhard zmarł po długiej chorobie nowotworowej 1 grudnia 2004, pół roku po śmierci żony.
Potomstwo.
Z małżeństwa z królową Julianą (która abdykowała w 1980) urodziły się cztery córki:

</doc>
<doc id="112932" url="https://pl.wikipedia.org/wiki?curid=112932" title="Hans Bethe">
Hans Bethe

Hans Albrecht Bethe (ur. 2 lipca 1906 w Strasburgu, zm. 6 marca 2005 w Ithace) – amerykański fizyk pochodzenia niemieckiego, laureat Nagrody Nobla z dziedziny fizyki w roku 1967 za prace poświęcone mechanizmom produkcji energii w gwiazdach.
Życiorys.
Urodził się w Strasburgu (wówczas terytorium Niemiec), jego ojcem był fizjolog Albrecht Bethe. Studiował na uniwersytetach we Frankfurcie i Monachium. W roku 1928 uzyskał stopień doktora. Do 1933 prowadził badania naukowe w Niemczech, a po dojściu do władzy Hitlera wyjechał do Anglii, gdzie przez rok pracował na University of Manchester. Następnie przeniósł się do USA i przyjął amerykańskie obywatelstwo. Od 1937 był profesorem fizyki teoretycznej na Cornell University w Ithaca, w latach 1943–1956 kierował wydziałem fizyki teoretycznej w ośrodku badań atomowych w Los Alamos. Był delegatem na pierwszą Międzynarodową Konferencję o Zakazie Prób Atomowych w Genewie, gdzie przyczynił się do wynegocjowania traktatu o zakazie prób z bronią jądrową w atmosferze (zob. też lista traktatów ograniczających zbrojenia, traktat o całkowitym zakazie prób z bronią jądrową, układ o nierozprzestrzenianiu broni jądrowej).
Był uważany za jednego z najwybitniejszych specjalistów w dziedzinie teorii jądra atomowego, opracował teorię budowy deuteronu. Prowadził badania w dziedzinie widm absorpcyjnych kryształów, widm atomów i elektrodynamiki kwantowej. Przewidział wartości przekrojów czynnych dla wielu reakcji jądrowych. W 1967 otrzymał Nagrodę Nobla za wkład w teorię reakcji jądrowych, szczególnie za odkrycia dotyczące procesu wyzwalania energii w gwiazdach (tzw. cykl Bethego).
Otrzymał także szereg innych prestiżowych wyróżnień naukowych, m.in. Medal Maxa Plancka (1955), Medal Eddingtona (1961), Medal Bruce (2001). Działał na rzecz pokojowego wykorzystania energii jądrowej.
Jego imię nadano asteroidzie (30828) Bethe. Laureat Medalu Oersteda za nauczanie fizyki (1993).

</doc>
<doc id="112933" url="https://pl.wikipedia.org/wiki?curid=112933" title="Hans Albrecht Bethe">
Hans Albrecht Bethe



</doc>
<doc id="112936" url="https://pl.wikipedia.org/wiki?curid=112936" title="Jacob van Campen">
Jacob van Campen

Jacob van Campen (ur. 2 lutego 1596 w Haarlem, zm. 13 września 1657 w Amersfoort) – holenderski malarz i architekt.
Urodzony w Haarlem w bogatej rodzinie, studiował malarstwo u Fransa de Grebbera. W czasie pobytu we Włoszech zetknął się z pracami architektonicznymi Andrea Palladio.
Van Campen jest uważany za pioniera budownictwa klasycyzującego baroku w Holandii. Najwcześniejszym zachowanym budynkiem projektowanym przez van Campena jest kamienica Coymana w Amsterdamie, zbudowana w 1625. Jego uczniem był Tylman z Gameren.

</doc>
<doc id="112937" url="https://pl.wikipedia.org/wiki?curid=112937" title="Psametych I">
Psametych I

 (Psametyk I) – faraon, władca starożytnego Egiptu, założyciel XXVI dynastii, zwanej Saicką. Prawdopodobnie panował w latach 664 p.n.e. - 610 p.n.e.
Psametych I wywodził się z rodziny panującej w Sais w Delcie. Ród z Sais sięgnął po koronę królewską dzięki najazdom Asarhaddona i Aszurbanipala, władców Asyrii. Asarhaddon zmusił do ucieczki z Egiptu Taharkę, przedostatniego władcę XXV dynastii, wywodzącej się z Nubii. Książęta Sais stale i konsekwentnie sprzeciwali się panowaniu Nubijczyków i trwali w przymierzu z Asyrią. Ojciec Psametycha Necho I zginął w walce z następcą Taharki, Tanutamonem, który próbował, nie bez powodzenia, odzyskać panowanie nad Egiptem. Jedynym jego przeciwnikiem pozostał wówczas Psametych, któremu poparcia, także militarnego, udzielił Aszurbanipal, następca Asarhaddona. Asyryjczycy złupili Teby i wycofali się, pozostawiając władzę Psametychowi. Nowy król szybko uniezależnił się od protektorów, wykorzystując ich zaangażowanie na innych frontach, a około roku 653 p.n.e. być może zadał im militarną klęskę (wspomina o niej Herodot, lecz niektórzy badacze kwestionują wiarygodność tej informacji). Pogłębiający się kryzys imperium asyryjskiego pozwolił Psametychowi odbudować mocarstwową pozycję Egiptu w regionie (choć Egipt nie odzyska już siły, jaką miał w czasach Nowego Państwa). W ostatnich latach panowania to Psametych będzie udzielał pomocy Asyrii, której nie uratuje jednak przed ostatecznym upadkiem. 
Kontrolę nad Górnym Egiptem Psametych I zapewnił sobie, wysyłając swoją córkę Nitokris do Teb i wymuszając jej adopcję przez rządzące tam boskie małżonki Amona: Szepenupet II i Amenardis II - siostrę i córkę Taharki. Opowieść o tym wydarzeniu uwieczniono na tzw. steli adopcyjnej. Psametycha I uznał potężny Montuemhat, gubernator Teb z nubijskiego jeszcze mianowania. Zapewne dzięki temu Montuemhat zachował swą pozycję i mógł przygotować sobie monumentalny grobowiec u wejścia do kotliny Deir el-Bahari w Tebach Zachodnich.
Psametych I zasłynął jako władca filohelleński - życzliwie nastawiony do Greków. Wiele miejsca poświęca mu Herodot w swych "Dziejach" (ks. II). Król rozbudowywał armię, sprowadzając najemników z Grecji i osiedlając ich w koloniach na terenie Delty. Od jego panowania rozpoczyna się zainteresowanie greckich elit Egiptem. Obok greckiego Psametych I wspierał również osadnictwo żydowskie. Żydzi utworzyli liczną kolonię na Elefantynie, niezwykle interesującą ze względu na dokonane tam przekształcenia judaizmu. Polityka króla doprowadziła do otwarcia Egiptu na świat śródziemnomorski, wzmożenia kontaktów handlowych i w efekcie rozkwitu ekonomicznego.
Ekonomiczne i militarne otwarcie Egiptu Psametych I łączył z konserwatyzmem w kwestiach religii i działalności artystycznej. W sztuce i ideologii Psametych I i jego następcy z XXVI dynastii podkreślać będą swe związki z tradycją wielkich epok w dziejach Egiptu. Stąd ich panowanie określa się mianem renesansu saickiego. Władcy saiccy będą imitować, bardzo udatnie, styl Starego Państwa. W ramach odradzania czystej tradycji egipskiej Psametych I zwalczał obce kulty (a przy okazji kult egipskiego boga Seta, wiązanego z Azją). Za panowania XXVI dynastii rozpowszechnił się na ogromną skalę kult zwierzęcych wcieleń bóstw, obecny w religii egipskiej od zawsze, lecz nigdy tak nie eksponowany. Psametych I rozpoczął rozbudowę katakumb dla świętych byków - Serapeum w Sakkarze.

</doc>
<doc id="112938" url="https://pl.wikipedia.org/wiki?curid=112938" title="Hamamatsu">
Hamamatsu

 – miasto w Japonii, w prefekturze Shizuoka, w środkowej części wyspy Honsiu ("Honshū"), nad Oceanem Spokojnym.
Największe pod względem liczby mieszkańców w tej prefekturze. W lipcu 2005 miasto wchłonęło 11 otaczających je miast i miasteczek i wyprzedziło pod względem liczby ludności Shizuokę.
Historia.
W mieście znajduje się zamek zbudowany około 1532 roku. Znany jest z tego, że w latach 1572–1588 mieszkał w nim założyciel dynastii siogunów Tokugawa, Ieyasu Tokugawa (1543–1616), a więc w okresie przed bitwą pod Sekigaharą w 1600 i przeniesieniem stolicy z Kioto do Edo (obecnie Tokio) w 1603 roku. 
Jak wiele zamków w Japonii, został zniszczony przez nalot lotniczy podczas II wojny światowej, ale został odbudowany w 1958 roku.
Gospodarka.
W Hamamatsu rozwinął się przemysł maszynowy, środków transportu, chemiczny, włókienniczy oraz herbaciany. Ponadto w mieście produkuje się instrumenty muzyczne.
Transport.
Port handlowy, linia superekspresu Shinkansen, port lotniczy.
Kultura.
W listopadzie odbywa się tu Międzynarodowy Konkurs Pianistyczny ("Hamamatsu International Piano Competition").
W 150 rocznicę urodzin F. Chopina w 1960 roku w Hamamatsu powstało Japońskie Towarzystwo Chopinowskie, które regularnie organizuje koncerty i recitale z udziałem najbardziej znanych pianistów japońskich i zagranicznych w tym laureatów i uczestników Międzynarodowych Konkursów Chopinowskich.
Pomnik Fryderyka Chopina w Hamamatsu stanowi kopię warszawskiego pomnika Chopina. Został przekazany jako dar władz Warszawy na podstawie umowy z 22 października 1990 o współpracy kulturalnej miast-partnerów i odsłonięty w roku 1994.
Z Hamamatsu pochodzi Hiromi Uehara, japońska kompozytorka i pianistka jazzowa.

</doc>
<doc id="112939" url="https://pl.wikipedia.org/wiki?curid=112939" title="Sancho VI Mądry">
Sancho VI Mądry

Sancho VI Mądry (hiszp. "el Sabio", ur. ok. 1133, zm. 27 czerwca 1194) – król Nawarry w latach 1150-1194.
Był synem Garcii Ramireza i jego pierwszej żony – Małgorzaty de l'Aigle oraz pierwszym władcą tytułującym się królem Nawarry. Okres jego rządów charakteryzują ciągłe wojny z Katalończykami i Aragonią. W czasie swego panowania nadał przywilej "fuero" wielu miastom, m.in. Vitorii i San Sebastian. Zmarł w Pampelunie.
W 1157 poślubił Sanchę Kastylijską, córkę Alfonsa VII Imperatora. Z tego związku urodziło się 4 dzieci:

</doc>
<doc id="112940" url="https://pl.wikipedia.org/wiki?curid=112940" title="Kurt Furgler">
Kurt Furgler

Kurt Furgler (ur. 24 czerwca 1924 w Sankt Gallen, zm. 23 lipca 2008), polityk szwajcarski, trzykrotny prezydent Konfederacji Szwajcarskiej.
Studiował prawo na uniwersytetach we Fryburgu, Zurychu i Genewie oraz w Instytucie Stosunków Międzynarodowych w Genewie, miał tytuł doktora praw. Od 1950 prowadził praktykę adwokacką w kantonie Sankt Gallen, jednocześnie rozpoczął działalność polityczną w szeregach Chrześcijańsko-Demokratycznej Partii Ludowej. Był kolejno sekretarzem i przewodniczącym kantonalnej organizacji partyjnej w Sankt Gallen. W latach 1954-1971 był członkiem Rady Narodowej (jednej z izb parlamentu), brał udział w pracach kilku komisji (wojskowej, spraw zagranicznych, specjalnej śledczej) oraz kierował frakcją parlamentarną Chrześcijańsko-Demokratycznej Partii Ludowej.
Od grudnia 1971 do grudnia 1986 zasiadał w Radzie Związkowej (rządzie Szwajcarii). Zajął w rządzie miejsce Ludwiga van Moosa i objął kierownictwo resortu sprawiedliwości i policji. W 1983 przeszedł na stanowisko ministra spraw gospodarczych, jednocześnie trzykrotnie był wiceprezydentem (1976, 1980, 1984) i prezydentem Szwajcarii (1977, 1981, 1985). 31 grudnia 1986 został zastąpiony w Radzie Związkowej przez Arnolda Kollera.

</doc>
<doc id="112941" url="https://pl.wikipedia.org/wiki?curid=112941" title="Jezioro Krzywe (Ukiel)">
Jezioro Krzywe (Ukiel)



</doc>
<doc id="112942" url="https://pl.wikipedia.org/wiki?curid=112942" title="Południowa Karolina">
Południowa Karolina



</doc>
<doc id="112944" url="https://pl.wikipedia.org/wiki?curid=112944" title="Beatrix z Holandii">
Beatrix z Holandii



</doc>
<doc id="112945" url="https://pl.wikipedia.org/wiki?curid=112945" title="Gipuzkoa">
Gipuzkoa

Gipuzkoa () – prowincja w północnej Hiszpanii, współtworząca wspólnotę autonomiczną Kraju Basków, ze stolicą w Donostii-San Sebastián. Gipuzkoa jest najmniejszą prowincją Hiszpanii; zajmuje obszar 1980 km².

</doc>
<doc id="112948" url="https://pl.wikipedia.org/wiki?curid=112948" title="Bizkaia">
Bizkaia

Bizkaia () – prowincja w północnej Hiszpanii, współtworząca wspólnotę autonomiczną Kraju Basków. Prowincja liczy ponad 1,1 mln mieszkańców (2013), z czego blisko 30% mieszka w stolicy – Bilbao. Innymi większymi miastami są: Gernika-Lumo, Barakaldo, Portugalete, Durango i Balmaseda.

</doc>
<doc id="112949" url="https://pl.wikipedia.org/wiki?curid=112949" title="Krzywe">
Krzywe

W Polsce znajduje się 17 jezior o tej nazwie.

</doc>
<doc id="112952" url="https://pl.wikipedia.org/wiki?curid=112952" title="Wilhelm-Aleksander">
Wilhelm-Aleksander

Wilhelm-Aleksander (nid. Willem-Alexander Claus George Ferdinand; ur. 27 kwietnia 1967 w Utrechcie) – król Niderlandów od 30 kwietnia 2013 roku. Jest najstarszym synem Beatrycze, królowej Niderlandów, oraz jej męża, Clausa von Amsberga.
W 2002 roku ożenił się z Argentynką, Maksymą Zorreguietą Cerruti. Ma z nią trzy córki – Katarzynę-Amalię (ur. 2003), Aleksję (ur. 2005) i Arianę (ur. 2007).
Życiorys.
Studiował historię na Uniwersytecie w Lejdzie. Ze względu na zainteresowania księcia światową gospodarką wodną został powołany w skład Światowej Komisji Wody XXI Wieku. Jest także, od 1998 roku, członkiem Międzynarodowego Komitetu Olimpijskiego (wcześniej patronował holenderskiemu komitetowi olimpijskiemu). Startował w nowojorskim maratonie.
Jako wolontariusz pracował (pod nazwiskiem „Van Buren”) w Kenii w fundacji pomocy edukacyjnej i medycznej (1989) oraz ochrony środowiska (1991). Pełni szereg reprezentacyjnych funkcji królewskich (m.in. wojskowych), jest członkiem holenderskiej Rady Stanu.
W lutym 2002 poślubił Argentynkę Maximę Zorreguietę Cerruti (ur. 1971), pracującą w bankowości. Osoba żony następcy tronu wzbudziła pewne kontrowersje – jej ojciec był cywilnym pracownikiem reżimu wojskowego prezydenta Jorge Videli i nie został zaproszony na uroczystości ślubne.
Na mocy abdykacji swojej matki, zapowiedzianej przez królową Beatrycze w orędziu w dniu 28 stycznia 2013, został 30 kwietnia 2013 nowym królem Niderlandów. Przyjął imię Willem-Alexander (mimo wcześniejszych spekulacji, iż będzie to Willem IV).
Król Wilhelm-Aleksander ma trzy córki:
Odznaczony m.in. duńskim Orderem Słonia w styczniu 1998 i polskim Orderem Orła Białego w czerwcu 2014.
Pierwszy Oficer (F/O) w liniach lotniczych KLM.
Król Wilhelm-Aleksander jest wyznania ewangelicko-reformowanego.
24 lutego 2022 roku Wilhelm-Aleksander i jego żona, w związku z inwazją Rosji na Ukrainę, wydali oświadczenie, w którym napisali: „Nasze serca kierują się do narodu ukraińskiego i wszystkich dotkniętych przemocą. Nasze myśli są bardzo z ludźmi znajdującymi się tam i ze społecznością ukraińską w Holandii, zaniepokojoną sytuacją swoich rodzin i przyjaciół.”.

</doc>
<doc id="112953" url="https://pl.wikipedia.org/wiki?curid=112953" title="Managua">
Managua

Managua – stolica Nikaragui, położona w zachodniej części kraju nad jeziorem Managua. Miasto zamieszkiwało według spisu ludności z 1995 roku 864,2 tys. mieszkańców, ale szacunki z 2005 wskazują, że liczba jego ludności przekroczyła 1,8 mln. Stanowi tym samym największe miasto kontynentalnej Ameryki Środkowej (z wyłączeniem Meksyku). Managua jest również ośrodkiem administracyjnym departamentu Managua.
Managua, której nazwa oznacza w miejscowym narzeczu nahuatl "miejsce, gdzie jest duża woda", istniała jako duża osada indiańska. jeszcze przed najazdem Hiszpanów. Prawa miejskie otrzymała dopiero w 1846, stolicą Nikaragui została w 1855. Była wielokrotnie niszczona przez rozmaite klęski żywiołowe: powódź w 1876, pożary w 1885 i 1936. Silne trzęsienia ziemi nawiedziły miasto 31 marca 1931 i ostatnio 23 grudnia 1972. W czasie tego ostatniego trzęsienia życie straciło ponad 10 tys. osób, a zniszczeniu uległo całe historyczne centrum miasta. Pieniądze przekazane na odbudowę przez społeczność międzynarodową zostały prawdopodobnie zdefraudowane przez dyktatora Anastasio Somozę. Wywołało to duże niezadowolenie społeczne i przyczyniło się do powstania ruch sandinistowskiego, który przejął władzę pod koniec lat 70. Ostatnią poważną klęską, która nawiedziła Managuę był huragan Mitch w 1998.
Mimo to Managua pozostaje głównym ośrodkiem gospodarczym i kulturalnym kraju. Posiada dobre położenie komunikacyjne przy Drodze Panamerykańskiej, połączenie drogowe z najbliższym portem pacyficznym Puerto Somoza oraz połączenie kolejowe z dawną stolicą León oraz głównym portem morskim kraju Corinto. Posiada też międzynarodowy port lotniczy Augusto C. Sandino. Rozwinął się tu głównie przemysł cementowy, włókienniczy i spożywczy. W mieście znajduje się rafineria ropy naftowej.
Managua posiada założony w 1961 uniwersytet Universidad Centro-Americana. Ponadto mieszczą się tutaj archiwum narodowe, biblioteka narodowa oraz liczne muzea. W mieście na skutek licznych klęsk nie zachowały się żadne cenne zabytki. Większość budynków to nowoczesne budowle, do których należą m.in. Pałac Narodowy, rezydencje prezydenta i arcybiskupa, bank narodowy, ambasada USA oraz katedra z lat 40. XX w.

</doc>
<doc id="112954" url="https://pl.wikipedia.org/wiki?curid=112954" title="Open eBook">
Open eBook

Open eBook – jest to inicjatywa wspierana przez kilkadziesiąt firm komputerowych, której celem jest rozwinięcie standardu publikowania materiałów elektronicznych w oparciu o ustalenia języka XML, uniwersalnego standardu wymiany danych w Internecie. Pierwsza specyfikacja, Open eBook Publication Structure, została opublikowana w 1999 r.
Grupa robocza OEB pracuje nad określeniem specyfikacji, która definiowałaby zasady ochrony praw autorskich w dokumentach elektronicznych zarządzania prawami cyfrowymi, co ma kluczowe znaczenie w sytuacji, gdyby format Open eBook miał służyć jako narzędzie rozpowszechniania publikacji elektronicznych.
Następcą tego już archaicznego formatu jest obecnie ePub.

</doc>
<doc id="112955" url="https://pl.wikipedia.org/wiki?curid=112955" title="JavaHelp">
JavaHelp

JavaHelp – rozwijany przez Sun Microsystems system pomocy, bardzo zbliżony funkcjonalnie do HTML Help (oba te systemy są często zaliczane do wspólnej kategorii HTML-based Help). Podstawową zaletą tego formatu jest międzyplatformowość, pozwalająca uruchamiać sporządzone za jego pomocą materiały wszędzie tam, gdzie istnieje wirtualna maszyna Javy. Wprawdzie JavaHelp jest pomyślana jako narzędzie do wykorzystywania online, tym niemniej może być stosowane lokalnie.
Wsparcie dla systemu jest niezbyt duże, choć wśród firm kooperujących z Sunem są tak znane w branży przedsiębiorstwa, jak ForeFront, BlueSky, Quadralay czy WexTech Systems.

</doc>
<doc id="112956" url="https://pl.wikipedia.org/wiki?curid=112956" title="Gene Wolfe">
Gene Wolfe

Gene Rodman Wolfe (ur. 7 maja 1931 w Nowym Jorku, zm. 14 kwietnia 2019 w Peorii) – amerykański pisarz science fiction i fantasy.
Był autorem m.in. książek składających się na serie "„The Book of the New Sun”" ("Księga Nowego Słońca") i "„The Book of the Long Sun”" ("Księga Długiego Słońca"). Opowiadają one historię świata, gdzie ziemia się starzeje a słońce gaśnie. Młody kat o imieniu Severian, którego przymiotem jest to, że nigdy niczego nie zapomina, zostaje wygnany z konfraterni. Pierwsza seria składa się z następujących części: "Cień kata", "Pazur Łagodziciela", "Miecz liktora", "Cytadela Autarchy" i uzupełniająca cykl "Urth Nowego Słońca".

</doc>
<doc id="112957" url="https://pl.wikipedia.org/wiki?curid=112957" title="Chad Muska">
Chad Muska

Chad Muska (ur. 2 maja 1977 w Lorain) – skater amerykański.
Zaczął w Phoenix od street skatingu. W wieku 15 lat przeprowadził się do San Diego, gdzie zajął się wkrótce zawodowo skateboardingiem. Odtąd podróżował po świecie i był przedstawiany w wielu skateboardowych czasopismach, zyskując sławę jednego z najbardziej utalentowanych, popularnych i szanowanych skaterów na świecie. Ma własną linię produktów. Jest także muzykiem występującym pod pseudonimem "Muskabeatz", łączącym hip-hop z rapem i deskorolką. Muska występuje również w grze skateboardowej Tony Hawk Pro Skater.

</doc>
<doc id="112958" url="https://pl.wikipedia.org/wiki?curid=112958" title="Muska">
Muska



</doc>
<doc id="112960" url="https://pl.wikipedia.org/wiki?curid=112960" title="Andamany">
Andamany

Andamany – archipelag leżący na Oceanie Indyjskim pomiędzy Zatoką Bengalską a Morzem Andamańskim. Wchodzi w skład indyjskiego terytorium związkowego Andamany i Nikobary.
Archipelag, długości 352 km i szerokości do 51 km, składa się z 576 wysp, z których 26 jest zamieszkanych. Od Nikobarów oddziela je Kanał Dziesiątego Stopnia. Andamany zajmują powierzchnię 6408 km² i zamieszkuje je 314 239 mieszkańców (2001). Stolicą i głównym ośrodkiem jest Port Blair.
Główna część archipelagu to Wielki Andaman. Jest to skupiona na obszarze długości 251 km grupa wysp, z których trzy największe to Andaman Północny, Andaman Środkowy i Andaman Południowy. Na wschód od niego grupa mniejszych wysp tworzy archipelag Ritchie, natomiast na południe leży czwarta duża wyspa archipelagu Mały Andaman, oddzielona pięćdziesięciokilometrową cieśniną Duncan, stanowiącą główny szlak morski przez wyspy. Najdalej na wschód wysuniętą wyspą archipelagu, oddaloną 135 km od Wielkiego Andamanu, jest wyspa Barren, będąca wierzchołkiem czynnego wulkanu. Geograficznie do archipelagu zaliczają się także Wyspy Kokosowe, terytorialnie należące do Mjanmy. Od indyjskich Andamanów oddziela je Cieśnina Kokosowa.
Andamany to wyspy górzyste, otoczone rafami koralowymi, pokryte gęstym lasem tropikalnym. Początkowo były zamieszkiwane przez negroidalne ludy tubylcze, których ostatni przedstawiciele, Andamanie, żyją w rezerwatach, niekiedy całkowicie izolowanych (Sentinel Północny). Na wyspach znajdują się liczne instalacje wojskowe.
26 grudnia 2004 tsunami wywołane trzęsieniem ziemi o sile 9 stopni w skali Richtera poważnie zniszczyło archipelag.

</doc>
<doc id="112961" url="https://pl.wikipedia.org/wiki?curid=112961" title="Jewgienij Timochin">
Jewgienij Timochin

Jewgienij Leonidowicz Timochin, ros. Евгений Леонидович Тимохин (ur. 25 marca 1938 w Charkowie, zm. 5 października 2006 w Moskwie) – generał pułkownik, szef Głównego Zarządu Wywiadowczego (rosyjskiego wywiadu wojskowego).
Biografia.
W latach 1945–1952 uczęszczał do średniej szkoły w Charkowie, w 1958 ukończył Sumską Wojskową Szkołę Techniczną, a w 1968 – Wojskową Inżynieryjną Akademię Radiotechniczną Obrony Przeciwlotniczej. W 1977 ukończył Wojskową Akademię Sztabu Generalnego Sił Zbrojnych ZSRR im. K. J. Woroszyłowa. Dowodził dywizją i samodzielną armią obrony przeciwlotniczej na Syberii, był zastępcą szefa sztabu Wojsk Obrony Powietrznej Kraju i szefem sztabu tych wojsk.
Od listopada 1991 do 1992 był szefem Głównego Zarządu Wywiadowczego Sztabu Generalnego Sił Zbrojnych Federacji Rosyjskiej.
Po odejściu z wywiadu przeszedł na stanowisko zastępcy dowódcy Wojsk Obrony Przeciwlotniczej.

</doc>
<doc id="112963" url="https://pl.wikipedia.org/wiki?curid=112963" title="Dar es-Salaam">
Dar es-Salaam



</doc>
<doc id="112964" url="https://pl.wikipedia.org/wiki?curid=112964" title="Naomi Klein">
Naomi Klein

Naomi Klein (ur. 8 maja 1970 w Montrealu) – kanadyjska dziennikarka, pisarka i działaczka społeczna.
Klein opublikowała m.in. monografię "No logo" (1999), która stała się manifestem alterglobalizmu, i "Doktryna szoku" (2007).
Rodzina.
Wychowała się w silnie zaangażowanej społecznie i politycznie rodzinie o żydowskich korzeniach. Dziadkowie od strony ojca byli amerykańskimi marksistami aktywnymi politycznie w USA w latach 30. i 40. Phillip Klein, dziadek Naomi, zawodowy rysownik, zatrudniony w wytwórni Walta Disneya, pracował nad takimi produkcjami jak "Fantazja", "Królewna Śnieżka" czy "Pinokio". W 1941 roku, chcąc wyegzekwować zaległe premie od wytwórni, zainicjował kilkumiesięczny strajk, zakończony zwolnieniem oraz wciągnięciem go na czarną listę McCarthy’ego. Wiara w ideowy komunizm dziadków Naomi całkowicie upadła po wydarzeniach związanych z podpisaniem przez Stalina paktu Ribbentrop-Mołotow oraz referacie Nikity Chruszczowa w 1956 roku. Ojciec, Michael Klein, był fizykiem zaangażowanym w protesty społeczne przeciwko wojnie wietnamskiej. Gdy Naomi miała sześć lat, przeprowadził się wraz z rodziną do Kanady, kontynuując działalność społeczną. Jej matka, Bonnie Klein, jest znana głównie jako twórczyni filmu "Not a Love Story", będącego krytyką zjawiska pornografii. Jej brat, Seth Klein, jest działaczem określanej jako lewicowa organizacji Canadian Centre for Policy Alternatives. Mąż, Avi Lewis, jest kanadyjskim dziennikarzem i dokumentalistą.
Działalność.
Naomi Klein karierę dziennikarską rozpoczęła dosyć wcześnie, bo już na początku lat 90. podczas studiów filologicznych. Była to współpraca z gazetą studencką „The Varsity”, wydawaną na Uniwersytecie Toronto, pełniąc funkcję redaktora naczelnego. Pisząc dla studenckiej gazety skupiała się na tematach feministycznych, stopniowo angażując się w problematykę społeczną, ewoluującą w stronę „anty”-markowości czy „anty”-brandingowi. Początkowa niechęć do feminizmu, wynikająca z aktywności na tym polu jej matki oraz związanych z tym przykrości ze strony rówieśników, uległa całkowitej zmianie pod wpływem narodowej traumy, jaka również i jej się udzieliła w wyniku wydarzeń na Politechnice w Montrealu w 1989 roku, gdzie Marc Lépine zabił czternaście kobiet, drugie tyle osób ranił, następnie popełnił samobójstwo. W 1990 roku Naomi Klein w studenckiej gazecie „The Varsity” opublikowała artykuł zatytułowany „Victim do Victimizer”, będący odpowiedzią na brutalną politykę Izraela w Strefie Gazy. Klein pomimo korzeni żydowskich, wezwała w nim Izrael do zaprzestania szykanowania nie tylko Palestyńczyków, ale również izraelskich kobiet. Metaforyczne porównanie przemocy, oskarżenie izraelskich mężczyzn o rasizm i mizoginizm wywołało wściekłość społeczności żydowskiej w Toronto. Po opublikowaniu artykułu otrzymywała liczne pogróżki bombowego zamachu. W 1994 roku Naomi Klein przerwała studia na Uniwersytecie Toronto dla pracy w lokalnej gazecie „Toronto Globe and Mail”. Równocześnie współpracowała z lewicowym periodykiem „This Magazine”, poświęconym polityce, będącym kanadyjskim odpowiednikiem „The Nation”. Dzięki ostrym tekstom o tym, jak młodzi ludzie pozbawiani są przestrzeni w oficjalnych mediach zdobyła uznanie czytelników, co wkrótce zaowocowało awansem na stanowisko redaktora naczelnego. W wieku 24 lat Naomi Klein otrzymała propozycje od Johna Hondericha, wydawcy „The Toronto Star” (jednej z największych gazet w Kanadzie) pisania stałych felietonów. Było to ogromne wyróżnienie z tego względu, iż w USA oraz w Wielkiej Brytanii autorami felietonów są praktycznie tylko doświadczeni dziennikarze. W felietonach poruszała kwestie współzależności między kulturą i polityką, prawami wielkich korporacji i ich wpływem na życie konsumentów, zmianom zachodzącym pod wpływem marketingu w kulturze i społeczeństwie. W 1996 roku powróciła na studia, aby w następnym semestrze ponownie je przerwać. Zmiany, jakie zaszły w przeciągu kilku lat na uniwersytecie, związane z wszechobecną i nachalną reklamą wielkich korporacji, zainspirowały ją do pracy reporterskiej. Naomi Klein podkreślała, że przede wszystkim jest pisarką, a nie reporterką.
No logo.
W 2000 roku, po czteroletniej pracy, opublikowała "No Logo. Taking Aim at the Brand Bullies". Książka była i jest uznawana za manifest ruchów alterglobalistycznych i antyglobalistycznych. Klein opisała tam negatywny wpływ strategii marketingowych zorientowanych na markę wywierany na życie społeczeństw krajów rozwiniętych oraz działania korporacji w krajach biednych, przyczyniające się do ich dalszego zubożenia. Symbolem obu tych zjawisk stała się korporacja Nike. Samej autorce książka przyniosła ogromną popularność w kręgach alterglobalistycznych. Pomimo stanowczego sprzeciwu zainteresowanej, jej poglądy zaczęto identyfikować jako ideologiczny głos tego ruchu, stawiając je na równi z takimi intelektualistami, jak Noam Chomsky, Octavio Ianni, Manuel Vázquez Montalbán czy Joseph E. Stiglitz. "No logo" w krótkim czasie zyskało status światowego bestsellera. Klein spotkała się z licznymi pozytywnymi recenzjami znanych ekonomistów, jak również z ogromną krytyką, w szczególności dziennikarzy skupionych wokół tygodnika „The Economist”. Gazety takie jak „Financial Times” nazwały tę książkę „Wezwaniem do broni”, „The New York Times” „antykorporacyjnym Kapitałem”, „The Guardian” „Inteligentną książką” a liberalno-lewicowy „The Observer” podsumował swoją recenzję jako: „Inteligentna złość”. Wywołana burza wokół książki Klein została wkrótce nazwana pojedynkiem „No logo kontra Pro logo”, który wypromował także samą autorkę i pozwolił jej, pomimo młodego wieku, stać się bardzo wpływową osobą w anglosaskim dziennikarstwie. Książka Naomi Klein „No logo” w 2003 została przeniesiona na ekrany przez Sut Jhally w formie 40-minutowego dokumentu filmowego pod tytułem "No Logo – Brands, Globalization &amp; Resistance".
Mury i wyłomy.
W 2002 roku ukazała się jej druga książka "Mury i wyłomy, czyli bariery i szanse. Doniesienia z linii frontu debaty o globalizacji" (ang. "Fences and Windows. Dispatches from the Front Lines of the Globalization Debate"). W Polsce książka została wydana dopiero w 2008 roku. Jest ona w pewnym sensie postscriptum do "No logo" i stanowi zbiór, mozaikę artykułów prasowych, esejów oraz przemówień opublikowanych dla „The Globe and Mail” i „The Nation” oraz „Los Angeles Times” powstałych w latach 1999–2002 jako efekt 30-miesięcznego tournée po całym świecie w ramach promocji pierwszej książki "No logo". "Mury i wyłomy" to nie tylko książka, to również specjalny fundusz założony przez Naomi Klein, który działał w latach 2002–2004. Zasilała go część dochodu z każdego sprzedanego egzemplarza książki. Pieniądze przeznaczone były dla organizacji pozarządowych, takich jak Corporate Watch z Wielkiej Brytanii publikującej raporty o nieetycznym postępowaniu firm, czy Coalition of Immokalee Workers z USA – aktywistów domagających się m.in. podniesienia płac minimalnych dla robotników zbierających pomidory dla Taco Bell na plantacjach w amerykańskim stanie Floryda.
The Take.
W 2004 roku, wraz z mężem zrealizowała film dokumentalny "The Take", przedstawiający skutki załamania gospodarczego w Argentynie w latach 1999-2002. Na tle radykalnych decyzji rządu Carlosa Saúla Menema, który za radą Międzynarodowego Funduszu Walutowego zamknął liczne fabryki, ukazany jest Ruch Odzyskiwania Fabryk. Dokument przedstawia przykłady desperackiego przejmowania oraz ponownego uruchamiania zamkniętych zakładów przez bezrobotnych pracowników przemysłu samochodowego w 2001 roku. Robotnicy, w myśl hasła „Okupujcie, walczcie, produkujcie” realizują idee od dawna dyskutowane wśród działaczy związkowych i lewicowych intelektualistów, polegające na tworzeniu w miejscu upadłych zakładów spółdzielni pracowniczych i ich zarządzaniu zgodnie z zasadami demokracji pracowniczej. Dokument otrzymał w 2004 roku nagrodę American Film Institute w kategorii film dokumentalny oraz nagrodę publiczności podczas festiwalu AFI Fest w Los Angeles.
Doktryna szoku.
W 2007 roku wydała książkę "Doktryna szoku. Jak współczesny kapitalizm wykorzystuje klęski żywiołowe i kryzysy społeczne" (ang. "The Shock Doctrine. The Rise of Disaster Capitalism"), w której krytykuje współczesny kapitalizm. Od momentu wydania książka Naomi Klein doczekała się licznych recenzji, komentarzy i artykułów. Podobnie jak w przypadku "No Logo", także i "Doktrynę" odebrano pozytywnie, a często entuzjastycznie, szczególnie w środowiskach młodych i lewicowych. Przychylnie do książki odniosły się takie osobistości, jak laureat ekonomicznej nagrody Nobla Joseph E. Stiglitz czy John N. Gray z London School of Economics, który na łamach „The Guardian” stwierdził, że niewiele jest książek, które naprawdę pomagają nam zrozumieć teraźniejszość, a „Doktryna szoku” jest jedną z nich. Krytyka pojawiła się głównie ze strony establishmentu, w kręgach liberalnych czy libertariańskich, wśród znanych ekonomistów wywodzących się z tzw. „szkoły chicagowskiej”, w tym Leszka Balcerowicza, jak również przez czasopisma finansowe, jak np. „Financial Times” czy „The Economist”. Za "Doktrynę szoku" autorka otrzymała interdyscyplinarną nagrodę Warwick Prize w wysokości 50 tysięcy funtów. Nagroda została ufundowana przez University of Warwick w Wielkiej Brytanii, wyróżniająca co dwa lata anglojęzyczne książki, które przyczyniają się do intelektualnego i naukowego postępu, wyjaśniając zachodzące zjawiska na świecie w sposób jasny i klarowny. "Doktryna szoku" została także przeniesiona na ekran w formie dokumentu reżyserowanym przez Jonasa Cuaróna. Polska premiera tego filmu odbyła się 16 kwietnia 2010 roku.
W dniach 19-20 listopada 2008 roku Klein odwiedziła Warszawę w związku z polskim wydaniem "Doktryny szoku". W trakcie wizyty wygłosiła m.in. wykład na Uniwersytecie Warszawskim oraz wzięła udział w debacie z Janem Krzysztofem Bieleckim, zorganizowanej przez „Dziennik” i tygodnik opinii „Europa” w Collegium Civitas.
Obecnie.
W 2011 roku skorzystała z zaproszenia Sapling Foundation. W styczniu 2011 wystąpiła jako prelegent na konferencji TED, której celem jest popularyzacja „idei wartych rozpowszechniania”.
Obecnie Naomi Klein jest reporterem w magazynach takich jak „Harper’s Magazine” czy „Rolling Stone”, pisze także felietony dla „The Nation” i „The Guardian”. Dodatkowo, jej artykuły pojawiają się również w „The New York Times”, „The Washington Post”, „Newsweek”, „Los Angeles Times”, „The Globe and Mail”, „El País”, „l’Espresso” i „New Statesman” oraz wielu innych czasopismach. W 2004 Naomi Klein za swoje reportaże z wojny w Iraku dla „Harper’s Magazine” otrzymała nagrodę Jamesa Aronsona, przyznawaną dziennikarzom zaangażowanym w walkę o sprawiedliwość społeczną. Naomi Klein była także wykładowcą w London School of Economics w Wielkiej Brytanii w ramach programu stypendialnego im. Ralpha Milibanda. Ma również honorowy tytuł doktora prawa cywilnego na kanadyjskim uniwersytecie King’s College w Nowej Szkocji.
Mieszka w Toronto (Kanada).

</doc>
<doc id="112965" url="https://pl.wikipedia.org/wiki?curid=112965" title="Sigeryk">
Sigeryk

Sigeryk (ur. ?, zm. w 415) – król Wizygotów, zwany „siedmiodniowym królem”.
W 415 roku w Barcelonie dokonał zamachu na dotychczasowego króla Wizygotów, Ataulfa. Krótko jednak cieszył się władzą, gdyż został zamordowany tydzień później. Jego następcą został Walia.

</doc>
<doc id="112967" url="https://pl.wikipedia.org/wiki?curid=112967" title="Eglinton Island">
Eglinton Island

Eglinton Island – wyspa leżąca w Archipelagu Arktycznym w grupie Wysp Królowej Elżbiety i Parry’ego.
Wyspa należy do pomniejszych wysp archipelagu i położona jest pomiędzy Wyspą Księcia Patryka a Melville’a. Od pierwszej oddzielona jest cieśniną Crozier Channel, a od drugiej – Cieśniną Kelletta. Powierzchnia wyspy posiada kopulaste ukształtowanie, wznosząc się w centralnym punkcie do poziomu 150 m n.p.m. Jałowe i kamieniste podłoże poprzecinane jest płytkimi wąwozami, którymi w czasie letnich roztopów spływają liczne strumienie.

</doc>
<doc id="112968" url="https://pl.wikipedia.org/wiki?curid=112968" title="Emerald Isle">
Emerald Isle

Emerald Isle − niewielka wyspa leżąca w Archipelagu Arktycznym w grupie wysp Królowej Elżbiety i Parry’ego.
Wyspa swoją nazwę (nadaną przez jej odkrywcę, Leopolda McClintocka) zawdzięcza relatywnie bogatej i nietypowej szacie roślinnej, odróżniającej ją od sąsiednich wysp.

</doc>
<doc id="112969" url="https://pl.wikipedia.org/wiki?curid=112969" title="Zmarli w roku 2005">
Zmarli w roku 2005

Lista osób zmarłych w 2005 i posiadających biogram w polskiej Wikipedii:

</doc>
<doc id="112974" url="https://pl.wikipedia.org/wiki?curid=112974" title="Brian W. Aldiss">
Brian W. Aldiss



</doc>
<doc id="112975" url="https://pl.wikipedia.org/wiki?curid=112975" title="Ava Gardner">
Ava Gardner

Ava Lavinia Gardner (ur. 24 grudnia 1922 w Grabtown, zm. 25 stycznia 1990 w Londynie) – amerykańska aktorka filmowa i piosenkarka, symbol seksu lat 40. i 50. American Film Institute umieścił ją na 25. miejscu w rankingu „największych aktorów wszech czasów” ("The 50 Greatest American Screen Legends").
W 1941 podpisała kontrakt z MGM, który obowiązywał do 1958. Zyskała rozgłos rolą femme fatale w "Zabójcach". Wystąpiła w około 60 filmach. Największe sukcesy odnosiła w okresie „Złotej Ery Hollywood” i w latach 60. W kolejnych dekadach występowała sporadycznie. Do jej najbardziej znanych filmów należą: "Statek komediantów," "Mogambo" (nominacja do Oscara), "Bosonoga Contessa", "Ostatni brzeg", "Noc iguany", "Siedem dni w maju", "Trzęsienie ziemi". Aktywna zawodowo do 1986. Była znana z burzliwego życia prywatnego i bezkompromisowości. Od połowy lat 50. mieszkała w Hiszpanii, a od końca lat 60. w Wielkiej Brytanii. Trzykrotnie zamężna, nie miała dzieci. Zmarła na zapalenie płuc w wieku 67 lat.
Życiorys.
Dzieciństwo.
Urodziła się w Grabtown, w hrabstwie Johnston (Karolina Północna) jako najmłodsze z siedmiorga dzieci Mary „Molly” Elizabeth (1883–1943) i Jonasa (1878–1938) Gardnerów. Imię otrzymała po swojej cioci, pannie Avie Virginii. Ojciec był dzierżawcą ziemi, który z powodów finansowych często opuszczał dom w poszukiwaniu pracy. Kobieta nie znała swoich dziadków, ale najprawdopodobniej rodzice Jonasa rozstali się, co w kulturze Południa było wówczas czymś rzadko spotykanym. Wiadomo ponadto, że James Bailey Gardner, dziadek Avy, zmagał się z problemami psychicznymi. Najprawdopodobniej przodkowie przyszłej aktorki pochodzili z Irlandii i Szkocji. Rodzina Gardnerów mieszkała w domu zbudowanym przez Jonasa, bez bieżącej wody, elektryczności i z wychodkiem na zewnątrz. W roku 1910 w wyniku nieszczęśliwego wypadku zmarł Raymond, pierwszy syn Jonasa i Molly. W 1924 z powodu pożaru i utraty majątku rodzina przeniosła się do tzw. „teacherage”, czyli pensjonatu dla nauczycieli, w którym jako sprzątaczka i kucharka pracowała Molly. Ava zajmowała się tam głównie prasowaniem odzieży. Łączyła ją wówczas bliska relacja z jedną ze służących, czarnoskórą Virginią, z którą często chodziła do kina.
W 1935 w konsekwencji wielkiego kryzysu rodzina przeniosła się do Newport News w stanie Wirginia. Molly pracowała w podobnym charakterze, ale tym razem przygotowywała posiłki głównie dla rybaków i dokerów. Ava rozpoczęła naukę w Newport News. Już pierwszego dnia w szkole nauczycielka poprosiła ją, aby przed klasą wyjaśniła pochodzenie swojego oryginalnego imienia, powiedziała skąd pochodzi i czym się zajmują jej rodzice. Było to dla niej krępujące ze względu na odmienny akcent, który sprawiał, że brzmiała jak zbieraczka bawełny z "Przeminęło z wiatrem". Problemy finansowe w rodzinie były na tyle spore, że niemal przez cały rok musiała chodzić do szkoły w tej samej spódniczce, podczas gdy inne dziewczęta zmieniały je praktycznie co tydzień.
Po śmierci Jonasa w 1938 młoda Gardner zamieszkała w Rock Ridge w Karolinie Północnej, gdzie ukończyła miejscową szkołę średnią i rozpoczęła naukę w Atlantic Christian College. Wkrótce Molly zachorowała na raka i mimo pomocy Howarda Hughesa, który zaangażował do opieki najlepszych onkologów, matka Avy zmarła 21 maja 1943, czyli w dzień rozwodu własnej córki.
Droga do kariery.
Na początku lat 40. fotograf Larry Tarr, drugi mąż Beatrice, siostry Avy, spostrzegł fotogeniczność oraz urodę Avy i wystawił jej portret w oknie wystawowym swojego sklepu na Piątej Alei w Nowym Jorku. Na zdjęcia dziewczyny zwrócił uwagę Barney Duhan. Związany ze światem filmu mężczyzna zadzwonił do Tarra z prośbą o numer telefonu Avy, z którą chciał się umówić. Ponadto nadmienił, że ma odpowiednie koneksje z decydentami wytwórni filmowej. Fotograf zareagował błyskawicznie i dostarczył nowe zdjęcia Gardner wprost do biura MGM w Nowym Jorku. Wkrótce kobieta została zaproszona na rozmowę z przedstawicielem studia, Marvinem Schenckiem. Zdjęcia próbne przebiegły standardowo, a głosu Gardner nawet nie próbowano nagrywać ze względu na mało zrozumiały, południowy akcent. Ava wróciła do domu przekonana, że nic z tego nie będzie. Ku jej zaskoczeniu kilka tygodni później MGM zaproponowało jej siedmioletni kontrakt filmowy. „Nie potrafi śpiewać, tańczyć ani mówić. Jest zjawiskowa!” – miał powiedzieć Louis B. Mayer o debiutantce. Przez pierwsze lata Gardner zagrała w 25 filmach, ale zwykle w roli statystki, postaci trzecioplanowej. Pod okiem specjalisty pracowała nad usunięciem jej charakterystycznego akcentu. Pierwszym ważniejszym filmem w karierze aktorki był kryminał noir "Whistle Stop" z 1945, gdzie zagrała u boku George’a Rafta. Aktorka, jak na debiutantkę przystało, czuła się raczej niepewnie. Jej scena pocałunku naruszyła zasady zapisane w Kodeksie Haysa, co paradoksalnie sprawiło, że Gardner stała się bardziej rozpoznawalna i dzięki temu John Huston zaangażował ją do "Zabójców."
"Zabójcy" i przełom w karierze.
Gardner była pierwszym wyborem producenta Marka Hellingera do roli femme fatale Kitty Collins. Według Gardner reżyser Robert Siodmak był wymagający, mówiąc do niej wprost: „Jeżeli nie zagrasz jak trzeba, uderzę Cię”. Gardner przyznawała, że jej histeryczna reakcja w jednej ze scen była tylko częściowo udawana; reszta była autentycznym strachem przed Siodmakiem. Rola Kitty w 1947 przyniosła Gardner nagrodę magazynu „Look” dla najlepiej zapowiadającej się aktorki. Krytycy uznali jej kreację za wiarygodną, a jej postać za „zmysłową i sardoniczną”. Femme fatale w kreacji Gardner uważana jest za jedną z najlepszych, ikonicznych w historii kina. Po roli w "Handlarzach" otrzymała nowy kontrakt ze stawką początkową 1250 dolarów tygodniowo. Wytwórnia zaczęła traktować ją jak gwiazdę filmową. Przydzielono jej trzypokojowe pomieszczenie, największe z dostępnych dla kobiet, które wcześniej służyło Normie Shearer przez 8 lat. Wytwórnia nazwała ją „Czarującą dziewczyną” Hollywood 1948 roku, ale w oficjalnych komunikatach nie wspominano o jej wówczas najważniejszych filmach, czyli "Whistle Stop" i "Zabójcach", ponieważ grała w nich dla Universal Studios Entertainment. Następne filmy Gardner, takie jak: noir "Łapówka" czy dramat "Wielki grzesznik", były przeciętnie oceniane i do końca lat 40. aktorka nie zagrała w wielkim hicie. W 1951 roku gościła na okładce poczytnego „Time’a”, co było wówczas dużą nobilitacją. Przedstawiono ją jako „córkę rolnika”, która może stać się „najlepsza w Hollywood od czasów Jean Harlow”.
"Statek komediantów".
W 1938 MGM nabyła prawa do musicalu od Universal Studios Entertainment. Początkowo do roli Julii rozważano Lenę Horne i Dinę Shore, ale reżyser George Sidney zaproponował Gardner. Aktorka na zdjęciach próbnych wykonywała piosenkę "Can’t Help Lovin’ Dat Man of Mine". W przygotowaniach wokalnych do filmu aktorce pomagał muzyk Roger Edens. Gardner starała się imitować głos Leny Horne. Przez wiele tygodni producenci nie mogli się zdecydować czy śpiew aktorki rzeczywiście miał zostać nagrany na potrzeby filmu czy też miała być dubbingowana przez profesjonalną wokalistkę. Zdecydowano, aby w filmie partie wokalne śpiewała Annette Warren, która już wcześniej dubbingowała Gardner. Dział prawny wytwórni stwierdził jednak, że niemożliwe jest, aby na płycie z piosenkami filmu pojawiło się nazwisko i wizerunek aktorki, skoro nie śpiewa żadnej piosenki. W konsekwencji Gardner nagrała własne wersje piosenek, za które pobierała tantiemy. Musical był jednym z bardziej dochodowym filmów 1951. Pod wrażeniem prezencji aktorki był także „The New York Times”.
"Śniegi Kilimandżaro".
Kilka tygodni po ślubie z Frankiem Sinatrą aktorka zgodnie z umową miała zagrać w filmie, na podstawie opowiadania Ernesta Hemingwaya, dla wytwórni 20th Century Fox. Gardner rozumiała i polubiła postać Cynthii, jaką miała zagrać u boku Gregory’ego Pecka. Widziała w niej w pewnym sensie samą siebie. Film był jednym z nielicznych, przy powstawaniu którego dobrze pracowało się aktorce. Dramat "Śniegi Kilimandżaro" okazał się jednym z największych hitów 1952 roku i zebrał generalnie pozytywne noty od krytyków. Aczkolwiek Hemingway powiedział Gardner, że „jedynymi dobrymi rzeczami w tym filmie byłaś ty i zdechły kot”. „Variety” napisał, że aktorka „uczyniła Cynthię czarującą i uwodzicielską, coś wyjątkowego”.
"Mogambo".
Remake "Kaprysu platynowej blondynki" powstawał w Afryce. Gardner wcieliła się w rolę temperamentnej Eloisy Kelly, która konkuruje z Lindą (Grace Kelly) o uczucie Victora (Clark Gable). Praca w afrykańskim klimacie była niezwykle trudna nie tylko ze względu na wysokie temperatury. W jednej ze scen do namiotu bohaterki granej przez Gardner wchodzi lampart. Owa scena miała miejsce w rzeczywistości, ale aktorce nic się nie stało. Początkowo współpraca z reżyserem Johnem Fordem nie układała się właściwie, ale ostatecznie Ford i Gardner doszli do porozumienia, a aktorka niektóre kwestie improwizowała. „Najwredniejszy człowiek na świecie. Samo zło. Uwielbiałam go!” – wspominała po latach reżysera. Na planie Gardner miała zwyczaj kąpać się nago w balii, napełnianej przez jednego z tubylców. Nie spodobało się to brytyjskiemu rządowi kolonialnemu. W odpowiedzi Gardner przespacerowała się nago przez cały obóz ekipy filmowej. Rola Eloise Kelly uważana jest za jedną z najlepszych w karierze aktorki. „The New York Times” pisał, że Gardner „jest tak kusząca jak tylko wamp może być”, „kradnie przedstawienie”. Aktorka została nominowana do Oscara w kategorii dla najlepszej aktorki pierwszoplanowej, ale w 1954 statuetka ostatecznie trafiła do Audrey Hepburn.
"Bosonoga Contessa".
Na planie "Bosonogiej Contessy" pracowała z Humphreyem Bogartem. Gardner twierdziła, że Bogart nie był zadowolony z castingu do filmu, gdyż wiele lepszych aktorek starało się o tytułową rolę. „W ogóle mnie nie szanował. I nigdy nie próbował tego ukryć. (…) Wiedział, że zarabiam więcej niż on i to go denerwowało”. Za pracę na planie Josepha Mankiewicza Gardner miała otrzymać 200 tys. dolarów i 10% zysku powyżej miliona. Faktycznie jednak aktorka otrzymała mniej ze względu na konstrukcję kontraktu z macierzystą wytwórnią, czyli MGM. Zdaniem Gardner film równie dobrze mógłby nazywać się "Ava i Howard", bo fabuła faktycznie nawiązywała do życia magnata Howarda Hughesa, który notabene ingerował w scenariusz. Filmowa Maria Vargas przypominała Gardner – tak jak ona wychowała się w biedzie, ale została gwiazdą. W związku z budową postaci aktorka oczekiwała konkretnych wskazówek od reżysera, na co nie zawsze mogła liczyć. Pomimo trudności na planie film okazał się sukcesem komercyjnym, a krytycy docenili kreację Gardner Zgodnie przyznano, że Gardner nigdy lepiej się nie prezentowała ze względu m.in. na kostiumy od domu mody Fontanas. Film przypadł go gustu także François Truffautowi i Jeanowi Lucowi-Godardowi. W czasie promocji obrazu na pytanie dziennikarza, co sądzi o swojej kreacji postaci, odpowiedziała: „Kreacja? Niczego nie kreuję. Zostawiam to scenarzyście i reżyserowi. Nie jestem aktorką. Nie mam żadnych teorii na temat aktorstwa. Robię to co mam napisane w scenariuszu. Czytam cały i jest to zwykle katorga, złożona wciąż z tych samych klisz”. W latach 1953–1954 Gardner notowana była na liście najbardziej dochodowych gwiazd Hollywood.
Po nakręceniu przeciętnej "Nagiej Mai," w 1958, aktorka przestała współpracować z macierzystą wytwórnią filmową i rozpoczęła karierę niezależną. Jej gaże wzrosły do 400 tys. dolarów. Od tego czasu często występowała w wielu filmach wyprodukowanych w Europie. Z tego okresu najbardziej jej znane kreacje to: Moira w apokaliptycznym dramacie "Ostatni brzeg". Po przybyciu do Australii, gdzie kręciła "Ostatni brzeg", wywołała spore kontrowersje wypowiadając się na temat tego kraju: „Przyjechałam tutaj, aby nakręcić film o końcu świata. Z pewnością jest to dobre miejsce na to”. Jeden z krytyków stwierdził, że Gardner „nigdy nie grała lepiej, ale też nigdy gorzej nie wyglądała”. Faktycznie aktorka w owym czasie miała poważne problemy z alkoholizmem.
Lata 60..
Po kilkuletniej przerwie Gardner w 1962 zgodziła się wystąpić w dramacie historycznym "55 dni w Pekinie", opowiadającym o Amerykanach w czasie powstania bokserów. Lee Server – biograf aktorki – zasugerował, że zgodziła się ona na rolę w filmie, gdyż kręcono go niedaleko jej miejsca zamieszkania, w Hiszpanii. Podczas jednego ze spotkań, które Charlton Heston nazwał „makabrycznym”, aktorka bezpardonowo kwestionowała jakość scenariusza i jej rolę w obecności reżysera Nicholasa Raya. Philip Yordan twierdził, że aktorka „nie chciała pracować (…) miała problemy z koncentracją”. Paul Lukas spytany przez Gardner o to, co można zrobić, żeby lepiej im się pracowało, odpowiedział: „Dobrze by było, jakbyś przestała pić przed południem, każdego ranka”. Zachowanie aktorki utrudniało pracę na planie, a Ray doznał zawału serca, co dodatkowo skomplikowało realizację produkcji. Po premierze filmu, który okazał się komercyjną porażką, krytyk Leonard Mosley napisał tekst pod wymownym tytułem „Czy to zmierzch bogini?”. Zarzucił on kiepski występ aktorce, która jego zdaniem miała sprawiać wrażenie jakby pytała: „Boże, gdyby prosili mnie o dubel, to bym zaczęła krzyczeć”. Aktorka za pracę na planie otrzymała 500 tys. dolarów. Wkrótce Gardner odrzuciła rolę w "Różowej Panterze" i wystąpiła w bardzo dobrze przyjętym dramacie politycznym "Siedem dni w maju," gdzie zagrała z Kirkiem Douglasem i Burtem Lancasterem. Ponadto John Huston, który przyczynił się do rozwoju kariery aktorki, przekonał Gardner do zagrania w ekranizacji sztuki Tennessee Williamsa "Noc iguany".
"Noc iguany".
Gardner grała Maxinę, owdowiałą właścicielkę zapadłego hotelu na wybrzeżu Pacyfiku, która walczy o uczucia zawieszonego w prawach pastora (Richard Burton). „Naprawdę udało mi się powołać tę damulkę do życia – mówiła o swojej roli Gardner”. Po przybyciu na plan w Meksyku aktorce zalecono pobyt w ośrodku odnowy biologicznej, aby wróciła do zdrowia i straciła na wadze. Aktorka wciąż nadużywała alkoholu, podobnie jak partner z planu, Richard Burton. Pomimo tego, że poza obowiązkowymi zdjęciami, nie chciała współpracować z dziennikarzami jeden z nich, Gjon Mili, bez jej zgody wciąż robił niepozowane zdjęcia. Aktorka zaatakowała go, kopiąc w żołądek, co niemal doprowadziło do trwałego uszczerbku na zdrowiu mężczyzny. Za rolę Maxiny Faulk otrzymała 400 tys. dolarów, ale także została doceniona nominacjami do nagrody BAFTA i Złotego Globu. „The Hollywood Reporter” stwierdził, że „Ava Gardner jest absolutnie doskonała”, a „Life” nazwał rolę Gardner „występem życia”.
Owocna współpraca z Hustonem zadecydowała o tym, że Gardner w roku 1964, w kolejnym filmie reżysera, zagrała rolę Sary w "Biblii" – jednym z największych hitów w owym czasie. Przez następne 3 lata nie występowała w żadnym filmie, odrzuciła rolę pani Robinson w "Absolwencie". Przełom nastąpił po roli w "Mayerlingu" u boku Omara Shariffa, Catherine Denevue i Jamesa Masona. Gardner zagrała tam rolę cesarzowej Austrii. Recenzenci zauważyli, że dzięki „niepewnemu uśmiechowi i szorstkiemu głosowi, ta piękna kobieta jest najbardziej urzekającą postacią w filmie”.
Lata 70..
Roddy McDowall, przyjaciel aktorki, przekonał ją do zagrania w swoim debiucie reżyserskim, horrorze "Tam Lin". Mcdowall w rozmowie z krytykiem Rogerem Ebertem przyznał, że film miał być rodzajem hołdu dla aktorki, gestem miłości. Rola Michaeli Cazaret była sporym wyzwaniem aktorski i wymagała elastyczności, dynamiki od Gardner. Producenci "Tam Lin" borykali się z problemami finansowymi, wskutek czego film trafił do szerszej dystrybucji dopiero w 1972 i przeszedł bez większego echa. W tym samym roku premierę miał kolejny film Johna Hustona, western "Sędzia z Teksasu", w którym aktorka grała razem z Paulem Newmanem. W 1974 producent Jennings Lan zaangażował aktorkę do roli w filmie katastroficznym "Trzęsienie ziemi." Gardner w trudniejszych scenach występowała bez kaskadera, co spotkało się z uznaniem ekipy filmowej. „Trudno nazwać to aktorstwem – skwitowała swoją rolę Gardner”. W tym samym roku aktorka wzięła udział w obchodach 50. rocznicy wytwórni MGM. W 1976 zagrała w kolejnym filmie katastroficznym "Skrzyżowanie Kassandra". Jednakże w przeciwieństwie do poprzedniego film został gorzej oceniony przez krytyków i nie odniósł sukcesu kasowego. Krytycy wytknęli zły casting Sophii Loren czy Burta Lancastera, a o Gardner pisali, że „była okropna w okropnej roli”.
Lata 80. Schyłek kariery.
W 1980 Gardner zagrała wraz Ianem McKellenem w filmie biograficznym "Kapłan miłości" o D.H. Lawrensie. Chociaż film został słabo przyjęty, to rola Mabel Dodge Luhan, w wykonaniu Gardner, była odebrana pozytywnie. „Gardner jest piękna, tajemnicza i po prostu pasuje do roli” – pisał Ebert w swojej recenzji. Ostatnim sensu stricto filmem kinowym w karierze aktorki był niskobudżetowy dramat "Regina Roma" z 1982, w którym zagrała u boku Anthony’ego Quinna. Od tego momentu aktorka występowała w serialach telewizyjnych jako m.in.: Agrypina w "A.D.," Ruth w "Knots Landing" czy Minnie Littlejohn w filmie telewizyjnym "Długie, gorące lato".
Radio.
Gardner brała udział, tak jak wiele ówczesnych gwiazd, w słuchowisku radiowym "Suspense", a ponadto występowała razem ze Steve’em Allenem i Bobem Hope’em. W 1952 roku wzięła udział w radiowej adaptacji "Statku komediantów".
Śmierć i pogrzeb.
Gardner była nałogową palaczką i przez lata nadużywała alkoholu. Wskutek przewlekłej obturacyjnej choroby płuc w ostatnich latach życia nie podróżowała bez zapasu tlenu. W 1986 Gardner doznała udaru, wskutek czego przez jakiś czas nie mogła wstawać z łóżka, była częściowo sparaliżowana. W rozmowie z Peckiem i Rooneyem miała przyznać, że próbowała targnąć się na swoje życie ze względu na utratę niezależności, która definiowała ją przez całe życie. Ostatnie miesiące życia spędziła w Londynie wraz z gosposią Carmen Vargas i ulubionym psem rasy Welsh Corgi Cardigan. Na tydzień przed śmiercią w rozmowie z przyjacielem Sydneyem Guilaroffem stwierdziła, że czuje wodę w płucach i nie chce dłużej żyć. Dnia 25 stycznia 1990 roku po zjedzeniu śniadania Gardner zapadła w sen, z którego już się nie obudziła. Cztery dni później w Smithfield (na Sunset Memorial Park) odbył się, zgodnie z życzeniem zmarłej, skromny pogrzeb, na który przybyło około 50 krewnych i przyjaciół. Wśród wieńców znalazł się także ten od Sinatry. Światowe media żegnały aktorkę, nazywając ją: pięknością ekranu, zmysłową gwiazdą kina, legendarną femme fatale, ostatnią boginią.
Krytyk filmowy Charles Champlin tak podsumował Gardner:
Życie prywatne.
Po "Bosonogiej Contessie" jej pasją stało się flamenco. Najbardziej lubiła współpracować z Clarkiem Gable i Gregorym Peckiem. Jej ulubionymi potrawami były ciasto kokosowe i smażony kurczak. „Jadła dwa razy więcej niż ktokolwiek inny i trzy razy więcej mogła wypić” – wspominał John Hawkesworth. Słynęła z ostrego języka. Napisała autobiografię "Ava, My Story", opublikowaną w 1990
Przyjaźniła się Leną Horne, Kathryn Grayson i z Laną Turner i to pomimo kontrowersji dotyczących związków z mężczyznami. Także z Ernestem Hemingwayem, Buddem Schulbergiem, Jamesem Baldwinem czy Henrym Millerem. Dzięki znajomości z Hemingwayem aktorka dostała rolę Cynthii Green w "Śniegach Kilimandżaro". Jej ulubionym reżyserem był John Huston. Richard Burton tak charakteryzował Gardner:
O sobie samej mówiła tak:
Uchodziła za kobietę niezależną, niepodporządkowującą się innym, dominującą nad mężczyznami. O małżeństwach z Mickeyem Rooneyem i Artiem Shawem mówiła „lekko przyszło, lekko poszło”. Po rozstaniu z Rooneyem spotykała się z milionerem Howardem Hughesem, z którym w rzeczywistości niewiele ją łączyło. „On urodził się bogaty, ja nie. Był WASP-em, ja nie. Był rasistą. Kiedy powiedziałam mu, że moja najbliższa przyjaciółka Virginia jest czarnoskóra nie dzwonił do mnie przez sześć tygodni. (…) Niesamowite jest to, że był w moim życiu przez 20 lat, ale nigdy go nie kochałam. Myślę, że on mnie też nie. Chciał jednak, żebym została jego żoną”.
W 1945 związała się z George’em Raftem, za pośrednictwem którego poznała gangstera Bugsy’ego Siegela, z którym przez jakiś czas się spotykała. Na początku lat 50. wdała się w romans z żonatym wówczas Robertem Mitchumem. Gwiazdor "Nocy myśliwego" zerwał tę relację w obawie przed reakcją Sinatry. Romansowała z Fredem MacMurrayem, ale gdy dowiedziała się, że jego żona jest ciężko chora, zerwała z nim. W 1961 związała się z restauratorem Claudem Terrail, który zerwał z aktorką, bo jak stwierdził „była zbyt niebezpieczna dla mnie. (…) Jak Jekyll i Hyde”.
Z kolei związek z George’em C. Scottem był dla niej szczególnie ciężki, ze względu na uzależnienie aktora od alkoholu i wszczynanie awantur. W okresie kręcenia "Biblii" Gardner została dotkliwie pobita przez partnera i trafiła do szpitala.
Trzy nieudane małżeństwa, wzrost popularności i wszechobecni fotoreporterzy przytłaczali Gardner, która pragnęła więcej prywatności i dlatego zdecydowała się opuścić Hollywood. Pomimo swoich liberalnych poglądów w II połowie lat 50. wyjechała do stolicy frankistowskiej Hiszpanii. Hiszpania zauroczyła aktorkę już w 1951, kiedy realizowała tam "Pandorę i Latającego Holendra". Pierwszym domem, który aktorka kupiła za 66 tys. dolarów, była „La Bruja”, położona w rejonie La Moraleja. Ostatecznie przeniosła się do tzw. bliźniaka, niedaleko Nuevos Ministerios, gdzie jej sąsiadem był Juan Peron. To właśnie tam spotykała się z przedstawicielami życia artystycznego i kulturalnego. Oglądała korridę w Toledo, uczestniczyła w festiwalu w Sewilli.
W końcu lat 60. Gardner zdecydowała się zmienić otoczenie i wyprowadziła się do Wielkiej Brytanii. Wpływ na to miała decyzja hiszpańskiego urzędu skarbowego, który domagał się 1 miliona dolarów zaległego podatku. Od 1972 do 1990 mieszkała w Londynie na ulicy Ennismore Gardens 34. W późniejszych latach przestała być aktywna towarzysko i spędzała czas w wąskim gronie znajomych, odwiedzała Ennismore Arms pub.
Chociaż 35 lat mieszkała za granicą nigdy nie zrzekła się amerykańskiego obywatelstwa i wciąż odwiedzała swoją ojczyznę. W 1978 przybyła na zlot Rock Ridge High School, a w 1985 po raz ostatni odwiedziła Hrabstwo Johnston. Krewni aktorki do dziś żyją w jej rodzinnych stronach.
Po 20 latach kariery, w 1966 wyznała, że wolałaby mieć „najważniejsze dla kobiety – udane małżeństwo, dzieci i lepsze wykształcenie” niż robić filmy.
Chociaż zdobyła względne uznanie za swoje umiejętności aktorskie to miała do nich spory dystans. W wywiadzie z 1985 przyznała: „Nigdy nie byłam aktorką. Tak jak żadne z tych dzieciaków, które trafiło do MGM. Po prostu dobrze się na nas patrzyło”.
Małżeństwo z Mickeyem Rooneyem.
Wkrótce po podpisaniu kontraktu z MGM Gardner związała się z ówczesną wielką gwiazdą wytwórni 21-letnim Mickeyem Rooneyem. Rooney na przełomie lat 30. i 40. był wyżej notowany w rankingach najbardziej dochodowych aktorów od Clarka Gable’a czy Spencera Tracy’ego. Para poznała się na planie "Lasek na Broadwayu". „«Cześć» – powiedziała Ava. To wszystko. I bez uśmiechu. Ale powiedziała to przeciągając samogłoski w sposób typowy dla prowincji z Karoliny Północnej, a ja już przepadłem. Znałem wiele pięknych kobiet w moim życiu, ale ta mała dama dystansowała je wszystkie. Miała pięć stóp, ale zawsze nosiła wysokie obcasy, więc była mojego wzrostu, kiedy nosiłem buty na koturnie” – wspominał Rooney. Mężczyzna wielokrotnie zabiegał o względy Gardner i po roku starań kobieta zgodziła się. Ślub miał miejsce w oddalonym Ballard, w stanie Kalifornia, ponieważ szef wytwórni Louis B. Mayer obawiał się spadku popularności serii filmów z Ronneyem, gdyby widzowie dowiedzieli się, że ich bohater ożenił się. Para spędziła miesiąc miodowy w jednym z ośrodków w Carmel.
Zdaniem Gardner mężczyzna był świetnym kochankiem, ale zdradzał ją. Pewnego dnia aktorka opuściła szpital po zabiegu usunięcia wyrostka robaczkowego i wróciła do domu, gdzie znalazła szpilkę do włosów obcej kobiety. Rooney nie przyznawał się jednak do zdrady. Według Gardner mąż zdradzał ją z Laną Turner. Do rozstania doszło po kłótni, jaka miała miejsce w jednym z lokali. Według relacji aktorki w jej obecności pijany Rooney wyciągnął zeszyt z nazwiskami swoich kochanek i zaczął czytać o ich umiejętnościach seksualnych. Gardner opuściła wówczas lokal wraz z Peterem Lawfordem, któremu kazała przekazać Rooneyowi, że to koniec ich związku. Eddie Mannix, z MGM, ostrzegł aktorkę, że jeśli w sprawie rozwodowej wspomni o innych kochankach męża „będzie skończona”. Gardner, świadoma zagrożenia dla jej kariery, zgodziła się przystać na żądanie Mannixa, a po rozwodzie otrzymała nowy kontrakt filmowy i podwyżkę. W następstwie rozstania otrzymała 25 tys. dolarów i Lincolna Continental. Rooney kontynuował karierę, żenił się jeszcze 7 razy i 2 razy ogłaszał bankructwo. Zmarł w 2014
Małżeństwo z Artie Shawem.
Artie Shaw był sławnym klarnecistą, znanym z takich hitów jak chociażby „Begin the Beguine”. W czasie II wojny światowej służył na Pacyfiku, na Guadalcanal, gdzie stracił słuch w lewym uchu. Aktorkę poznał dzięki znajomości z Frances Helfin. Zdaniem Gardner Shaw czytał bardzo dużo książek i był niezwykle inteligentnym i spostrzegawczym mężczyzną, przy którym czuła się na tyle niepewnie, że zdecydowała się na uczestnictwo w teście na inteligencję. Aktorka wpadła w takie kompleksy, że nawet zapisała się na Uniwersytet Kalifornijski. Twierdziła, że z powodu braku pewności zaczęła nadużywać alkoholu, widywała się trzy razy w tygodniu ze swoim psychiatrą. Gardner brała udział w trasach koncertowych Shawa, co spotkało się z niezadowoleniem szefów MGM, gdyż aktorka wciąż kojarzona była z Rooneyem. W 10 dni po rozwodzie z Betty Kern Shaw ożenił się z Gardner; para zamieszkała w Beverly Hills. Krótko po ślubie uświadomili sobie, że mieli zupełnie inną wizję małżeństwa. Shaw miał nie akceptować sposobu zachowania aktorki. Pewnego dnia po powrocie do domu Gardner zrzuciła buty i skoczyła na kanapę, jak miała w zwyczaju. Shaw widząc zachowanie żony wziął ją pod ręce i wyprowadził z domu na oczach tłumu. Po 10 miesiącach małżeństwa Shaw odszedł od Gardner dla pisarki Kathleen Winsor, która zasłynęła powieścią "Wieczna Amber". Czarę goryczy przelała postawa mężczyzny przed Komisją ds. Działalności Antyamerykańskiej, gdzie donosił na swoich znajomych z branży, w tym na Hy Krafta, świadka na ślubie z Gardner. Po śmierci Gardner stwierdził, że zrujnowała swoje życie, zabiła siebie. Shaw postanowił zakończyć karierę muzyczną w połowie lat 50., doszedł bowiem do wniosku, że nie osiągnął narzuconego sobie poziomu artystycznego. Zmarł w 2004
Małżeństwo z Frankiem Sinatrą.
Gardner poznała piosenkarza wkrótce po ślubie z Rooneyem. Widywała się z nim również na różnego rodzaju imprezach filmowców, ale o bliższej relacji nie było mowy, gdyż Sinatra był żonaty z Nancy Barbato i cieszył się nieposzlakowaną opinią. W 1949 nawiązał romans z Gardner, co wywołało skandal i zostało potępione przez przedstawicieli świata filmu i Kościoła katolickiego. Dwa lata później rozwiódł się z Nancy. Dnia 4 listopada 1951 Sinatra i Gardner w tajemnicy przed dziennikarzami przybyli do Filadelfii, aby zawrzeć związek małżeński. Na miejscu okazało się, że nie jest to możliwe od razu, ze względu na tamtejsze prawo. Cała sprawa wyszła na jaw do mediów, co rozzłościło piosenkarza, który nie tolerował obecności dziennikarzy. Ostatecznie jednak nowożeńcy stanęli na ślubnym kobiercu w Germantown, w Filadelfii. Jako prezent ślubny Gardner wręczyła swojemu mężowi złoty medalion ze św. Krzysztofem z jednej i św. Franciszkiem z drugiej strony, wraz z dedykacją „dla FS, zawsze Twoja, AG”.
Jednakże ich życie prywatne wciąż było pełne turbulencji i incydentów np. oboje jeździli po ulicach strzelając do sygnalizacji świetlnej, za co trafili na krótki czas do aresztu, z którego wydostali się ponoć za sprawą łapówki wysokości kilkudziesięciu tysięcy dolarów. Gardner nazywała Sinatrę gangsterem, a ten na wieść o rzekomych zdradach żony próbował odebrać sobie życie. Zdaniem aktorki był to okres „picia i walki. Rozstań i powrotów. To było szaleństwo. Randkowałam z innym, żeby go zranić. Frank robił to samo”. Z zazdrości o Gardner Sinatra przyleciał do Hiszpanii na wieść o jej romansie z torreadorem Mario Cabre. W 1951 Gardner wzięła udział w sesji zdjęciowej razem z Sammym Davisem Jr. dla magazynu „Ebony”, a prasa brukowa donosiła o rzekomym romansie obojga. Rozwścieczyło to Sinatrę. Na początku lat 50. Gardner wspierała finansowo Sinatrę, który wówczas nie miał pieniędzy nawet na prezenty dla swoich dzieci. Najprawdopodobniej to właśnie Gardner przekonała Harry’ego Cohna, szefa Columbia Pictures, aby zaangażował Sinatrę do "Stąd do wieczności". Oscarowa rola spowodowała reaktywację kariery Sinatry. W czasie wspólnej podróży do Nairobi, na plan "Mogambo", Gardner dowiedziała się, że jest w ciąży, ale w 1952 zdecydowała się ją usunąć, o czym zdruzgotany Sinatra dowiedział się po fakcie. Chciała, aby jej dziecko, tak jak ona, miało względnie spokojne dzieciństwo, a w ówczesnej sytuacji było to niemożliwe. Mężczyzna był przy Gardner po kolejnym zabiegu aborcji. Wprawdzie oboje dalej próbowali naprawić związek, ale ze względu na to, że oboje byli niezależni i mieli silne charaktery, trudno było im się porozumieć. Gardner miała dość zazdrości i zaborczości męża. W czasie kręcenia filmu "Duma i namiętność" Gardner oczekiwała na spotkanie z mężem, ale Sinatra unikał jej. W pewnym momencie aktorka pojechała do Rzymu wraz z kochankiem Walterem Chiarim i dała do zrozumienia prasie, że zamierza się z nim związać. Ostatecznie para rozwiodła się w 1957, ale po tym wciąż utrzymywali znajomość. Sinatra opiekował się Gardner po wylewie i regularnie dzwonił na święta z życzeniami. „Frank i ja zostaliśmy kochankami na wieczne czasy. Wielkie słowa, wiem, ale naprawdę czułam, że cokolwiek się stanie zawsze bylibyśmy zakochani” – mówiła Gardner. Córka Sinatry, Tina, stwierdziła, że Gardner była miłością życia ojca, po utracie której nigdy się nie otrząsnął.
Światopogląd.
Gardner była wychowywana jako baptystka, jednakże w życiu dorosłym deklarowała się jako ateistka. Wpływ na to miało wydarzenie związane ze śmiercią jej ojca. „Nikt nie chciał znać taty, kiedy umierał. Był sam. Przestraszony. Widziałam strach w jego oczach, kiedy się uśmiechał. Poszłam do kapłana, który ochrzcił mnie. Błagałam go, aby odwiedził tatę (…) Pobłogosławił, czy coś w tym stylu. Nigdy tego nie zrobił, nigdy nie przyszedł. Boże, znienawidziłam go. Zimny drań (…) Nie miałam po tym czasu na religię. Nigdy się nie modliłam”.
Gardner była demokratką. Razem z ówczesnym mężem Sinatrą brała udział w kampanii Adlaia Stevensona w 1955.
Miejsce w kulturze popularnej.
W latach 50. okrzyknięta została „najpiękniejszą istotą na świecie”. W 1995 magazyn „Empire” umieścił ją na liście najpiękniejszych gwiazd filmowych w historii kina. Kubańska poczta w 2001 wydała znaczek z podobizną aktorki. Wspominana był w różnych piosenkach m.in. w "Appetite (For Lightnin’ Dynamite)" Citizen Cope, "La Beaute d’Ava Gardner" Alaina Souchona, "Falling Down" Jamesa, "Serpentine" Jimmy’ego Buffetta.

</doc>
<doc id="112977" url="https://pl.wikipedia.org/wiki?curid=112977" title="Św. Grzegorz Wielki">
Św. Grzegorz Wielki



</doc>
<doc id="112978" url="https://pl.wikipedia.org/wiki?curid=112978" title="Św. Jan Chryzostom">
Św. Jan Chryzostom



</doc>
<doc id="112990" url="https://pl.wikipedia.org/wiki?curid=112990" title="Ustrój polityczny Australii">
Ustrój polityczny Australii

Australia (właśc. Związek Australijski – "Commonwealth of Australia") – federacyjna monarchia konstytucyjna, połączona unią personalną z Wielką Brytanią jako jeden z Commonwealth realms.
Rys historyczny.
Związek Australijski powstał 1 stycznia 1901 roku jako federacja sześciu kolonii brytyjskich istniejących wcześniej na kontynencie australijskim. Jego inauguracja została poprzedzona trwającymi kilka lat i przebiegającymi dość burzliwie negocjacjami między koloniami w sprawie kształtu ustrojowego federacji. Ostatecznie przyjęto ustrój w znacznej mierze oparty na modelu westminsterskim, do którego dodano jednakże elementy federalizmu zaczerpnięte z systemu politycznego USA.
Początkowo Australia była dominium brytyjskim. W 1931, na mocy statutu westminsterskiego dominia zostały zrównane w swym statusie z Wielką Brytanią, co można uznać za symboliczną datę pełnej niepodległości Australii. Należy jednak pamiętać, iż zmiany prawne usankcjonowane w Statucie, w rzeczywistości zachodziły ewolucyjnie przez wiele lat wcześniej. Dodatkowo, Australia dokonała ratyfikacji Statutu dopiero w roku 1942, choć w ustawie ratyfikacyjnej znalazł się zapis, iż obowiązuje ona retroaktywnie od września 1939 roku. Kolejnym etapem w rozluźnianiu więzi między Australią a jej dawną metropolią były ustawy pod nazwą "Australia Act", przyjęte niemal równocześnie w 1986 roku przez parlamenty w Canberze i Londynie. Wprowadzały one pełne rozdzielenie systemów sądownictwa w obu krajach.
W 1999 w Australii odbyło się referendum w sprawie zniesienia monarchii i wprowadzenia republiki. Zakończyło się ono porażką ruchu republikańskiego, choć temat ten wciąż powraca w australijskiej debacie publicznej.
Konstytucja.
Australia – w przeciwieństwie do Wielkiej Brytanii – posiada spisaną konstytucję. Jej tekst został opracowany przez konstytuantę pracującą w latach 1897–1898. Następnie – po pewnych modyfikacjach wprowadzonych podczas ostatnich negocjacji między rządami sześciu kolonii – został przyjęty w referendach przez obywateli każdej z nich. W 1900 parlament brytyjski przyjął ustawę o konstytucji Związku Australijskiego, która oficjalnie przyznawała Australii status dominium i nadawała konstytucję.
Zmiana konstytucji możliwa jest wyłącznie w drodze referendum ogólnokrajowego, przy czym niezbędne jest uzyskanie tzw. podwójnej większości: zmianę musi poprzeć większość mieszkańców Australii liczonych łącznie, ale również większość stanów (tzn. projekt zmian musi uzyskać poparcie większości głosujących w co najmniej czterech stanach). W dotychczasowej historii odbyły się 44 referenda konstytucyjne, ale tylko w ośmiu z nich zmiany zostały przyjęte. Ostatni raz miało to miejsce w 1977 roku.
Władza ustawodawcza.
Władzę ustawodawczą na szczeblu federalnym sprawuje Parlament Australii. Formalnie w jego skład wchodzą król Australii, Senat oraz Izba Reprezentantów. Rola króla w procesie stanowienia prawa jest symboliczna (patrz niżej), dlatego przyjęło się uważać australijski parlament za bikameralny.
Prawo inicjatywy ustawodawczej przysługuje wyłącznie członkom parlamentu. Przedłożenia rządowe muszą być oficjalnie „sponsorowane” przez jednego z parlamentarzystów. Jako pierwsza projekt rozpatruje ta izba, której członek jest projektodawcą. Do wejścia w życie ustawy niezbędne jest przyjęcie jej w identycznym brzmieniu przez obie izby. Jeśli to się nie uda za pierwszym razem, istnieje wieloetapowa procedura uzgadniania stanowiska izb oraz ponawiania prób przyjęcia ustawy. Jeśli nie przyniesie ona rezultatu, gubernator generalny ma prawo dokonać tzw. podwójnego rozwiązania ("double dissolution"), tzn. rozpisać przedterminowe wybory do obu izb równocześnie.
Spod powyższych zasad wyjęte są ustawy o charakterze budżetowym ("money bills"), dla których obowiązuje specjalna procedura, w której izbą inicjującą i zdecydowanie silniejszą jest Izba Reprezentantów.
Izba Reprezentantów.
Izba Reprezentantów jest formalnie izbą niższą, jednak w praktyce to ona odgrywa kluczową rolę w systemie politycznym. Izba składa się ze 150 członków wybieranych na trzyletnią kadencję. Stosuje się jednomandatowe okręgi wyborcze i ordynację preferencyjną. Miejsca w Izbie są podzielone między stany i terytoria proporcjonalnie do ich ludności.
Senat.
Konstytucja Australii przewiduje, iż każdy stan będzie reprezentowany w Senacie przez taką samą liczbę członków. Liczba ta zmieniała się na przestrzeni dziejów Australii i obecnie wynosi po 12 senatorów z każdego stanu. Dodatkowo po dwa miejsca otrzymały oba terytoria wewnętrzne, co sprawia, iż łącznie Senat liczy 76 członków. Kadencja senatorów liczy 6 lat, przy czym co trzy lata (przy okazji każdych wyborów do Izby Reprezentantów) odnawia się połowę jego składu. Senatorowie wybierani są w wielomandatowych okręgach wyborczych, gdzie każdy stan lub terytorium stanowi jeden okręg. Stosuje się ordynację opartą na zasadzie pojedynczego głosu przechodniego. Powoduje ona, iż do Senatu dostają się często mniejsze ugrupowania, niemające szans na zaistnienie w izbie niższej. W ostatnich latach korzystają na tym m.in. .
Władza wykonawcza.
Królowa i gubernator generalny.
Król Australii jest formalną głową państwa i zwierzchnikiem sił zbrojnych, kieruje także egzekutywą. Posiada bardzo szerokie kompetencje, obejmujące m.in. prawo weta absolutnego wobec każdej z ustaw, mianowania premiera oraz gabinetu i skracania kadencji parlamentu. Posiada również wyłączność na wydawanie aktów wykonawczych do ustaw.
Australia jest powiązana unią personalną z Wielką Brytanią, co oznacza, iż każdy nowy monarcha brytyjski staje się jednocześnie monarchą Australii (choć od czasu koronacji Elżbiety II funkcje te są formalnie rozdzielone). Powoduje to, iż przez ogromną większość czasu królowa pozostaje poza granicami Australii. W jej zastępstwie wszystkie jej funkcje na szczeblu federalnym wykonywane są przez gubernatora generalnego Australii. Kwestie związane z tym urzędem w ogromnej większości regulowane są przez prawo zwyczajowe, które jednak w Australii – państwie wywodzącym się z tradycji common law – traktowane jest na równi z prawem spisanym.
Oficjalnie gubernator generalny pochodzi z osobistej nominacji królewskiej, choć w praktyce królowa zawsze mianuje kandydata przedstawionego jej przez premiera Australii. Wykonując swe funkcje, gubernator działa w ścisłym porozumieniu z rządem i "de facto" jest mu podporządkowany. Decyzje takie jak rozpisanie wyborów czy zawetowanie ustawy podejmuje wyłącznie na wniosek premiera. Z kolei rozporządzenia wydaje tylko za radą Federalnej Rady Wykonawczej, w skład której wchodzą członkowie gabinetu. Samodzielna rola ustrojowa gubernatora generalnego sprowadza się do funkcji ceremonialnych. Oczekuje się od niego, iż będzie raczej apolitycznym „Ojcem (lub Matką) Narodu”.
W wyjątkowych przypadkach gubernator generalny ma prawo korzystać ze swych szerokich uprawnień zupełnie samodzielnie. W nauce prawa konstytucyjnego możliwość ta nosi nazwę "reserve powers" i jest uznawana za swego rodzaju „wentyl bezpieczeństwa” na wypadek np. bardzo poważnego kryzysu politycznego. W praktyce kwestia ta budzi ogromne kontrowersje – choć ostatni raz gubernator generalny skorzystał z "reserve powers" w 1975 (odwołał wówczas premiera Whitlama wbrew woli większości w Izbie Reprezentantów), do dziś nie milkną dyskusje, czy miał do tego prawo.
Rząd i gabinet.
Faktycznym szefem egzekutywy jest premier Australii. Jest on mianowany przez gubernatora generalnego w imieniu królowej, przy czym nominację zawsze otrzymuje przywódca partii lub koalicji mającej większość w Izbie Reprezentantów. Następnie premier przedstawia gubernatorowi skład gabinetu, który ten formalnie powołuje. Wszyscy członkowie rządu muszą być członkami jednej z izb parlamentu. Jeśli nie sprawują mandatu w chwili powołania, mają trzy miesiące na jego zdobycie (np. poprzez wybory uzupełniające) pod rygorem dymisji ze stanowiska rządowego.
Podobnie jak w Wielkiej Brytanii, w Australii pojęcia rządu i gabinetu nie są tożsame. Rząd ("government") obejmuje wszystkich parlamentarzystów powołanych przez premiera w skład egzekutywy. Znaczną część z nich stanowią tzw. "junior ministers" (zwani też "outer ministry"), kierujący pewnym wycinkiem polityki rządu pod nadzorem ministra – członka gabinetu, oraz "parliamentary secretaries", na bieżąco reprezentujący rząd w określonej dziedzinie na forum parlamentu. W skład gabinetu wchodzą tylko wyżsi rangą ministrowie, z których każdy odpowiedzialny jest za szeroką dziedzinę polityki (np. sprawy zagraniczne, obrona) lub też kierowany przez niego dział administracji jest dla rządu szczególnie ważny.
W australijskim systemie politycznym obowiązuje raczej kolegialny model wypracowywania najważniejszych decyzji. Choć ostatecznie należą one do premiera i ma on możliwość narzucenia swojej woli ministrom, zwyczajowo ważniejsze kwestie są wcześniej przedmiotem dyskusji na forum gabinetu. Z systemu brytyjskiego przejęta została także silna służba cywilna, będąca apolitycznym rdzeniem centralnej administracji państwowej. Na jej czele w każdym z resortów stoi tzw. sekretarz. Podobnie jak w USA, ministerstwa zwane są w Australii departamentami, choć (inaczej niż w Stanach) ich polityczni szefowie noszą tytuły ministrów.
Australijski rząd ani gabinet nie ma formalnej możliwości samodzielnego wydawania aktów wykonawczych. Robi to za pośrednictwem gubernatora generalnego, któremu instrukcje w tej sprawie przekazywane są poprzez Federalną Radę Wykonawczą.
Stany i terytoria.
"Zobacz też hasła w kategorii ."
Australia dzieli się na sześć stanów i trzy terytoria wewnętrzne, przy czym Terytorium Jervis Bay nie posiada żadnego samorządu. Ponadto Australia posiada szereg niewielkich terytoriów zewnętrznych, do których jednak odnoszą się zupełnie odrębne zasady administracji, bliższe rozwiązaniom stosowanym w przypadku np. kolonii brytyjskich.
Stany zachowały swoje konstytucje przyjęte w czasach, gdy były samodzielnymi koloniami brytyjskimi. Konstytucja Australii zawiera listę dziedzin, które zostały objęte wyłączną kompetencją Związku. W pozostałych sprawach władze stanowe mają swobodę kształtowania własnego porządku prawnego. Ogranicza ją jedynie konstytucyjna zasada, iż w przypadku sprzeczności prawa stanowego i federalnego, za wiążące uznaje się to drugie, a przepis stanowy może zostać uchylony. Nieco inaczej wygląda status dwóch autonomicznych terytoriów wewnętrznych (chodzi tu o Terytorium Północne i Australijskie Terytorium Stołeczne), których samodzielność wynika wyłącznie z ustaw zwykłych i nie ma podstaw konstytucyjnych. Tym samym władze federalne zachowują kontrolę nad całością prawodawstwa stanowionego przez terytoria i mogą je uchylać. W praktyce dzieje się to sporadycznie, jednak procedura ta nie została całkowicie zarzucona.
Stany i terytoria wewnętrzne posiadają własne parlamenty oraz rządy. Szefowie rządów stanowych noszą tytuł premierów, natomiast w terytoriach są oni zwani szefami ministrów. Dodatkowo w każdym ze stanów funkcjonuje urząd gubernatora, oficjalnie będącego osobistym reprezentantem królowej, a w praktyce odgrywającego rolę analogiczną do tej, jaką na szczeblu federalnym pełni gubernator generalny. W Terytorium Północnym funkcję tę spełnia administrator, natomiast w terytorium stołecznym urzędu takiego "de facto" nie ma.
Samorząd lokalny.
Kwestie podziału administracyjnego i samorządów lokalnych zostały pozostawione w gestii stanów, które mogą w dowolny sposób dzielić swój obszar na mniejsze jednostki i delegować im uprawnienia. Wszystkie stany stosują podział jednostopniowy, przy czym jednostki samorządu – choć wszystkie są równe pod względem kompetencji, a ich granice nie pokrywają się – używają kilku różnych typów nazw, np. miasto, gmina, hrabstwo, dystrykt itp. Stolice stanowe, będące zarazem największymi miastami Australii, nie stanowią nigdzie jednego organizmu administracyjnego. Zamiast tego funkcjonują jako aglomeracje złożone ze stosunkowo niewielkich samorządów, gdzie kwestie ogólnomiejskie regulują bezpośrednio władze stanowe.
System partyjny.
Już w pierwszej dekadzie XX wieku w Australii ukształtował się system partyjny zdominowany przez dwa bloki: prawicowy i lewicowy. Na lewicy przez cały ten czas dominującym ugrupowaniem pozostaje Australijska Partia Pracy (ALP). Prawica kilkakrotnie przechodziła przeobrażenia i zmiany nazw partii, lecz od lat 40. XX wieku dominuje na niej tzw. Koalicja (zapisywana wielką literą – "the Coalition"), w ramach której współpracują blisko Liberalna Partia Australii (LPA) i, jako tradycyjnie słabszy partner, Narodowa Partia Australii (NPA), do lat 70. działająca jako Partia Wiejska ("Country Party"). W ostatnich latach skład Koalicji uzupełniają regionalne ugrupowania powstałe w wyniku formalnej fuzji struktur LPA i NPA w stanie Queensland (Liberal National Party of Queensland) oraz w Terytorium Północnym (Country Liberal Party).
Oba bloki wymieniają się władzą na szczeblu federalnym. Gdy przywódca jednego z nich jest premierem, szef drugiego pełni funkcję lidera opozycji. Ze względu na ordynację wyborczą, obsadzają one niemal wszystkie miejsca w Izbie Reprezentantów. W Senacie ordynacja umożliwia udział mniejszych partii, które zyskują w ten sposób możliwość prezentowania swego programu szerszej grupie wyborców, jednak ich wpływ na proces polityczny jest bardzo ograniczony.
Podobnie wygląda sytuacja na szczeblu stanowym i terytorialnym, choć tam tradycyjnie nieco silniejsze są mniejsze (często regionalne) ugrupowania oraz politycy niezależni. Premierami stanowymi zostają jednak niemal zawsze politycy ALP lub Koalicji.
Władza sądownicza.
Australijskie sądownictwo podzielone jest na część federalną i stanową. Ogromną większość spraw załatwiają sądy stanowe i terytorialne, w każdym stanie tworzące odrębną strukturę. Każdy stan posiada też własny sąd najwyższy, który jest zarówno instancją odwoławczą, jak i sądem pierwszej instancji w najbardziej skomplikowanych sprawach.
Sądy federalne orzekają w dziedzinach, które zgodnie z konstytucją Australii i ustawodawstwem federalnym, w całości podlegają regulacji prawnej na poziomie Związku. Są to m.in. prawo rodzinne (z wyjątkiem Australii Zachodniej), kwestie imigracyjne oraz szerokie spektrum zagadnień związanych z prawem pracy i prawem gospodarczym. Najwyższą instancją odwoławczą w systemie federalnym jest Sąd Najwyższy Australii, który rozpatruje też kasacje od wyroków stanowych sądów najwyższych.

</doc>
<doc id="112991" url="https://pl.wikipedia.org/wiki?curid=112991" title="Shared Source">
Shared Source

Shared Source - termin stworzony przez Microsoft, określający podobną do Otwartego Oprogramowania licencję udostępniania kodu źródłowego oprogramowania.
Lista licencji Shared Source.
Do oficjalnych licencji Shared Source (wydanych przez Microsoft) należą: Microsoft Public License (Ms-PL), Microsoft Reciprocal License (Ms-RL), Microsoft Limited Reciprocal License (Ms-LRL) i Microsoft Reference License.
Różnice z Open Source.
Zgodnie z Shared Source, kod źródłowy udostępnia się razem z oprogramowaniem. Różnica w stosunku do Open Source polega na tym, że tu autorzy zachowują ścisłą kontrolę nad korzystaniem z tego kodu, np. wiele licencji Shared Source dopuszcza wyłącznie użytek akademicki czy niekomercyjny.
Dyskusja o sensowności Shared Source.
Zalety.
Zdaniem twórców Shared Source to krok naprzód od programowania, w którym wyłącznie twórca ma dostęp do źródła, a użytkownik dostaje gotowy produkt. Kod udostępnia się użytkownikom, a oni mogą pracować nad jego doskonaleniem i rozwojem.
Wady.
Shared source ma jednak sporo przeciwników, mówiących, że to przychodzi za późno i daje zbyt mało w porównaniu do już rozwiniętego ruchu FLOSS. Wielu sceptyków przychyla się też do zdania, że Shared Source ma posłużyć nie tylko rozwojowi i doskonaleniu oprogramowania, ale też pozyskiwaniu talentów i potencjalnych konkurentów przez wielkie korporacje.
Rotor Programming.
Jednym z najgłośniejszych programów objętych licencją shared source jest Rotor Programming, środowisko Microsoft .NET CLI. Kod źródłowy jest powszechnie dostępny, ale licencja wprost zabrania użytku komercyjnego i tworzenia oprogramowania FLOSS (jeden z warunków licencji mówi o tym, że licencja programu stworzonego przy użyciu Rotor nie może być słabsza niż oryginalna Shared Source).
Te ograniczenia często przeszkadzają programistom (zarówno ze względów ideologicznych, jak i praktycznych), stąd popularność platformy Mono, stworzonej przez Novell, już bez tych ograniczeń.

</doc>
<doc id="112992" url="https://pl.wikipedia.org/wiki?curid=112992" title="Przyspieszenie dośrodkowe">
Przyspieszenie dośrodkowe

Przyspieszenie dośrodkowe, przyspieszenie normalne – składowa wektora przyspieszenia prostopadła do kierunku prędkości ciała, powstaje na skutek zmian kierunku prędkości i nie powoduje zmiany wartości prędkości.
W dowolnym ruchu krzywoliniowym przyspieszenie normalne ma wartość:
gdzie:
W ruchu po okręgu o promieniu formula_4 przyspieszenie dośrodkowe wynosi:
W zapisie wektorowym:
lub
Z własności iloczynu wektorowego oraz prędkości kątowej wynika:
gdzie:
Dynamika.
W dynamice przyspieszenie jest skutkiem działania siły. Przyspieszenie dośrodkowe jest skutkiem działania siły lub jej składowej prostopadłej do wektora prędkości ciała. Kierunek i zwrot tego przyspieszenia jest zgodny z kierunkiem i zwrotem tej siły.
Zgodnie z II zasadą dynamiki:
gdzie:
Przykładem jest przyspieszenie wynikające z działania siły grawitacji Słońca na Ziemię lub Ziemi na jej satelitę.

</doc>
<doc id="112995" url="https://pl.wikipedia.org/wiki?curid=112995" title="Powiat piaseczyński">
Powiat piaseczyński

Powiat piaseczyński – powiat w Polsce w województwie mazowieckim, z siedzibą w Piasecznie. Drugi najbogatszy powiat w Polsce.
Składa się z sześciu gmin:
W skład powiatu wchodzą 4 miasta: Góra Kalwaria, Konstancin-Jeziorna, Piaseczno i Tarczyn oraz 223 wsie.
Według danych z 31 grudnia 2019 roku powiat zamieszkiwało 188 281 osób. Natomiast według danych z 30 czerwca 2020 roku powiat zamieszkiwało 189 516 osób.
Położenie.
Powiat piaseczyński leży w centralnej części województwa mazowieckiego. Od północy graniczy z Warszawą, od wschodu przez Wisłę z powiatem otwockim, od południa z powiatem grójeckim, a od zachodu z powiatem pruszkowskim i powiatem grodziskim.
Krajobraz.
Powiat piaseczyński leży w pasie nizin środkowopolskich, których ukształtowanie jest przede wszystkim dziełem lądolodu i jego wód poroztopowych. Położony jest na Równinie Warszawskiej stanowiącej wysoczyznę lodowcową. Teren ten jest niemal płaski i silnie rozmyty. Przeważającą część powiatu zajmuje płaska równina wysoczyzny dennej, przechodząca w części południowo-zachodniej w równię falistą o bardzo łagodnych i niskich skłonach (od 94 m n.p.m. w części północno-wschodniej w rejonie Skolimowa w gm. Konstancin-Jeziorna do 135 – 138 m n.p.m. w części południowo-zachodniej w rejonie Woli Mrokowskiej w gm. Lesznowola). Równina ta poprzecinana jest dolinami rzecznymi Jeziorki, Czarnej, Utraty oraz ich dopływów. Na wysoczyźnie lodowcowej występują liczne pola piasków wydmowych i wydmy oraz większe obszary piasków pochodzenia wodnego. Największe i najwyższe wydmy (10 – 15 m) występują we wsiach Magdalenka (gm. Lesznowola) i Czarnów (gm. Konstancin-Jeziorna) oraz między Aleksandrowem i Cendrowicami (gm. Góra Kalwaria).
Wschodnią część powiatu obejmuje dolina Wisły, która oddzielona jest od wysoczyzny wysoką (12,5 – 20 m), pięknie zarysowaną skarpą – krawędzią erozyjną. Wzdłuż współczesnego koryta Wisły wytworzył się fragmentarycznie najniższy taras zalewowy, w którym osadzają się piaski rzeczne. Głównym elementem tej doliny jest taras zalewowy wyższy, odgrodzony od koryta rzeki wałami. Wznosi się on około 2 m nad średni poziom Wisły, a jego wysokość bezwzględna wynosi 84,8 – 94,0 m n.p.m. Jest to równina płaska z podłużnymi, niewielkimi zagłębieniami, często wypełnionymi wodą, tzw. starorzeczami. Wzdłuż krawędzi erozyjnej fragmentarycznie (między Wólką Dworską i Brześcami w gm. Góra Kalwaria, a także Cieciszewem i Oborami oraz na terenie Jeziorny i Bielawy w gm. Konstancin-Jeziorna) występuje taras nadzalewowy o średniej wysokości 7,5 m od poziomu Wisły, zbudowany z piasków rzecznych oraz utworów pyłowych.
Ukształtowanie i budowa geologiczna terenu oraz niewielki przepływ cieków odwadniających powodują, że z obszaru zlewni odpływa rocznie około 20% wody z opadów atmosferycznych (w półroczu letnim 10–12%). Wywiera to zasadniczy wpływ na stosunki wilgotnościowe gleb i ich właściwości rolnicze.
Rzeźba terenu i budowa geologiczna decydują również o występowaniu wód gruntowych, których głębokość zalegania waha się od 2 m w osadach rzecznych oraz w obrębie obniżeń terenu do 4 – 8 m na obszarach występowania glin zwałowych i 20 m wzdłuż krawędzi erozyjnej.
Roślinność.
Na obszarze powiatu występują naturalne zespoły roślinne: łąkowe, torfowiskowe i leśne. Największe połacie łąk występują w dolinie Wisły. Torfowiska niskie występują przeważnie w dolinie rzeki Jeziorki oraz w okolicach Solca i Baniochy w gminie Góra Kalwaria. Na terenie powiatu przeważają bory i lasy mieszane. Największym zespołem leśnym są Lasy Chojnowskie.
Historia.
Najstarszą spośród miejscowości powiatu jest Czersk – dawna siedziba książąt mazowieckich. Uzyskał prawa miejskie ok. połowy XIV w., potwierdzone w 1386 r. (utracił je w 1869 r.) Tarczyn jest miastem od 1353 r., Piaseczno od 1429 r., Góra Kalwaria od 1670 r, a Konstancin-Jeziorna od 1969 r. (połączenie Skolimowa-Konstancina z Jeziorną).
Stolica ziemi, Czersk, była miejscem zjazdów sądowych tzw. roków. Tu odbywały się sejmiki szlachty. Sądy czerskie wraz z archiwum po III rozbiorze Polski w 1795 r. Prusacy przenieśli do Góry. Utworzono tu sąd pokoju powiatu czerskiego. Piaseczno i inne miejscowości położone w powiecie warszawskim należały do zakresu kompetencji Sądu Pokoju Okręgu i Miasta Warszawy. Sąd Pokoju w 1845 r. przeniesiono z Góry do Grójca.
Obszar obecnego Powiatu Piaseczyńskiego należał do 1526 r. do Księstwa Mazowieckiego, następnie został włączony do Królestwa Polskiego, województwa mazowieckiego. Do 1795 r. północna część znajdowała się w ziemi warszawskiej, południowa w czerskiej (granica przebiegała wzdłuż rzeki Jeziorki) i w powiatach (wówczas jednostkach podziału sądowego) czerskim, tarczyńskim i warszawskim.
Przed rozbiorami parafie południowego Mazowsza wchodziły w skład diecezji poznańskiej (archidiakonat mazowiecki), od 1798 r. do nowo utworzonej diecezji warszawskiej. Obecnie tereny powiatu podzielone są między dekanaty: czerski, konstanciński i piaseczyński w ramach archidiecezji warszawskiej.
W XVI-XVIII w. Czersk i Piaseczno z sąsiednimi wsiami stanowiły tzw. starostwa niegrodowe, należące do stołowych dóbr królewskich, oddawane w dzierżawę starostom. Wsie Jeziorna i Okrzeszyn znajdowały się w granicach starostwa warszawskiego. Miasto Góra w latach 1670-1795 było miastem kościelnym, należącym do biskupów poznańskich i nosiło nazwę Nowa Jerozolima. Pozostałe miejscowości były wsiami szlacheckimi.
W latach 1796-1814 Piaseczno znajdowało się w powiecie warszawskim, Czersk i Góra w powiecie czerskim z siedzibą w Grójcu. Od 1815 r. wszystkie miejscowości wchodziły w skład obwodu, od 1842 r. powiatu warszawskiego. Taki stan rzeczy trwał do 1867 r. W latach 1867-1879 Góra Kalwaria była miastem powiatowym (powiat górnokalwaryjski), następnie włączona została do powiatu grójeckiego. Pozostałe miejscowości znajdowały się w granicach powiatów grójeckiego, warszawskiego i błońskiego.
W XIX w.powstały zarządy dóbr państwowych (dawnych królewskich) – Ekonomie Narodowe w Lesznowoli i Potyczy. Czersk, Piaseczno i Góra stały się miastami rządowymi (narodowymi).
Po powstaniu styczniowym władze carskie pozbawiły praw miejskich Piaseczno w 1869 r., a Górę Kalwarię w 1883 r. Ponownie zostały podniesienie do rzędu miast przez okupacyjną administrację niemiecką w 1916 r. Na mocy ukazu carskiego z 1864 r. zniesiono pańszczyznę, a włościanie otrzymali ziemię na własność, dlatego obszar majątków ziemskich uległ okrojeniu.
Przez teren obecnego powiatu przebiegały od średniowiecza dwa szlaki komunikacyjne: z Warszawy przez Jeziornę do Czerska i tzw. trakt warecki z Warszawy przez Piaseczno do Warki z odgałęzieniem do Czerska. W drugiej dekadzie XIX w. przeprowadzono trakt rządowy puławski (od 1845 r. zwany nowoaleksandryjskim), którego częścią jest dzisiejsza ulica Puławska. Po uruchomieniu nowej trasy stary trakt warecki stracił na znaczeniu i stał się drogą lokalną.
Miasto Góra, od 1867 r. Góra Kalwaria, od początku Królestwa Kongresowego do końca 2001 r. było miastem garnizonowym. Stacjonowały tu różne formacje wojskowe, a w 2 dekadzie XX w. była siedzibą Centralnej Szkoły Straży Granicznej.
Przez wieki miejscowa ludność trudniła się głównie rzemiosłem, rolnictwem i handlem. Wzdłuż Jeziorki pracowały młyny wodne. W 1760 r. w Jeziornie powstał młyn zbożowo-papierniczy, który dał początek fabryce papieru. W majątkach uruchamiano browary, gorzelnie i cegielnie, które zaopatrywały lokalny rynek..
Na przełomie XIX i XX w. zbudowano linie wąskotorowych kolejek dojazdowych z Warszawy m.in. do Góry Kalwarii, z których do dziś pozostała, wpisana do rejestru zabytków, linia z Piaseczna przez Grójec do Nowego Miasta nad Pilicą w powiecie grójeckim o długości 72 km. (regularny ruch osobowy zawieszono na niej w 1991, a towarowy w 1996 r.).
W XX w. teren dzisiejszego powiatu piaseczyńskiego przecięły dwie linie kolejowe Warszawa – Radom – Kraków w 1934 r. i Skierniewice – Łuków (z mostem na Wiśle w Górze Kalwarii) w 1953 r.
Zniszczenia miejscowościom powiatu przyniosły potop szwedzki (w ruinę popadł wówczas zamek w Czersku), wojna północna na początku XVIII w. i insurekcja kościuszkowska. Największa w historii ziem powiatu, nie rozstrzygnięta bitwa między wojskami polskimi i rosyjskimi rozegrała się pod Gołkowem 9 i 10 lipca 1794 r.
Ciężkie walki na tych terenach toczyły się też w czasie I wojny światowej. Po starciach rosyjsko-niemieckich jesienią 1914 i ponownie w lecie 1915 r. pozostały liczne cmentarze wojskowe rozproszone na obszarze całego powiatu.
Okres drugiej wojny światowej ponownie odcisnął się bolesnym piętnem na terenach obecnego powiatu. Przetoczyły się tędy wojska polskie i niemieckie w czasie kampanii wrześniowej. Jesienią 1940 r. miejscowych Żydów uwięziono w gettach w Piasecznie i Górze Kalwarii. W lutym 1941 wszyscy zostali przesiedleni do getta warszawskiego. Na ich miejsce władze okupacyjne przesiedliły rodziny polskie z Pomorza wcielonego do Rzeszy. Lasy Chojnowskie stały się schronieniem dla oddziałów partyzanckich, a podczas powstania warszawskiego jego zapleczem. Tragiczne epizody wojny upamiętniają liczne pomniki i tablice.
Do ważniejszych zabytków w powiecie należą ruiny zamku w Czersku z XV w., kościoły w Piasecznie, Górze Kalwarii, Prażmowie i Słomczynie, ratusze w Piasecznie i Górze Kalwarii, dworki z XIX w. m.in. w Piasecznie – Chyliczkach, Głoskowie, Woli Gołkowskiej, Brześcach, Turowicach, Oborach, Prażmowie, Woli Prażmowskiej, wiatraki w Lininie i Łęgu, najstarsze cmentarze rzymskokatolickie w Piasecznie i Górze Kalwarii, cmentarze żydowskie także w Piasecznie i Górze Kalwarii, dawna papiernia w Konstancinie-Jeziornie, niektóre wille w Piasecznie – Zalesiu Dolnym, Konstancinie-Jeziornie, Zalesiu Górnym. W Czersku zachował się średniowieczny układ urbanistyczny dawnego miasta.
Terytorium dzisiejszego powiatu należało do rozbiorów do województwa mazowieckiego, w latach 1796-1806 do departamentu warszawskiego w prowincji Prusy Południowe, w okresie Księstwa Warszawskiego od 1807 do 1814 r. nadal pozostawało w departamencie warszawskim. W latach 1815-1837 znajdowało się w województwie mazowieckim w Królestwie Polskim, w latach 1837-1845 w guberni mazowieckiej, a w latach 1845-1915 w guberni warszawskiej. W okresie okupacji niemieckiej podczas I wojny światowej (1915-1918) należało do Generał-Gubernatorstwa Warszawskiego. W odrodzonej Polsce znajdowało się w granicach województwa warszawskiego, a w latach II wojny światowej w dystrykcie warszawskim Generalnego Gubernatorstwa. Od 1945 do 1975 r. stanowiło część województwa warszawskiego, w latach 1975-1998 województwa stołecznego warszawskiego, a od początku 1999 r. znajduje się w województwie mazowieckim.
Powiat Piaseczyński utworzony został z dniem 1 lipca 1952 r. jako jeden z czterech powstałych po zniesieniu powiatu warszawskiego. W jego skład weszły miasta: Piaseczno i Skolimów-Konstancin (który otrzymało prawa miejskie w 1952 roku) oraz gminy: Falenty, Jeziorna (otrzymała prawa miejskie w 1962 roku, od 1969 roku jako miasto Konstancin-Jeziorna) i Lesznowola z dawnego powiatu warszawskiego. Włączono też Górę Kalwarię z gminami: Czersk, Głosków, Jazgarzew, Kąty, Sobików i Wola Wągrodzka, które należały dotąd do powiatu grójeckiego oraz gminę Mroków z powiatu grodzisko-mazowieckiego (dawnego błońskiego). Powiat zlikwidowano w wyniku reformy administracyjnej 31 maja 1975 r., a reaktywowano w dawnych granicach bez gminy Raszyn z dniem 1 stycznia 1999 r.
1 stycznia 2003 do powiatu piaseczyńskiego przyłączono gminę Tarczyn z powiatu grójeckiego.
Kultura.
W 2009 Powiat Piaseczyński został laureatem konkursu „Stolica Kulturalna Mazowsza 2009” ogłoszonego przez Marszałka Województwa Mazowieckiego Adama Struzika.

</doc>
<doc id="112997" url="https://pl.wikipedia.org/wiki?curid=112997" title="Bitwa pod Spotsylvanią">
Bitwa pod Spotsylvanią

Bitwa pod Spotsylvanią – starcie zbrojne, które miało miejsce w dniach 8-21 maja 1864 roku w trakcie amerykańskiej wojny secesyjnej.
W roku 1864, po walkach w dziczy, w których zginęło 17 000 żołnierzy Unii oraz 11 000 konfederatów żadnej ze stron nie udało się uzyskać znaczniejszej przewagi.
Generał unionistów Ulysses Grant zarządził wymarsz w kierunku wsi Spotsylvania. Po drodze jednak musiał obejść lewą flankę armii południowców pod dowództwem generała Roberta E. Lee. Po dotarciu na miejsce Grant natknął się na silną obronę konfederatów skrytych za linią podwójnych okopów.
Pierwszy do natarcia ruszył 2 korpus generała Hancocka, który musiał przekroczyć 2 strumienie. Trwało to na tyle długo, że Lee zdążył wzmocnić swoje lewe skrzydło 2 dywizjami. Atak powiódł się tylko częściowo, gdyż zaledwie w kilku miejscach unionistom udało się przerwać linię obrony przeciwnika.
Następnie żołnierze północy pod dowództwem Emory Uptona obeszli drugą linię obrony konfederatów i uderzyli na nich od tyłu biorąc do niewoli ok. 1000 ludzi. Jednak kontratak południowców zmusił Granta do wycofania się przy dużych stratach. Powodem niepowodzenia było nienadejście w porę posiłków dla unionistów.
Grant skierował wówczas na konfederatów ogień swych 22 dział i zarządził atak 15 000 ludzi Hancocka. Atak przyniósł powodzenie, a konfederaci stracili wiele dział i ludzi wziętych do niewoli.
Kolejny kontratak konfederatów w padającym deszczu i mgle spowodował wielkie straty po obu stronach (bitwa nazywana jest krwawą bitwą spotsylwańską). W ograniczonej widoczności walczono głównie na bagnety i kolby karabinów. Dopiero wraz z zapadnięciem zmierzchu Lee, nie widząc sensu dalszej walki, nakazał swoim ludziom odwrót z pola bitwy.

</doc>
<doc id="113000" url="https://pl.wikipedia.org/wiki?curid=113000" title="Pl.hum.poezja">
Pl.hum.poezja

pl.hum.poezja ("php", "pehap") – polska grupa dyskusyjna w Usenecie poświęcona poezji. Przez redakcję "Tekstyliów bis" uznana za jedną z najbardziej rozpoznawalnych polskich internetowych społeczności literackich. 
Pl.hum.poezja założona została 6 stycznia 1998 r. przez grupę 31 osób. W zamierzeniu twórców jej działalność miała ograniczać się do wymiany opinii na temat poezji, jednakże jej charakter szybko uległ zmianie na forum służące prezentacji twórczości użytkowników. Działalność grupy wykroczyła poza Usenet; powstały strony internetowe zawierające wybór wierszy publikowanych na grupie, twórczość pl.hum.poezja prezentowana była w magazynie Esensja. W 2002 r. nakładem wydawnictwa Ruta ukazała się antologia "„p.h.p. wiersze”" zawierająca utwory publikowane na pl.hum.poezja. Na pl.hum.poezja debiutowali m.in. Justyna Bargielska i Anna Tomaszewska. Przez wiele lat związani z nią byli Marcin Cecko i Michał Kobyliński (jeden z najaktywniejszych członków grupy, działający pod pseudonimem "Asasello"). 

</doc>
<doc id="113002" url="https://pl.wikipedia.org/wiki?curid=113002" title="Luty 2004">
Luty 2004



</doc>
<doc id="113003" url="https://pl.wikipedia.org/wiki?curid=113003" title="Sabinian (papież)">
Sabinian (papież)

Sabinianus (ur. w Volterrze, zm. 22 lutego 606 w Rzymie) – 65. papież w okresie od 13 września 604 do 22 lutego 606.
Życiorys.
Urodził się w Volterrze w Toskanii. W czasach diakonatu, był nuncjuszem w Konstantynopolu za panowania Grzegorza I. Po swojej elekcji musiał czekać około pół roku na zezwolenie od cesarza na objęcie Stolicy Piotrowej.
W czasie pontyfikatu głównie polegał na hierarchach kościelnych, a nie na mnichach, tak jak jego poprzednik. Niepopularny z powodu złych przedsięwzięć ekonomicznych, był oskarżany przez lud Rzymu o wyciąganie korzyści z nadzoru dostaw żywności w okresie klęski głodu. Wprowadził do powszechnego użytku dzwony kościelne i nakazał umieszczanie zegarów słonecznych na każdym kościele.
Pochówek odbył się w bazylice św. Piotra, jednak orszak pogrzebowy musiał do niej maszerować poza murami miasta, by uniknąć niezadowolonego ludu.

</doc>
<doc id="113004" url="https://pl.wikipedia.org/wiki?curid=113004" title="Msza św.">
Msza św.



</doc>
<doc id="113005" url="https://pl.wikipedia.org/wiki?curid=113005" title="Matka Boska">
Matka Boska



</doc>
<doc id="113006" url="https://pl.wikipedia.org/wiki?curid=113006" title="Matka Boża">
Matka Boża

Matka Boża (skr. "MB"), Theotokos (gr. Θεοτόκος), pot. "Matka Boska", "Boża Rodzicielka", Bogurodzica a. "Bogarodzica" – jeden z dwóch (obok „Najświętsza Maryja Panna”) oficjalnych tytułów Marii z Nazaretu, matki Jezusa, używany m.in. w Kościele katolickim i Kościołach prawosławnych (cs. "Bogorodica"). W wersji współczesnej tytuł ten brzmiałby "Matka Boga".
Historia.
Tytuł „Matki Bożej” ogłoszony został dogmatycznie na Soborze Efeskim (431). Było to orzeczenie rozstrzygające w sprawie sporu dotyczącego podwójnej (boskiej i ludzkiej) natury Chrystusa.
Dogmat ten sformułowano w czasie czwartej i piątej sesji soborowej, które miały miejsce w dn. 16-17 lipca 431 r. Sobór odczytał projekt listu do papieża, przygotowany przez Cyryla (zm. 444 r.). List został uroczyście zatwierdzony i wysłany do papieża, wysłano także list do cesarza.
W liście ułożonym przez Cyryla czytamy:
Tytuł ten daje prawo do nazywania Maryi Matką Boga ("Theotokos") wbrew nestorianom, którzy uważali, że przysługuje jej tylko tytuł Matki Chrystusa ("Christotokos"), co argumentowali tym, iż Bóg nie może brać swojego początku z stworzenia, rodzaju ludzkiego, kobiety, która mogła urodzić co najwyżej człowieka, inkarnację boskości, ale nie samego Boga.
Dla uczczenia orzeczenia Soboru efeskiego nt. Marii jako Bożej Rodzicielki, w Rzymie została zbudowana "bazylika Matki Bożej Większej" - "Santa Maria Maggiore", będąca jedną z czterech bazylik papieskich. Umieszczono w niej ikonę Marii z dzieciątkiem Jezus, tzw. Matki Bożej Śnieżnej, która posłużyła za wzór wielu obrazom maryjnym w sanktuariach na całym świecie, np. Matki Bożej Podkamieńskiej, Latyczowskiej, Berdyczowskiej, Agłońskiej a także, choć ze zmianami MB Trybunalskiej i in.
Tomasz z Akwinu (1225–1274) wyjaśniając Boże macierzyństwo Marii, odwoływał się do pojęcia unii osobowej wypracowanego w trakcie dyskusji z nestorianizmem. Stwierdził, że "matką jakiegokolwiek człowieka nazywa się ta kobieta, z której wziął on ciało". A ponieważ z Marii zostało wzięte ( "assumitur") ciało, które jest ciałem Boga, jest ona słusznie nazywana Matką Bożą. Nie wszystko, co składa się na osobę Chrystusa, zostało wzięte z niej, lecz jedynie ciało. Dusza została dana przez Boga, a natura boska jest naturą Logosu – Syna odwiecznie rodzonego przez Ojca.
Protestantyzm.
Marcin Luter, a za nim dogmatyka luterańska, bez zastrzeżeń przyjęły tytuł "Theotokos" jako wyrażenie prawdy chrystologicznej. Tytuł ten uznawał również Huldrych Zwingli, można natomiast zauważyć dystans wobec niego u Jana Kalwina. Ostatecznie jednak również dogmatyka reformowana okresu protestanckiej ortodoksji poszła śladami Zwingliego i uznała tytuł "Theotokos". W XX wieku zwolennikiem tytułu był m.in. Karl Barth. Jak oceniał Stanisław Celestyn Napiórkowski, według stanu na rok 1969 większość teologów protestanckich uznawała tytuł "Theotokos". Do wyjątków należeli Teofil Grin (który później zmienił zdanie), Walter von Loewenich i Leroy Brownlow. Teologia protestancka interpretuje ten tytuł chrystologicznie i sprzeciwia się widzeniu w nim podstawy kultu maryjnego.
Inne wyznania.
Świadkowie Jehowy Marię uznają za matkę Syna Bożego – Jezusa, a nie za „Matkę Boga”.
Liturgia.
Kościół katolicki obchodzi uroczystość Bożej Rodzicielki Maryi 1 stycznia.

</doc>
<doc id="113009" url="https://pl.wikipedia.org/wiki?curid=113009" title="Loris Capovilla">
Loris Capovilla

Loris Francesco Capovilla (ur. 14 października 1915 w Pontelongo, zm. 26 maja 2016 w Bergamo) – włoski duchowny rzymskokatolicki, osobisty sekretarz papieża Jana XXIII w latach 1958–1963, arcybiskup metropolita Chieti w latach 1967–1971, prałat Loreto w latach 1971–1988, od 1988 arcybiskup senior prałatury Loreto, kardynał prezbiter od 2014.
Życiorys.
Święcenia kapłańskie otrzymał 23 maja 1940. Był osobistym sekretarzem papieża Jana XXIII. Po śmierci Jana XXIII papież Paweł VI mianował go arcybiskupem metropolitą Chieti (26 czerwca 1967) i sam 16 lipca 1967 udzielił mu święceń biskupich. 25 września 1971 został mianowany arcybiskupem tytularnym Mesembrii i prałatem Loreto. Zrezygnował z funkcji prałata Loreto w grudniu 1988, a jego następcą został Pasquale Macchi, który był osobistym sekretarzem Pawła VI.
Ze względu na podeszły wiek nie uczestniczył na konsystorzu 22 lutego 2014, na którym został kreowany kardynałem. Biret kardynalski otrzymał 1 marca 2014 – w imieniu papieża Franciszka wręczył mu go Dziekan Kolegium Kardynalskiego – kard. Angelo Sodano. 22 listopada 2014 został najstarszym kardynałem po śmierci kardynała Fiorenzo Angelini.
Loris kardynał Capovilla zmarł 26 maja 2016 w szpitalu w Bergamo w wieku niespełna 101 lat. Został pochowany 30 maja 2016 w rodzinnej wsi św. Jana XXIII na cmentarzu w Fontanella di Sotto il Monte Giovanni XXIII.

</doc>
<doc id="113010" url="https://pl.wikipedia.org/wiki?curid=113010" title="Poręba (gmina Leśnica)">
Poręba (gmina Leśnica)

Poręba (dodatkowa nazwa w j. niem. Poremba) – wieś w Polsce położona w województwie opolskim, w powiecie strzeleckim, w gminie Leśnica.
Wieś Poręba leży na północ od Leśnicy. Obszar wsi z uwagi na rzeźbę terenu należy do szczególnie malowniczych. W pobliżu drogi do Leśnicy znajduje się niezamarzające źródło krasowe nazywane „Siedem Źródeł”. Wypływająca stąd woda zasila potok Padół, który przepływa przez Leśnicę i od stuleci zaopatruje ją w wodę.
Historia.
Poręba została po raz pierwszy wzmiankowana w 1485 roku jako „Poramba”. W XV-XVI wieku miejscowość należała do znanego rodu rycerskiego Strela, fundatorów pierwszego kościoła na Górze Świętej Anny, która przez długi czas należała do dóbr w Porębie. Od 1637 roku właścicielem Poręby był Melchior Ferdynand Gaszyn. Do 1936 roku wioska nosiła urzędową nazwę Poremba, a w latach 1936-1945 Mariengrund. Poręba posiada nietypową dla wsi opolskiej łańcuchową zabudowę, położona jest bowiem w wąskiej długiej dolinie. Stąd prowadzi bardzo urozmaicony krajobrazowo szlak kalwarii na Górę Świętej Anny, z wieloma kaplicami i okazałym drzewostanem. W centrum Poręby znajduje się kościół Wniebowzięcia Najświętszej Maryi Panny oraz Dom Opieki im. Edmunda Bojanowskiego.
Liczba mieszkańców Poręby.
1720: 97 mieszkańców
1861: 325
1910: 342
1939: 369
1996: 271

</doc>
<doc id="113011" url="https://pl.wikipedia.org/wiki?curid=113011" title="Jerry Orbach">
Jerry Orbach

Jerry Orbach, właśc. Jerome Bernard Orbach (ur. 20 października 1935, zm. 28 grudnia 2004) – aktor amerykański, znany głównie jako odtwórca ról telewizyjnych i musicalowych.
Życiorys.
Studiował na Northwestern University, następnie w "Actors Studio" w Nowym Jorku. Do znanych ról broadwayowskich Orbacha należały: "Promises, Promises", "Chicago", "42nd Street", "The Fantasticks"; był laureatem nagrody Tony dla artystów musicalowych.
Od lat 80. pracował przy produkcjach filmowych i telewizyjnych. Wystąpił m.in. w "Dirty Dancing", "F/X" i "Crimes and Misdemeanors", podkładał głos w filmie animowanym "Piękna i Bestia" (produkowanym przez wytwórnię Disneya). W latach 1992-2004 kreował postać detektywa Lennie Briscoe w serialu "Prawo i porządek"; zagrał także w trzech odcinkach kontynuacji tego serialu – "Law &amp; Order: Trial by Jury", nie dożył jednak ich premiery telewizyjnej. Zmarł z powodu raka prostaty w wieku 69 lat.

</doc>
<doc id="113012" url="https://pl.wikipedia.org/wiki?curid=113012" title="Kriosfera">
Kriosfera

Kriosfera – część hydrosfery, obejmująca wody w postaci niezanikającego lodu lodowcowego, morskiego i gruntowego.

</doc>
<doc id="113013" url="https://pl.wikipedia.org/wiki?curid=113013" title="Jezioro Rusałka (Poznań)">
Jezioro Rusałka (Poznań)

Jezioro Rusałka (także "zbiornik Rusałka", "Rusałka" – nazwa proponowana) – jezioro zaporowe o powierzchni 36,7 ha, powstałe w l. 1941–1942, leżące w Poznaniu, w zachodnim, golęcińskim klinie zieleni. Zasilane przez Bogdankę i Golęcinkę. Powierzchnia zlewni – 26,6 km². Trasa wokół jeziora ma ok. 3,5 km.
Nazwa.
Podczas okupacji niemieckiej zbiornik otrzymał nazwę "Elsensee" od niemieckiej nazwy pobliskiego młyna – "Elsenmühle". Po zakończeniu wojny nadano mu metaforyczno-kulturową nazwę "Rusałka" pochodzącą od nimf wodnych.
Historia i otoczenie.
W miejscu obecnego jeziora pod koniec XIX wieku wzniesiona została niewielka trapezowa bateria stanowiąca element fortyfikacji Twierdzy Poznań zwana Baterią Bogdanka ("Bogdanka Batterie"). Znajdowały się tu także nieużytki, na których swoje obozy rozbijali Cyganie, dwie glinianki nazywane potocznie "Zuzanną" i "Byczym Jajem" oraz wysypisko śmieci.
Jezioro powstało w l. 1941–1942, w trakcie niemieckiej okupacji Polski, poprzez spiętrzenie wód Bogdanki. Prace ziemne związane z utworzeniem zbiornika rozpoczęto w maju 1941 i trwały one 16 miesięcy. Do ich wykonania Niemcy zmusili Żydów osadzonych w niemieckich obozach pracy przymusowej na terenie Poznania. Do utwardzania dna wykorzystywano macewy, po likwidowanej synagodze i cmentarzu żydowskim przy ul. Głogowskiej. Jezioro miało stanowić serce wielkiego kompleksu rekreacyjnego Golęciński Park Ludowy (). W jego sąsiedztwie planowano zbudować lunapark, linię kolejki wąskotorowej, ścieżki rowerowe, sauny, restauracje i halę sportową. Z powodu pogarszającej się sytuacji wojennej okupacyjne władze Poznania tych planów nie zrealizowały.
W 1960 na północnym brzegu jeziora powstał ośrodek wypoczynkowy z trawiasto-piaszczystą plażą, wypożyczalnią sprzętu wodnego i polem kempingowym.
W lasach otaczających zbiornik znajdują się 3 pomniki upamiętniające miejsca kaźni ze stycznia 1940 roku, kiedy niemieckie SS dokonało masowych egzekucji więźniów obozu zagłady Fortu VII w Poznaniu:
Na zachodnim brzegu akwenu znajduje się miejsce, gdzie mieszkańcy Poznania spontanicznie składają kwiaty dla upamiętnienia ofiar zbrodniczych wydarzeń znad Rusałki. Na początku XXI wieku ustawiono tu drewniany krzyż. Odwiedzający składają tu kwiaty, znicze i zamieszczają informacje o miejscu pamięci. Poznański dziennikarz Krzysztof M. Kaźmierczak uznał ten obiekt za mauzoleum ofiar mordów. Według ustaleń Piotra Bojarskiego, dziennikarza Gazety Wyborczej, są to pozostałości po estradzie wojskowej postawionej w okresie powojennym.
Na obiekt składa się pięć stopni z sześcianów granitowych i niewielki ślad cokołu. Wieloletni kierownik Zakładu Zieleni Miejskiej na Jeżycach wyjaśnił, że choć poznaniacy w tym miejscu co roku spontanicznie składają tam kwiaty i palą znicze, to rzeczywiste miejsce kaźni i pomnik są oddalone o 100 metrów. W 2012 poinformowano, że miasto zamierza odnowić wszystkie trzy rzeczywiste pomniki upamiętniające ofiary zbrodni oraz teren wokół nich.
Przyroda.
Florę okolic akwenu tworzy 314 gatunków roślin naczyniowych, które pochodzą z 195 rodzajów i 69 rodzin. Najliczniej reprezentowane rodziny to: "Poaceae" (11,1%), "Asteraceae" (10,9%), "Rosaceae" (9,9%), "Fabaceae" (5,7%) oraz "Lamiaceae" (4,4%). Udział pozostałych 64 rodzin wynosi 58%. Zespoły tworzą przede wszystkim gatunki rodzime (76,4%), z czego spontaneofity półsynantropijne stanowiły 21%, a apofity związane z siedliskami powstałymi w wyniku działalności człowieka – 55,4%. Gatunki obce stanowią 23,6% flory terenów nadjeziornych. Najliczniej reprezentowane są kenofity (15,9%), potem archeofity (6,4%) oraz efemerofity (1,3%). Wśród 74 gatunków obcych dominują zadomowione (52 gatunki - 70,3%). Gatunki inwazyjne w tej grupie stanowią 25,7% (19 gatunków). We florze występuje 26 gatunków wskaźnikowych starych lasów (sensu Dzwonko i Loster).
Roślinność okolic Rusałki tworzy 41 zbiorowisk, w tym 34 zespoły roślinne. Przeważają w tym zbiorowiska naturalne (65,8%, przede wszystkim auksochoryczne, 48,8%). Wśród antropogenicznych najwięcej jest ksenospontanicznych (17,1%), jak również półnaturalnych (14,6%), a najmniej ruderalnych (2,4%). W ogóle nie stwierdzono natomiast zbiorowisk segetalnych. Dziesięć zbiorowisk jest zagrożonych w skali kraju, a dwanaście w skali Wielkopolski. Najbardziej zagrożone z nich to zespół "Populetum albae".
Powierzchniowo dominują zespoły leśne ("Galio-Carpinetum" i "Fraxino-Alnetum"). W kompleksie z Fraxino-Alnetum występują też olsy "Carici elongatae-Alnetum". Zespoły te mają symptomy degeneracji (głównie brak dobrych gatunków diagnostycznych, ekspansja gatunków okrajkowych i łąkowych, neofityzacja). Najważniejsze zespoły to: "Filipendulo-Geranietum palustris", "Arrhenatheretum eliatioris" i "Phragmitetum communis".
Najbliżej jeziora i rzeki Bogdanki rosną łęgi olszowo-jesionowe "Fraxino-Alnetum" (gleby torfowe i murszowe). Spośród gatunków charakterystycznych dla tego zespołu rośnie porzeczka zwyczajna. Drzewostan tworzy w największej mierze olsza czarna. Warstwę krzewów budują głównie dereń świdwa i czeremcha zwyczajna.
Jezioro okalają ubogie zespoły pałki wąskolistnej i trzciny pospolitej. Przy wpływie Bogdanki rośnie manna mielec i sit jeziorny. W wodach występują: wywłócznik, moczarka kanadyjska, mech jawajski, grążel żółty i rzęsa trójrowkowa. Drzewa porastające tereny wokół zbiornika to głównie olsza czarna, olsza szara, wierzba krucha, topola biała i leszczyna.
Oprócz powyższego, w latach 60. XX wieku, stwierdzono w sąsiedztwie akwenu występowanie następujących rzadkich roślin: nasięźrzał pospolity, pępawa różyczkolistna, storczyk samczy i turówka wonna. W 2005 i 2008 w zaroślach nadbrzeżnych na południowym brzegu oraz przy drodze otaczającej jezioro znaleziono stanowisko rzadkiej róży wirginijskiej.
W 2011 na kwiatach w okolicy akwenu stwierdzono występowanie orszoła paskowanego, a w 2014 na pniu jarzębu pospolitego na brzegu jeziora znaleziono robotnicę rzadkiego gatunku mrówkowatych: "Temnothorax corticalis". Stanowisko to jest trzecim na terenie Niziny Wielkopolsko-Kujawskiej i pierwszym, na którym gatunek "Temnothorax corticalis" został na tym terenie stwierdzony w zieleni miejskiej. W lipcu 2018 na brzegach jeziora pojawiły się setki martwych małży (bez towarzystwa martwych ryb). Mimo prób wyjaśnienia zjawiska wysunięto jedynie dwie hipotezy zaistnienia takiego zjawiska: wysoka temperatura połączona z brakiem tlenu oraz redukcja przy niskiej zawartości tlenu siarczanu żelaza (używanego do rekultywacji akwenu) do siarczynu, a potem do trującego siarkowodoru.
Wędkarstwo i jeździectwo.
Jezioro typu sandaczowego. Występują także: karp, węgorz europejski, leszcz, lin, ukleja, amur biały, szczupak pospolity, krąp, jazgarz, płoć, wzdręga, okoń europejski i ciernik. Zbiornik bardzo popularny wśród wędkarzy, zwłaszcza w weekendy.
W okolicy akwenu istnieją tereny rekreacyjne dla jeździectwa konnego, na co wpływ ma bliskość hipodromu Wola.
Inne.
Całe jezioro otoczone jest lasami i stanowi ważny ośrodek rekreacyjny dla mieszkańców miasta. Odbywają się tutaj imprezy sportowe i rekreacyjne różnego szczebla, m.in. Grand Prix Poznania w biegach przełajowych, czy noworoczne spotkania cyklistów. W 1982 rozegrano na tym akwenie XIV Mistrzostwa Polski w Ratownictwie Wodnym.
Akwen jest popularny wśród poznańskich naturystów. Dawniej gromadzili się oni przede wszystkim na plaży południowej. Obecnie jest ich tam mniej – przenieśli się w miejsca styku wody z lasem.
Jezioro było kilkakrotnie wykorzystywane jako plener przez filmowców, na przykład w filmie Ogniem i mieczem „zagrało” Dniepr.
W 2020 studenci Wydziału Socjologii Uniwersytetu im. Adama Mickiewicza przedstawili raport, w którym opisano problematykę współczesnych sposobów doświadczania jeziora Rusałka i jego okolic przez mieszkańców poznańskich dzielnic: Sołacza, Golęcina, Ogrodów i Woli.

</doc>
<doc id="113017" url="https://pl.wikipedia.org/wiki?curid=113017" title="Denominacja">
Denominacja

Denominacja – reforma walutowa, polegająca na zastąpieniu dotychczasowej waluty kraju nową, bez ingerencji w kurs walutowy. Denominacji nie należy mylić z dewaluacją, ta bowiem zakłada realne obniżenie wartości waluty krajowej wobec innych walut, podczas gdy denominacja ma charakter usprawnienia czysto technicznego, a wszelkie obniżki mają w tym wypadku charakter wyłącznie nominalny.
Wymiana wszystkich wartości (płace, ceny, kurs walutowy, rachunki bankowe etc.) odbywa się według wcześniej ustalonych proporcji. Denominacja zazwyczaj wynika z wysokiej inflacji, jakiej wcześniej doświadczyła gospodarka danego państwa – i ma sens w momencie, kiedy inflacja jest już opanowana przez bank centralny. Emisja banknotów o coraz wyższych nominałach, rosnące wartości w rozliczeniach finansowych stają się uciążliwe dla funkcjonowania zarówno pojedynczych podmiotów, jak i całej gospodarki państwowej – i stąd potrzeba zmniejszenia wartości nominalnej zawieranych transakcji.
Denominacja ma także sens społeczno-psychologiczny. Jednostka pieniądza powinna być wykreowana w taki sposób, aby oddawała w realny sposób swoją wartość, a jednocześnie dawała komfort psychiczny osobom o przeciętnych zarobkach. Uważa się, że dobrze dobrana jednostka powinna stanowić ok. 1/10000 uśrednionego zarobku w danym kraju. Denominacja złotego polskiego na przełomie 1994/1995 spełniała ten warunek z pewnym zapasem na przyszłość: w IV kwartale 1994 przeciętne wynagrodzenie w Polsce wynosiło 6 241 000 PLZ, a w I kwartale 1995 – 662,44 PLN; przez następne dziesięć lat wynagrodzenie przeciętne wzrosło w Polsce do 2 528,62 PLN w ostatnim kwartale 2005.
Należy jednak pamiętać, że akcja denominacji waluty pociąga za sobą wielkie koszty, takie jak: druk i wymiana nowych banknotów, zaktualizowanie maszyn obsługujących operacje finansowe, akcje informujące społeczeństwo itp. W 1995 roku koszt denominacji polskiego złotego wyniósł 30 milionów nowych złotych (300 miliardów starych złotych), czyli tyle, co budowa około 4 km autostrady.
Podobną rolę co denominacja spełnia stosowana czasem w podobnych sytuacjach wymiana pieniędzy na nową jednostkę walutową, tak jak wymiana marek polskich na złotówki (1 800 000 mkp → 1 zł) w 1924, węgierskich pengő na forinty (4·1029 P → 1 F) w 1946 albo wymiana argentyńskiego peso na australa (1000 p → 1 ) w 1985 i później ponownie australa na peso (10 000 → 1 peso) z końcem 1991 r.

</doc>
<doc id="113019" url="https://pl.wikipedia.org/wiki?curid=113019" title="Jezioro Kierskie">
Jezioro Kierskie

Jezioro Kierskie – jezioro rynnowe polodowcowe, położone w zachodniej części Poznania. Jest to największy zbiornik wodny miasta i jeden z największych w Wielkopolsce. Jezioro leży na terenie Pojezierza Poznańskiego.
Informacje ogólne.
Leży w zachodnim, golęcińskim klinie zieleni. Powierzchnia zwierciadła wody według różnych źródeł wynosi od 285,0 ha przez 288,1 ha do 310,0 ha. Zwierciadło wody położone jest na wysokości 72,0 m n.p.m. lub 71,9 m n.p.m. Średnia głębokość jeziora wynosi wg różnych źródeł od 10,1 m przez 10,8 m do 11,0 m, natomiast głębokość maksymalna od 34,1 m przez 36,0 m do 37,6 m. Linia brzegowa wynosi ponad 12 km.
Czystość.
W oparciu o badania przeprowadzone w 2003 roku wody jeziora zaliczono do III klasy czystości i II kategorii podatności na degradację.
W 1988 podjęto na akwenie pierwsze działania rekultywacyjne. Zainstalowano wówczas trzy aeratory typu Ekoflox w rejonie najgłębszego miejsca jeziora.
Przyroda.
Roślinność łąk podwodnych jest najsilniej rozwinięta na płytszym brzegu wschodnim, gdzie prawie wzdłuż całego wybrzeża rozpościera się kobierzec ramienic. Następnie pojawiają się rdestnice, moczarka i najgłębiej rzęsa trójrowkowa. W formacji ścisłej roślinność podwodna schodzi do głębokości około 5-6 metrów, choć pojedyncze rzęsy znaleziono nawet na głębokości 9 metrów (1932 rok). 
Wykorzystanie.
Jest znanym w kraju ośrodkiem sportów wodnych - żeglarskiego i bojerowego. Jedno strzeżone kąpielisko - w Krzyżownikach, liczne ośrodki wypoczynkowe. Co roku na Jeziorze Kierskim odbywają się zawody "Wpław przez Kiekrz". W 1984 odbyły się tu pierwsze w Polsce zawody triathlonowe.
Badania historyczne.
W 1927 Julian Rzóska z PTPN przeprowadził badania limnologiczne akwenu. Obejmowały one termikę, budżet tlenowy, przeźroczystość, faunę i plankton. Zbiornik, jako jezioro eutroficzne, zaliczono wtedy do typu "Plumosus-Bathophilus", według klasyfikacji Thienemanna-Lundbecka.
W latach 1928-1929 J. Jakubisiakowa podczas badań chruścików w jeziorze, znalazła 34 ich gatunki, z których trzy były nowe dla Polski: Leptocerus tineiformis, Ceraclea annulicornis i Beraea maurus, a dwadzieścia dla Polski zachodniej w jej ówczesnych granicach. Przeprowadzono także badania porównawcze w zakresie podobieństwa zespołów larwalnych chruścików z Jeziorem Wigry.
W. Krach, w tych samych latach, przebadał faunę chrząszczy wodnych jeziora i wód przyległych. Stwierdzono występowanie 83 gatunków tych owadów oraz 4 ich odmian. Pierwszy raz w okolicach Poznania stwierdzono wtedy występowanie kilkunastu z nich.
Dłubanka.
W 1911 lokalny rybak Dreczkowski wypatrzył, a następnie wydobył w pobliżu brzegu od strony Psarskiego, uszkodzoną łódź, tzw. dłubankę, wykonaną z jednego pnia dębowego. Przekazał ją nauczycielowi Vorwerkowi, który z kolei podarował znalezisko Muzeum Cesarza Fryderyka w Poznaniu. Długość łodzi wynosiła 3,88 metra, szerokość 60 cm, a wysokość 34 cm. Wewnątrz łodzi umieszczona była gródź. Szczegółowe oględziny wykazały, że pojazd nie został nigdy wykończony i prawdopodobnie nie pływał. Badania dendrochronologiczne wykazały natomiast, że łódź wykonano krótko po 1394.

</doc>
<doc id="113020" url="https://pl.wikipedia.org/wiki?curid=113020" title="Jezioro Strzeszyńskie">
Jezioro Strzeszyńskie

 
Jezioro Strzeszyńskie – jezioro w woj. wielkopolskim, w Poznaniu, leżące na terenie Pojezierza Poznańskiego. Jezioro jest źródłem rzeki Bogdanki tworzącej główną oś tzw. zachodniego klina zieleni miasta Poznania. Obecnie jedynym dopływem zasilającym jezioro jest Rów Złotnicki odwadniający obszary rolnicze i zabudowane miejscowości i gminy Suchy Las. W 2018 roku w dolinie cieku wybudowano zbiornik retencyjny z filtrem gruntowo-roślinnym, który wydłużył czas przepływu i wspomaga procesy samooczyszczania wody przy udziale roślinności wodnej.
Charakterystyka.
Linia brzegowa ma długość 4,5 km. Zlewnia bezpośrednia jeziora ma powierzchnię 133 ha, gdzie około 60% to lasy, a 35% grunty orne i łąki. Tereny wokół niemal całego jeziora są wykorzystywane rekreacyjnie.
Jezioro użytkowane jest przez Polski Związek Wędkarski w Poznaniu. Dbając o jak najlepsze warunki do wędkowania, związek prowadzi prace związane z zarybianiem i odłowami. Jezioro zaliczane jest do typu sielawowego. Oprócz sielawy występuje w nim także: karp, węgorz, leszcz, lin, szczupak, krąp, ukleja, płoć, okoń, sieja, karaś pospolity i kiełb.
Nad jeziorem znajduje się plaża trawiasto-piaszczysta i kąpielisko miejskie Strzeszynek (o pojemności 700 osób) w sezonie kąpielowym strzeżone przez ratowników i regularnie kontrolowane przez Powiatowy Inspektorat Sanitarny w Poznaniu. Atrakcyjność rekreacyjna terenów wokół jeziora, a szczególnie kompleks sportowy i infrastruktura motelowo-kempingowo-restauracyjna od strony ul. Koszalińskiej przyciągają rzesze mieszkańców miasta.
Dane morfometryczne.
Powierzchnia zwierciadła wody, według różnych źródeł, wynosi od 32,0 ha do 34,9 ha.
Zwierciadło wody położone jest na wysokości 77,3 m n.p.m. lub 76,6 m n.p.m. Średnia głębokość jeziora wynosi 8,4 lub 8,2 m, a głębokość maksymalna 17,8 m.
W 1994 roku wody jeziora zaliczono do II klasy czystości. W 2010 i wiosną 2011 roku odnotowano dopływ dużych ilości zanieczyszczeń mineralnych z dominacją azotanów i fosforanów poprzez Rów Złotnicki, co spowodowało gwałtowny wzrost trofii wody (z mezotrofii do eutrofii) oraz szereg zjawisk świadczących o degradacji ekosystemu jeziora (śnięcie ryb, zakwity glonów i sinic, odtlenienie jeziora od głębokości 7 m, zapach siarkowodoru). Szczególnie groźne dla kąpiących były masowe zakwity toksycznych pikocyjanobakterii. W konsekwencji w 2011 roku kąpielisko praktycznie nie działało, co wywołało liczne protesty oraz szeroką aktywizację mieszkańców i organizacji lokalnych zainteresowanych przyczynami tak nagłych i złych zmian jakości wody jeziora, w tym Stowarzyszenia My-Poznaniacy i Zielony Strzeszyn, Polskiego Klubu Ekologicznego, Rady Osiedla Strzeszyn, Zarządu Osiedla Grzybowego w Suchym Lesie oraz władz Gminy Suchy Las i Miasta Poznania
. Przyspieszona aktywizacja UM Poznania zaowocowała w 2012 roku przeprowadzeniem zabiegów rekultywacji chemicznej przy zastosowaniu koagulanta żelazowego wiążącego fosfor mineralny. W 2013 roku nad najgłębszym miejscem akwenu zainstalowano aerator napędzany siłą wiatru.
Szata roślinna.
Brzegi jeziora porastają rozległe szuwary z dominacją trzciny pospolitej, pałki szerokolistnej i wąskolistnej. Zwłaszcza przy północno-zachodnim brzegu rozległe agregacje tworzy kłoć wiechowata (jedyne stanowisko w Poznaniu). W płytkich zatokach zbiorowiska tworzą grzybienie białe. Z rzadziej spotykanych gatunków w wodach jeziora stwierdzono także rogatka krótkoszyjkowego. Strome zbocza otaczające jezioro porastają lasy o charakterze grądowym.
Kultura i edukacja.
Od roku 2011 Leszek Możdżer w okolicach plaży nad Jeziorem Strzeszyńskim organizuje coroczne wiosenne festiwale jazzowe "Enter Music Festival". W rejonie plaży funkcjonuje też łączka edukacyjna prezentująca popularne rośliny rejonu jeziora.
W rejonie plaży w Strzeszynku powstała galeria plenerowa Visual Park, w ramach której m.in. w 2014 prof. Andrzej Bednarczyk z ASP w Krakowie przygotował instalację "Sen Guliwera", będącą, według niego, największym komiksem na świecie – można go oglądać poprzez lunetę z drugiego brzegu. Pozostałe rzeźby plenerowe umieszczone w ramach Visual Parku, to:

</doc>
<doc id="113025" url="https://pl.wikipedia.org/wiki?curid=113025" title="Marceli Motty">
Marceli Motty

Marceli Motty (ur. 5 czerwca 1818 w Poznaniu, zm. 17 stycznia 1898 tamże) – nauczyciel, działacz społeczny, pisarz. Ojciec rysownika Władysława Mottego, syn pedagoga Jana Baptysty Mottego.
Życiorys.
Pochodził ze spolszczonej rodziny francuskiej. Absolwent Gimnazjum św. Marii Magdaleny w Poznaniu. W Berlinie studiował filologię klasyczną i filozofię, w 1840 r. uzyskał doktorat. Od 1843 r. do 1896 r. zajmował się pracą pedagogiczną w Poznaniu. Był nauczycielem m.in. w Gimnazjum św. Marii Magdaleny. Zajmował się również pracą społeczną w Towarzystwie Pomocy Naukowej i Poznańskim Towarzystwie Przyjaciół Nauk.
Sławę przyniosły mu zbiory felietonów – "Przechadzki po mieście" (1857, 1899), "Listy Wojtusia z Zawad" (1883), które stanowią istotny zbiór informacji o XIX-wiecznym Poznaniu.
Został pochowany na Cmentarzu Zasłużonych Wielkopolan na stoku Wzgórza Św. Wojciecha. W 1920 jedna z ulic w dzielnicy Łazarz w Poznaniu otrzymała imię Marcelego Mottego. W 2020 Izabela Wyszowska wydała przewodnik po Poznaniu zatytułowany "Śladami Marcelego Mottego", a Małgorzata Jańczak i Jan Felcyn audiobook "Przechadzki po mieście" (oba w Wydawnictwie Miejskim Posnania).

</doc>
<doc id="113028" url="https://pl.wikipedia.org/wiki?curid=113028" title="UTF8">
UTF8



</doc>
<doc id="113031" url="https://pl.wikipedia.org/wiki?curid=113031" title="Światowy Kodeks Antydopingowy">
Światowy Kodeks Antydopingowy

Światowy Kodeks Antydopingowy – dokument określający zasady walki z dopingiem w rozgrywkach sportowych. Został zaakceptowany i przyjęty do stosowania 5 marca 2003 roku, podczas Światowej Konferencji Antydopingowej w Kopenhadze. W tym samym dniu Kodeks został podpisany przez członków Rady Fundacyjnej Światowej Agencji Antydopingowej (WADA), stając się prawnie obowiązującym dokumentem antydopingowym w środowisku sportowym.
Opracowanie Kodeksu trwało dwa lata, a w proces ten zaangażowanych było wiele instytucji środowisk sportowych. Zastąpił on obowiązujący do tej pory Kodeks Antydopingowy Ruchu Olimpijskiego.
Światowy Kodeks Antydopingowy ma strukturę trójpoziomową:
Dwie pierwsze części mają moc prawną, natomiast trzecia część zawiera przykłady dobrych rozwiązań z możliwością ich stosowania.

</doc>
<doc id="113033" url="https://pl.wikipedia.org/wiki?curid=113033" title="1G">
1G

1G (skrót od ang. "1st Generation") – technologia pierwszej generacji telefonii komórkowej. Jest to zespół standardów transmisji analogowej, wdrożony we wczesnych latach 80. XX wieku.
Pomysł stworzenia systemu komunikacji radiowej pojawił się już w latach 40. XX wieku w laboratoriach firmy Bell Telephone Company w USA.
Pierwsze komercyjne systemy telefonii komórkowej pojawiły się w latach 80. Opracowano kilka niekompatybilnych ze sobą systemów analogowych. Największe znaczenie odegrały jednak dwa z nich:
Zastosowanie technologii analogowej pociągało za sobą szereg wad, takich jak niski poziom bezpieczeństwa, ograniczone możliwości transmisji danych, brak roamingu międzynarodowego. Największy rozwój telefonii pierwszej generacji nastąpił w latach 90. XX wieku w Finlandii i Szwecji, gdzie gęstość abonentów wynosiła ok. 5%. W innych krajach gęstość nie przekraczała 2%.
W czerwcu 1992 w Polsce powstała sieć Centertel. Była to jedyna sieć komórkowa pierwszej generacji w systemie NMT w tym kraju.

</doc>
<doc id="113035" url="https://pl.wikipedia.org/wiki?curid=113035" title="Konwencja Antydopingowa Rady Europy">
Konwencja Antydopingowa Rady Europy

Konwencja Antydopingowa Rady Europy jest instrumentem harmonizującym międzynarodową kooperację w zakresie zwalczania dopingu i zobowiązaniem dla organów rządowych jej sygnatariuszy. 
Jej celem nie jest rozwiązanie skomplikowanych problemów technicznych towarzyszących walce z dopingiem, a jedynie redukowanie i eliminacja zjawiska dopingu ze sportu poprzez jak najdalej zintegrowane działania prawne i uporządkowaną na tym gruncie współpracę międzynarodową. Odnosi się to zarówno do ustanawiania przepisów i regulaminów walki z dopingiem, jak i procesu finansowania i kontrolowania realizacji programów antydopingowych, zawierania porozumień międzynarodowych o współpracy w zakresie kontroli zawodników i zespołów przebywających na terenie danego kraju, organizowania i subsydiowania laboratoriów dopingowych.
3 lipca 2002 Komitet Ministrów Rady Europy przyjął Protokół Dodatkowy do Konwencji Antydopingowej. Zawiera on dwa bardzo istotne postanowienia. 
Wszedł w życie 1 kwietnia 2004, stronami jest 29 państw (CETS nr 188).
Obie umowy sporządzono w języku angielskim i francuskim, depozytariuszem jest Sekretarz Generalny Rady Europy.

</doc>
<doc id="113036" url="https://pl.wikipedia.org/wiki?curid=113036" title="Wybory parlamentarne w Polsce w 2005 roku">
Wybory parlamentarne w Polsce w 2005 roku

Wybory parlamentarne w Polsce w 2005 roku – odbyły się 25 września na terenie Polski oraz w 166 obwodowych komisjach ulokowanych poza krajem. Wbrew wcześniejszym spekulacjom, nie zostały one przeprowadzone razem z wyborami prezydenckimi i referendum w sprawie traktatu konstytucyjnego UE. Wybory zakończyły się zwycięstwem Prawa i Sprawiedliwości. Drugie miejsce zajęła Platforma Obywatelska. Do Sejmu po raz kolejny dostały się Samoobrona RP, Liga Polskich Rodzin, Polskie Stronnictwo Ludowe i Sojusz Lewicy Demokratycznej. Po wyborach premierem został polityk Prawa i Sprawiedliwości Kazimierz Marcinkiewicz.
Termin wyborów.
Jesienny termin wyborów poparła 31 stycznia 2005 Rada Krajowa SLD. Zgodnie z wcześniejszym porozumieniem, które zawarli 30 grudnia 2004 prezydent Aleksander Kwaśniewski i przewodniczący SLD Józef Oleksy, wybory miały odbyć się w czerwcu 2005. Sejm nie podjął decyzji o skróceniu kadencji, więc wybory odbyły się w konstytucyjnym terminie (Sejm dotrwał do końca konstytucyjnej kadencji). 23 maja 2005 Prezydent RP zarządził wybory na 25 września 2005.
Kampania wyborcza.
Kampania przedwyborcza do parlamentu prowadzona była w sposób spokojny i nieagresywny. Wzmożoną kampanię dało się dopiero zauważyć w jej ostatnich tygodniach. Przed wyborami Prawo i Sprawiedliwość i Platforma Obywatelska wielokrotnie deklarowały chęć zawarcia koalicji (tzw. POPiS). W czasie jednej z konwencji wyborczych przewodniczący PO Donald Tusk zaatakował PiS, nakreślając różnice pomiędzy PO a tą partią, czym wprowadził Jarosława Kaczyńskiego w zdumienie. Prezes PiS powiedział: „Słuchając takich słów, mam wrażenie, że zatraciliśmy pewne poczucie wspólnoty kulturowej, która nas łączyła z Platformą”. Według Lecha Kaczyńskiego Donald Tusk odrzucił wówczas współbudowanie IV Rzeczypospolitej, a zaczął reprezentować program nazwany przez Jarosława Kaczyńskiego restauracyjnym. Politycy PiS także prowadzili wobec PO konfrontacyjną kampanię. Jacek Kurski stwierdził, że dziadek Donalda Tuska na ochotnika zgłosił się do Wehrmachtu (za co został na krótko wykluczony z tej partii). Ponadto w spocie partii grającym na emocjach skrytykowano wizję państwa według PO, którą PiS określało jako „Polskę liberalną”, przeciwstawiając ją własnej wizji „Polski solidarnej”.
Samoobrona RP prowadziła swoją kampanię pod hasłem podobnym do tego z wyborów w 2001 – "Oni już byli, oni już rządzili", atakując wszystkie postsolidarnościowe i postkomunistyczne partie startujące w wyborach.
Sojusz Lewicy Demokratycznej skupił się na stworzeniu swojego wizerunku jako partii odchudzonej i zmienionej. SLD po czterech latach rządów stracił najwięcej z powodu afer w swoich kręgach, przede wszystkim "Afery Rywina". Nowy przewodniczący Wojciech Olejniczak, reprezentujący młode pokolenie, w spotach starał się przyciągnąć wyborców, tłumacząc, że SLD to jedyna siła lewicowa, która ma szanse znaleźć się w nowym parlamencie.
Listy wyborcze w poszczególnych okręgach oraz ich liderzy.
"Poniższe zestawienie zostało opracowane na podstawie danych z serwisu informacyjnego PKW"
Statystyki i wyniki.
W wyborach do Sejmu na 594 listach zarejestrowanych w 41 okręgach wyborczych przez 22 komitety wyborcze znalazło się łącznie 10 661 kandydatów na posłów, w tym 2613 kobiet (24,51%) i 8848 mężczyzn (75,49%).
W wyborach do Senatu w 40 okręgach wyborczych zarejestrowanych zostało przez 108 komitetów wyborczych 623 kandydatów na senatorów, w tym 99 kobiet (15,89%) i 524 mężczyzn (84,11%).
Próg wyborczy dla partii to 5%.
Wyniki wyborów do Sejmu RP.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania rządowe, opozycja parlamentarna i pozaparlamentarna (komitety, które nie przekroczyły 1% poparcia w skali kraju potraktowano zbiorczo):
Wyniki głosowania w skali okręgów.
"Wszystkie dane wyrażono w procentach."
Frekwencja.
Frekwencja w wyborach według komunikatu PKW wyniosła w skali kraju 40,57%. Badanie przeprowadzone przez TNS OBOP i PBS dla TVP w ramach sondażu exit poll przewidywało całkowitą frekwencję na poziomie 40,4%.
Ważność wyborów.
Sąd Najwyższy uznał wybory za ważne. W związku z brakiem na kartach do głosowania do Senatu nazw komitetów popierających poszczególnych kandydatów Sąd Najwyższy 15 grudnia 2005 uznał karty – a tym samym wybory do Senatu w okręgu nr 27 – za nieważne. Jarosław Lasecki i Czesław Ryszka stracili swoje mandaty – był to pierwszy tego typu przypadek w wyborach parlamentarnych w III Rzeczypospolitej.
Prawybory.
18 września 2005, tradycyjnie we Wrześni (w województwie wielkopolskim), odbyły się prawybory parlamentarne i prezydenckie (o charakterze sondażu przedwyborczego). Zobacz: wyniki prawyborów.

</doc>
<doc id="113037" url="https://pl.wikipedia.org/wiki?curid=113037" title="Legenda miejska">
Legenda miejska

Legenda miejska () – pozornie prawdopodobna informacja rozpowszechniana w mediach, internecie lub w kręgach towarzyskich, która budzi wielkie emocje u odbiorców.
Legenda miejska elektryzuje słuchaczy i prowokuje ich do komentarzy oraz dalszego jej przekazywania, dotyczy bowiem sytuacji mogących się przytrafić każdemu lub znanych osób. Era Internetu i szybkiej wymiany informacji znacznie przyspieszyła obieg tego rodzaju plotek, obecnych od dawna w grupach społecznych. Legendy miejskie często są przekształceniem wcześniejszych opowieści ludowych – na przykład opowieść o czarnej wołdze (którą rzekomo porywano ludzi, zwłaszcza dzieci, w epoce PRL) czy o pedofilach (lub narkomanach) zabierających małe dzieci z centrów handlowych, przetwarza wcześniejszą plotkę o Żydach porywających dzieci po to, by wyssać lub wytoczyć z nich krew i użyć do rytualnej macy.
Legenda miejska w ujęciu memetyki.
Z punktu widzenia memetyki legenda miejska jest przykładem replikującego się memu. Mem lub mempleks legendy miejskiej jest przekazywany kolejnym osobom. Ponieważ tego typu opowieści są niesamowite, ich memy rozchodzą się lawinowo. W czasie rozprzestrzeniania się miejskiej legendy powstaje wiele jej zmutowanych form – historyjka powszednieje i traci wiarygodność, a społeczność uodparnia się na wirusa danej opowieści. Niektóre legendy miejskie w swych zmutowanych formach pojawiają się w danym społeczeństwie cyklicznie, niejednokrotnie wywołując panikę.

</doc>
<doc id="113039" url="https://pl.wikipedia.org/wiki?curid=113039" title="Advanced Mobile Phone Service">
Advanced Mobile Phone Service

AMPS (ang. "Advanced Mobile Phone System") – system analogowej telefonii komórkowej pierwszej generacji, będący odpowiednikiem europejskiego systemu NMT. Stosowany głównie w krajach Ameryki Północnej.
Każdy z kanałów sieci AMPS o szerokości 30 kHz składa się z dwóch częstotliwości z odstępem 45 MHz: 416 kanałów działa w zakresie częstotliwości 824–849 MHz do transmisji ze stacji mobilnych do stacji bazowych – kanały te są skojarzone z 416 częstotliwościami w zakresie 869–894 MHz do transmisji ze stacji bazowej do stacji mobilnych.

</doc>
<doc id="113040" url="https://pl.wikipedia.org/wiki?curid=113040" title="Kryzys sueski">
Kryzys sueski

Kryzys sueski (; , operacja "Kadesz") – militarna agresja Wielkiej Brytanii, Francji i Izraela na Egipt, która rozpoczęła się 29 października 1956. Agresja została poprzedzona decyzją Egiptu o nacjonalizacji Kanału Sueskiego (26 lipca 1956), jednak rzeczywistą przyczyną wybuchu wojny było pragnienie Wielkiej Brytanii i Francji utrzymania kontroli nad Kanałem. Państwa te dla realizacji swoich celów posłużyły się Izraelem, którego statki handlowe nie mogły korzystać z Kanału Sueskiego.
Wprowadzenie.
Kryzys sueski to międzynarodowy konflikt, który rozegrał się na Bliskim Wschodzie wokół Kanału Sueskiego. Kanał został zbudowany w latach 1859–1869 z państwowych funduszy Francji i Egiptu, pod kierunkiem F.M. de Lessepsa. Zbudowano go na Przesmyku Sueskim między deltą Nilu i wyżyną półwyspu Synaj, łącząc w ten sposób Morze Śródziemne z Morzem Czerwonym. W 1875 roku egipskie długi zagraniczne zmusiły chedywa Isma’ila do sprzedania egipskich akcji Brytyjczykom, co zapewniło im decydujący głos w sprawach Kanału. Brytyjczycy przejmując nad nim całkowitą kontrolę, w 1882 utworzyli w strefie Kanału swoje posterunki i bazy wojskowe.
W 1888 w Konstantynopolu (obecnie Stambuł) podpisano międzynarodową "Konwencję" o wolności żeglugi na Kanale Sueskim. Zawarta umowa ogłaszała Kanał neutralną strefą pozostającą pod brytyjską kontrolą.
Po proklamowaniu niepodległości Egiptu w 1922, status Kanału nie uległ zmianie, a egipsko-brytyjska umowa z 1936 roku gwarantowała Wielkiej Brytanii prawo do utrzymywania baz wojskowych w jego strefie. Było to niezwykle ważne dla Brytyjczyków, gdyż Kanał miał ogromne znaczenie strategiczne – była to najdogodniejsza droga morska między Wielką Brytanią a Indiami i złożami ropy naftowej na Bliskim Wschodzie. Brytyjczycy zdołali utrzymywać kontrolę nad Kanałem przez całą II wojnę światową, czerpiąc przy okazji spore dochody z żeglugi po Kanale.
Początek konfliktu.
Po przegranej pierwszej wojnie izraelsko-arabskiej Egipt w 1949 roku zamknął Kanał Sueski dla izraelskiej żeglugi oraz zablokował rejon Zatoki Akaba. Posunięcie to było w jawnej sprzeczności z postanowieniami , jednak Egipt usprawiedliwiał swoją decyzję stanem wojny z Izraelem. Pomimo to Izrael oskarżył wówczas Egipt o złamanie warunków zawieszenia broni, nie podjął jednak żadnych działań zmierzających do złamania morskiej blokady.
W sierpniu 1951 roku brytyjski minister spraw zagranicznych Anthony Eden udzielił Egiptowi pełnych praw do decydowania o Kanale Sueskim. Tym samym udzielił Egiptowi prawa do decydowania o przepuszczaniu lub blokowaniu izraelskich statków pragnących skorzystać z Kanału lub Cieśniny Tirańskiej. Problem, zignorowany początkowo przez Wielką Brytanię, został podjęty przez międzynarodową społeczność i 1 września 1951 r. Rada Bezpieczeństwa ONZ przyjęła rezolucję nr 95, która nazwała zamknięcie Kanału Sueskiego „nadużyciem ograniczającym prawo” i wezwała Egipt do otwarcia Kanału dla wszystkich statków i wszystkich towarów. W odpowiedzi w 1951 roku Egipt anulował układ egipsko-brytyjski z 1936 roku, zmuszając wojska brytyjskie do opuszczenia w roku 1954 strefy Kanału Sueskiego.
W Egipcie postępowała stopniowa radykalizacja nastrojów społecznych i w 1952 roku oficerowie armii przeprowadzili zamach stanu, który zakończył rządy króla Faruka I będącego brytyjską marionetką i wprowadzili pół-dyktaturę wojskową. Nowy rząd prowadził agresywną politykę antyizraelską, wspierając m.in. rajdy "fedainów" na Izrael, na co izraelska armia odpowiadała rajdami niszczącymi arabskie obozy szkoleniowe w Strefie Gazy.
Dalszą konsekwencją działań było zatrzymanie 24 grudnia 1953 r. u wejścia do Kanału Sueskiego norweskiego statku płynącego z ładunkiem dla Izraela. Na międzynarodowe protesty Egipt ponownie odpowiedział, że jest w stanie wojny z Izraelem. 28 września 1954 r. izraelski statek "„Bat Galim”" podjął próbę przepłynięcia przez Kanał Sueski, został on również zatrzymany, a cała jego załoga aresztowana. Te zdecydowane kroki Egiptu dowodziły nieprzejednanej postawy Arabów względem Izraela i gotowości wciągnięcia Kanału Sueskiego w strefę wojny, co zagrażało bezpieczeństwu międzynarodowych szlaków morskich.
Zakup broni od państw Bloku Wschodniego.
Nasilający się konflikt izraelsko-arabski nałożył się na spór wokół budowy Wielkiej Tamy Asuańskiej w Egipcie. Koszt budowy był szacowany na 1,5 mld dolarów. Tama miała nawodnić rozległe pustynne ziemie oraz dostarczyć Egiptowi energię elektryczną, umożliwiając znaczący rozwój przemysłu kraju. Początkowo tama miała być współfinansowana przez Stany Zjednoczone, Francję i Wielką Brytanię, ale po formalnym uznaniu przez Egipt Chińskiej Republiki Ludowej rząd amerykański i jego sojusznicy wycofali się ze swoich obietnic. Reakcją Gamala Abdela Nasera było nawiązanie kontaktów ze Związkiem Socjalistycznych Republik Radzieckich, który zaproponował pokrycie około jednej trzeciej kosztów budowy tamy. ZSRR zaoferował także pomoc radzieckich inżynierów, sprzęt budowlany oraz pomoc wojskową. W konsekwencji we wrześniu 1955 roku Egipt zawarł z Czechosłowacją umowę o dostawy sprzętu wojskowego. W wyniku tego porozumienia w ciągu roku (do października 1956) do Egiptu dostarczono 230 czołgów, 300 transporterów opancerzonych, 500 dział i moździerzy, 170 samolotów bojowych oraz kilkanaście okrętów. Dodatkowo do Egiptu docierał sprzęt wojskowy zakupiony przez Syrię we Włoszech i Czechosłowacji.
W ten sposób Egipt bardzo szybko zdobywał przewagę wojskową nad Izraelem. Wywołało to wzrost pewności u Egipcjan i w rezultacie 2 marca 1956 r. prezydent Naser zażądał od Izraela przywrócenia granic ustalonych w rezolucji nr 181 z 1947 roku.
Nacjonalizacja Kanału Sueskiego.
Roczny dochód Brytyjczyków pochodzący z pobierania opłat za udostępnianie Kanału jednostkom pływającym wynosił 100 mln funtów, z czego Egipt otrzymywał tylko 2,5 mln funtów.
Na przełomie czerwca i lipca 1956 roku ostatnie brytyjskie oddziały wojskowe opuściły strefę Kanału, a następnie ewakuowały się z Egiptu, a 26 lipca 1956 r. prezydent Naser ogłosił nacjonalizację Kanału Sueskiego. Warto wspomnieć, że w "Suez Canal Company" 44% akcji posiadały brytyjskie firmy i banki. W momencie nacjonalizacji całość przeszła na własność skarbu Egiptu. Naser zaplanował, że wysokie opłaty za korzystanie z Kanału Sueskiego pomogą Egiptowi zebrać brakujące fundusze na budowę Wielkiej Tamy Asuańskiej. W praktyce jednak opłaty te całkowicie zablokowały ruch przez Kanał.
Plan agresji na Egipt.
1 sierpnia 1956 r. odbyło się w Londynie pierwsze spotkanie przedstawicieli Stanów Zjednoczonych (ambasador Robert Daniel Murphy), Wielkiej Brytanii (sekretarz spraw zagranicznych Selwyn Lloyd) i Francji (minister spraw zagranicznych Christian Pineau). Wkrótce po tym spotkaniu zostało zawarte porozumienie brytyjsko-francuskie w sprawie interwencji zbrojnej w Egipcie. Dokument porozumienia podpisali: brytyjski premier Anthony Eden i francuski premier Guy Mollet. Siedzibę wspólnego sztabu umiejscowiono w Londynie, a dowódcami zostali generał Stockwell i admirał Barjot. Inwazję na Egipt planowano przeprowadzić we współpracy z Izraelem. Czas realizacji planu przewidywano na 1956 rok.
Na przełomie sierpnia i września 1956 roku sztabowcy wojskowi Izraela, Francji i Wielkiej Brytanii zaczęli opracowywać plany wspólnej operacji. Natomiast politycy zajęli się przygotowywaniem właściwego usprawiedliwienia dla rozpoczęcia wojny. Na arenie międzynarodowej polityki oświadczono, że do agresji doszło na mocy zawartej 19 października 1954 r. umowy brytyjsko-egipskiej, która regulowała tryb i zasady wycofania wojsk brytyjskich z Egiptu. Umowa zakładała, że Brytyjczycy mają prawo obsadzić swoimi wojskami strefę Kanału Sueskiego w przypadku zagrożenia wolności żeglugi na tym szlaku wodnym. A tym zagrożeniem dla wolności żeglugi miała być nowa wojna izraelsko-arabska.
W dniach 22–24 października 1956 r. w miejscowości Sèvres pod Paryżem odbyła się tajna narada przedstawicieli rządu Izraela (premier Dawid Ben Gurion, dyrektor departamentu w ministerstwie obrony narodowej Szimon Peres, szef sztabu Mosze Dajan), Francji (minister obrony Maurice Bourgès-Maunoury, minister spraw zagranicznych Christian Pineau, szef sztabu Maurice Challe) i Wielkiej Brytanii (sekretarz spraw zagranicznych Selwyn Lloyd i jego asystent Patrick Dean). Podpisano tzw. protokół z Sèvres, w którym zaplanowano, że Izrael dokona inwazji na półwysep Synaj, zaś Francja i Wielka Brytania wystąpią jako „rozjemcy” i wkroczą do Egiptu, aby „rozdzielić walczące strony”, przejmując przy okazji kontrolę nad Kanałem Sueskim.
Zgromadzone siły.
Siły Izraela.
Siły Obronne Izraela przeznaczyły do inwazji na półwysep Synaj 45 tys. żołnierzy, zgrupowanych w 12 brygadach wspieranych przez 155 samolotów bojowych. Do obrony granic Izraela przed ewentualną agresją Libanu, Syrii i Jordanii pozostawiono 130 tys. żołnierzy. Dowódcą Sztabu Głównego był generał Mosze Dajan, który osobiście dowodził działaniami wojsk na półwyspie Synaj.
Siły Wielkiej Brytanii i Francji.
Wielka Brytania i Francja rozlokowały trzon swoich sił uderzeniowych w rejonie wysp Malta i Cypr. W dwóch bazach sił powietrznych rozlokowano liczne samoloty bojowe, a wokół wysp zgromadzono lotniskowce: brytyjskie HMS „Eagle” (46 samolotów), HMS „Albion” (42 samoloty), HMS „Bulwark” (46 samolotów) oraz francuskie „Arromanches” (48 samolotów), „La Fayette” (45 samolotów). Dodatkowo dwa brytyjskie lotniskowce HMS „Ocean” i HMS „Theseus” przewoziły śmigłowce do przeprowadzenia desantu z powietrza. Ogółem Brytyjczycy dysponowali w rejonie konfliktu 45 tys. ludzi, a Francuzi 34 tys. ludzi (Francja w tym czasie była zaangażowana w wojnę algierską).
Siły Egiptu.
Egipska armia liczyła 300 tys. ludzi pod dowództwem Gamala Abdela Nasera, jednak w rejonie bezpośrednich walk znalazło się 70 tys. żołnierzy. Dodatkowo 25 października 1956 Egipt, Jordania i Syria powołały wspólne dowództwo wojskowe, jednak na froncie jordańskim i syryjskim nie rozpoczęto żadnych większych działań wojskowych. W rzeczywistości Egipt sam musiał stawić czoła agresji trzech państw.
Wojna.
Jeszcze przed rozpoczęciem wojny, rankiem 29 października 1956 oddział izraelskiej straży granicznej ("Mishmar HaGvul") dokonał masakry arabskich mieszkańców wioski Kafr Qasim, na granicy izraelsko-jordańskiej. Przyczyną otworzenia ognia do cywili było naruszenie godziny policyjnej. Zginęło 48 Arabów, w tym 6 kobiet i 23 dzieci. Policja przeprowadziła dochodzenie i sąd wojskowy skazał 8 izraelskich żołnierzy na kary więzienia (dowódca został skazany na 17 lat, dwaj podoficerowie na 15 lat, a pozostali otrzymali mniejsze wyroki). W późniejszym czasie wyroki zostały złagodzone i żołnierze wyszli na wolność po 3,5 roku kary.
Operacja „Kadesz”.
29 października 1956 roku o godzinie 17:00 Izrael rozpoczął operację "„Kadesz”". Nazwa operacji pochodziła od nazwy starożytnego miasta Kadesz na półwyspie Synaj, wspominanego w Księdze Powtórzonego Prawa.
Osiągnięcie sukcesu zależało od zrealizowania głównych celów:
Osiągnięcie tych celów rozgromiłoby egipską armię, zmuszając ją do wycofania się z Synaju i umożliwiłoby lądowanie brytyjskich i francuskich wojsk w strefie Kanału Sueskiego.
Strefa Gazy.
Wieczorem 29 października 1956 r. trzy izraelskie brygady przeprowadziły natarcie na Strefę Gazy, otaczając i izolując większość sił egipskich w rejonie miasta Gaza. Podczas nocnych walk Izraelczycy opanowali ważny strategicznie węzeł komunikacyjny Rafah. Rankiem 30 października wyprowadzono stąd główne natarcie, zdobywając egipską bazę wojskową w Al-Arisz.
Przełęcz Mitla.
Wieczorem 29 października 1956 r. Izraelczycy wysadzili desant spadochronowy o sile jednego batalionu na strategicznie położonej Przełęczy Mitla (315 km od granic Izraela i 45 km od Kanału Sueskiego). Opanowanie tej przełęczy odcięłoby większość egipskich sił na półwyspie Synaj od możliwości otrzymania posiłków i uniemożliwiłoby Egipcjanom przegrupowanie swoich wojsk.
Jednakże nocny desant nie poszedł zgodnie z planem i spadochroniarze wylądowali kilka kilometrów od celu. Zmarnowano cenne godziny i siły fizyczne żołnierzy na dotarcie do przełęczy, którą zdołano jednak szybko opanować. Izraelczycy okopali się, otrzymali drogą powietrzną wsparcie w postaci artylerii i oczekiwali na dotarcie drogą lądową pozostałych brygad.
Brytyjskie i francuskie ultimatum.
Zaatakowany Egipt wezwał 30 października 1956 r. swoich arabskich sojuszników (Syrię i Jordanię) do uderzenia na Izrael. To właśnie w obawie przed możliwością rozpoczęcia wojny na frontach izraelsko-syryjskim i izraelsko-jordańskim izraelska armia nie rozpoczynała głównego natarcia na Synaju. Izraelskie brygady pozostawały cały czas w gotowości do przegrupowania, aby móc bronić terytorium własnego kraju. Wykorzystując ten czas egipska armia rozpoczęła przerzucanie swoich rezerwowych oddziałów na wschodni brzeg Kanału Sueskiego, na półwysep Synaj.
30 października 1956 roku Francja i Wielka Brytania wystosowały 24-godzinne ultimatum, w którym zażądały od Izraela i Egiptu wstrzymania walk i wycofania wszystkich wojsk na odległość 10 mil od obu brzegów Kanału Sueskiego, pod pretekstem bezpieczeństwa żeglugi. Izraelskie wojska nie doszły jednak wówczas jeszcze na taką odległość do kanału (najbliżej były na przełęczy Mitla), a przyjęcie ultimatum przez Egipt oznaczałoby konieczność wycofania się znad kanału i z Synaju. Egipt w konsekwencji odrzucił ultimatum, natomiast Izrael wyraził gotowość jego przyjęcia.
Abu Ageila.
31 października 1956 r. dowództwo izraelskiej armii, nie dostrzegając żadnych ruchów wojsk syryjskich i jordańskich, rozpoczęło generalne natarcie na Synaju przy użyciu całości sił uderzeniowych. Główne natarcie skierowało się na przedpola Abu Ageili, którą po ciężkich walkach zdobyto 1 listopada. Równocześnie jedna brygada spadochronowa ruszyła przez pustynię i dotarła do zdobytej wcześniej Przełęczy Mitla.
Szarm el-Szejk.
2 listopada 1956 r. izraelskie oddziały dotarły w pobliże Kanału Sueskiego, zatrzymując się w odległości 10 km od jego wschodniego brzegu. Jednak Izraelczycy prowadzili dalsze działania wojenne na południu półwyspu Synaj, kończąc je 5 listopada zdobyciem miasta Szarm el-Szejk i odblokowaniem Cieśniny Tirańskiej. Stało się to możliwe dzięki przerzuceniu drogą lądową do Ejlatu nad Zatoką Akaba pięciu barek desantowych LCM przenoszących czołgi AMX-13, oraz wsparciu dwóch fregat „Misnak” i „Mivtakh”, które dopłynęły tam wokół Afryki.
Operacja „Muszkieter”.
31 października 1956 roku po wystosowaniu ultimatum, Francja i Wielka Brytania przegrupowały swoje morskie siły uderzeniowe 50 mil morskich od wybrzeży Egiptu. Przed północą 31 października brytyjskie bombowce z Malty i Cypru zaatakowały cele w Egipcie, a nad ranem 1 listopada brytyjskie i francuskie samoloty startujące z pokładów lotniskowców rozpoczęły bombardowanie egipskich obiektów wojskowych. W ciągu 2 dni zniszczono 255 egipskich samolotów.
W reakcji na bombardowania, w nocy 31 października prezydent Naser zarządził ewakuację wojsk egipskich z Synaju i koncentrację w rejonie Aleksandrii i Port Saidu.
Działania morskie.
31 października 1956 roku egipski niszczyciel „Ibrahim al-Awal” wpłynął do Zatoki Hajfy i ostrzelał miasto Hajfę. W drodze powrotnej został przechwycony przez dwa izraelskie niszczyciele INS „Eilat” i „Jafo” oraz francuski „Kersaint”, lecz pojedynek artyleryjski nie przyniósł zwycięstwa. Egipski okręt został jednak następnie zaatakowany rakietami przez izraelskie myśliwce Ouragan i uszkodzony, po czym poddał się i został odholowany do portu w Hajfie. Po remoncie został wcielony do służby jako INS „Haifa”.
Po rozpoczęciu operacji "Musketeer", rano 1 listopada egipskie siły morskie wyszły na Morze Śródziemne, lecz zawróciły po uszkodzeniu niszczyciela i zatopieniu kutra torpedowego przez lotnictwo pokładowe. Wcześniej około północy brytyjskie okręty zatopiły na Morzu Czerwonym egipską fregatę „Domiat”.
4 listopada z Aleksandrii w kierunku alianckiego zespołu wyszły trzy kutry torpedowe projektu 183, lecz dwa zostały zatopione przez samoloty z HMS „Bulwark”.
Reakcja ONZ.
Stany Zjednoczone nie były zainteresowane dalszym trwaniem konfliktu na Bliskim Wschodzie i ewentualnym przejęciem kontroli nad Kanałem Sueskim, gdyż mogło to grozić eskalacją konfliktu na cały region i grozić nieobliczalnymi skutkami. Dodatkowo administracja prezydenta Dwight D. Eisenhowera została zaskoczona powstaniem węgierskim i radziecką interwencją zbrojną na Węgrzech. Eisenhower obawiał się, że Naser może oficjalnie zwrócić się do Związku Radzieckiego z prośbą o pomoc wojskową. Mogłoby to doprowadzić do dalszego wzrostu napięcia z Blokiem Wschodnim i spowodować bezpośredni konflikt wojskowy między Zachodem i ZSRR, i ostatecznie przekształcić zimną wojnę w prawdziwy konflikt zbrojny na skalę globalną. Dlatego Eisenhower wezwał Radę Bezpieczeństwa ONZ do wymuszenia zawieszenia broni w Egipcie. Jednak Wielka Brytania i Francja, jako stali członkowie Rady Bezpieczeństwa ONZ zawetowali projekt rezolucji.
Wówczas Stany Zjednoczone zaapelowały do Zgromadzenia Ogólnego ONZ proponując przyjęcie rezolucji wzywającej do zawieszenia broni, wycofania wojsk i otwarcia Kanału Sueskiego dla powszechnej żeglugi. Zgromadzenie Ogólne zwołało nadzwyczajne posiedzenie i 2 listopada 1956 przyjęło rezolucję. W tej nowej sytuacji, Izrael na prośbę Francji i Wielkiej Brytanii poprosił Zgromadzenie Ogólne ONZ o sprecyzowanie treści rezolucji. Było to „granie na czas”, z którego korzystały europejskie mocarstwa przygotowujące swoje siły inwazyjne do lądowania w Egipcie.
Desant Francji i Wielkiej Brytanii.
5 listopada 1956 r. brytyjscy spadochroniarze wylądowali wieczorem na lotnisku El Gamil, zdobywając teren egipskiej bazy wojskowej. Zaczęły tutaj lądować kolejne samoloty transportowe z oddziałami desantowymi. 6 listopada brytyjska piechota morska wylądowała rano na plażach Port Saidu, w pobliżu Kanału Sueskiego. Doszło do ciężkich walk, w których zniszczone zostały egipskie baterie nadbrzeżne. Po południu francuscy komandosi zajęli mosty w Al-Raswa i opanowali Port Fuad. W walkach zniszczono liczne egipskie czołgi. W ten sposób prawie 30 tys. brytyjskich i francuskich żołnierzy opanowało 20 km strefę Kanału Sueskiego. Chaotycznie i niezbyt dobrze zorganizowane walki trwały jeszcze do 7 listopada.
Zdesperowany Naser nakazał wówczas zatopienie 49 (lub 47) statków w Kanale Sueskim, blokując na nim żeglugę do 1957 roku.
Zawieszenie broni.
Prezydent USA Eisenhower zagroził Wielkiej Brytanii, że sprzeda amerykańskie rezerwy funta szterlinga i tym samym spowoduje załamanie się brytyjskiej waluty. Dodatkowo Arabia Saudyjska ogłosiła embargo na dostawy ropy naftowej do Wielkiej Brytanii i Francji, a Stany Zjednoczone odmówiły uzupełnienia braków w dostawach paliwa do czasu szybkiego wycofania wojsk brytyjskich i francuskich z Egiptu.
W wyniku tych nacisków 6 listopada 1956 r. zostały wstrzymane wszystkie działania wojenne w Egipcie. Następnie 6 grudnia Izrael przesunął swoje oddziały na odległość 30 km od Kanału Sueskiego, a 22 grudnia Wielka Brytania i Francja wycofały swoje oddziały z Egiptu. 7 marca 1957 roku Izrael zakończył wycofywanie swoich wojsk z półwyspu Synaj i Strefy Gazy.
Bilans.
Pod względem strat materialnych wojna zadała więcej strat Egiptowi niż koalicji, mimo tego ostatecznie wynik był korzystny dla Egiptu. Izraelska armia straciła 197 zabitych, 899 rannych i 4 wziętych do niewoli. W trakcie walk zestrzelonych zostało 15 izraelskich samolotów. Kosztem tych strat zniszczone zostały wszystkie bazy szkoleniowe "fedainów" w Strefie Gazy i na Synaju. W trakcie walk Izraelczycy zdobyli na Synaju 7 tys. ton amunicji, 25 tys. ton benzyny, 100 sprawnych czołgów, 220 dział i około tysiąca różnych pojazdów mechanicznych. Odblokowana została dla izraelskiej żeglugi morskiej Zatoka Akaba i port w Ejlacie, mimo tego w następnym czasie nacjonalizacja kanału nastąpiła ponownie.
Brytyjskie straty to 56 zabitych i 91 rannych, natomiast francuskie 10 zabitych i 43 rannych.
Bazy lotnicze Egiptu zostały zniszczone albo poważnie uszkodzone. Utracono cały korpus sił pancernych z wielką liczbą czołgów. Ogółem zginęło 650 Egipcjan, 2,9 tys. zostało rannych, a do niewoli trafiło 2 tys.
Próba przejęcia Kanału zakończyła się przegraną koalicji i ponowną nacjonalizacją przez rząd Egiptu, a także przyspieszeniem rozpadu imperium kolonialnego.
Skutki konfliktu.
Efekty polityczne konfliktu dla Francji i Wielkiej Brytanii okazały się wysoce negatywne. Zdecydowała o tym postawa Stanów Zjednoczonych, dla których konflikt ten był bardzo niewygodny. Groźba kryzysu gospodarczego spowodowała upadek rządu brytyjskiego premiera Anthony Edena. Nowy rząd Harolda MacMillana wycofał siły wojskowe z Egiptu w marcu 1957 roku. Francuzi wycofali swoje wojska kilka tygodni wcześniej. Często twierdzi się, że upadek rządu Anthony Edena był swoistym symbolem końca Imperium Brytyjskiego. Konflikt wykazał, że Wielka Brytania nie może już praktycznie prowadzić całkowicie samodzielnej polityki zagranicznej, gdyż w każdym poważnym konflikcie międzynarodowym decydującą rolę odgrywają relacje między „supermocarstwami”, tj. Stanami Zjednoczonymi i Związkiem Radzieckim.
Francja odebrała zachowanie Stanów Zjednoczonych w konflikcie jako rodzaj „zdrady”, która uświadomiła jej, że nie można opierać swojej polityki na zbyt ścisłym aliansie z tym krajem, gdyż interesy obu państw są często sprzeczne. Konstatacja ta na długo określiła politykę zagraniczną Francji.
Naser, mimo militarnej klęski w tym konflikcie, stał się rodzajem arabskiego bohatera. Wokół niego zaczął się krystalizować ruch panarabski, postulujący wyzwolenie wszystkich krajów arabskich spod kontroli Zachodu. Spadek znaczenia międzynarodowego Francji i Wielkiej Brytanii na skutek konfliktu przyspieszył proces dekolonizacji na całym świecie. Egipt ponownie przejął kontrolę nad Kanałem Sueskim, a Izrael zgodnie z rezolucją ONZ opuścił na wiosnę 1957 roku Synaj i Strefę Gazy, które przeszły pod tymczasową kontrolę międzynarodowych sił pokojowych UNEF. Sumaryczny efekt konfliktu był jednak dla tego państwa w gruncie rzeczy pozytywny. Mediacji pomiędzy Izraelem a Egiptem podjął się Lester Pearson, minister spraw zagranicznych Kanady.

</doc>
<doc id="113041" url="https://pl.wikipedia.org/wiki?curid=113041" title="Total Access Communication System">
Total Access Communication System

TACS (ang. "Total Access Communication System") – europejska adaptacja systemu AMPS.
Zmianie uległy zakresy wykorzystywanych częstotliwości – w TACS jest to 900 MHz. Zmniejszony został także odstęp pomiędzy kanałami i wynosi on 25 kHz.
Stosowany jest w Wielkiej Brytanii, krajach europejskich i na Dalekim Wschodzie.
Zobacz też.
AMPS, NMT

</doc>
<doc id="113044" url="https://pl.wikipedia.org/wiki?curid=113044" title="Ray Liotta">
Ray Liotta

Ray Liotta, właśc. Raymond Allen Liotta (ur. 18 grudnia 1954 w Newark, zm. 26 maja 2022 w Santo Domingo) – amerykański aktor i producent filmowy.
Życiorys.
Wczesne lata.
Urodził się w Newark w stanie New Jersey. Gdy miał sześć miesięcy, został zaadoptowany z sierocińca w Newark przez właścicieli sieci sklepów motoryzacyjnych – Mary Miller (z domu Edgar), urzędniczkę obszaru wydzielonego, i Alfreda Liottę, przewodniczącego lokalnego klubu demokratów. Jednym z jego najwcześniejszych wspomnień była pomoc rodzicom w odnalezieniu swojej siostry Lindy w sierocińcu, gdy miał 3 lata. Dorastał w wierze rzymskokatolickiej w Union w New Jersey, chociaż jego rodzina nie była szczególnie religijna. W 1973 ukończył Union High School. W 1982 podjął pracę w supermarkecie A &amp; P. Studiował aktorstwo na Uniwersytecie w Miami na Florydzie i występował w studenckim teatrze Jerry Herman Ring Theatre w musicalach: "Oklahoma!", "Dźwięki muzyki" i "Cabaret". Kiedy był na studiach, pracował na cmentarzu.
Kariera.
Po studiach Liotta przeprowadził się do Nowego Jorku i dostał pracę jako barman na Broadwayu. Od 4 kwietnia 1978 do 9 listopada 1981 grał postać Josepha Anthony’ego „Joeya” Perriniego w operze mydlanej NBC "Inny świat" ("Another World"). Następnie wystąpił w filmach telewizyjnych – komediodramacie CBS "Hardhat and Legs" (1980) z Kevinem Dobsonem i dramacie ABC "Szalone czasy" ("Crazy Times", 1981) u boku Michaela Paré, a także pojawiał się gościnnie w serialach: NBC "St. Elsewhere" (1983), NBC "Casablanca" (1983), CBS "Mike Hammer" (1984) i ABC "Poza rodzinny honor" ("Our Family Honor", 1985).
Na dużym ekranie zadebiutował w roli uzależnionego od marihuany Joego Herona w dramacie "Kobieta samotna" ("The Lonely Lady", 1983) z Pią Zadorą i Lloydem Bochnerem. Za drugoplanową kreację byłego więźnia Raya Sinclaira w komediodramacie kryminalnym Jonathana Demme’a "Dzika namiętność" ("Something Wild", 1986) z Melanie Griffith otrzymał nagrodę krytyków w Bostonie i zdobył nominację do nagrody Złotego Globu dla najlepszego aktora drugoplanowego. W dramacie Roberta M. Younga "Dominick i Eugene" ("Dominick and Eugene", 1988) zagrał rolę Eugene’a „Gino” Luciano, dobrze zapowiadającego się lekarza, który roztacza opiekę nad niepełnosprawnym intelektualnie bratem bliźniakiem (Tom Hulce). Odrzucił propozycję zagrania roli Harveya Denta filmie Tima Burtona "Batman" (1989), którą ostatecznie przyjął Billy Dee Williams. W nominowanym do Oscara dramacie sportowym fantasy "Pole marzeń" ("Field of Dreams", 1989) u boku Kevina Costnera zagrał postać legendy amerykańskiego baseballa – Bosonogiego Joe Jacksona. 
W biograficznym dramacie kryminalnym Martina Scorsese’a "Chłopcy z ferajny" ("Goodfellas", 1990) z Robertem De Niro stworzył kreację gangstera Henry’ego Hilla. Rola samotnego, psychopatycznego policjanta Pete’a Davisa w dreszczowcu Jonathana Kaplana "Obsesja namiętności" ("Unlawful Entry", 1992) przyniosła mu nominację do MTV Movie Awards 1993 w kategorii najlepszy czarny charakter. W melodramacie "Corrina, Corrina" (1994) z Whoopi Goldberg wystąpił w roli wdowca Manny’ego Singera, który ma problem z 7–letnią córką (Tina Majorino). W filmie fantastycznonaukowym Martina Campbella "Kolonia karna" ("No Escape", 1994) zagrał postać pilota wojskowego śmigłowca – kapitana Johna T. Robbinsa, który zostaje skazany na wieloletnie więzienie. W dramacie kryminalnym Jamesa Mangolda "Cop Land" (1997) ze Sylvestrem Stallone został obsadzony w roli detektywa Gary’ego „Figgsy” Figgisa. Za rolę Franka Sinatry w telewizyjnym dramacie HBO "Ludzie rozrywki" ("The Rat Pack", 1998) był nominowany do nagrody Gildii Aktorów Ekranowych.
Był na okładkach magazynów takich jak „GQ” (w listopadzie 1991, w październiku 1994), „Arena” (lato 1992), „L.A. Style” (w sierpniu 1992), „TV Guide” (w lutym 2017), „The Rake” (w październiku 2018) i „Cigar &amp; Spirits” (we wrześniu 2021). 
Odrzucił propozycję zagrania roli Ralphiego Cifaretto w "Rodzinie Soprano" (2001), którą w końcu zagrał Joe Pantoliano. W 2002 podkładał głos Tommy’emu Vercettiemu, głównemu bohaterowi gry komputerowej "", zdobywając nagrodę Glow. Za rolę Charliego Metcalfa w serialu NBC "Ostry dyżur" ("ER", 2004) został uhonorowany nagrodami – Prism i Emmy. W komedii Walta Beckera "Gang dzikich wieprzy" ("Wild Hogs", 2007) zagrał przywódcę motocyklowego gangu Del Fuegos – Jacka Blade’a. W serialu młodzieżowym Disney Channel "Hannah Montana" (2010) wystąpił jako dyrektor Luger. W dramacie Noaha Baumbacha "Historia małżeńska" ("Marriage Story", 2019) zagrał prawnika Jaya Marottę. 
Liotta był także narratorem serialu dokumentalnego AMC "The Making of the Mob" (2015) i wystąpił w teledyskach, w tym jako czarny charakter do przeboju Davida Guetty „Lovers on the Sun” (2014) oraz piosenki Eda Sheerana i grupy Rudimental „Bloodstream” (2015).
W 2004 wystąpił na Broadwayu w roli Mike’a w przedstawieniu "Match" z Frankiem Langellą.
Życie prywatne.
15 lutego 1997 ożenił się z Michelle Grace, z którą miał córkę Karsen (ur. 1998). W 2004 doszło do rozwodu.
Śmierć.
Zmarł we śnie 26 maja 2022 podczas pobytu na Dominikanie w wieku 67 lat, podczas kręcenia nowego filmu "Dangerous Waters" ("Niebezpieczne wody"). W chwili śmierci był zaręczony z Jacy Nittolo. Przed śmiercią zakończył zdjęcia do serialu kryminalnego "Black Bird" i dreszczowca Elizabeth Banks "Cocaine Bear".

</doc>
<doc id="113045" url="https://pl.wikipedia.org/wiki?curid=113045" title="Kooperacja">
Kooperacja

Kooperacja (łac. "cooperativus" współpracujący, "cooperatio" współpraca) – współpraca, współdziałanie.
Kooperacja produkcyjna ma miejsce, gdy przedsiębiorstwo (kooperant) współpracuje z innym w ten sposób, że wykonuje dla niego pewne fazy procesu produkcyjnego; zaś kooperacja przedmiotowa wtedy, gdy dostarcza różnych elementów konstrukcyjnych do wytwarzanych przez inny zakład wyrobów.
W formie przestarzałej słowo to oznacza również "spółdzielczość" i stąd "kooperatywa" to "stowarzyszenie spółdzielcze", "spółdzielnia".

</doc>
<doc id="113046" url="https://pl.wikipedia.org/wiki?curid=113046" title="Kooperant">
Kooperant



</doc>
<doc id="113048" url="https://pl.wikipedia.org/wiki?curid=113048" title="Kooperatywa">
Kooperatywa



</doc>
<doc id="113049" url="https://pl.wikipedia.org/wiki?curid=113049" title="Sprzedaż przedpłacona">
Sprzedaż przedpłacona

Sprzedaż przedpłacona (w telefonii często: prepaid) – sprzedaż na zasadzie opłaty przed otrzymaniem towaru lub skorzystaniem z usługi.
Określenie "prepaid" jest najczęściej używane jako nazwa jednej z ofert sieci telefonii komórkowej, polegającej na zakupieniu przez klienta określonej liczby jednostek taryfikacyjnych. Opłata jest wnoszona z góry, natomiast wykorzystanie nabytych jednostek jest możliwe przez czas określony przez operatora. W zależności od wysokości wniesionej opłaty, czas ten waha się zwykle od dwóch do trzystu sześćdziesięciu pięciu dni. Po tym okresie konieczne jest ponowne uzupełnienie konta. Jednostki są odejmowane z konta użytkownika proporcjonalnie do wykonanych połączeń i wykorzystanych usług dodatkowych. Doładowanie konta i odnowienie limitu jednostek następuje po zakupie specjalnego kuponu. Cechą charakterystyczną oferty "prepaid" jest brak konieczności zawarcia pisemnej umowy z operatorem (umowa jest zawierana przez dokonanie czynności faktycznych). Rezygnacja jest jeszcze łatwiejsza: wystarczy zaprzestać korzystania.
W polskich sieciach telefonii komórkowej dostępne są, między innymi, następujące karty typu "prepaid":
Możliwe jest doładowywanie kont telefonów komórkowych prepaid przez Internet za pośrednictwem wielu serwisów i za pomocą konta bankowego, a także w bankomatach, z pominięciem tradycyjnych kart zdrapek. Wyspecjalizowane firmy dostarczają też aplikacje umożliwiające tańsze doładowanie konta przy użyciu drugiego telefonu komórkowego.
W Polsce w systemie prepaid działa również platforma satelitarna na kartę, oferująca dostęp do za niewielką opłatą. 
Elektrownie oferują liczniki sprzedające prąd na kartę.

</doc>
<doc id="113050" url="https://pl.wikipedia.org/wiki?curid=113050" title="Ksiądz">
Ksiądz

Ksiądz – we współczesnym rozumieniu tego słowa – duchowny chrześcijański. W Kościele katolickim, Cerkwi prawosławnej oraz Kościele luterańskim potoczne określenie prezbitera. W niektórych Kościołach protestanckich osoba, której powierzono urząd kościelny poprzez ordynację.
Pochodzenie słowa.
Samo słowo „ksiądz” wywodzi się ze słowiańskiego kniędz ("*kъnędzь") i pierwotnie termin ten oznaczał władcę, naczelnika plemiennego (z tego samego źródła wywodzą się rosyjskie "kniaź", czeskie "kníže" czy południowosłowiańskie "knez"). Słowo "*kъnędzь" do słowiańszczyzny zostało zapożyczone z pragermańskiego kuning lub kunung ("*kuningaz, *kunungaz") – „książę, naczelnik plemienny” (kuning → kŭnęgŭ → kъnęgъ → kъnędzь). W polszczyźnie słowo uległo dalszym przekształceniom (zanik jerów, zmiana nagłosowego kń- w kś- itd) w formę ksiądz. W litewskim pozostało jako kunigas.
We wczesnym średniowieczu zaczęto tak określać ludzi możnych i wpływowych. Od XIII wieku słowem tym nazywano też niekoronowanych władców jako odpowiednik łacińskiego słowa "dux" lub "princeps", np. "wielki ksiądz litewski" (dziś w tym znaczeniu występuje polska forma "książę", która pierwotnie znaczyła młodego władcę – "książę" od "ksiądz" (władca) jak "koźlę" od "kozieł" czy "chłopię "od "chłop"). W dawnej polszczyźnie zapisywano to słowo jako "xiądz". 
Znaczenie „duchowny” jest najpóźniejsze (prawdopodobnie przyszło do polszczyzny pod wpływem czeskim). Z początku, od II połowy XIV wieku, było stosowane jedynie wobec biskupów (zwanych wówczas często "książętami Kościoła"). Z czasem tytułu tego zaczęli używać opaci, prałaci i proboszczowie, a później też pozostali duchowni (w tym również niekatoliccy). W nowożytnej polszczyźnie stało się powszechnie używanym potocznym określeniem prezbitera.
Żeńskim odpowiednikiem słowa ksiądz jest ksieni.
Inne określenia duchownych.
W niektórych nurtach chrześcijańskich preferowane są lub stosowane zamiennie inne tytuły duchownych, takie jak np.: batiuszka (dawn. pop), pastor (łac. pasterz), starszy, kapłan (mariawici), minister bądź ojciec.

</doc>
<doc id="113054" url="https://pl.wikipedia.org/wiki?curid=113054" title="Led Zeppelin III">
Led Zeppelin III

Led Zeppelin III – trzeci studyjny album brytyjskiego zespołu rockowego Led Zeppelin. Został nagrany pomiędzy styczniem a sierpniem 1970 i wydany 5 października 1970 przez wytwórnię Atlantic Records. Skomponowany w większości w odległym domku w Walii zwanym Bron-Yr-Aur, charakteryzował się znacznie mocniejszym akcentowaniem muzyki folkowej i dźwięków gitary akustycznej. Było to zaskoczeniem zarówno dla fanów, jak i krytyków, w rezultacie spotkało się z raczej obojętnymi ocenami.
Mimo że nie jest jednym z najlepiej sprzedających się albumów w dorobku zespołu, "Led Zeppelin III" jest doceniany i chwalony jako kamień milowy w historii zespołu.
Sesje nagraniowe.
Wiele utworów umieszczonych na albumie zostało skomponowanych w Bron-Yr-Aur, XVIII-wiecznej chatce w Gwynedd, w Walii, wybudowanej na szczycie wzgórza ponad doliną Dyfi, 3 mile na północ od miasteczka Machynlleth. Jimmy Page i Robert Plant postanowili spędzić tam trochę czasu po wyczerpującej trasie koncertowej po Ameryce Północnej by grać i komponować nowe utwory. Większy nacisk zespołu na dźwięki akustyczne mógł mieć swoją przyczynę w odległym usytuowaniu chatki, w której nie było bieżącej wody ani elektryczności.
Jak Page wyjaśniał później:
Po bardzo intensywnej trasie koncertowej promującej pierwsze dwa albumy, pracy niemal 24 godziny na dobę, udało nam się zrobić porządną przerwę, kilka miesięcy, zamiast kilku tygodni. Zdecydowaliśmy się wyjechać i wynająć chatkę aby zapewnić sobie odpowiedni kontrast z pokojami hotelowymi. Oczywiście miało to niemały wpływ na napisany tam materiał... To spokój tego miejsca narzucił ton całemu albumowi. Oczywiście nie graliśmy na 100-watowych kolumnach Marshall. Chcieliśmy grać akustycznie, poza tym byliśmy w tej chatce bez prądu, to był czas gitary akustycznej... Po ciężkim, intensywnym nastroju koncertowania który odzwierciedla surowa energia drugiego albumu, to było zupełnie inne uczucie.
Robert Plant miał podobne spostrzeżenia:
[Bron-Yr-Aur] było fantastycznym miejscem pośrodku niczego, zupełnie bez wyposażenia - to był sprawdzian, tego, co potrafimy zrobić w takim środowisku. Do tego czasu zdążyła nas ogarnąć obsesja zmian, a wspaniałą rzeczą było to, że byliśmy w stanie stworzyć duszpasterską stronę Led Zeppelin. Jimmy słuchał Daveya Grahama i Berta Janscha i eksperymentował z różnymi strojeniami, podczas gdy ja kochałem Johna Faheya. Było to zatem dla nas bardzo naturalne miejsce.
Po przygotowaniu materiału, który mógł pojawić się na albumie, do Page’a i Planta dołączyli John Bonham i John Paul Jones w Headley Grange, zniszczonej posiadłości w East Hampshire, by przećwiczyć utwory. Ze swoją relaksującą atmosferą i wiejską okolicą Headley Grange podobała się zespołowi jako alternatywa dla dyscypliny typowego studia nagraniowego. 
Sesje nagraniowe do albumu odbywały się w seriach w maju i lipcu 1970 zarówno w Headley Grange jak i Olympic Studios w Londynie. Część prac odbywała się w Island Records, w Basing Street Studios w Notting Hill w Londynie w sierpniu, następnie miksowane w Ardent Studios w Memphis we wrześniu 1970 podczas 6. amerykańskiej trasy koncertowej. Album został wyprodukowany przez Page’a, a zaprojektowany przez Andy’ego Johnsa i Terry’ego Manninga.
Kompozycja.
Jak zauważono wcześniej, "Led Zeppelin III" nakreślił zamianę stylu z hard rockowej kapeli z późnych lat 60. Led Zeppelin zmienił się w elektryczny, folk rockowy zespół inspirowany często muzyką akustyczną. Owe inspiracje zdecydowanie rzadziej słychać w poprzednich albumach, jednak w tym, podobnie jak i następnych, położono na nie duży nacisk. "Led Zeppelin III" różni się też od poprzednich albumów w kontekście powstawania utworów. Dominacja Page’a w dziedzinie komponowania, widoczna w "Led Zeppelin" i "Led Zeppelin II", ustąpiła miejsca bardziej demokratycznemu podejściu, za sprawą którego wszyscy czterej członkowie grupy wnosili swoje pomysły i kompozycje do utworów, co stało się typowym dla kolejnych albumów.
Album zawiera dwa utwory, które na wiele lat zagościły w koncertowym repertuarze Led Zeppelin: „Immigrant Song” i „Since I've Been Loving You”. Pierwszy z nich, napisany przez Page’a i Planta, opowiadający o inwazji wikingów na Anglię, został zainspirowany przez wcześniejsze występy Led Zeppelin na żywo w Islandii. „Since I've Been Loving You” to grany w tonacji c-moll blues, będący szczerym uzewnętrznieniem uczuć każdego z członków zespołu, ich wzajemnych relacji. Stał się koncertową wizytówką bluesowej odmiany zespołu, zastępując tym samym „I Can't Quit You Baby” z "Led Zeppelin".
Na albumie znalazły się również rockowe utwory, takie jak „Celebration Day”, „Out of the Tiles”, „Friends” czy akustyczne, jak: „Bron-Y-Aur Stomp”, „Tangerine” i „That's the Way”, będący przełomem, zdaniem Page’a, dla nadal rozwijającego się Roberta Planta. "Gallows Pole" jest odświeżoną wersją tradycyjnej folkowej piosenki „The Maid Freed from the Gallows”. Album kończy „Hats Off to (Roy) Harper”, utwór zadedykowany dla wpływowego rówieśnika zespołu i przyjaciela, Roya Harpera, uhonorowując jego pracę i ugruntowując korzenie Led Zeppelin w muzyce akustycznej.

</doc>
<doc id="113056" url="https://pl.wikipedia.org/wiki?curid=113056" title="Wschód heliakalny">
Wschód heliakalny

Wschód heliakalny (z gr. "Hḗlios" Słońce) – moment, gdy dany obiekt astronomiczny (gwiazda, planeta lub księżyc) staje się po raz pierwszy widoczny na wschodzie o świcie, po okresie gdy był zakryty przez horyzont lub niewidoczny z powodu jasno świecącego Słońca.
Po swoim wschodzie heliakalnym każdego następnego dnia gwiazda pojawia się nieco wcześniej i widoczna jest przez dłuższy okres zanim jej światło przestanie być widoczne (Słońce przesuwa się na wschód względem gwiazd po ekliptyce). W końcu gwiazda przestaje być widoczna na niebie o świcie, gdyż znika pod zachodnim horyzontem – jest to zachód heliakalny. Po około roku astronomicznym gwiazda będzie miała ponownie swój wschód heliakalny.
Nie wszystkie gwiazdy mają wschód heliakalny – w zależności od położenia obserwatora na Ziemi niektóre widoczne są bez przerwy ponad horyzontem o świcie, zanim ich światło nie przestanie być widoczne z powodu jasności Słońca.
Gwiazdozbiory z gwiazdami mającymi wschody heliakalne były wykorzystywane w starożytności do budowy kalendarzy i rachuby czasu. W starożytnym Egipcie początek roku astronomicznego przypadał na heliakalny wschód Syriusza i zbiegał się raz na 1460 lat (okres sotisowy) z początkiem przyboru wód Nilu, czyli początkiem roku kalendarzowego (datowanie sotisowe).
Heliakalne wschody gwiazd wykorzystywane były również przez Sumerów, Babilończyków i Greków jako sygnał do rozpoczęcia określonych prac rolnych.

</doc>
<doc id="113060" url="https://pl.wikipedia.org/wiki?curid=113060" title="Aport (pseudonauka)">
Aport (pseudonauka)

Aport – pseudonaukowe zjawisko mające towarzyszyć najczęściej seansom spirytystycznym bądź manifestacjom duchów i poltergeistów. Aport polegać ma na przeniesieniu (lub przejściu) przedmiotu z jednego miejsca w inne, często pomimo materialnych przeszkód znajdujących się na drodze tego przeniesienia (np. ścian). 
Istnieją paranaukowe wyjaśnienia tego zjawiska, jednak są one całkowicie pozbawione podstaw i często mieszają ze sobą pojęcia z różnych działów fizyki, a także fantastyki.

</doc>
<doc id="113061" url="https://pl.wikipedia.org/wiki?curid=113061" title="Fernando Cento">
Fernando Cento

Fernando Cento (10 sierpnia 1883 w Pollenza, diecezja Macerata – 13 stycznia 1973 w Rzymie), włoski duchowny katolicki, dyplomata watykański, kardynał.
Życiorys.
Studiował w seminarium w Maceracie oraz na rzymskich uniwersytetach – Gregoriańskim i Królewskim. 23 grudnia 1905 przyjął w Rzymie święcenia kapłańskie. Wykładał w seminarium w Maceracie. Od 1916 związany z dworem papieskim; był sekretarzem majordomusa papieskiego, 15 listopada 1917 otrzymał godność tajnego szambelana. W 1919 został kanonikiem w kapitule katedralnej w Maceracie, wydawał diecezjalne pismo "Il Cittadino".
22 lipca 1922 został mianowany biskupem sycylijskiej diecezji Acireale; otrzymał sakrę biskupią 3 września 1922 w Maceracie z rąk kardynała Giovanniego Tacciego (sekretarza Kongregacji Kościołów Orientalnych). W czerwcu 1926 przeszedł do pracy w dyplomacji papieskiej. Został wyniesiony do godności arcybiskupa tytularnego Seleucia Pieria i mianowany nuncjuszem apostolskim w Wenezueli. Od lipca 1936 był nuncjuszem w Peru. Pracował nad nawiązaniem stosunków dyplomatycznych między Stolicą Apostolską i rządem Ekwadoru, po powodzeniu misji został nuncjuszem w Ekwadorze (lipiec 1937). Był legatem papieża Piusa XII na narodowe kongresy eucharystyczne Boliwii (1939) i Peru (1940).
W marcu 1946 został przeniesiony na placówki europejskie; był początkowo nuncjuszem w Belgii i Luksemburgu, a od października 1953 w Portugalii. W lipcu 1953 był specjalnym wysłannikiem papieża na koronację królowej Wielkiej Brytanii Elżbiety II.
15 grudnia 1958 Jan XXIII wyniósł go na swoim pierwszym konsystorzu do godności kardynalskiej; otrzymał tytuł prezbitera Sant'Eustachio. Pełnił misje legata papieskiego na narodowy kongres eucharystyczny w Cordobie (Argentyna) oraz na obchody 400-lecia reform św. Teresy z Avila. 12 lutego 1962 – 6 kwietnia 1967 pełnił funkcję Wielkiego Penitencjariusza Papieskiego. Brał udział w obradach Soboru Watykańskiego II (1962-1965) oraz w wyborze papieża na konklawe po śmierci Jana XXIII (1963).
W kwietniu 1965 został promowany do rangi kardynała-biskupa, z nadaniem diecezji podmiejskiej Velletri. Po reformie konklawe dokonanej przez Pawła VI utracił z dniem 1 stycznia 1971 prawo czynnego udziału w wyborach papieża ze względu na wiek (ukończone 80 lat).
Został pochowany w rodzinnej miejscowości Pollenza w kościele parafialnym.

</doc>
<doc id="113062" url="https://pl.wikipedia.org/wiki?curid=113062" title="Aport (prawo)">
Aport (prawo)

Aport – wkład niepieniężny wniesiony do spółki handlowej oznaczający wartość majątkową wnoszoną do spółki, w postaci wartości niematerialnych (praw) lub rzeczy. Jego wniesienie oznacza przeniesienie na spółkę wszelkich praw do przedmiotu wkładu (czyli jego własności).
Aportem mogą być m.in. rzeczy ruchome (ruchomości), nieruchomości, wierzytelności, patenty, a nawet przedsiębiorstwo jako całość. Jego wyceną zajmuje się wspólnik, który chce wnieść aport, w razie wątpliwości prawidłowego wycenienia, wspólnik powinien skorzystać z usług profesjonalisty np. rzeczoznawczy majątkowego.
Istnieją mechanizmy, które mają na celu zabezpieczenie wnoszenia wartości niepieniężnych przed działaniami na szkodę spółki. W przypadku spółek z o.o. wymagane jest zgłoszenie oświadczenia rejestracyjnego, którego konieczność jest podyktowana potrzebą uniknięcia zawyżenia wartości nominalnej wkładu aportowego. Spółki akcyjne stosują bardziej rozbudowany mechanizm, aportowe akcje muszą przed zarejestrowaniem zostać opłacone w co najmniej jednej czwartej wartości nominalnej, pokryte zaś nie później niż przed upływem roku po rejestracji spółki.

</doc>
<doc id="113063" url="https://pl.wikipedia.org/wiki?curid=113063" title="Aport (tresura)">
Aport (tresura)

Aport – komenda wydawana tresowanemu zwierzęciu, najczęściej psu, oznaczająca nakaz przyniesienia przez zwierzę rzuconej rzeczy (również nazywanej "aportem"), a także sama czynność przynoszenia przez zwierzę tej rzeczy.
W szczególności, podczas polowań z użyciem psów (w szczególności polowań na ptactwo albo drobną zwierzynę, jak lisy lub zające) wykorzystuje się psy aportujące do odszukiwania i przynoszenia zastrzelonej zdobyczy.
Prawidłowo wykonany aport powinien odbyć się na odpowiednią komendę, po usłyszeniu której pies udaje się po rzucony przedmiot, a następnie przynosi go do rąk opiekuna. Umiejętność aportowania może zostać wyćwiczona u każdego psa, jednak niektóre rasy posiadają tę zdolność od urodzenia. Zalicza się do nich przede wszystkim psy myśliwskie, wykorzystywane do polowań. Są to między innymi rasy takie, jak golden retriever, labrador retriever, curly coated retriever i Chesapeake Bay retriever.

</doc>
<doc id="113064" url="https://pl.wikipedia.org/wiki?curid=113064" title="Epic metal">
Epic metal

Epic metal – styl w muzyce heavy metalowej powstały w USA wczesnych latach 80. Charakteryzuje go atmosfera nawiązująca do estetyki dawnych dziejów, bitew i opowieści fantasy, przez co mylony jest niekiedy z power metalem, od którego odróżnia go znacznie bardziej surowa i posępna stylistyka.
Wyróżnia się Epic heavy metal, oraz Epic doom metal, a także ich fuzje opisywane jako Epic heavy/doom metal. Pierwszy z nich bazuje na klasycznym heavy metalu lat 80. Do najważniejszych pionierskich zespołów tego gatunku należą Manowar, Cirith Ungol, Manilla Road i Omen, a w Europie - Heavy Load. Rozdział stylistyczny między Epic heavy metalem a klasycznym heavy metalem jest niewielki, więc zaliczanie danej grupy do jednego z nich ma często subiektywny charakter. Na przełomie XX i XXI w. w południowej Europie powstała druga fala tego gatunku, do której należą zespoły takie jak Ironsword, Battleroar i Doomsword, który można zaliczyć także do Epic doom metalu.
Głównym pionierem Epic doom metalu jest Candlemass. Inne ważne zespoły to Saint Vitus, Solitude Aeturnus i Isole. W tym stylu popularnym zabiegiem, który ma również miejsce w Epic heavy metalu, lecz w mniejszym nasileniu, jest stosowanie oprócz typowych dla metalu instrumentów gitary klasycznej lub akustycznej. a nawet skrzypiec i innych akustycznych instrumentów, co ma nadać utworom charakter epickiej opowieści.

</doc>
<doc id="113067" url="https://pl.wikipedia.org/wiki?curid=113067" title="Wysoka (powiat strzelecki)">
Wysoka (powiat strzelecki)

Wysoka (dodatkowa nazwa w j. niem. Wyssoka; niem. "Wyssoka", 1933–1945 "Hohenkirch") – wieś w Polsce położona w województwie opolskim, w powiecie strzeleckim, w gminie Leśnica. Wieś Wysoka leży na północny zachód od Leśnicy Opolskiej, na północnym stoku grzbietu Chełma.
We wsi znajduje się nieczynny kamieniołom wapieni środkowego triasu (warstwy górażdżańskie)
Nazwa.
Według niemieckiego nauczyciela Heinricha Adamy’ego pierwotnie polska nazwa wsi "Wysoka" pochodzi od polskiego słowa „"wysokość”" i oznacza po niemiecku "„hochgelegener Ort”", (pol. 'wysoko położona miejscowość'). W 1933 roku zmieniono niemiecką nazwę urzędową na "Hohenkirch".
Historia.
W rejonie wsi znane są stanowiska górnego paleolitu. Teren Wysokiej był zasiedlony w okresie średniowiecza. Potwierdza to odkryte tutaj grodzisko z XIII wieku. Pierwszy raz Wysoka została wymieniona w dokumencie Henryka Brodatego z 1234 roku jako „Visoka”. Należała ona wtedy do klasztoru w Czarnowąsach. Kościół w Wysokiej po raz pierwszy wzmiankowano w 1371 roku. W 1421 roku właścicielem Wysokiej był Petrasz Stral. Około roku 1444 wybudowano tutaj drugi kościół. W 1474 roku ówcześni właściciele wsi zostali powieszeni w lesie koło Wysokiej, a ich zamek zburzono. Była to kara za dokonywane przez nich na drogach rabunki, których ofiarą padali kupcy. Wysoka była od 1630 roku przez następne 100 lat własnością rodziny von Gaschin. W 1799 roku właścicielem wioski został Baltazar von Thun.
Według danych z 1817 roku w Wysokiej było 27 zagrodników, 9 chałupników. W 1843 roku wymienia się w Wysokiej następujące obiekty: zamek, folwark, gorzelnię, browar, wapiennik i 4 gospody. Wioska miała także 13 rzemieślników i jednego kupca. Obszar dworski pozostawał własnością rodziny von Thun aż do 1927 roku. Do 1933 roku wioska nosiła urzędową nazwę Wyssoka, później do 1945 roku – Hohenkirch. Na terenie Wysokiej oprócz kościoła parafialnego św. Floriana cennymi zabytkami są również późnobarokowa rzeźba św. Trójcy z 1748 roku oraz murowany wiatrak typu holenderskiego.
W 1910 roku 551 mieszkańców mówiło w języku polskim, natomiast 38 mieszkańców posługiwało się językiem niemieckim. W wyborach komunalnych w listopadzie 1919 roku oddano 88 głosów na listę polską, co pozwoliło na zdobycie 4 z 9 mandatów. W Wysokiej działało gniazdo Towarzystwa Gimnastycznego Sokół”. Podczas plebiscytu w 1921 roku we wsi uprawnionych do głosowania było 405 mieszkańców (w tym 84 emigrantów). Za Polską głosowało 108 osób, natomiast za Niemcami 288 mieszkańców. W III powstaniu śląskim miejscowość 7 maja została zajęta przez baon prudnicki Jana Faski z Podgrupy „Bogdan”. Tego samego dnia, w wyniku niemieckiego kontrataku, Wysoka została chwilowo utracona. Ponownie zdobyto ją 8 maja. 21 maja, podczas wielkiej ofensywy z Gogolina w kierunku Góry św. Anny wieś została ostatecznie zajęta przez Niemców.
W latach 1975–1998 miejscowość należała administracyjnie do województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="113068" url="https://pl.wikipedia.org/wiki?curid=113068" title="Grindcore">
Grindcore

Grindcore – styl w muzyce rockowej, którego powstanie datuje się na lata 80. XX wieku. Jest wypadkową stylów: thrash metalu z początku jego istnienia, hardcore i punk rocka, w tym crust punk.
Korzenie grindcore'u są nieco inne w przypadku sceny amerykańskiej i brytyjskiej. Podczas gdy zespoły z Wysp inspirację czerpały głównie ze stylistyki punkowej, w USA grindcore był od początku kojarzony z metalem (Repulsion, Terrorizer). Na scenie brytyjskiej wpływy death i thrash metalu zaczęły być widoczne pod koniec lat 80. Wtedy też czołowe zespoły grindcore'owe z Wysp Brytyjskich, jak Carcass czy Napalm Death, zmieniły stylistykę na bardziej deathmetalową. W przypadku pierwszego zespołu ostatnie dokonania to już typowy death metal niemający nic wspólnego z grindcore'em.
Pomimo oczywistych inspiracji metalem grindcore nie jest jego podgatunkiem (tak samo jak nie jest podgatunkiem punk rocka). Jest to odrębny rodzaj muzyki ekstremalnej.
Wbrew panującej powszechnie opinii, autorem pojęcia "grindcore" nie był Mick Harris – ex-perkusista Napalm Death, lecz nieżyjący już Jesse Pintado – gitarzysta Napalm Death w latach 1989–2004. Jesse Pintado użył po raz pierwszy terminu "grindcore" ok. 1983 r. na określenie uprawianej przez niego wówczas muzyki (mieszanki „chaosu i hałasu” według jego własnych słów), ale na szerszą skalę grindcore został spopularyzowany dopiero przez Micka Harrisa. Pierwszym grindcore'owym albumem był nagrywany w latach 1986–87 „Scum” Napalm Death. Od początku zaczęto wyróżniać dwa nurty w stylu grind: "polityczny" (mincecore), poruszający problemy współczesnego świata, muzycznie jest w miarę lekki i ma podobieństwa z crustpunkiem, reprezentowany m.in. przez zespoły Brutal Truth, Napalm Death i Agathocles, Cauterized i tzw. "gore'owy" (Goregrind), opisujący krwawe i odrażające historie, niekiedy prawdziwe, reprezentowany m.in. przez wczesny Carcass, Repulsion, Impetigo, General Surgery, Meat Shits czy Dead Infection.
Cechuje się dużą szybkością, niewielkim skomplikowaniem kompozycyjnym i prostotą poszczególnych partii instrumentów (zazwyczaj są to dwie gitary, perkusja, gitara basowa i wokal), natomiast w warstwie wokalnej głębokim growlem, który czasami przeplatany jest krzykami i wrzaskami (wokal często przesterowany i modulowany do nieludzkich dźwięków). Grindowe utwory są najczęściej dość krótkie i intensywne (np. utwór „You Suffer” zespołu Napalm Death został w Księdze rekordów Guinnessa zapisany jako najkrótszy utwór muzyczny – około 1 sekundy). Tematyka zespołów grindowych jest bardzo zróżnicowana, często obsceniczna – dotyczy gwałtów, mordów, chorób (goregrind), ale także polityki i problemów społecznych (mincecore).
Grind z czasem ewoluował, wykształcając szereg podgatunków, jak chociażby "goregrind" (np. Mortician, wczesne Carcass), cybergrind (np. Libido Airbag, Fuck... I'm dead), deathgrind (np. Misery Index, Cattle Decapitation), "crustgrind" (np. Afgrund), "pathogrind" (np. County Medical Examiners), grind'n'roll (łączący elementy grindu z hardrockiem w stylu np. Motorhead, np. Blood Duster, Neuropathia), pornogrind (GUT), noisecore (cechujący się kompletnym minimalizmem i nihilizmem, za twórców uważa się amerykański zespół Anal Cunt).
Muzyka grind inspirowała i nadal inspiruje twórców innych gatunków muzyki, związanych przede wszystkim ze sceną metalową. Jednych z ważniejszych połączeń stanowi deathgrind. Również na styku death metalu i grindu powstał także gatunek brutal death metal, bardzo zbliżony (szczególnie pod względem intensywności) do grindu, ale bardziej od niego wyrafinowany technicznie. Jednymi z najbardziej znanych i naśladowanych zespołów tego nurtu są amerykańskie Cannibal Corpse i Suffocation. W Polsce najwybitniejszą grupą, która zaczynała od klasycznego death metalu, a obecnie gra mocno inspirowany grindcorem brutal death metal jest chełmski zespół Parricide.

</doc>
<doc id="113071" url="https://pl.wikipedia.org/wiki?curid=113071" title="OIOM">
OIOM



</doc>
<doc id="113072" url="https://pl.wikipedia.org/wiki?curid=113072" title="Oddział Intensywnej Opieki Medycznej">
Oddział Intensywnej Opieki Medycznej



</doc>
<doc id="113077" url="https://pl.wikipedia.org/wiki?curid=113077" title="Dziedziczenie (biologia)">
Dziedziczenie (biologia)

Dziedziczenie – sposób przekazywania genów potomstwu. Dziedziczenie następuje w momencie łączenia się rodzicielskich gamet i powstawania zygoty u organizmów rozmnażających się płciowo oraz w czasie podziału rodzicielskiej komórki lub fragmentu ciała (np. plechy), którego następstwem jest powstanie nowego osobnika u organizmów rozmnażających się bezpłciowo.
Pierwszą próbę analizy logicznej dziedziczenia podjął w XIX. wieku Grzegorz Mendel, formułując tzw. prawa Mendla na podstawie badań nad grochem jadalnym. Badania T. Morgana pozwoliły zmodyfikować i poszerzyć wnioski Mendla stanowiąc podstawę chromosomowo-genowej teorii dziedziczności. Mechanizmy dziedziczenia opisuje genetyka. Dziedziczy się na całe życie takie cechy jak: wzrost, przemiana metaboliczna decydująca o BMI, kształt ciała, kolor włosów, kolor oczu, kształt żuchwy itp.
U zdrowych ssaków połowa chromosomów pochodzi od matki, a połowa od ojca, jednak na skutek regulacji ekspresji genów 54%–60% aktywnych alleli pochodzi od ojca. Regulacja ekspresji genów zależy też od wieku organizmu, rodzaju tkanki w jakiej się one znajdują, a także cech samego genu. Po ojcu dziedziczona jest budowa układu limbicznego (odpowiedzialnego za emocje i popędy), a na chromosomie X znajdują się geny dotyczące budowy kory mózgu, w tym części silnie warunkującej inteligencję.
W przypadku Homo sapiens w badaniu 837 par bliźniaków wykazano, że wskaźniki szczęścia ("well-being") takie jak niezależność, rozwój osobisty, relacje z innymi ludźmi, życiowy cel, samoakceptacja, mają głównie podłoże genetyczne. Ojcowie o atrakcyjnej twarzy częściej mają córki o atrakcyjnej twarzy, niezależnie od atrakcyjności twarzy matki. Równocześnie atrakcyjność twarzy synów nie jest zależna od atrakcyjności twarzy rodzica.

</doc>
<doc id="113079" url="https://pl.wikipedia.org/wiki?curid=113079" title="Satelita geostacjonarny">
Satelita geostacjonarny



</doc>
<doc id="113081" url="https://pl.wikipedia.org/wiki?curid=113081" title="Grzywna (prawo)">
Grzywna (prawo)

Grzywna – kara kryminalna o charakterze majątkowym orzekana za przestępstwa, przestępstwa skarbowe, wykroczenia lub wykroczenia skarbowe. We współczesnych systemach prawnych kara grzywny występuje w dwóch formach. Pierwszą jest grzywna kwotowa, polegająca na wskazaniu przez sąd konkretnej kwoty pieniężnej, którą skazany musi zapłacić. Drugą natomiast jest grzywna orzekana w stawkach dziennych, której wysokość ustalana jest na podstawie możliwości zarobkowych skazanego.
Kara grzywny w polskim prawie karnym i wykroczeń.
Wymiar kary.
Granice kary grzywny wyznacza Kodeks karny w art. 33 § 1. Stanowi on, że grzywnę wymierza się w stawkach dziennych, określając liczbę stawek oraz wysokość jednej stawki; jeżeli ustawa nie stanowi inaczej, najniższa liczba stawek wynosi 10, zaś najwyższa 540. Wg art. art. 33 § 3 tego kodeksu stawka dzienna nie może być niższa od 10 złotych, ani też przekraczać 2000 złotych. Zgodnie z hierarchią wyrażoną w katalogu kar Kodeksu karnego, grzywna jest najłagodniejszą karą przewidzianą przez polskie prawo karne. Sąd wymierza karę w dwóch niezależnych od siebie etapach. W pierwszym etapie sąd wymierza ilość stawek dziennych na podstawie czynu, który popełnił sprawca. Bierze także pod uwagę winę i społeczną szkodliwość czynu. W drugim etapie sąd określa wysokość jednej stawki dziennej. Tu znaczenie mają możliwości płatnicze sprawcy (ile zarabia, jakie ma dochody), jego warunki osobiste i rodzinne. Grzywna, którą skazany musi uiścić, wynika więc z przemnożenia ilości stawek dziennych przez wysokość jednej stawki. Zgodnie z powyższym, grzywna może wynieść od 100 zł do 1 080 000 zł (a w przypadku zastosowania art. 277b i 309 kk do 6 mln zł).
Zgodnie z art. 24 Kodeksu wykroczeń grzywnę wymierza się w wysokości od 20 do 5000 złotych, chyba że ustawa stanowi inaczej, np. za niektóre wykroczenia przeciwko bezpieczeństwu i porządkowi w komunikacji grzywna może wynosić do 30 000 złotych. Nie stosuje się stawek dziennych. Wymierzając grzywnę, bierze się pod uwagę dochody sprawcy, jego warunki osobiste i rodzinne, stosunki majątkowe i możliwości zarobkowe.
Podstawa wymierzenia kary.
W polskim prawie wyróżnione są dwie formy wymierzania kary grzywny: grzywna samoistna oraz niesamoistna. Jeśli podstawę do orzeczenia grzywny stanowi zagrożenie tą karą danego przestępstwa, to jest to grzywna samoistna. Może być ona także wymierzona, mimo iż nie jest przewidziana w normie, ale sąd odstąpił od wymierzenia kary pozbawienia wolności, a także przy instytucji nadzwyczajnego złagodzenia kary, jeżeli czyn popełniony przez sprawcę stanowi występek.
Oprócz kary grzywny samoistnej w polskim systemie karnym występuje także grzywna obok kary pozbawienia wolności (kumulatywna). Cele, jak i funkcje grzywny obok kary pozbawienia wolności różnią się od kary grzywny samoistnej. Kara ta jest uzupełnieniem stosowanym wobec osób, które popełniły przestępstwo z chęci zysku i zostały skazane na karę pozbawienia wolności. Karę grzywny obok kary pozbawienia wolności sąd może orzec jeżeli: 1) sprawca dopuścił się czynu w celu uzyskania korzyści majątkowej (niezależnie od tego czy korzyść ta została osiągnięta przez sprawcę), 2) sprawca faktycznie osiągnął korzyść majątkową z popełnienia przestępstwa (nie ma tu znaczenia czy korzyść majątkowa była celem sprawcy) (art. 33 § 2 kk). To, że sprawca dopuścił się czynu w celu korzyści majątkowej nie powinno być przypuszczeniem, powinno wynikać ze zgromadzonego w sprawie materiału dowodowego. Grzywna orzekana obok kary pozbawienia wolności jest fakultatywna, co daje większą gwarancję zarządzenia sprawcy rzeczywistej dolegliwości, a nie tylko zamaskowanej wyższej kary pozbawienia wolności. Jeżeli sprawca dopuścił się przestępstwa określonego w art. 296 § 3, 297 § 1 lub 299 wówczas kara grzywny obok kary pozbawienia wolności może zostać orzeczona do 3000 stawek dziennych (art. 309 kk). Niektóre pozakodeksowe przepisy prawa karnego przewidują albo przewidywały obligatoryjne orzekanie grzywny obok kary pozbawienia wolności. Przykładowo, nieobowiązujące już prawo o publicznym obrocie papierami wartościowymi za podawanie nieprawdziwych istotnych informacji w prospekcie emisyjnym przewidywało karę pozbawienia wolności od 6 miesięcy do lat 5 i karę grzywny do 5 000 000 zł. Obecny kodeks karny nie przewiduje orzekania grzywny obok kary dożywotniego pozbawienia wolności i 25 lat pozbawienia wolności.
Kolejną, niezależną postacią kary grzywny jest grzywna, którą sąd może orzec w związku z zawieszeniem wykonania kary pozbawienia wolności bądź kary ograniczenia wolności. Art. 71 stanowi, że sąd "zawieszając wykonanie kary pozbawienia wolności lub ograniczenia wolności, może orzec grzywnę […], jeżeli jej wymierzenie na innej podstawie nie jest możliwe". Grzywna ta ma charakter fakultatywny co oznacza, że sąd nie zawsze wymierza grzywnę przy warunkowym zawieszeniu kary. W razie zarządzenia wykonania kary pozbawienia wolności lub ograniczenia wolności: 1. orzeczona grzywna nie podlega wykonaniu, 2. kara pozbawienia wolności lub ograniczenia wolności ulega skróceniu o okres odpowiadający połowie liczby uiszczonych stawek dziennych z zaokrągleniem do pełnego dnia (art. 71 § 2). Przy warunkowym zawieszeniu kary, grzywna może wynosić w stosunku do kary ograniczenia wolności do 135 stawek, a kary pozbawienia wolności do 270 stawek dziennych.
Jeżeli za wykroczenie popełnione w celu osiągnięcia korzyści majątkowej wymierzono karę aresztu, orzeka się obok tej kary również grzywnę, chyba że orzeczenie grzywny nie byłoby celowe.
Kara grzywny przy przestępstwach skarbowych.
Za przestępstwa skarbowe wymierza się karę grzywny w stawkach dziennych w wymiarze od 10 do 720 (reguła), przy czym stawka dzienna nie może być niższa od jednej trzydziestej części minimalnego wynagrodzenia ani też przekraczać jej czterystukrotności. Minimalne wynagrodzenie wynosi w 2017 r. 2000 zł. Minimalne wynagrodzenie jest ustalane na podstawie przepisów Ustawy z dnia 10 października 2002 r. o minimalnym wynagrodzeniu za pracę (). Jak więc widać, ustawodawca wprowadził inne zasady ustalania stawek dziennych grzywny w Kodeksie karnym a inne w Kodeksie karnym skarbowym.
Grzywnę za przestępstwo skarbowe wymierza się na podobnych zasadach co grzywnę określoną w Kodeksie karnym, ale z jednym wyjątkiem – można ją obligatoryjnie wymierzyć obok kary pozbawienia wolności (będzie to grzywna niesamoistna). Ma to miejsce przykładowo wtedy, gdy Kodeks karny skarbowy posługuje się zwrotem: "podlega karze grzywny (...) albo karze pozbawienia wolności (...), albo obu tym karom łącznie." Za wykroczenia i wykroczenia skarbowe wymierza się grzywnę kwotowo stosując podobne zasady co do przestępstw i przestępstw skarbowych.
Kara grzywny za naruszenie przepisów porządkowych.
Powszechnie przyjmuje się, że kara grzywny może być wymierzana także na podstawie przepisów porządkowych stanowionych przez terenowe organy administracji (radę gminy, wójta, radę powiatu, zarząd powiatu oraz wojewodę). Jednak podstawą prawną do wymierzenia grzywny za naruszenie tych przepisów jest zawsze ustawa. Przepisy porządkowe mogą wprowadzać nakazy określonego zachowania się, nie mogą jednak wprowadzać nowych wykroczeń i przewidywać za nie sankcji.
Wykonanie kary grzywny.
Fundamentalną formą wykonania kary grzywny jest dobrowolne uiszczenie jej w terminie 30 dni od daty wezwania (art. 44 § 1 kkw). Dotyczy to jej wszystkich rodzajów. Aby karę grzywny wykonać prezes lub upoważniony sędzia sądu zarządza wpisanie jej do dziennika należności sądowych. Następnie wzywa się skazanego do zapłacenia grzywny w określonym ustawowo terminie. Wezwanie takie powinno zawierać wysokość grzywny i być wysłane do skazanego ze zwrotnym zaświadczeniem odbioru, które dodaje się do akt sprawy.
Inną formą wykonania kary grzywny jest rozłożenie jej na raty co daje skazanemu możliwość dobrowolnego jej uiszczenia w późniejszym terminie, a także pozostania na wolności (nieizolacyjny charakter). Zgodnie z art. 49 kkw sąd może rozłożyć grzywnę na raty lub ją odroczyć na czas nieprzekraczający 1 roku, w szczególnych wypadkach na okres do 3 lat.
Dzięki ratom lub odroczeniu osiągany jest zasadniczy rezultat kary u osób niezamożnych. Kara grzywny wykonywana w formie rat jest znakomitą alternatywą dla długiej egzekucji.
Główną przesłanką rozłożenia grzywny na raty jest informacja, że skazany nie jest w stanie jej zapłacić, ponieważ pociąga to dla niego i jego rodziny zbyt dotkliwe skutki.
Praca społecznie użyteczna jest kolejną, zastępczą formą wykonania kary grzywny. Sąd może ją orzec wówczas, gdy:
Zamieniając karę grzywny na pracę społecznie użyteczną, przyjmuje się, że 10 stawek dziennych jest równych jednemu miesiącowi pracy użytecznej (w zaokrągleniu do pełnego miesiąca). Karę tę wymierza się w miesiącach, wyznaczając wymiar godzin w stosunku miesięcznym (od 20 do 40 godzin). Zastępcza forma kary grzywny w postaci pracy społecznie użytecznej jest rozwiązaniem fakultatywnym tzn. sąd nie musi, lecz może posługiwać się tym rodzajem wykonania kary grzywny. Sąd orzeka ją z urzędu za zgodą skazanego lub na wniosek samego skazanego, jego obrońcy lub prokuratora. Idąc za art. 45 § 2 kkw do wykonania tej zastępczej formy kary grzywny stosuje się odpowiednio niektóre przepisy dotyczące kary ograniczenia wolności. Tak więc, m.in. stosownie do art. 45 § 2 w zw. z art. 55 § 2 kkw i art. 57 § 1 kkw, kontrolowaniem i organizowaniem, jak i określeniem miejsca wykonywania pracy społecznie użytecznej zajmuje się zawodowy kurator sądowy. Praca społecznie użyteczna daje wiele korzyści nie tylko skazanemu ale także społeczeństwu. Skazany pozostając na wolności realnie odczuwa dolegliwość związaną z karą, a społeczeństwo otrzymuje zapłatę za popełnione przez niego przestępstwo.
Następną formą wykonania kary grzywny jest egzekucja, o której mówi art. 44 § 2 kkw: "w razie bezskutecznego upływu wyznaczonego terminu grzywnę ściąga się w drodze egzekucji" (art. 44 § 2 kkw). Egzekucja obejmuje także sytuację gdy grzywna została uiszczona tylko w części. Ta forma wykonania kary grzywny ma nadal na celu wymierzenie sprawcy dolegliwości o charakterze ekonomicznym.
Przesłanką wszczęcia postępowania egzekucyjnego jest:
Wszczęcie procesu egzekucyjnego inicjuje sąd, przesyłając "właściwemu komornikowi tytułu wykonawczego z poleceniem jego wykonania". Obok polecenia sąd powinien przekazać także dane osobowe i adresowe skazanego, a w przypadku osób skazanych na karę pozbawienia wolności także informacje na temat zakładu karnego, w którym dana osoba przebywa. Komornik po otrzymaniu zgłoszenia przystępuje do wszczęcia postępowania komorniczego.
Od grzywny odstępuje się jeżeli z kontekstu sprawy wynika, że egzekucja grzywny byłaby nieskuteczna. Wówczas sąd może zamienić grzywnę na:
Inną przyczyną nieskuteczności egzekucji może być brak majątku, który mógłby być poddany egzekucji oraz niemożność jego ustalenia.
Jeżeli egzekucja grzywny za wykroczenie okazała się bezskuteczna lub z okoliczności sprawy wynika, że byłaby ona bezskuteczna, sąd może zamienić grzywnę na pracę społecznie użyteczną, określając czas jej trwania. Praca społecznie użyteczna trwa najkrócej tydzień, najdłużej 2 miesiące. 
Zastępcza kara pozbawienia wolności albo aresztu.
Ostateczną formą wykonania kary grzywny jest zastępcza kara pozbawienia wolności uregulowana w art. 46 kkw. Sąd orzeka ją obligatoryjnie, gdy:
Orzekając zastępczą karę pozbawienia wolności, przyjmuje się, że jeden dzień pozbawienia wolności jest równy dwóm stawkom dziennym. Orzeczona kara nie może jednak przekroczyć 12 miesięcy, jak również górnej granicy kary pozbawienia wolności za dane przestępstwo, a jeżeli dane przestępstwo nie jest zagrożone karą pozbawienia wolności wówczas zastępczą karę pozbawienia wolności orzeka się do 6 miesięcy (46 § 1 kkw). Zasady te dotyczą także gdy grzywna zostanie uiszczona w części. Do wykonania zastępczej kary pozbawienia wolności stosuje się odpowiednio przepisy odnoszące się do kary pozbawienia wolności.
Kara ta jest ostateczną formą wykonania grzywny z uwagi na fakt zamienienia dolegliwości majątkowej na pozbawienie skazanego wolności. Zastępcza kara pozbawienia wolności pełni także funkcję aktywizującą. Sprawia, że skazany odczuwając realną groźbę pozbawienia wolności, uiści grzywnę dobrowolnie bądź podejmie się jej wykonania w innej formie.
Jeżeli egzekucja grzywny za wykroczenie okazała się bezskuteczna lub z okoliczności sprawy wynika, że byłaby ona bezskuteczna, sąd zarządza wykonanie zastępczej kary aresztu, gdy:
Zarządzając wykonanie zastępczej kary aresztu sąd przyjmuje, że jeden dzień zastępczej kary aresztu jest równoważny grzywnie od 20 do 150 złotych; kara zastępcza nie może przekroczyć 30 dni aresztu.
Umorzenie.
Umorzenie kary grzywny uregulowane jest w art. 51 kkw. Umorzenie jest fakultatywne i nie uzależnia się od wysokości orzeczonej grzywny.
Sąd może umorzyć grzywnę w całości lub części, gdy:
1. skazany z przyczyn od niego nie zależnych nie może uiścić grzywny – przesłanka ta ma charakter obiektywny. Niemożność uiszczenia grzywny powinna więc wynikać z przyczyn, na które skazany nie miał wpływu (np. ciężka choroba skazanego).
2. Wykonanie kary w innej formie jest niemożliwe lub niecelowe – przyczyny tego mogą leżeć po stronie skazanego (np. stan zdrowia, inwalidztwo, sytuacja materialna lub rodzinna), jak również mogą nie być związane z jego osobą (np. brak możliwości podjęcia zastępczej pracy użytecznej, zdarzenia losowe).
3. Zachodzi szczególnie uzasadniony wypadek – a więc wypadek specjalny, niezwykły i wyjątkowy.
4. Z okoliczności sprawy wynika, że wykonanie kary byłoby bezcelowe – istnieje przekonanie sądu o wysokim prawdopodobieństwie bezskuteczności egzekucji.
Zadaniem umorzenia jest ochrona przed karą pozbawienia wolności tych skazanych, którzy mimo chęci nie mieli możliwości uiszczenia grzywny.

</doc>
<doc id="113082" url="https://pl.wikipedia.org/wiki?curid=113082" title="Grzywna (ekonomia)">
Grzywna (ekonomia)



</doc>
<doc id="113084" url="https://pl.wikipedia.org/wiki?curid=113084" title="Seagate Technology">
Seagate Technology

Seagate Technology – przedsiębiorstwo produkujące nośniki danych, głównie dyski twarde, założona w 1979 r. w Kalifornii przez Alana Shugarta i Finisa Connera. Spółka notowana na NYSE.
Pierwszym produktem firmy Seagate (rok 1981) był dysk ST-506 o pojemności 5 megabajtów. Jego następca, ST-412, miał pojemność 10 megabajtów, lecz był wielokrotnie droższy. Dzisiaj popularną serią dysków tej firmy jest seria Barracuda, występująca w wersjach o pojemności do 12 terabajtów (2020).
Obecnie (2008) firma udziela na swoje produkty pięcioletniej gwarancji, po rejestracji produktu na stronie producenta.
W trzecim kwartale roku fiskalnego 2009 Seagate sprzedał około 39 milionów dysków i osiągnął przychód około 2,10 mld dolarów. W czwartym kwartale roku fiskalnego 2009 Seagate sprzedał około 40,6 miliona dysków i osiągnął przychód około 2,35 mld dolarów.

</doc>
<doc id="113085" url="https://pl.wikipedia.org/wiki?curid=113085" title="Funkcja pierwotnie rekurencyjna">
Funkcja pierwotnie rekurencyjna



</doc>
<doc id="113087" url="https://pl.wikipedia.org/wiki?curid=113087" title="Więcemił">
Więcemił

Więcemił – staropolskie imię męskie, złożone z członów "Więce-" ("więcej") i "-mił" ("miły"). Oznacza "tego, który jest milszy niż inni".
Więcemił imieniny obchodzi 26 maja.

</doc>
<doc id="113088" url="https://pl.wikipedia.org/wiki?curid=113088" title="Więcemir">
Więcemir

Więcemir, Więcemiar, Więcemier, Więcmier – staropolskie imię męskie, złożone z członów "Więce-" ("więcej") i "-mir" ("pokój, spokój, dobro"). Oznacza "tego, który przysparza pokoju".
Więcemir imieniny obchodzi 19 września.
Zobacz też:

</doc>
<doc id="113089" url="https://pl.wikipedia.org/wiki?curid=113089" title="Więcemiar">
Więcemiar



</doc>
<doc id="113091" url="https://pl.wikipedia.org/wiki?curid=113091" title="Więcemier">
Więcemier



</doc>
<doc id="113092" url="https://pl.wikipedia.org/wiki?curid=113092" title="Więcmier">
Więcmier



</doc>
<doc id="113094" url="https://pl.wikipedia.org/wiki?curid=113094" title="Adam Czartoryski">
Adam Czartoryski



</doc>
<doc id="113095" url="https://pl.wikipedia.org/wiki?curid=113095" title="Adam Jerzy Czartoryski">
Adam Jerzy Czartoryski

Adam Jerzy Czartoryski książę herbu własnego, ps. „Toulouzan” (ur. 14 stycznia 1770 w Warszawie, zm. 15 lipca 1861 w Montfermeil) – polski mąż stanu, minister spraw zagranicznych Imperium Rosyjskiego w latach 1804–1806, wielki podkomorzy dworu królewskiego Mikołaja I Romanowa w 1830 roku, wiceprezes Rządu Tymczasowego Królestwa Polskiego w 1815 roku, senator-wojewoda Królestwa Polskiego (1815), prezes Rządu Narodowego Królestwa Polskiego (1831), prezes Senatu, pisarz, poeta, mecenas sztuki i kultury, został odznaczony Orderem Orła Białego (w 1815), wielki skarbnik Katolickiego Wielkiego Przeoratu w Rosji kawalerów maltańskich w 1798 roku. Założyciel politycznego obozu konserwatywno-liberalnego Hotel Lambert.
"Tajny konsyliarz, towarzysz i pełniący obowiązki ministra interesów zagranicznych, Tajnej Rady Monarszej i Głównego Szkół Rządu członek, generał poczt, Imperium Rosyjskiego Senator, państwa Uniwersytetu Wileńskiego i jego wydziału kurator".
Urodzony w związku małżeńskim księcia gen. Adama Kazimierza Czartoryskiego, generała ziem podolskich (1734–1823) i Izabeli z domu Flemming, chociaż rozpowszechniano za jego życia plotki, że jego prawdziwym ojcem był Nikołaj Repnin, poseł rosyjski w Warszawie i kochanek Izabeli Czartoryskiej. Brat Marii Wirtemberskiej. Mąż ks. Anny Zofii Sapiehy (1799–1864) h. Lis – córki Aleksandra Antoniego Sapiehy, adiutanta cesarza Napoleona I, ojciec Władysława – fundatora Muzeum Czartoryskich w Krakowie i księcia Witolda Czartoryskiego (1822–1865) oraz Izabeli Elżbiety Czartoryskiej – żony Jana Kantego Działyńskiego.
Dzieciństwo i młodość.
Otrzymał staranne wykształcenie domowe (jego nauczycielem był Gotfryd Ernest Groddeck), które dopełnił podróżami zagranicznymi. W roku 1786 wyruszył w 2-letnią podróż do Niemiec, gdzie poznał Johanna Wolfganga Goethego, Christopha Martina Wielanda i Johanna Gottfrieda Herdera. W Paryżu (1788) przedstawiony został królowej Francji Marii Antoninie. Tam nawiązał współpracę ze Scypionem Piattolim. W roku 1788 powrócił do kraju, gdzie został marszałkiem sejmiku w Kamieńcu Podolskim, jednak już kilka miesięcy później (1789) wyjechał do Anglii i Szkocji, gdzie podjął studia w Edynburgu. Do Polski powrócił w 1791 r. Członek Zgromadzenia Przyjaciół Konstytucji Rządowej.
Wojna polsko-rosyjska (1792).
Jako ochotnik wstąpił w roku 1792 do armii litewskiej i brał udział w wojnie polsko-rosyjskiej. Był dowódcą szwadronu (w stopniu podpułkownika) w 4. Pułku Koronnym Przedniej Straży oraz rotmistrzem chorągwi 7. Brygady Kawalerii Narodowej. Zdobył Krzyż Kawalerski Orderu Virtuti Militari za udział w bitwie pod Grannem. Wraz z resztą armii litewskiej oskarżał władze i króla Stanisława Augusta Poniatowskiego o zdradę. Wkrótce potem, 16 sierpnia roku 1792 odszedł ze służby wojskowej, wyjeżdżając do Wiednia i Londynu.
Powstanie kościuszkowskie.
W czasie powstania w 1794 r. przebywał za granicą w Brukseli i w Wiedniu. Po zniszczeniu Puław przez wojska rosyjskie, rodzice za radą generał-gubernatora-litewskiego Nikołaja Repnina wysłali swoich synów do Sankt Petersburga. Wraz z bratem Konstantynem został tam wysłany przez ojca, a celem ich bytności było ratowanie dóbr zasekwestrowanych przez Rosjan.
Pobyt w Rosji.
W Rosji został kamerjunkrem Pułku Gwardii Konnej. Awansowany później do stopnia brygadiera był adiutantem wielkiego księcia Aleksandra I. Nawiązał romans z żoną Aleksandra wielką księżną Elżbietą Aleksiejewną. Po narodzinach ich córki, książę Adam został mianowany posłem rosyjskim w Królestwie Sardynii. W 1801 powrócił do Rosji. W 1802 przeprowadzono reformę władz imperium według zaleceń księcia Adama. Utworzono 8 ministerstw i komitet ministrów pod przewodnictwem cesarza. Czartoryski został zastępcą Aleksandra Woroncowa, mianowany członkiem rady do spraw szkolnych W Ministerstwie Oświaty i członkiem "komitetu urządzania Żydów". Po utworzeniu okręgu naukowego wileńskiego, w 1803 objął jako kurator władzę szkolną w 8 guberniach zachodnich Rosji. Na tym stanowisku był m.in. zwierzchnikiem odnowionego Uniwersytetu Wileńskiego.
Został przyjacielem i doradcą cesarza Aleksandra I. Mianowany przez niego w 1803 kuratorem wileńskiego okręgu naukowego przyczynił się do rozwoju oświaty na wschodnich ziemiach zabranych dawnej Rzeczypospolitej, rozbudował sieć szkół parafialnych z językiem polskim. Położył duże zasługi w rozkwicie Uniwersytetu Wileńskiego. W 1824 po procesie filomatów i filaretów podał się do dymisji.
W latach 1804–1806 pełnił funkcję ministra spraw zagranicznych w rządzie Rosji. Był zwolennikiem rozwoju zjednoczonej Polski pod berłem rosyjskim (tzw. plan puławski). Stanowiło to część większego planu "Ligi Europejskiej", projektu bardziej przypominającego Ligę Narodów niż założone w 1815 r. Święte Przymierze. Czartoryski był też członkiem rosyjskiego Senatu i Rady Państwa.
Orientacji prorosyjskiej pozostał wierny także w okresie Księstwa Warszawskiego. Po ataku francuskim na Rosję w 1812 wziął dymisję ze stanowisk państwowych i wyjechał za granicę. Jego osoba była brana pod uwagę w trakcie rozpatrywania kwestii polskiej. Proponowano uczynienie księcia Adama wicekrólem odbudowanego państwa polskiego. Po klęsce Napoleona w Rosji, ministrowie Księstwa Warszawskiego zwrócili się do Czartoryskiego z propozycją przyłączenia księstwa do Rosji, z zachowaniem Konstytucji 3 maja lub odmienionej konstytucji księstwa. W 1814 w Chaumont Czartoryski przedstawił Aleksandrowi program połączenia 8 guberni litewsko-ruskich z Księstwem Warszawskim.
Królestwo Kongresowe.
W czasie kongresu wiedeńskiego jako doradca Aleksandra I współdziałał w utworzeniu konstytucyjnego Królestwa Polskiego. 23 listopada 1814 został przyjęty do loży masońskiej "Świątynia Izis". Od lipca 1814 stał na czele Komitetu Cywilnego Reformy i uczestniczył w przygotowaniu ustawy konstytucyjnej. 15 czerwca 1815 został wiceprezesem Rządu Tymczasowego. 1 grudnia 1815 mianowany senatorem-wojewodą Królestwa Kongresowego. Następnie za sprawą wielkiego księcia Konstantego i carskiego komisarza Nikołaja Nowosilcowa został odsunięty od funkcji politycznych w rządzie i skupił się na sprawach oświatowych. Po śmierci Aleksandra I przeszedł do opozycji konserwatywnej.
25 września 1817 ożenił się z księżniczką Anną Zofią z domu Sapiehą.
W 1828 roku był członkiem Sądu Sejmowego, mającego osądzić osoby oskarżone o zdradę stanu.
Odznaczony rosyjskim Orderem św. Anny II klasy, Komandor Orderu Maltańskiego.
Powstanie listopadowe.
Po wybuchu powstania listopadowego w nocy z 29 na 30 listopada książę Czartoryski wszedł w skład Rady Administracyjnej a 3 grudnia został prezesem Rządu Tymczasowego, a następnie Rządu Narodowego do 17 sierpnia 1831 (podał się do dymisji pod wpływem wypadków nocy sierpniowej). W początkowym okresie liczył na ugodę z Mikołajem I, później zaś na interwencję dyplomatyczną państw zachodnich. Jako senator podpisał 25 stycznia 1831 roku akt detronizacji Mikołaja I Romanowa. Po upadku powstania udał się na emigrację. Za udział w powstaniu cesarz Mikołaj I Romanow skazał go na karę śmierci przez ścięcie toporem.
Emigracja.
Był członkiem sejmu powstańczego na emigracji. 25 lutego 1832 w czasie swojego pobytu w Wielkiej Brytanii powołał Literary Association of the Friends of Poland, stowarzyszenie mobilizujące brytyjską opinię publiczną wokół sprawy polskiej. W 1833 osiadł w Paryżu, kupując w 1843 Hôtel Lambert. Stanął na czele stronnictwa konserwatywnego "Hotel Lambert". Popierał antyrosyjską politykę państw europejskich, a także ruchy rewolucyjne i narodowe, upatrując w nich możliwość odbudowy Polski.
W 1839 wiązał nadzieje dla sprawy polskiej z wybuchem konfliktu międzynarodowego o Belgię. Umieszczał oficerów i żołnierzy Polaków w armiach hiszpańskiej i portugalskiej, by przygotowywać kadry przyszłego wojska polskiego. Pragnął związać sprawę polską z antyrosyjskim powstaniem górali Szamila. W 1839 upadł projekt ogłoszenia księcia Adama królem Polski na emigracji. W 1840 Czartoryski podjął się przeprowadzenia programu odnowienia świata słowiańskiego w oparciu o Imperium Osmańskie. W 1841 powstała wschodnia agencja główna, kierowana przez Michała Czajkowskiego, a w 1843 agencja zachodnia Ludwika Orpiszewskiego. W czasie Wiosny Ludów przebywał w Berlinie, gdzie całkowicie rozczarował się do koncepcji wspólnego polsko-francusko-pruskiego wystąpienia przeciw Rosji. W okresie wojny krymskiej 1853–1856 patronował polskim formacjom wojskowym w Turcji. Po pokoju paryskim w 1856 wycofał się z czynnego życia politycznego. W 1858 odwiedził Gołuchów. W Wiedniu został przyjęty przez cesarza Franciszka Józefa I. W 1860 powołał Bureau des Affaires Polonaises.
Zmarł w Montfermeil pod Paryżem. Został pochowany na polskim cmentarzu w Montmorency. W sierpniu 1865 trumny ze szczątkami księcia oraz jego żony (zmarłej w 1864) przewieziono do Sieniawy koło Przeworska, gdzie zostały złożone w rodowej krypcie.
Mecenat naukowy i twórczość literacka.
Był także mecenasem literatury i sztuki. Członek czynny Towarzystwa Królewskiego Przyjaciół Nauk w Warszawie w 1829 roku. Był jednym ze współtwórców założonego w 1832 Towarzystwa Literackiego, a od 1853 jego dożywotnim prezesem. Współtworzył także Stowarzyszenie Pomocy Naukowej oraz Bibliotekę Polską w Paryżu.
Pisał dzieła z zakresu polityki, ale również wiersze i poematy często związane tematycznie z Puławami. Do bardziej znanych należą: "Bard Polski" (1840), "Powązki" (1918) oraz pamiętnik: "Memoires..." (t. 1-2, 1887) tłumaczenie polskie "Pamiętniki ks. Adama Jerzego Czartoryskiego... " (Kraków, 1904–1905). Znane są także jego rozprawy o Kniaźninie (1853), Niemcewiczu (1860) i Kancie. Przekładał również dzieła Horacego, Sofoklesa i Pindara. Został także wprowadzony na karty literatury polskiej przez Słowackiego w "Kordianie" oraz Wyspiańskiego w "Lelewelu".
Ważniejsze dzieła.
"Spis wierszy Adama Jerzego Czartoryskiego z d. 3 grudnia 1861", sporządzony w Paryżu, podaje tytuły następujących utworów poetyckich wcześniej nie opublikowanych: Bekiesz, ballada heroiczna; Helena; O Temirze; Do księdza Józefa Koblańskiego; Na śmierć Tukresa; Do Ojczyzny 1796 r.; Ułomek o życiu ludzkim; Strofy na śmierć Tadeusza Kościuszki; Portret; Do Ojca; Urywek; O wychowankach księżny Generałowej Czartoryskiej; Do miłości; Nowy Rok, na imieniny ks. Generała Z. P.; O Foubrunie; Do Hanny; Phoebus i Dafne; Strofy na śmierć Leosia mego. 1828; Do sióstr moich; Znikły me szczęsne godziny – wymienione wiersze (kopie i autografy), z wyjątkiem ostatniego, znajdowały się w Bibliotece Czartoryskich (Archiwum Domowe). Tamże wiersz o inc.: Nikłych aż dotąd ogniów łoną obłąkany... (z poprawkami F. D. Kniaźnina). Ponadto pisał mowy i pisma okolicznościowe, zobacz: Estreicher III (1962), s. 357–363. Rękopisy znajdują się m.in. w Bibliotece Czartoryskich, Archiwum Główne Akt Dawnych (Archiwum Wilanowskie, sygn. 136), Archiwum Kuratorii Wileńskiej.
Listy i materiały.
Szereg innych dokumentów rejestruje Estreicher III (1962), 362-364. Rękopisy listów znajdowały się m.in. w: Bibliotece Czartoryskich, Archiwum K. Montalemberta w La Roche en Breuil, Bibliotece Jagiellońskiej, a także w: Bibliotece Krasińskich i w zbiorach raperswilskich Biblioteki Narodowej; zniszczone w roku 1944.
Działalność masońska.
W XVIII wieku był członkiem loży Świątynia Izis, był sędzią i członkiem honorowym loży wolnomularskiej Bouclier du Nord w 1811 roku, członkiem loży Kazimierz Wielki w 1819/1820 roku, członkiem honorowym loży Ciemności Rozproszone w 1820 roku.

</doc>
<doc id="113096" url="https://pl.wikipedia.org/wiki?curid=113096" title="Gazolina (1897)">
Gazolina (1897)

Gazolina – polski szkuner żaglowo-motorowy zakupiony w 1920 roku razem z materiałami wybuchowymi. Słynny z międzynarodowej załogi o dziwnych pomysłach i pływaniu mimo minimalnych nakładów armatora i przeciwności losu. Część problemów została spowodowana doborem załogi według zasady "im tańsza tym lepsza".
Dane.
Stacjonował w Gdańsku początkowo przy Polskim Haku a następnie w Nowym Porcie).
Uwagi: dane w nawiasach pochodzą z innych źródeł. Statek był kilkakrotnie przebudowywany, w tym przedłużony oraz zmieniony na motorowiec.

</doc>
<doc id="113100" url="https://pl.wikipedia.org/wiki?curid=113100" title="Więcerad">
Więcerad

Więcerad – staropolskie imię męskie, złożone z członów "Więce-" ("więcej") i "-rad" ("radosny, zadowolony, rad"). Oznacza "tego, który jest bardziej rad i zadowolony, niż inni".
Więcerad imieniny obchodzi 6 czerwca.

</doc>
<doc id="113101" url="https://pl.wikipedia.org/wiki?curid=113101" title="Więcesław">
Więcesław

Więcesław, Więcsław, Więcław, Więsław – starosłowiańskie imię męskie, złożone z członów "Więce-" ("więcej") i "-sław" ("sława"). Znaczenie imienia: „ten, który ma więcej sławy”.
W księgach przyjęć do prawa miejskiego w Krakowie pod rokiem 1393 zanotowano to imię z pisownią Wenczeslaus. Do końca XV wieku imię to zanotowano u około 1500 osób w formie "Więcesław" i 300 osób w formie "Więc(s)ław", a więc popularność Więcesława w średniowieczu była większa od popularności imienia Stanisław.
Pod wpływem języka czeskiego przyjęła się jego forma Wacław. Rosyjskim odpowiednikiem tego imienia jest "Вячеслав" (Wiaczesław). Z kolei imię Wieńczysław mogło powstać w wyniku specyficznego odczytania imienia "Więcesław". 
Żeńskim odpowiednikiem jest Więcesława (Więcsława, Więcława).
Prasłowiańskie brzmienie: "*vęťeslavъ" ("*vęťe" "więcej" i "*slava" "sława")
Więcesław imieniny obchodzi 28 września.
Venceslau.
Dzięki św. Wacławowi imię to, w pisowni , upowszechniło się również na zachodzie Europy a później i w nowym świecie:
W Brazylii, w stanie Mato Grosso jest rzeka nosząca imię São Venceslau oraz kilka miast, m.in. Wenceslau Braz (Minas Gerais), Wenceslau Braz (Parana).

</doc>
<doc id="113102" url="https://pl.wikipedia.org/wiki?curid=113102" title="Więcsław">
Więcsław



</doc>
<doc id="113105" url="https://pl.wikipedia.org/wiki?curid=113105" title="Więsław">
Więsław



</doc>
<doc id="113107" url="https://pl.wikipedia.org/wiki?curid=113107" title="Chocianowice (wieś)">
Chocianowice (wieś)

Chocianowice (dodatkowa nazwa w j. , od 1936 do 1946 ) – wieś w Polsce położona w województwie opolskim, w powiecie kluczborskim, w gminie Lasowice Wielkie.
Położona w pobliżu rzeki Stobrawy, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej województwa opolskiego – Stobrawskiego Parku Krajobrazowego. 
W okresie nazistowskiego reżimu w latach 30. i 40. miejscowość nosiła nazwę "Kiefernrode".
Do czasu polskiej reformy administracyjna (1999) wieś związana była z dawnym powiatem oleskim.
Zabytki.
Do wojewódzkiego rejestru zabytków wpisany jest:

</doc>
<doc id="113108" url="https://pl.wikipedia.org/wiki?curid=113108" title="Więcesława">
Więcesława

Więcesława, Więcsława, Więcława – staropolskie imię żeńskie, złożone z członów "Więce-" ("więcej") i "-sława" ("sława"). Znaczenie imienia: "ta, która ma więcej sławy". Pod wpływem języka czeskiego przyjęła się jego forma Wacława. Z kolei imię Wieńczysława mogło powstać w wyniku błędnego odczytania imienia Więcesława. Żeńska forma imienia Więcesław.
Więcesława imieniny obchodzi 18 lutego i 28 września.

</doc>
<doc id="113109" url="https://pl.wikipedia.org/wiki?curid=113109" title="Więcsława">
Więcsława



</doc>
<doc id="113110" url="https://pl.wikipedia.org/wiki?curid=113110" title="Więcława">
Więcława



</doc>
<doc id="113111" url="https://pl.wikipedia.org/wiki?curid=113111" title="Hanna Gronkiewicz-Waltz">
Hanna Gronkiewicz-Waltz

Hanna Beata Gronkiewicz-Waltz (ur. 4 listopada 1952 w Warszawie) – polska prawniczka i polityk, profesor nauk prawnych.
W latach 1992–2000 prezes Narodowego Banku Polskiego, przewodnicząca Rady Polityki Pieniężnej w latach 1998–2000, wiceprezes Europejskiego Banku Odbudowy i Rozwoju (EBOR) w latach 2001–2004, posłanka na Sejm RP V kadencji w latach 2005–2006, w latach 2006–2018 prezydent miasta stołecznego Warszawy, w latach 2006–2017 wiceprzewodnicząca PO. Kandydatka na urząd prezydenta RP w wyborach w 1995.
Życiorys.
Młodość i wykształcenie.
Córka Wojciecha i Marii Gronkiewiczów. Ojciec był adwokatem i powstańcem warszawskim, matka pracowała w handlu zagranicznym. Do dwunastego roku życia mieszkała u dziadków w Płocku. Po przeprowadzce do Warszawy mieszkała przy ul. Wspólnej, później przy placu Konstytucji i przy ul. Gierymskiego. Ukończyła Szkołę Podstawową nr 113 przy ul. Chełmskiej i Liceum Ogólnokształcące im. Antoniego Dobiszewskiego przy ul. Dolnej. Kształciła się także muzycznie.
W 1975 ukończyła z wyróżnieniem studia na Wydziale Prawa i Administracji Uniwersytetu Warszawskiego ze specjalizacją publiczne prawo gospodarcze. W 1981 uzyskała stopień doktora na podstawie pracy zatytułowanej "Rola ministra przemysłowego w zarządzaniu gospodarką państwową". W 1993, już jako urzędujący prezes NBP, na podstawie dorobku naukowego oraz rozprawy pod tytułem "Bank Centralny – od gospodarki planowej do rynkowej" otrzymała stopień doktora habilitowanego nauk prawnych. W 2013 uzyskała tytuł profesora nauk prawnych.
Praca naukowa.
Po ukończeniu studiów pracowała na Wydziale Prawa i Administracji UW. W latach 1990–1992 była adiunktem na Wydziale Prawa Kanonicznego Akademii Teologii Katolickiej w Warszawie. W 1994 objęła stanowisko profesora nadzwyczajnego na Wydziale Prawa i Administracji UW. Została też nauczycielką akademicką w Zakładzie Administracyjnego Prawa Gospodarczego i Bankowego Instytutu Nauk Prawno-Administracyjnych UW. Była profesorem nadzwyczajnym na Uniwersytecie Kardynała Stefana Wyszyńskiego, pracowała w Katedrze Europejskiego Prawa Bankowego i Polityki Finansowej oraz w Instytucie Politologii Wydziału Nauk Historycznych i Społecznych tej uczelni. Członek Collegium Invisibile.
Działalność publiczna (do 1991).
W 1980 brała udział w zakładaniu struktur NSZZ „Solidarność” na Wydziale Prawa i Administracji UW. W latach 1989–1992 pełniła funkcję przewodniczącej koła wydziałowego. W 1982 zaczęła brać udział w Ruchu Odnowy w Duchu Świętym.
Od 1991 była członkinią Komisji Kodyfikacyjnej Prawa Bankowego. W 1991 kandydowała do Sejmu z listy partii politycznej Victoria, która miała współtworzyć zaplecze polityczne prezydenta Lecha Wałęsy.
Prezes Narodowego Banku Polskiego.
W grudniu 1991 prezydent Lech Wałęsa złożył w Sejmie wniosek o powołanie Hanny Gronkiewicz-Waltz na stanowisko prezesa Narodowego Banku Polskiego, jednak w głosowaniu 18 grudnia 1991 jej kandydatura nie uzyskała wymaganej większości. Prezydent ponowił jej kandydaturę w marcu 1992. W głosowaniu 5 marca 1992 została przez Sejm powołana na stanowisko prezesa NBP.
W czasie sprawowania przez nią funkcji prezesa NBP upłynniono kurs złotego wobec walut wymienialnych, zaś w 1995 weszła w życie ustawa o denominacji złotego. W lutym 1998 prezydent Aleksander Kwaśniewski złożył wniosek o powołanie jej przez Sejm na stanowisko prezesa NBP na kolejną kadencję. Uchwałę powołującą ją na to stanowisko Sejm podjął 19 lutego 1998. W latach 1998–2000 była z urzędu, jako prezes Narodowego Banku Polskiego, przewodniczącą Rady Polityki Pieniężnej. Ze stanowiska w NBP odeszła w trakcie drugiej kadencji 31 grudnia 2000.
W 1995 kandydowała w wyborach prezydenckich, popierana przez Stronnictwo Ludowo-Chrześcijańskie, Zjednoczenie Polskie, Partię Konserwatywną, Koalicję Konserwatywną, część Zjednoczenia Chrześcijańsko-Narodowego, Niezależne Zrzeszenie Studentów oraz Stowarzyszenie Rodzin Katolickich. Negatywną kampanię pod jej adresem prowadziło m.in. Radio Maryja. Uzyskała wynik 2,76% i nie zakwalifikowała się do drugiej tury głosowania.
Działalność publiczna (2001–2006).
Od 2001 do 2004 była wiceprezesem ds. zasobów ludzkich i administracji Europejskiego Banku Odbudowy i Rozwoju. W 2005 wstąpiła do Platformy Obywatelskiej. Zajmowała się przebudową struktur partii w Warszawie. Zaangażowała się w kampanię prezydencką Donalda Tuska w wyborach w 2005.
W wyborach parlamentarnych w 2005 została wybrana największą liczbą głosów z listy PO w okręgu warszawskim. W Sejmie V kadencji przewodniczyła Komisji Skarbu Państwa. 24 czerwca 2006 objęła funkcję wiceprzewodniczącej PO, a 5 października 2013 również przewodniczącej warszawskich struktur partii. 8 września 2016 poinformowała o rezygnacji z tej funkcji, a 16 grudnia 2017 przestała być wiceprzewodniczącą PO i członkinią zarządu partii.
Prezydent Warszawy.
28 grudnia 2005 została ogłoszona przez Platformę Obywatelską kandydatką w wyborach samorządowych w 2006 na stanowisko prezydenta Warszawy. W pierwszej turze wyborów zajęła 2. miejsce, uzyskując 34,47% poparcia – 145 329 głosów. W drugiej turze pokonała Kazimierza Marcinkiewicza, uzyskując 53,18% poparcia. W związku z wyborem na urząd prezydenta Warszawy wygasł jej mandat poselski. 2 grudnia 2006 została zaprzysiężona na urząd prezydenta Warszawy. W 2007 wojewoda mazowiecki Jacek Sasin wydał zarządzenie zastępcze wygaszające mandat prezydent Hanny Gronkiewicz-Waltz z powodu niezłożenia w terminie oświadczenia o prowadzeniu działalności gospodarczej przez męża, które to zarządzenie zostało jednak uchylone przez Wojewódzki Sąd Administracyjny w Warszawie z powodu niekonstytucyjności przepisów, na podstawie których zostało ono wydane. W 2010 zdecydowała się ubiegać o reelekcję. Wygrała już w pierwszej turze wyborów, uzyskując 53,67%. W 2014 Hanna Gronkiewicz-Waltz po raz kolejny wystartowała z ramienia PO na prezydenta Warszawy. W pierwszej turze poparło ją 47,2% głosujących. W drugiej turze pokonała kandydata PiS Jacka Sasina z wynikiem 58,64% głosów, uzyskując tym samym reelekcję na kolejną kadencję. W wyborach w 2018 nie ubiegała się o reelekcję, kończąc urzędowanie 22 listopada tegoż roku. Pod koniec ostatniej kadencji jej działania pozytywnie oceniało 58% mieszkańców Warszawy w wieku 15 i więcej lat, a 59% było zdania, że sprawnie zarządzała miastem i była jego dobrym gospodarzem (przeciwnego zdania było odpowiednio 34% i 35% badanych).
Inwestycje w czasie prezydentury.
Podczas prezydentury Hanny Gronkiewicz-Waltz w Warszawie powstało m.in. Centrum Nauki Kopernik, Muzeum Historii Żydów Polskich POLIN oraz Most Marii Skłodowskiej-Curie. Zmodernizowana została Oczyszczalnia Ścieków „Czajka”, przeprowadzono prywatyzację Stołecznego Przedsiębiorstwa Energetyki Cieplnej, ukończono budowę I linii metra, zainicjowano i ukończono budowę centralnego odcinka II linii metra oraz przebudowę nadrzecznych bulwarów. Pod koniec swojej trzeciej i ostatniej kadencji w listopadzie 2018 doprowadziła do zawarcia z Gülermak Agir Sanayi Inşaat ve Taahhüt i Astaldi wartej 959 mln zł umowy na rozbudowę II linii metra w zakresie dwóch ostatnich stacji: Ulrychów i Powstańców Śląskich. Z kolei plany budowy Mostu Krasińskiego oraz dokończenia obwodnicy śródmiejskiej zostały odsunięte w czasie. Miasto zainwestowało w zakup nowego taboru autobusowego i tramwajowego, decydując się jednocześnie na stopniowe podnoszenie cen biletów i korekty tras. W 2012 uruchomiony został system rowerów publicznych Veturilo. W czasie prezydentury Hanny Gronkiewicz-Waltz uruchomiono też nowe linie tramwajowe na Bemowie i Białołęce.
Referendum w sprawie odwołania.
W 2013 opozycyjni samorządowcy i politycy rozpoczęli akcję zbierania podpisów na rzecz organizacji referendum ws. odwołania Hanny Gronkiewicz-Waltz. Głosowanie w tej sprawie odbyło się 13 października 2013, referendum okazało się nieważne z uwagi na zbyt niską frekwencję.
Afera reprywatyzacyjna.
W 1990, po upadku realnego socjalizmu, rozpoczął się zwrot nieruchomości warszawskich przejętych na podstawie tzw. dekretu Bieruta. Do czasu objęcia urzędu przez Hannę Gronkiewicz-Waltz zwracano ok. 130 nieruchomości rocznie. Za jej prezydentury częstotliwość zwracania nieruchomości zwiększyła się do ok. 200 nieruchomości rocznie (w 2008 i 2009 po blisko 300 kamienic). Na przypadki nadużyć podczas procesu reprywatyzacji (z okresu prezydentury Hanny Gronkiewicz-Waltz i jej poprzedników) uwagę początkowo zwracały środowiska lokatorskie, ruchy miejskie (np. Miasto Jest Nasze) oraz media.
W szczególności ujawnienie w 2016 przez „Gazetę Stołeczną” reprywatyzacji działki przy ul. Chmielnej 70 zwróciło uwagę mediów ogólnopolskich i przyczyniło się do ukucia terminów „afery reprywatyzacyjnej” oraz „dzikiej reprywatyzacji”. Innymi przykładami nieprawidłowości, opisywanymi głównie przez dziennikarki „Gazety Wyborczej” Iwonę Szpalę i Małgorzatę Zubik, były zwroty kamienic przy ul. Noakowskiego 16 (gdzie jednym z beneficjentów był mąż prezydent Warszawy, a do czego doszło w 2003, tj. przed objęciem urzędu przez Hannę Gronkiewicz-Waltz), ul. Kazimierzowskiej 34, ul. Tykocińskiej 30 czy gimnazjum przy ul. Twardej 8.
W efekcie ujawnienia afery Hanna Gronkiewicz-Waltz zdymisjonowała wiceprezydentów Jacka Wojciechowicza i Jarosława Jóźwiaka oraz rozwiązała Biuro Gospodarki Nieruchomościami, które było odpowiedzialne za rozpatrywanie wniosków o zwrot nieruchomości. Zaprzestano też praktycznie zwrotów nieruchomości w naturze, co zbiegło się z wejściem w życie tzw. małej ustawy reprywatyzacyjnej. Część środowisk politycznych, komentatorów i ekspertów uznawała, że Hanna Gronkiewicz-Waltz ponosiła polityczną oraz faktyczną odpowiedzialność i powinna podać się do dymisji. Innymi następstwami sprawy były aresztowania m.in. kilkorga byłych urzędników urzędu miasta (w tym zatrudnionego przed objęciem urzędu przez Hannę Gronkiewicz-Waltz wicedyrektora BGN) i adwokatów, jak też odwołanie (a później również tymczasowe aresztowanie) dziekana Okręgowej Rady Adwokackiej w Warszawie. W 2017 powołano tzw. komisję weryfikacyjną, której celem miało być wyjaśnienie i usuwanie skutków warszawskich decyzji reprywatyzacyjnych wydanych z naruszeniem prawa. Komisja kilkukrotnie wzywała prezydent Warszawy w charakterze strony lub świadka, jednak ta odmawiała stawiennictwa, m.in. podważając legalność działania tego organu. Spotkało się to z szeroką krytyką. Komisja nakładała na nią grzywny; część z nich następnie zostało uchylone przez sąd administracyjny. Naczelny Sąd Administracyjny natomiast, wbrew stanowisku prezydent Warszawy, nie stwierdził istnienia sporu kompetencyjnego – uznając, że tryb wznowienia postępowania przez prezydenta miasta i tryb nadzorczy Komisji Weryfikacyjnej mogą działać jednocześnie.
W październiku 2017 Hanna Gronkiewicz-Waltz, omawiając wyniki zleconego wewnętrznego audytu, stwierdziła, że przy reprywatyzacji „działała grupa przestępcza, która wychodziła daleko poza tych kilku urzędników, których dyscyplinarnie zwolniłam”. Według niej obejmowała ona również sądy i adwokatów. Marcin Bajko, były dyrektor Biura Gospodarki Nieruchomościami, ocenił, że Hanna Gronkiewicz-Waltz była świadoma skali nieprawidłowości.
Działalność publiczna (od 2019).
W lipcu 2019 została powołana przez Carlosa Moedasa, komisarza ds. badań, nauki i innowacji, na przewodniczącą misji doradczej "Klimatyczno-neutralne i inteligentne miasta" przy Komisji Europejskiej. Misję powołano celem opracowywania planów doradczych i prowadzenia badań głównie w zakresie ograniczenia emisji dwutlenku węgla w miastach. Weszła również w skład Komitetu Wspierania Muzeum Historii Żydów Polskich Polin w Warszawie.
Odznaczenia i wyróżnienia.
W 1994, 1997, 1998 i 1999 zaliczana przez amerykański miesięcznik finansowy „Global Finance” do grona najlepszych prezesów banków centralnych na świecie. W 1997 odznaczona medalem „Ecclesiae populoque servitium praestanti – Zasłużony dla Kościoła i Narodu”. W 1998 otrzymała Nagrodę Kisiela, a w 2006 tytuł „Kobieta Roku” miesięcznika „Twój Styl”. Wyróżniona tytułem „Człowieka Roku” 1999 Forum Ekonomicznego.
W 2022 otrzymała tytuł honorowego obywatela m.st. Warszawy.
Odniesienia w kulturze.
Tekst utworu „Hanna Gronkowiec walczy” grupy muzycznej Kazik na Żywo, opublikowany na albumie "Bar La Curva / Plamy na słońcu" (2011), stanowi bezpośrednie odniesienie do osoby Hanny Gronkiewicz-Waltz.

</doc>
<doc id="113113" url="https://pl.wikipedia.org/wiki?curid=113113" title="Chudoba (wieś w gminie Lasowice Wielkie)">
Chudoba (wieś w gminie Lasowice Wielkie)

Chudoba (dodatkowa nazwa w j. niem. Kudoba, w latach 1936-1946 "Kirchwalde") – wieś w Polsce położona w województwie opolskim, w powiecie kluczborskim, w gminie Lasowice Wielkie.
Położona nad lokalnym dopływem rzeki Budkowiczanki, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej województwa opolskiego – Stobrawskiego Parku Krajobrazowego.
Do czasu polskiej reformy administracyjnej (1999) wieś związana była z dawnym powiatem oleskim.
Historia.
Pierwotna nazwa wsi brzmiała "Chudoba" lub "Chudobice" i pochodziła od słowiańskiego wyrazu oznaczającego ubóstwo lub nędzny dobytek (do dnia dzisiejszego w języku czeskim oznacza ono "biedę"). Pierwsza wzmianka źródłowa pochodzi z XIII wieku – początki lokalizacji mają sięgać 1240, kiedy książę opolski wyznaczył młyn i 1 łan ziemi wolny od płat dla sołtysa Chudoby. W dokumencie biskupim z 1297 napisano o trzech wioskach – "Wrozki, Byrdzan – prope Olesno i Chudobici iuxta Lasowitz", które darowano kuratorowi kolegiaty w Opolu.
W 1574 w Chudobie było sołectwo i 18 zagród chłopskich, a mieszkańcy uprawiali 17 łanów ziemi (w tym tylko 1 łan należał do sołtysa).
W spisie dóbr zamkowych Górnego Śląska z lat 1571-1640 wspomniana jest miejscowość Polnisch Lassowitz (dzisiejsze Lasowice Wielkie), wymieniana jest także inna, nowa osada, leżąca z boku, którą mogła być Chudoba, powstała na nieuprawianych gruntach Polnisch Lassowitz.
W 1729 r. wieś nabył Daniel von Schönowski, a w 1774 r. Jan Jerzy Janisch. W tzw. Starej Chudobie, która była przysiółkiem Szumiradu otwarto w 1754 r. folwark, należący do hrabiego Juliusza Gebharda von Hoyma, a od 1799 r. do rodziny Hohenlohe. W 1830 r. sama Chudoba stała się własnością księcia Karola Augusta Hohenlohe-Oehringen. Liczyła wówczas 241 mieszkańców, w tym 18 ewangelików.
W 1874 r. do Chudoby przyłączono folwark Stara Chudoba i kolonię Szreiberau (Szreibrowe, Schreiberau). Kilka lat wcześniej (w 1868 r.) wybudowano we wsi dworzec kolejowy, na linii Kluczbork-Fosowskie.
XX wiek.
W 1907 r. poświęcono nowy kościół wybudowany w stylu neogotyckim.
Podczas plebiscytu górnośląskiego: za Niemcami głosowały 223 osoby, za Polską 160. Chudoba pozostała w granicach Niemiec, potem III Rzeszy.
W 1929 r. rozpoczęto elektryfikację wsi. Trzy lata później przeniesiono z Szumiradu tartak drzewny, który dawał zatrudnienie miejscowej ludności, także po II wojnie światowej.
W okresie nazistowskiego reżimu w latach 30. i 40. miejscowość nosiła nazwę "Kirchwalde".
21 stycznia 1945 r. do miasta wkroczyli żołnierze radzieccy; o godzinie 9.30 od strony Olesna nadjechały pierwsze czołgi, a potem piechota. Żołnierze Armii Czerwonej przeszukiwali większość domów w poszukiwaniu żołnierzy niemieckich – schwytanych rozstrzeliwano na miejscu. Zginął również jeden z mieszkańców i spłonęło 10 budynków, a także szkoła.
W 1945 r. w wyniku przegranej przez Niemców II wojny światowej Chudoba znalazła się w granicach Polski.

</doc>
<doc id="113114" url="https://pl.wikipedia.org/wiki?curid=113114" title="Wędrynia (województwo opolskie)">
Wędrynia (województwo opolskie)

Wędrynia (dodatkowa nazwa w j. niem. Wendrin) – wieś w Polsce położona w województwie opolskim, w powiecie kluczborskim, w gminie Lasowice Wielkie.
Wędrynia położona jest nad dopływem rzeki Budkowiczanki, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny – Stobrawskiego Parku Krajobrazowego.
Do czasu polskiej reformy administracyjnej (1999) wieś związana była z powiatem oleskim.
W okresie hitlerowskiego reżimu w latach 30. i 40. miejscowość nosiła nazwę "Liebeiche".
Zabytki.
Do wojewódzkiego rejestru zabytków wpisane są:

</doc>
<doc id="113115" url="https://pl.wikipedia.org/wiki?curid=113115" title="Dobrowieść">
Dobrowieść

Dobrowieść – staropolskie imię żeńskie, złożone z członów "Dobro-" ("dobry, dobra") i "-wieść" ("wiedzieć" albo "wieść, prowadzić"). Mogło oznaczać "tę, która sprzyja dobrym wieściom" albo "tę, która dobrze wiedzie swoje życie".
Dobrowieść imieniny obchodzi 28 grudnia.

</doc>
<doc id="113116" url="https://pl.wikipedia.org/wiki?curid=113116" title="Ani Mru Mru">
Ani Mru Mru



</doc>
<doc id="113117" url="https://pl.wikipedia.org/wiki?curid=113117" title="Szumirad">
Szumirad

Szumirad (dodatkowa nazwa w j. niem. Sausenberg od 2010 roku) – wieś w Polsce położona w województwie opolskim, w powiecie kluczborskim, w gminie Lasowice Wielkie.
Nazwę wsi określono rozporządzeniem Ministra Administracji Publicznej i Ziem Odzyskanych w 1946 r.
Do czasu polskiej reformy administracyjnej (1999) wieś związana była z powiatem oleskim.
Wieś położona jest nad rzeką Budkowiczanką, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny – Stobrawskiego Parku Krajobrazowego.
W Szumiradzie znajduje się rezerwat przyrody „Smolnik”. Okolice o dużej lesistości, głównie drzewostany sosnowe, także z domieszkami olszy czarnej, dębu i brzozy.
W odległym o trzy kilometry od centrum wsi Kamieńcu obecnie istnieje rezerwat przyrody „Kamieniec” chroniący torfowiska, staw i rozlewiska Budkowiczanki z przylegającymi drzewostanami. W rezerwacie znajduje się obecnie niezamieszkały przysiółek o tej samej nazwie.
Historia.
W XVIII wieku w Kamieńcu mieszkało 300 osób. O rozwoju osady zadecydowało położenie przy trasie Olesno-Opole oraz bliskość bogatych złóż rudy żelaza. W 1728 roku otwarto tu zakłady hutnicze: najpierw w Kamieńcu, a po roku w Szumiradzie. Piece do wytopu żelaza z rudy darniowej w okolicach Szumiradu funkcjonowały jeszcze w XIX wieku; ponadto funkcjonowała tu cegielnia, a także szkoła. Aktualnie w Kamieńcu znajduje się tylko pięć budynków mieszkalnych, wykorzystywanych rekreacyjnie (nikt nie jest tu zameldowany).
W okresie PRL w zabytkowym parku, w którym do 1945 stał zamek księcia von Hohenlohe (spalony przez żołnierzy Armii Czerwonej), powstał ośrodek wczasowy Wojewódzkiego Przedsiębiorstwa Komunikacyjnego w Katowicach. Obecnie trwa przebudowa obiektu na dom spokojnej starości na 100 osób.
Jednostka wojskowa.
W lesie szumiradzkim Niemcy wybudowali w latach 30. XX w. tajny kompleks wojskowy, który po II wojnie światowej przejęły wojska zwycięzców. Bliżej wsi Szumirad Rosjanie wybudowali jedno z 6 centrów kontroli Armii Radzieckiej: stanowisko dowodzenia NT ZTDW (Strategicznego Zachodniego Kierunku Działań Wojennych), kryptonim Freza. 
Polacy rozlokowali tutaj specjalną Jednostkę Łączności pod nazwą "24 Polowa Baza Techniczna Wojsk Łączności - JW 2286", budowany od początku lat 70 przez pułk inżynieryjno-budowlany z Gniezna. Polacy posiadali tutaj tajną specjalną bazę łączności: Jednostkę Wywiadu Radioelektronicznego Centralnego Podporządkowania. 
Po przejęciu bazy od Rosjan w latach 90. XX w., w Szumiradzie stacjonuje 24. Polowa Techniczna Baza Wojsk Łączności, która należy do struktury Dowództwa Garnizonu Warszawa. 

</doc>
<doc id="113118" url="https://pl.wikipedia.org/wiki?curid=113118" title="Ciarka">
Ciarka

Ciarka (dodatkowa nazwa w j. niem. Schiorke) – wieś w Polsce położona w województwie opolskim, w powiecie kluczborskim, w gminie Lasowice Wielkie.
W latach 1975–1998 miejscowość położona była w województwie opolskim.
Położona w widłach źródłowego biegu rzek Bogacicy i Stobrawy, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny – Stobrawskiego Parku Krajobrazowego.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową nazwę "Schorke".

</doc>
<doc id="113119" url="https://pl.wikipedia.org/wiki?curid=113119" title="Gronowice (województwo opolskie)">
Gronowice (województwo opolskie)

Gronowice (dodatkowa nazwa w j. niem. Grunowitz) – wieś w Polsce położona w województwie opolskim, w powiecie kluczborskim, w gminie Lasowice Wielkie, w północno-wschodniej części województwa. Położona nad posiadającą w pobliżu swe źródło rzeką Bogacicą, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny - Stobrawskiego Parku Krajobrazowego. 
Do czasu polskiej reformy administracyjnej (1999) wieś związana była z powiatem oleskim.
Gronowice uchwałą X/73/2003 (załącznik nr 3) Rady Gminy Lasowice Wielkie z 27 VIII 2003 r. uzyskały formalnie status sołectwa.
Nazwa.
Według niemieckiego językoznawcy Heinricha Adamy’ego nazwa wywodzi się od polskiej nazwy "granicy". W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę "Granowice" podając jej znaczenie "Grenzort" czyli po polsku "Miejscowość graniczna, leżąca na granicy". Niemcy fonetycznie zgermanizowali nazwę na "Grunowitz" w wyniku czego utraciła ona swoje znaczenie.
W okresie nazistowskiego reżimu w latach 30. i 40. XX wieku niemiecka administracja III Rzeszy zmieniła nazwę na nową, całkowicie niemiecką "Teichfelde". Po II wojnie światowej polska administracja spolonizowała wcześniejszą zgermanizowaną nazwę "Grunowitz" na "Gronowice" w wyniku czego nie ma ona obecnie związku z pierwotnym znaczeniem.
Zabytki.
Do wojewódzkiego rejestru zabytków wpisany jest:

</doc>
<doc id="113122" url="https://pl.wikipedia.org/wiki?curid=113122" title="Jasienie">
Jasienie

Jasienie (dodatkowa nazwa w j. niem. Jaschine) – wieś w Polsce położona w województwie opolskim, w powiecie kluczborskim, w gminie Lasowice Wielkie.
Przed 1975 rokiem wieś należała do powiatu oleskiego.
Położenie.
Położona przy drodze krajowej nr 45 w pobliżu rzeki Bogacicy, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny – Stobrawskiego Parku Krajobrazowego. 
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Cossine" we fragmencie "Cossine solvitur decima more polonico". W okresie nazistowskiego reżimu w latach 30. i 40. miejscowość nosiła nazwę "Eschenwalde O. S.".
Zabytki.
Do wojewódzkiego rejestru zabytków wpisany jest:
Linki zewnętrzne.
Strona wsi Jasienie

</doc>
<doc id="113124" url="https://pl.wikipedia.org/wiki?curid=113124" title="Laskowice (wieś w powiecie kluczborskim)">
Laskowice (wieś w powiecie kluczborskim)

Laskowice (dodatkowa nazwa w j. , w latach 1936-1946 ) – wieś w Polsce, położona w województwie opolskim, w powiecie kluczborskim, w gminie Lasowice Wielkie.
Według Spisu Powszechnego Ludności z 2011 liczba ludności wynosiła 936 osób, z czego 52,5% mieszkańców stanowiły kobiety, a 47,5% mężczyźni.
Laskowice położone są przy linii kolejowej Opole – Kluczbork, w pobliżu rzeki Budkowiczanki, na nizinnych terenach Równiny Opolskiej i skraju zwartej strefy leśnej Opolszczyzny – Stobrawskiego Parku Krajobrazowego.
Nazwa.
Niemiecki językoznawca Heinrich Adamy wywodził nazwę miejscowości od polskiej słowa "laska" z charakterystyczną dla słowiańskich nazw patronimicznych końcówką "-ice" wywodzących się od osad rodowych. Oznacza ona potomków założyciela lub właściciela miejscowości czyli "Lasków". Według drugiej wersji "laska" zanotowana w nazwie mogłaby się odnosić również do przedmiotu. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia "Laskowice" podając jej znaczenie "Gnadenort" czyli w języku polskim "Miejscowość Laska". Nazwa wsi została później fonetycznie zgermanizowana na "Laskowitz" i utraciła swoje pierwotne znaczenie.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Kiefernwalde"
Historia.
W 1687 r. Laskowice należały do właściciela Dombrowki. W XIX w. we wsi znajdowały się szkoła, fryszerka Luisenütte, dwa pustkowia: Wesoła i Szarawara oraz słynny browar.
W latach 1954–1972 wieś należała i była siedzibą władz gromady Laskowice. 
Zabytki.
Do wojewódzkiego rejestru zabytków wpisany jest kościół filialny pw. św. Wawrzyńca, drewniany, zbudowany w 1686 r., należący do parafii w Tułach.

</doc>
<doc id="113126" url="https://pl.wikipedia.org/wiki?curid=113126" title="Wirtualna maszyna Javy">
Wirtualna maszyna Javy

Wirtualna maszyna Javy (ang. "Java Virtual Machine", JVM) – maszyna wirtualna oraz środowisko zdolne do wykonywania kodu bajtowego Javy. Według szacunków różnych firm i autorów publikacji, liczba urządzeń wyposażonych w JVM wynosi 10 miliardów, w tym 1 miliard komputerów, a liczba programistów tworzących oprogramowanie na tę platformę – 6,5 do 9 milionów.
Przegląd.
Wirtualna maszyna Javy to zestaw aplikacji napisanych na tradycyjne urządzenia i systemy operacyjne. Dostarcza środowiska, w którym może się wykonywać program skompilowany do postaci kodu bajtowego Javy, zapewniając takie usługi, jak odśmiecanie pamięci czy obsługę wyjątków oraz bibliotekę standardową. W zależności od potrzeb i liczby dostępnych narzędzi, wyróżniane są dwie główne dystrybucje:
Wirtualna maszyna Javy nie jest nazwą konkretnego produktu. Dostępna publicznie specyfikacja pozwala różnym producentom oprogramowania na tworzenie własnych maszyn wirtualnych pracujących pod kontrolą różnych środowisk i urządzeń. Firma Oracle Corporation, twórca i właściciel znaku towarowego Java, udostępnia swoją maszynę wirtualną, ale inne firmy także mogą używać go w swoich produktach pod warunkiem, że ściśle przestrzegają oficjalnej specyfikacji i dodatkowych regulacji. Począwszy od Javy 7, wzorcową implementacją JVM jest OpenJDK będąca wolnym oprogramowaniem.
Elementy składowe.
W skład maszyny wirtualnej Java wchodzą następujące elementy:
Języki JVM.
Wirtualna maszyna Javy została pierwotnie stworzona do wykonywania programów napisanych w języku Java. Z biegiem czasu pojawiły się jednak kompilatory potrafiące kompilować wiele istniejących języków do postaci kodu bajtowego maszyny wirtualnej. Lista najważniejszych implementacji zawarta jest w tabelce obok. W ostatniej dekadzie powstało także kilka nowych języków zaprojektowanych z myślą o wykonywaniu na JVM:
Choć JVM została zaprojektowana z myślą o językach statycznie typowanych, z powodzeniem udało się zaimplementować na niej również języki typowane dynamicznie poprzez obejście części ograniczeń wprowadzanych przez specyfikację kodu bajtowego. W specyfikacji Java 7 po raz pierwszy pojawiło się wsparcie dla takich języków w postaci instrukcji codice_1, która pozwala na natywne wywoływanie metod pozbawionych informacji o typach argumentów. 
Maszyny wirtualne.
Referencyjną implementacją JVM począwszy od Javy 7 jest OpenJDK, otwarta implementacja powstała w wyniku stopniowego otwierania kodu źródłowego oryginalnej maszyny HotSpot stworzonej przez Sun Microsystems i zastępowania występujących w niej komponentów własnościowych. Zamknięta wersja HotSpot jest w dalszym ciągu rozwijana przez firmę Oracle. Do niezależnych implementacji zaliczają się Kaffe oraz IBM J9.

</doc>
<doc id="113128" url="https://pl.wikipedia.org/wiki?curid=113128" title="Oborniki">
Oborniki

Oborniki – miasto w województwie wielkopolskim, w powiecie obornickim, siedziba władz gminy miejsko-wiejskiej Oborniki oraz powiatu obornickiego. Leży nad rzeką Wartą u ujścia rzeki Wełny.
W połowie 2012 roku miasto miało 18 416 mieszkańców.
Oborniki uzyskały lokację miejską przed 1292 rokiem. Miasto królewskie lokowane w 1312 roku położone było w XVI wieku w województwie poznańskim.
Geografia.
Gmina Oborniki znajduje się 25 km na północ od Poznania nad Wartą i ujściem Wełny do Warty. Gmina zajmuje powierzchnię 340,2 km². Środkową część gminy zajmuje Kotlina Gorzowska. Elementem dominującym w krajobrazie są lasy. Największe obszary leśne znajdują się w północno-zachodniej części, stanowią one wschodnią część Puszczy Noteckiej. Ważnym elementem środowiska geograficznego są rzeki o charakterze nizinnym. Nad jedną z nich – Wełną – znajduje się rezerwat przyrody Słonawy.
Historia.
Człowiek pojawił się w okolicach dzisiejszych Obornik około 12 tysięcy lat temu. Osadnictwo historyczne na tym obszarze związane jest z pobliskim grodem wczesnośredniowiecznym i późniejszą kasztelanią Radzim, która jednak do końca XIII wieku straciła na znaczeniu, między innymi na korzyść rozwijających się Obornik.
Lokacji Obornik i powiązanej z nią fundacji klasztoru franciszkanów przez księcia Bolesława Pobożnego badacze doszukują się w XIII wieku. Z końca tego stulecia, a dokładniej z 1299 roku pochodzi pierwsza źródłowa wzmianka o Obornikach, dokument wystawiony w mieście przez Władysława Łokietka.
Źródłowe potwierdzenie praw miejskich Obornik znajduje się w dokumencie przechowywanym w toruńskim archiwum, pochodzącym z 1339 roku. Na pieczęci dokumencie znajduje się pierwszy wizerunek miejskiego herbu. Herb przedstawiał polskiego orła piastowskiego bez korony. Pierwszym znanym z imienia obornickim wójtem był Maciej. Oborniki rządziły się prawem magdeburskim.
Oborniki cieszyły się przychylnością między innymi króla Władysława Jagiełły, który wielokrotnie w nich przebywał i nadał miastu wiele przywilejów. W XIV–XVI wieku zbudowano murowany zamek starościński i trzy kościoły, z których jeden – farny, zachował się do dziś. W latach 1400–1466 w Krakowie uczyło się dziesięciu studentów z Obornik, między innymi Piotr Wedelicki (nadworny lekarz Zygmunta Starego). W czasie wojny trzynastoletniej Oborniki wystawiły w 1458 roku 15 pieszych na odsiecz oblężonej polskiej załogi Zamku w Malborku.
Zamek obornicki wraz ze znaczną częścią miasta zostały doszczętnie zniszczone podczas tragicznego potopu szwedzkiego z lat 1655–1660. Nie ominęła Obornik wojna siedmioletnia 1756–63 oraz wydarzenia konfederacji barskiej 1768–70. W 1768 rozpoczęto budowę murowanego kościoła i klasztoru franciszkanów, na miejscu dawnych drewnianych.
Okres zaborów.
W roku 1793 Oborniki weszły w skład państwa pruskiego. Zaborca ustanowił Oborniki stolicą powiatu obejmującego swym zasięgiem aż 224 miejscowości, w tym Rogoźno, Szamotuły, Wronki i Murowaną Goślinę. Mieszkańcy Obornik walczyli w powstaniach listopadowym i styczniowym, podczas Wiosny Ludów 1848, a także wspierali materialnie zbrojne wystąpienia powstańców. Do nastawionej patriotycznie szlachty ziemi obornickiej przybywali znakomici goście, tacy jak Adam Mickiewicz (Łukowo, Objezierze), Franciszek Bronisław Mickiewicz (Łukowo, Rożnowo), Józef Ignacy Kraszewski czy Julian Ursyn Niemcewicz (Objezierze).
W XIX wieku miasto powoli rozwijało się gospodarczo. W 1879 roku Oborniki zyskały połączenie kolejowe z Poznaniem i Piłą, w 1897 roku założono w mieście Spółdzielczy Bank Ludowy. W 1814 roku wybuchł duży pożar miasta.
Na przełomie XIX i XX wieku wzniesiony został neogotycki kościół (przy ul. Lipowej), który został oddany do użytku dla zboru ewangelickiego (obecnie parafia pw. św. Józefa).
26 grudnia 1918 roku oborniczanie entuzjastycznie powitali jadącego do Poznania Ignacego Jana Paderewskiego, a następnie wzięli udział w Powstaniu Wielkopolskim, które zakończyło się pełnym sukcesem. 4 stycznia 1919 r. miasto zostało oswobodzone w wyniku działań bojowych.
II wojna światowa.
8 września 1939 roku Oborniki zostały zajęte przez wojska niemieckie. Podczas wojny działała w Obornikach podziemna organizacja harcerska Szare Szeregi, której komendant harcmistrz Jan Miękus został zgładzony w obozie koncentracyjnym Gross Rosen. Miasto zdobyła Armia Czerwona w nocy z 24 na 25 stycznia 1945 roku.
Okres powojenny.
26 stycznia 1945 powołano na burmistrza Mieczysława Łukanowskiego. W roku 1975 Oborniki znalazły się w województwie poznańskim i przestały być stolicą zlikwidowanego powiatu. W latach 1975–1998 administracyjnie należały do województwa poznańskiego. W efekcie przemian, w roku 1990 pierwszym demokratycznym burmistrzem wybrany został Julian Kubiak. 1 stycznia 1999 roku Oborniki stały się ponownie siedzibą powiatu.
Burmistrz Obornik w swoich insygniach miejskich ma wkomponowane herby rodów Abdank i Wedel oraz historyczny herb miasta z XIV wieku.
Zabytki.
Obornicki rynek został wytyczony w XIII wieku, a jego zabudowa pochodzi z XIX–XX wieku.
Zabytki chronione prawnie w mieście:
Gospodarka.
Ze względu na swoje położenie przy drodze krajowej nr 11 miasto jest ośrodkiem skupiającym duże firmy. Przedsiębiorstwa w Obornikach zajmują się produkcją stolarki okiennej, mebli tapicerowanych, destylacją alkoholi oraz produkcją płyt warstwowych. Do 2004 roku w mieście funkcjonowała również firma Wielkopolskie Fabryki Mebli S.A..
Kultura.
Instytucje kulturalne:
"Dni Obornik" są obchodzone w drugiej dekadzie czerwca.
Sport.
Od 1922 roku działa w mieście klub piłki nożnej Sparta Oborniki. Największym sukcesem drużyny był udział w rozgrywkach III ligi w latach 2008-2010.
Religia.
W mieście działalność duszpasterską prowadzą:
Transport.
Przez miasto przebiega droga krajowa nr 11 (Bytom – Lubliniec – Ostrów Wlkp. – Poznań – Rogoźno – Piła – Kołobrzeg), a także droga wojewódzka nr 178 oraz nr 187. Przez miasto prowadzi również linia kolejowa Poznań – Piła ze stacjami kolejowymi Oborniki Wielkopolskie oraz Oborniki Wielkopolskie Miasto. Około 4 km na północny zachód od miasta znajduje się lądowisko Oborniki-Słonawy. W mieście funkcjonuje także komunikacja miejska.

</doc>
<doc id="113129" url="https://pl.wikipedia.org/wiki?curid=113129" title="Tuły">
Tuły

Tuły (dodatkowa nazwa w j. niem. Thule) – wieś w Polsce, położona w województwie opolskim, w powiecie kluczborskim, w gminie Lasowice Wielkie, przy linii kolejowej Opole – Kluczbork (czasowo zawieszonej, obecnie znowu czynnej), nad rzeką Budkowiczanką, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Śląska Opolskiego – Stobrawskiego Parku Krajobrazowego. 
W latach 1743–1975 miejscowość należała administracyjnie do powiatu oleskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Dlugetuli" we fragmencie "Dlugetuli decima more polonico".
Następnie miejscowość nosiła nazwę Dlugie Tule, a później nadano jej niemiecką nazwę Thule; ta wersja nazwy może wiązać się z mityczną wyspą Thule, znajdującą się gdzieś na dalekich wodach północnego Atlantyku, która zdaniem Wergiliusza stanowiła wyznacznik krańców ziemi. Usytuowanie miejscowości, na uboczu i w otulinie lasu, może być wytłumaczeniem jej niemieckojęzycznej nazwy.
Słownik geograficzny Królestwa Polskiego wydany w latach 1880–1902 notuje nazwę wsi pod polską nazwą "Tuły" oraz niemiecką "Thule".
15 marca 1947 r. nadano miejscowości polską nazwę Tuły.
Demografia.
W 1925 r. w miejscowości mieszkało 567 osób, a w 1933 r. 489 osób.
Historia.
Miejscowość wzmiankowana w XIII wieku. Od XVI w. jako miejscowość rycerska była we władaniu rodu von Dambrowka-Jaschensky, który władał niedalekim Jasieniem i Lasowicami Wielkimi. W 1720 r. dobra tułowskie zakupił Samuel von Blacha z Rybnej (obecnie część Tarnowskich Gór). We władaniu tego rodu miejscowość pozostawała przez ponad 130 lat. Po śmierci ostatniego męskiego potomka rodu, żeńskie spadkobierczynie dóbr sprzedały je baronowi von Fürstenberg. Ostatni przedstawiciele rodu von Fürstenberg opuścili Tuły w styczniu 1945 roku. W podziemiach tułowskiego kościoła znajdują się grobowce przedstawicieli rodu von Blacha – fundatorów kościoła, zaś na przykościelnym cmentarzu znajduje się kaplica grobowa von Fürstenbergów.
Do głosowania podczas plebiscytu uprawnionych było w Tułach 157 osób, z czego 125, ok. 79,6%, stanowili mieszkańcy (w tym 124, ok. 79,0% całości, mieszkańcy urodzeni w miejscowości). Oddano 157 głosów (100% uprawnionych), w tym 157 (100%) ważnych; za Niemcami głosowały 132 osoby (ok. 84,1%), a za Polską 25 osób (ok. 15,9%).
1 kwietnia 1939 r. Tuły włączono do gminy Laskowic.
Zabytki.
Do wojewódzkiego rejestru zabytków wpisane są:

</doc>
<doc id="113130" url="https://pl.wikipedia.org/wiki?curid=113130" title="Ektopróchnica">
Ektopróchnica



</doc>
<doc id="113131" url="https://pl.wikipedia.org/wiki?curid=113131" title="Podściółka">
Podściółka



</doc>
<doc id="113133" url="https://pl.wikipedia.org/wiki?curid=113133" title="Oś (powiat kluczborski)">
Oś (powiat kluczborski)

Oś (dodatkowa nazwa w j. niem. Marienfeld) – wieś w Polsce położona w województwie opolskim, w powiecie kluczborskim, w gminie Lasowice Wielkie.
Położona jest w pobliżu rzeki Bogacicy, na nizinnych terenach Równiny Opolskiej (stanowiącej część obszaru Niziny Śląskiej) i skraju zwartej strefy leśnej Opolszczyzny – Stobrawskiego Parku Krajobrazowego. Jest to miejscowość o najkrótszej nazwie w Polsce.
Transport.
Wioska jest oddalona od kilku do kilkunastu kilometrów od najbliższych miejscowości takich jak Trzebiszyn, Lasowice Wielkie, Bażany, Nowa Bogacica, Tuły. Oś znajduje się ok. 2 km od drogi krajowej 45.

</doc>
<doc id="113134" url="https://pl.wikipedia.org/wiki?curid=113134" title="Trzebiszyn (województwo opolskie)">
Trzebiszyn (województwo opolskie)

Trzebiszyn (dodatkowa nazwa w j. niem. Trebitschin) – wieś w Polsce, położona w województwie opolskim, w powiecie kluczborskim, w gminie Lasowice Wielkie. Położona przy drodze krajowej nr 45 nad rzeką Budkowiczanką, na nizinnych terenach Równiny Opolskiej (stanowiącej część obszaru Niziny Śląskiej) i skraju ważnej, zwartej strefy leśnej Opolszczyzny – Stobrawskiego Parku Krajobrazowego.
Liczba mieszkańców: 248 (stan na 1 stycznia 2005).
W latach 1975–1998 miejscowość położona była w województwie opolskim.
Do czasu polskiej reformy administracyjnej (1999) wieś związana była z powiatem oleskim.
Nazwa.
Topograficzny podręcznik Górnego Śląska z 1865 roku notuje miejscowość pod nazwą "Trzebitschin", a także wymienia polską nazwę "Kuśnia" we fragmencie: "Trzebitschin (polnisch Kuśnia)". W okresie nazistowskiego reżimu w latach 30. i 40. administracja III Rzeszy zmieniła nazwę na nową, całkowicie niemiecką - "Rodewalde".

</doc>
<doc id="113136" url="https://pl.wikipedia.org/wiki?curid=113136" title="PTC">
PTC



</doc>
<doc id="113137" url="https://pl.wikipedia.org/wiki?curid=113137" title="Heinrich Eduard Heine">
Heinrich Eduard Heine

Heinrich Eduard Heine (ur. 18 marca 1821 w Berlinie, zm. 21 października 1881 w Halle) – niemiecki matematyk zajmujący się analizą. Znany z definicji granicy funkcji, autor twierdzenia Heinego-Borela charakteryzującego zbiory zwarte w przestrzeni euklidesowej. Badał wielomiany Legendre'a, pracował nad funkcjami Bessela i teorią szeregów Fouriera. Sformułował pojęcie jednostajnej ciągłości funkcji. Uczeń Gaussa i Dirichleta.

</doc>
<doc id="113141" url="https://pl.wikipedia.org/wiki?curid=113141" title="Twierdzenie Heinego-Borela">
Twierdzenie Heinego-Borela

Twierdzenie Heinego-Borela charakteryzuje zbiory zwarte w przestrzeni euklidesowej. Twierdzenie to najprawdopodobniej udowodnił wcześniej Dirichlet, przypisywane jest jednak Heinemu i Borelowi.
Teza.
Podzbiór przestrzeni euklidesowej jest zwarty wtedy i tylko wtedy, gdy jest ograniczony i domknięty.

</doc>
<doc id="113144" url="https://pl.wikipedia.org/wiki?curid=113144" title="Lasowice Wielkie (województwo opolskie)">
Lasowice Wielkie (województwo opolskie)

Lasowice Wielkie (dodatkowa nazwa w j. niem. Gross Lassowitz) – wieś w Polsce, położona w województwie opolskim, w powiecie kluczborskim, w gminie Lasowice Wielkie.
Miejscowość jest siedzibą gminy Lasowice Wielkie (od początku 2006, do końca 2005 w Lasowicach Małych).
W latach 1954–1961 wieś należała i była siedzibą władz gromady Lasowice Wielkie, po jej zniesieniu w gromadzie Chudoba. 
Jest położona na Górnym Śląsku, w pobliżu drogi krajowej nr 45, nad lokalnym dopływem rzeki Bogacicy, na nizinnych terenach Równiny Opolskiej (stanowiącej część obszaru Niziny Śląskiej) i skraju Stobrawskiego Parku Krajobrazowego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "wielkie Lassowice" oraz niemiecką "Gross Lassowitz".
W okresie nazistowskiego reżimu w latach 1936-45 nazistowska administracja III Rzeszy zmieniła nazwę na nową, całkowicie niemiecką - "Oberwalden"; w przeszłości także "Polnisch Lassowitz".
Religia.
Na terenie wsi działalność duszpasterską prowadzi parafia ewangelicko-augsburska oraz rzymskokatolicka.
Zabytki.
Do wojewódzkiego rejestru zabytków wpisane są:

</doc>
<doc id="113147" url="https://pl.wikipedia.org/wiki?curid=113147" title="Komentarz">
Komentarz



</doc>
<doc id="113149" url="https://pl.wikipedia.org/wiki?curid=113149" title="Prokulf">
Prokulf

Prokulf () – domniemany drugi biskup krakowski z końca X w.
Historia badań.
Imię Prokulfa pojawia się w najstarszych katalogach biskupów krakowskich (znanych z redakcji z XIII, a może XII w.) jako drugiego w ich szeregu (po Prohorze, a przed znanym także z kroniki Thietmara Popponem). Przy jego imieniu podawana jest (jednak nie w najstarszej znanej redakcji katalogu) data 986 (jako data objęcia funkcji). Jednak interpretacja zapisu w kronice Thietmara pochodzącej z początku XI w. o powołaniu w 1000 arcybiskupstwa gnieźnieńskiego, któremu podporządkowano trzech biskupów, w tym krakowskiego Poppona zaowocowała licznymi rozważaniami historyków na temat historyczności Prohora i jego następcy.
Część badaczy uznaje, że zapis Thietmara nie wyklucza istnienia biskupstwa krakowskiego w drugiej połowie X w., które w 1000 zostało jedynie podporządkowane nowemu metropolicie (m.in. Jerzy Wyrozumski i Dariusz Andrzej Sikorski). Zgodnie z tą interpretacją Prohor i Prokulf byli biskupami krakowskimi, a biskupstwo to mogło powstać jeszcze za czeskiego panowania w Krakowie. Za biskupów krakowskich uważali ich wcześniej m.in. Wojciech Kętrzyński i Karol Buczek (ten ostatni uznawał ich za biskupów misyjnych za rządów młodego Bolesława Chrobrego w Krakowie).
Z kolei inni badacze uznają, iż zapis Thietmara oznacza, że biskupstwo krakowskie powstało w 1000 i w związku z tym należy szukać innej interpretacji zapisków z katalogów. Władysław Abraham wysnuł teorię, zgodnie z którą Prohor i Prokulf byli biskupami morawskimi (ołomunieckimi) – biskupstwo takie niewątpliwie istniało w X w. i mogło obejmować także Kraków, natomiast żadne inne źródło nie wymienia imion pierwszych jego biskupów. Tę teorię poparł później Gerard Labuda.
W przeszłości Prohor i Prokulf łączeni byli także z obrządkiem słowiańskim – w tym wypadku założenie biskupstwa krakowskiego miało być związane z misją metodiańską i mieć miejsce na przełomie IX i X w. (natomiast w roku 1000 faktycznie już by nie istniało). Taką wersję przyjmowali Karol Potkański. Podobnie twierdził Jerzy Widajewicz, który jednak z obrządkiem słowiańskim wiązał tylko Prohora, natomiast Prokulfa uważał za duchownego niemieckiego pochodzenia. Henryk Łowmiański sugerował, że Prohor i Prokulf mogli być w praktyce jedną osobą, której imię rozdzielono wskutek aliteracji ("Proc-horius"), a rzeczony Prohor miał być biskupem w Krakowie podległym metropolicie bułgarskiemu, jednak w końcu X w.
Pojawiały się także inne, mniej popularne teorie, zgodnie z którymi Prohor i Prokulf mieli być postaciami obcymi, połączonymi w katalogach z późniejszymi biskupami krakowskimi przypadkowo. Alfons Parczewski zwrócił uwagę na podobieństwo imion Prokora i Prokulfa z imionami biskupów Auch we Francji z VI w.: Porchariusa i Prokulejana. Z kolei Tadeusz Poklewski dopatrzył się podobieństwa do imion biskupów Chalon-sur-Saône z drugiej połowy X i początku XI w.: Frotgariusa, Radulphusa i Lambertusa (w tym ostatnim przypadku chodzi badaczowi o zbieżność z kolejnym biskupem krakowskim poświadczonym jedynie w katalogach, Lambertem).

</doc>
<doc id="113153" url="https://pl.wikipedia.org/wiki?curid=113153" title="Zalesie Śląskie">
Zalesie Śląskie

Zalesie Śląskie () – wieś w Polsce położona w województwie opolskim, w powiecie strzeleckim, w gminie Leśnica. Historycznie na Górnym Śląsku.
Od 1950 miejscowość znajduje się w województwie opolskim.
Zalesie Śląskie leży na wschód od Leśnicy.
Historia.
Miejscowość została po raz pierwszy wzmiankowana w dokumencie z 1223 roku jako „Zalese”. Przyznano wówczas klasztorowi w Czarnowąsach prawo pobierania dziesięciny z Zalesia. W 1223 istniał w Zalesiu drewniany kościół. Później zbudowano kościół murowany, z którego gotyckie prezbiterium z około 1400 roku zachowało się do dzisiaj. Kościół ten był przebudowywany w latach 1812–1815 przez Karola Heintze z Ujazdu.
Nazwa miejscowości w różnych dokumentach na przestrzeni wieków różnie była pisana. W 1376 Zalesie jest wzmiankowane jako „Zales”. W 1418 roku – „Zalis” podobnie w 1475 roku w łacińskich statutach "Statuta Synodalia Episcoporum Wratislaviensium". Notowana w 1534 roku - „Sales”, w 1571 roku – „Zalesny”, w 1581 roku – „Zaless”, w 1757 roku – „Zaleze”, w 1845 roku – „Salesche” i „Zalesie”. W latach 1935–1945 wioska nosiła urzędową nazwę "Gross Walden".
Od 1783 Zalesie posiada własną szkołę. W 1934 roku wybudowano w Zalesiu dworzec kolejowy na nowej linii kolejowej łączącej Kędzierzyn-Koźle ze Strzelcami Opolskimi. Dzisiaj jest to połączenie kolejowe zamknięte. Na terenie wsi odkryto znaczną liczbę (ponad 7000) srebrnych monet w glinianym naczyniu, pochodzą one prawdopodobnie z 1278 roku.
Plebiscyt i powstanie.
W 1910 roku 1530 mieszkańców mówiło w języku polskim, 5 w językach polskim i niemieckim, natomiast 49 osób posługiwało się jedynie językiem niemieckim. W wyborach komunalnych w listopadzie 1919 roku 243 głosy oddano na kandydatów z list polskich, którzy zdobyli łącznie 7 z 12 mandatów. Podczas plebiscytu we wsi uprawnionych do głosowania było 1003 mieszkańców (w tym 96 emigrantów). Za Polską głosowało 606 osób, za Niemcami 367 osób. Miejscowość była silnym ośrodkiem polskiego życia narodowego w powiecie strzeleckim. W 1919 r. mieszkańcy założyli tu oddział Towarzystwa Gimnastycznego „Sokół”, a także Polską Organizację Wojskową Górnego Śląska.
W Zalesiu Śląskim toczyły się walki w ramach III powstania śląskiego. 5 maja 1921 roku wieś został zdobyta przez baon strzelecki Pawła Dziewiora z Podgrupy "Harden". W ramach Bitwy o Górę św. Anny w dniach 21-23 maja o miejscowość toczyły się ciężkie walki. Po stronie powstańców zaangażowany był głównie baon rybnicki Musioła, przy wsparciu części sił pułku zabrskiego Pawła Cymsa, a następnie przez pododdziały pułku katowickiego Rudolfa Niemczyka, wspomagane przez samochód pancerny Roberta Oszka. Ostatecznie wieś została zdobyta przez Niemców 4 czerwca, co otworzyło im drogę na Sławięcice, Kędzierzyn i zagłębie przemysłowe.
Na lokalnym cmentarzu znajduje się mogiła powstańcza. Widnieje na niej napis: "WIECZNA CHWAŁA BOHATEROM POLEGŁYM W POWSTANIU ŚL. POD GÓRĄ ŚW. ANNY W ROKU. 1921. GULA I INNI". 
Zabytki.
Do wojewódzkiego rejestru zabytków wpisany jest:

</doc>
<doc id="113154" url="https://pl.wikipedia.org/wiki?curid=113154" title="Poziom glejowy">
Poziom glejowy

Poziom glejowy (oglejenia) - poziom glebowy, w którym zachodzi odtlenianie substancji glebowej. Przebiega przy braku powietrza i nadmiarze wilgoci, a najczęściej dokonuje się w głębszych warstwach gleb. 
Odznacza się on niebieskawym lub zielonkawym kolorem pochodzącym od wytrąconych związków żelaza. Tworzy się w glebach zabagnionych.
Gleby, w których wykształcił się poziom glejowy są bardzo mało żyzne.

</doc>
<doc id="113155" url="https://pl.wikipedia.org/wiki?curid=113155" title="Numerus clausus">
Numerus clausus



</doc>
<doc id="113158" url="https://pl.wikipedia.org/wiki?curid=113158" title="Seagate">
Seagate



</doc>
<doc id="113159" url="https://pl.wikipedia.org/wiki?curid=113159" title="Josyf Slipyj">
Josyf Slipyj

Josyf Iwanowycz Slipyj, ukr. Йосиф Сліпий (ur. 17 lutego 1892 w Zazdrości, zm. 7 września 1984 w Rzymie) – biskup greckokatolicki, arcybiskup metropolita Lwowa, kardynał prezbiter od 1965.
Życiorys.
Urodził się w wielodzietnej rodzinie chłopskiej, jego ojcem był Iwan Kobernycki-Slipyj, matką Anastazja z Dyczkowskich. Po ukończeniu w 1911 gimnazjum w Tarnopolu, a następnie studiach w greckokatolickim seminarium duchownym we Lwowie został wysłany przez metropolitę Andrzeja Szeptyckiego na studia teologiczne do Innsbrucku, które ukończył w 1918. Święcenia kapłańskie przyjął 30 września 1917 z rąk Andrzeja Szeptyckiego. Po ukończeniu studiów w Innsbrucku wyjechał do Rzymu, gdzie studiował na papieskich uniwersytetach Angelicum i Gregorianum oraz w Instytucie Wschodnim.
Duszpasterstwo.
Do Lwowa powrócił w 1922, gdzie pracował jako duszpasterz w archidiecezji lwowskiej. W tym czasie założył kwartalnik teologiczny „Bohoslavia”, którego to był redaktorem. Był wykładowcą teologii oraz rektorem (1925–1939) seminarium we Lwowie. W 1928 został mianowany przewodniczącym Lwowskiego Towarzystwa Naukowo-Teologicznego.
25 listopada 1939 został mianowany koadiutorem metropolii lwowskiej z prawem następstwa i z arcybiskupią stolicą tytularną Serne. Sakry biskupiej udzielił mu 22 grudnia 1939 metropolita Lwowa Andrzej Szeptycki. 1 listopada 1944 został następcą Szeptyckiego na stolicy metropolitalnej we Lwowie oraz biskupem Halicza i Kamieńca, jak również administratorem apostolskim metropolii kijowskiej.
Okupacja nazistowska i sowiecka.
28 kwietnia 1943 biskup Josyf Slipyj odprawił nabożeństwo w archikatedrze św. Jura z okazji powołania 14 Dywizji Grenadierów SS. Podczas uroczystości obecne były również niemieckie władze okupacyjne, w tym Otto von Wächter – gubernator dystryktu galicyjskiego Generalnego Gubernatorstwa. 11 kwietnia 1945 Slipyj został aresztowany przez Sowietów i zesłany na Syberię. Spędził w łagrach 18 lat. Dzięki interwencji papieża Jana XXIII oraz prezydenta Johna Kennedy'ego 6 lutego 1963 został zwolniony, a 9 lutego zmuszony do wyjazdu do Rzymu, gdzie rezydował do końca życia.
Okres wygnania w Rzymie.
Biskup Slipyj wziął udział w trzech sesjach soboru watykańskiego II. 23 grudnia 1963 papież Paweł VI nadał mu tytuł arcybiskupa większego i mianował go członkiem Kongregacji ds. Kościołów Wschodnich. 22 lutego 1965 Paweł VI mianował go kardynałem, nadając mu tytuł prezbitera S. Atanasio. W kolejnych latach uczestniczył Slipyj w watykańskich sesjach Światowego Synodu Biskupów (w latach: 1967, 1969, 1971, 1974, 1977, 1980).
W 1969 dokonał konsekracji bazyliki św. Zofii w Rzymie. Przy tej katedrze zostały zorganizowane wydziały teologii, filozofii i studiów humanistycznych.
W 1975 otrzymał godności arcybiskupa większego Kijowa-Halicza (obrządku greckokatolickiego).
W 1980 uczestniczył w pracach Synodu Biskupów Ukraińskich w Rzymie, zwołanego przez Jana Pawła II.
W 1972 (po ukończeniu 80 lat) utracił prawo udziału w konklawe i nie uczestniczył w dwukrotnych wyborach papieża w 1978.
W 1977 udziela święceń biskupich w Castel Gandolfo o. Lubomyrowi Huzarowi, Ivanowi Chomie i Stepanowi Czmilowi w tajemnicy i bez zgody papieża.
Zmarł 7 września 1984 w Rzymie. 13 września został pochowany, zgodnie z jego wolą, w krypcie bazyliki św. Zofii w Rzymie. Uroczystościom pogrzebowym przewodniczył arcybiskup Myrosław Lubacziwski, jego następca. 27 sierpnia 1992 zwłoki metropolity przewieziono do Lwowa i w ósmą rocznicę śmierci 8 września 1992 złożono w krypcie archikatedralnego soboru św. Jura we Lwowie.
Odznaczenia.
Upamiętnienie.
Rok 2017 – na 125. rocznicę urodzin arcybiskupa Kościoła katolickiego obrządku bizantyjsko-ukraińskiego – był uroczyście ogłoszonym jako "Rok Josyfa Slipego".

</doc>
<doc id="113161" url="https://pl.wikipedia.org/wiki?curid=113161" title="Łuszczynka">
Łuszczynka

Łuszczynka (ang. "siliqua, silique", łac." silicula") – rodzaj suchego, pękającego owocu będący krótką łuszczyną. Występuje u roślin z rodziny kapustowatych ("Brassicaceae") (np. u tasznika, miesiącznicy, tobołków). Jest to łuszczyna, której długość jest równa lub krótsza od trzykrotności jej szerokości. Są to owoce dwukomorowe, z wewnętrzną fałszywą przegrodą rozpiętą między dwoma łożyskami, na których umocowane są nasiona. 

</doc>
<doc id="113162" url="https://pl.wikipedia.org/wiki?curid=113162" title="Lorenz Jäger">
Lorenz Jäger

Lorenz Jäger (ur. 23 września 1892 w Halle, archidiecezja Paderborn, zm. 1 kwietnia 1975 w Paderborn), niemiecki duchowny katolicki, arcybiskup Paderborn, kardynał.
Życiorys.
Studiował w Paderborn i Monachium, przyjął święcenia kapłańskie 1 kwietnia 1922 w Paderborn. Przez niemal całe życie związany z archidiecezją Paderborn, wieloletni duszpasterz; pracował także jako pedagog w szkołach katolickich w Dortmundzie i Westfalii, a podczas II wojny światowej był kapelanem w armii niemieckiej.
10 sierpnia 1941 został mianowany arcybiskupem Paderborn, konsekrowany 19 października 1941. W styczniu 1956 papież Pius XII obdarzył go godnością asystenta Tronu Papieskiego. W kolejnych latach brał udział w obradach Soboru Watykańskiego II (1962-1965) i w I sesji Światowego Synodu Biskupów w Watykanie (1967). 22 lutego 1965 papież Paweł VI wyniósł go do godności kardynała prezbitera S. Leone I.
Po ukończeniu 80 lat utracił prawo udziału w konklawe, a we wrześniu 1973 zrezygnował z rządów archidiecezją Paderborn.

</doc>
<doc id="113163" url="https://pl.wikipedia.org/wiki?curid=113163" title="Lorenz Jaeger">
Lorenz Jaeger



</doc>
<doc id="113164" url="https://pl.wikipedia.org/wiki?curid=113164" title="Betula ermanii">
Betula ermanii



</doc>
<doc id="113165" url="https://pl.wikipedia.org/wiki?curid=113165" title="Josef Beran">
Josef Beran

Josef Beran (ur. 29 grudnia 1888 w Pilźnie, zm. 17 maja 1969 w Rzymie) – czeski duchowny katolicki, Sługa Boży Kościoła katolickiego, arcybiskup Pragi, kardynał.
Życiorys.
Po studiach w czeskim seminarium wyjechał do Rzymu, gdzie kontynuował naukę (w Papieskim Athenaeum "De Propaganda Fide"). 10 czerwca 1911 r. w Rzymie przyjął święcenia kapłańskie. Po powrocie do Pragi był duszpasterzem, wykładał na Uniwersytecie Karola oraz pełnił funkcję dyrektora duchowego seminarium praskiego. 11 czerwca 1936 r. papież Pius XI nadał mu tytuł tajnego szambelana (kolejny papież, Pius XII, potwierdził nominację w październiku 1939 r.).
W czerwcu 1942 r., po zamachu na Reinharda Heydricha został aresztowany przez gestapo. Był więziony na Pankracu w Pradze, potem w obozie koncentracyjnym w Terezinie; tu wraz z Beranem więziono ks. Štěpána Trochtę, późniejszego biskupa litomierzyckiego i kardynała. W latach 1942–1945 Beran pozostawał w obozie koncentracyjnym Dachau, tu z pallotynem ks. Richardem Henkesem.
W listopadzie 1946 r. ks. Beran został mianowany arcybiskupem Pragi; 8 grudnia 1946 sakry biskupiej udzielił mu w Pradze arcybiskup Saverio Ritter (Nuncjusz apostolski w Czechosłowacji), przy współudziale biskupa hradeckiego Mořica Píchy i praskiego biskupa pomocniczego Antonína Eltschknera.
W 1948 r. zawiesił, po czym ekskomunikował ks. Josefa Plojhara. Pomimo nacisków nigdy nie odwołał ekskomuniki, natomiast Plojhar używał wszelkich wpływów, aby zastosowano jak najostrzejsze restrykcje przeciwko biskupowi. Kiedy władze chciały zwolnić Berana w 1956 r., wskutek nacisków Plojhara pozostał do 1963 r. w areszcie.
W 1949 r. ponownie został uwięziony, tym razem przez władze komunistyczne; do 1963 r. był przetrzymywany w różnych wioskach i więzieniach w Mukařovie (koło Pragi) i Radvanovie. Cały czas prześladowano go i śledzono. Między innymi, w tajemnicy dodawano do napojów i jedzenia dla arcybiskupa, oraz dbającej o niego zakonnicy, afrodyzjak, w nadziei na nakręcenie kompromitujących scen.
Lata 1963–1965 spędził na wolności, ale uniemożliwiono mu wykonywanie obowiązków biskupich. W lutym 1965 r. zezwolono mu na opuszczenie Czechosłowacji. Resztę życia spędził w Rzymie, gdzie brał udział w życiu Kościoła – uczestniczył w IV ostatniej sesji II soboru watykańskiego oraz odebrał od papieża Pawła VI nominację kardynalską (22 lutego 1965 r., z tytułem prezbitera S. Croce in via Flaminia). Zmarł w Rzymie 17 maja 1969 r. i został pochowany, jako jedyny Czech, w bazylice watykańskiej.
2 kwietnia 1998 r. otwarto w Pradze diecezjalny proces beatyfikacyjny kardynała Berana. W styczniu 2018 papież Franciszek zgodził się na przewiezienie spoczywającego w Grotach Watykańskich ciała kard. Josefa Berana do Czech, a konkretnie do Pragi.
Odznaczenia.
W 1991 r. został pośmiertnie odznaczony Orderem Tomáša Garrigue Masaryka I klasy.

</doc>
<doc id="113166" url="https://pl.wikipedia.org/wiki?curid=113166" title="Betula costata">
Betula costata



</doc>
<doc id="113167" url="https://pl.wikipedia.org/wiki?curid=113167" title="Joseph-Marie-Eugène Martin">
Joseph-Marie-Eugène Martin

Joseph-Marie-Eugène Martin (ur. 9 sierpnia 1891 w Orleanie, zm. 21 stycznia 1976 w Rouen) – francuski duchowny katolicki, arcybiskup Rouen, kardynał.
Życiorys.
Kształcił się w seminarium w Bordeaux, od 1914 służył w armii francuskiej w okresie wojny. Był poważnie ranny. Po wojnie przyjął święcenia kapłańskie w Bordeaux (18 grudnia 1920), przez kilkanaście lat pracował w archidiecezji Bordeaux jako duszpasterz, a w latach 1937–1940 pełnił funkcję wikariusza generalnego.
9 lutego 1940 został mianowany biskupem Le-Puy-en-Velay; przyjął sakrę biskupią 2 kwietnia 1940 w Bordeaux z rąk Maurice Feltina (arcybiskupa Bordeaux). W październiku 1948 został promowany na arcybiskupa Rouen, kierował archidiecezją niemal 20 lat (zrezygnował w maju 1968). Brał udział w Soborze Watykańskim II.
22 lutego 1965 wyniesiony przez papieża Pawła VI do godności kardynalskiej, otrzymał tytuł prezbitera S. Teresa al Corso d’Italia.

</doc>
<doc id="113168" url="https://pl.wikipedia.org/wiki?curid=113168" title="Henryk Mross">
Henryk Mross

Henryk Mross (ur. 24 maja 1928 w Gniewie, zm. 27 kwietnia 2000 w Gdyni) – duchowny katolicki, historyk, profesor Wyższego Seminarium Duchownego w Pelplinie, kanonik kapituły katedralnej w Chełmnie i w Pelplinie.
Życiorys.
Syn Józefa, pracownika Starostwa Gniewskiego i Czesławy z domu Filcek. Ukończył Państwowe Gimnazjum i Liceum Ogólnokształcące w Gniewie oraz zdał maturę w 1949. W latach 1949–1950 studiował w Wyższej Szkole Pedagogicznej w Gdańsku. W trakcie urlopu dziekańskiego uczył w szkole podstawowej w Gródku, w powiecie świeckim. Od 1950 studiował w Wyższym Seminarium Duchownym w Pelplinie. 10 maja 1956 przyjął święcenia kapłańskie. Pracował jako wikariusz w Linowie (1956–1957), Nowem (1957–1965), Chełmnie (1965–1969). W Nowem i Chełmnie był także katechetą w miejscowych liceach ogólnokształcących. Od 25 stycznia 1969 do 30 czerwca 1992 był proboszczem parafii Osielsko pod Bydgoszczą. W latach 1977–1992 pełnił obowiązki dziekana dekanatu fordońskiego. 14 października 1985 został mianowany kanonikiem honorowym Kapituły Katedralnej Chełmińskiej, a 25 września 1994 kanonikiem gremialnym Kapituły Katedralnej Pelplińskiej.
Od 1991 był członkiem Gdańskiego Towarzystwa Naukowego. Od 1 lipca 1992 wykładał historię diecezjalną w Seminarium Duchownym w Pelplinie, był jednocześnie dyrektorem biblioteki seminaryjnej. Jako historyk specjalizował się w dziejach regionalnych, a zwłaszcza w biografistyce księży diecezji chełmińskiej. Był autorem ponad 300 publikacji, wiele artykułów umieścił w "Polskim Słowniku Biograficznym", a także w innym zbiorowych opracowaniach ("Słownik biograficzny Pomorza Nadwiślańskiego", "Słownik polskich teologów", "Słownik biograficzny konspiracji pomorskiej", "Encyklopedia katolicka"). 
Zmarł w Gdyni. Został pochowany na Cmentarzu w Pelplinie.
Wyróżnienia.
7 kwietnia 1995 Klub Studentów „Pomorania” przy Zrzeszeniu Kaszubsko-Pomorskim w Gdańsku przyznał mu Medal Stolema. W 1997 został Honorowym Obywatelem Miasta i Gminy Gniew (na mocy uchwały nr XLI/234/97 Rady Miejskiej w Gniewie z dnia 27 sierpnia 1997), a w 1998 – Honorowym Obywatelem Gminy Osielsko. W 1999 imieniem ks. Henryka Mrossa nazwano ulicę prowadzącą do kaplicy w Niemczu.

</doc>
<doc id="113169" url="https://pl.wikipedia.org/wiki?curid=113169" title="Soława">
Soława

Soława () – rzeka w Niemczech (Turyngia). Lewy dopływ Łaby (ujście powyżej Magdeburga).
Długość: 427 km
Powierzchnia dorzecza: 23,7 tys. km²
Źródła: góry Smreczany
Główne dopływy:
Większe miasta nad Soławą:
Żeglowna na odcinku ok. 170 km.
Stan lub potencjał ekologiczny wód Soławy według planu gospodarowania wodami na obszarze dorzecza Łaby na lata 2016-2021 określono na większości jej długości jako słaby lub zły, tylko miejscami jako umiarkowany. Stan chemiczny wód jest zły, głównie z powodu zanieczyszczeń określanych jako wszędobylskie.

</doc>
<doc id="113170" url="https://pl.wikipedia.org/wiki?curid=113170" title="Jakość">
Jakość

Jakość (gr. "poiotes", łac. "qualitas") – pojęcie filozoficzne zdefiniowane przez Platona jako „pewien stopień doskonałości”. Nazwę łacińską, która zachowała się w językach romańskich utworzył Cyceron tłumacząc termin grecki. 
Ocena jakościowa i ocena jakości.
Należy odróżnić "ocenę jakościową" od "oceny jakości". Ocena jakościowa jest przeciwieństwem oceny ilościowej i polega na oszacowaniu własności dowolnego zdarzenia, procesu lub systemu w skalach relatywnych, np. (duży, mały), (zawsze, często, czasem, rzadko, nigdy), (bardzo dobrze, dobrze, wystarczająco, niewystarczająco). Jest powszechnie używana w życiu codziennym, naukach społecznych i w innych dziedzinach – przez ekspertów, kiedy ich wiedza wynika z doświadczenia trudnego do liczbowego oszacowania, np. w opiniach uznanych autorytetów. Jakościowa ilustracja przebiegu procesów jest też wstępną hipotezą dla przeprowadzenia eksperymentu lub budowy kwestionariusza w badaniach społecznych.
We współczesnym społeczeństwie przemysłowym, liczne nowe definicje kładą większy nacisk na jakość produktów określonych przez ich wartość użytkową, czyli w konsekwencji na społeczne aspekty użyteczności technologii i usług.
Przykładowo jakość eksploatacyjna to zespół właściwości i charakterystyk wyrobu, określający rzeczywisty stopień spełnienia aktualnych wymagań użytkownika (według normy ISO 8402)
Jakość produktu.
W tym kontekście najczęściej wymieniane są cechy "jakości technologicznej":
Jakość produktu jest związana z takimi jego własnościami handlowymi (jakość rynkowa), jak:
Zatem są to cechy istotne z punktu widzenia konsumenta. Producent musi oprócz tego brać pod uwagę zyskowność i działalność konkurencji, co często jest w konflikcie z jakością technologiczną produktu. (Zobacz: zarządzanie przez jakość)
Jakość życia.
Ważnym wskaźnikiem w polityce i w strategiach rozwoju społecznego jest jakość życia lub "poziom życia" (ang. "well-being" or "quality of life"). Wskaźnik Jakości Życia
to zwykle statystyczna ocena społeczeństwa wynikająca głównie z porównań wielu parametrów ekonomicznych zdrowotnych i środowiskowych dotyczących jej warunków życia.
W modelach socjo-psychologicznych, "jakość życia" jest też widziana jako subiektywna ocena jednostki. J.M. Levine i K.L. Moreland zaproponowali model w którym obiektami porównywanymi są: "ja" – "inny" – "grupa", a porównania wykonywane są w kontekście społecznym: "wewnątrz grupy" – "między grupami" i w kontekście czasowym: "teraz" – "w przeszłości" – "w przyszłości". Wybór wariantu jest na ogół reakcją na jakąś zaszłość, która zwraca uwagę jednostki na obiekt odniesienia i skłania do dokonania porównań. Wynik porównania jest silnie uzależniony od samoświadomości jednostki i nie zawsze jest zgodny z oceną "innych", szczególnie jeśli porównanie "ja"-"ja" odnosi się do zamiarów, a porównanie "inni"-"ja" ocenia rzeczywiste dokonania.

</doc>
<doc id="113171" url="https://pl.wikipedia.org/wiki?curid=113171" title="Stanisław Machorski">
Stanisław Machorski

Stanisław Machorski (ur. 8 maja 1807 w Czystem, zm. 21 lipca 1909 w Lisewie) – polski duchowny katolicki, proboszcz w Lisewie, działacz społeczno-narodowy w ziemi chełmińskiej.
Rodzina i wykształcenie.
Pochodził z rodziny chłopskiej (syn Bartłomieja i Marianny z Klusków). Utracił rodziców w 12. roku życia, jego wychowaniem zajął się stryj Franciszek (proboszcz w Kalwie pod Sztumem), który sfinansował naukę w gimnazjum w Braniewie (1821-1829). Dalsze wykształcenie Machorski zdobył w seminarium duchownym w Pelplinie. 4 listopada 1832 przyjął święcenia kapłańskie we Fromborku.
Życie kapłańskie.
Początkowo był wikariuszem ks. Jana Dąbrowskiego, proboszcza w Lisewie, późniejszego biskupa pomocniczego poznańskiego. W 1836 został proboszczem parafii w Lisewie i pełnił tę funkcję przez 73 lata (do końca życia). W latach 1842-1851 był jednocześnie dziekanem dekanatu chełmińskiego oraz powiatowym inspektorem szkół ludowych.
Działalność społeczno-narodowa.
Należał do grona duchownych mocno zaangażowanych w polską działalności narodową. 22 października 1848 założył w Lisewie Ligę Polską Narodową, był jej dyrektorem. Mowa ks. Machorskiego ("Mowa na zebraniu Ligi Lisewskiej") została opublikowana przez "Szkółkę Narodową" w Chełmnie. Był jednym ze współtwórców i czołowych propagatorów akcji stypendialnej Towarzystwa Przyjaciół Nauk w Chełmnie, przez ponad pół wieku wchodził w skład zarządu Towarzystwa (jego działalność uczczono na 50-lecie specjalną uroczystością jubileuszową). 
Był przeciwnikiem germanizacji w życiu publicznym i kościelnym, wspierał liczne polskie towarzystwa kulturalne. W okresie powstania styczniowego władze pruskie podejrzewały go o sprzyjanie pomorsko-chełmińskiej organizacji powstańczej, co ściągnęło na niego szykany (m.in. liczne rewizje).
W 1870 założył w Lisewie Kółko Rolnicze, w ramach którego propagował nowoczesne metody gospodarowania, a także język i kulturę polską. Wspierał prześladowanych polskich księży w okresie kulturkampfu. W 1892 w ramach akcji podjętej we wszystkich zaborach zorganizował wiec w Lisewie, na którym domagał się stosowania języka polskiego w szkołach. Utrzymywał kontakty z Galicją, zgromadził bogaty księgozbiór, był dobrze zorientowany w dziejach Polonii amerykańskiej.
W latach 1897-1899 należał do Towarzystwa Naukowego w Toruniu.
Ostatnie lata życia.
W 1907 obchodził 100. rocznicę urodzin, w uroczystościach wziął udział – w ramach wizytacji parafii w Lisewie – ówczesny biskup chełmiński Augustyn Rosentreter. Zmarł w Lisewie w wieku 102 lat, został pochowany na przykościelnym cmentarzu.

</doc>
<doc id="113172" url="https://pl.wikipedia.org/wiki?curid=113172" title="Sadao Araki">
Sadao Araki

 – japoński dowódca wojskowy, generał Armii Cesarskiej oraz polityk.
Zarys biografii.
Brał udział w wojnie rosyjsko-japońskiej. W czasie Wielkiej Wojny był attaché wojskowym w Rosji. Od 1927 generał. Pełnił szereg funkcji ministerialnych. W latach 1931–1934 był ministrem wojny, 1938–1939 ministrem edukacji, 1934–1936 doradcą cesarza, członkiem Najwyższej Rady Wojennej, 1939–1940 starszym radcą rządowym.
Był jednym z inicjatorów japońskiej polityki ekspansji militarnej. Jako minister edukacji przekształcił system szkolnictwa dla potrzeb wojskowych. Był twórcą Kōdō-ha (Ugrupowania Drogi Cesarskiej lub Frakcji Drogi Cesarskiej, 1931–1936), nacjonalistycznej grupy ekstremistycznie nastawionych militarystów.
Po II wojnie światowej znalazł się w gronie oskarżonych o zbrodnie wojenne i stanął przed Międzynarodowym Trybunałem Karnym dla Dalekiego Wschodu w Tokio. Został uznany za winnego i skazany na dożywotnie więzienie. Zwolniono go w 1955 warunkowo z powodu stanu zdrowia, a następnie ułaskawiono.

</doc>
<doc id="113173" url="https://pl.wikipedia.org/wiki?curid=113173" title="Kingorō Hashimoto">
Kingorō Hashimoto

 – japoński wojskowy i polityk, oskarżony o zbrodnie wojenne.
Pełnił szereg funkcji wojskowych, dosłużył się stopnia pułkownika. W latach 20. i 30. pracował w wydziale rosyjskim sztabu generalnego, był również członkiem personelu dyplomatycznego w krajach europejskich, gdzie zapoznał się z ideologią faszyzmu. Odegrał znaczącą rolę w tzw. incydencie mukdeńskim (marzec 1931), który był pretekstem wybuchu wojny japońsko-chińskiej. Dowodził pułkiem artylerii w czasie rzezi w Nankinie (1937).
Opublikował kilka książek propagandowych, przyczynił się do zmobilizowania japońskiej opinii publicznej do poparcia wojny na Pacyfiku.
W 1946 został oskarżony o zbrodnie wojenne przez Międzynarodowy Trybunał Wojskowy dla Dalekiego Wschodu w Tokio. Po dwuletnim procesie został uznany za winnego i skazany na dożywotnie więzienie. Zwolniono go w 1954, zm. w 1957.

</doc>
<doc id="113174" url="https://pl.wikipedia.org/wiki?curid=113174" title="Java virtual machine">
Java virtual machine



</doc>
<doc id="113175" url="https://pl.wikipedia.org/wiki?curid=113175" title="Dowód księgowy">
Dowód księgowy

Dowód księgowy − dokument będący podstawą dokonanego zapisu w księgach rachunkowych (np. faktura VAT).
Treść dowodu księgowego.
Ustawa o rachunkowości w art. 21 ust. 1 wymaga, aby dowód księgowy zawierał:
Niektórych z powyższych informacji może na dowodzie księgowym brakować (zgodnie z art. 21 ust. 1a ustawy o rachunkowości), jeśli:
Cechy dowodu księgowego.
Zgodnie z ustawą o rachunkowości, dowody księgowe powinny być:
Niedopuszczalne w dowodach księgowych jest dokonywanie wymazywania i przeróbek.
Rodzaje dowodów księgowych.
Wyróżnić można następujące rodzaje dowodów księgowych:
Podstawą do zapisów w księgach rachunkowych mogą być również dowody księgowe:
Kontrola dowodów księgowych.
Kontrola dowodów księgowych prowadzona jest przez głównego księgowego lub upoważnione przez niego osoby. Potwierdzeniem przeprowadzenia kontroli jest podpis osoby odpowiedzialnej. Wyróżnia się:
Dokument księgowy, który zawiera braki lub nieprawidłowości, zwracany jest do odpowiedniej komórki lub osoby odpowiedzialnej w celu dokonania odpowiednich korekt.
Przechowywanie dowodów księgowych.
Dowody księgowe przechowuje się w taki sposób, aby zabezpieczyć je przed niedozwolonymi zmianami, nieupoważnionym rozpowszechnieniem, uszkodzeniem, zniszczeniem. Dowody księgowe przechowywane są w postaci oryginalnej, w określonym porządku w podziale na okresy sprawozdawcze. Mogę być przechowywane:
Dokumenty księgowe najczęściej przechowywane są przez okres 5 lat (wyłączając sprawozdania finansowe). Czas przechowywania dokumentów zależny jest od daty przedawnienia zobowiązania podatkowego.

</doc>
<doc id="113176" url="https://pl.wikipedia.org/wiki?curid=113176" title="JVM">
JVM



</doc>
<doc id="113177" url="https://pl.wikipedia.org/wiki?curid=113177" title="Wirtualna maszyna Java">
Wirtualna maszyna Java



</doc>
<doc id="113179" url="https://pl.wikipedia.org/wiki?curid=113179" title="Bracia dobrzyńscy">
Bracia dobrzyńscy

Bracia dobrzyńscy, oficjalna nazwa Pruscy Rycerze Chrystusowi, zwani też Kawalerami Jezusa Chrystusa a po łacinie "Fratres Milites Christi (de Prussia, de Dobrzyn, de Mazovia)" – zakon rycerski zorganizowany przez biskupa pruskiego Chrystiana pomiędzy 1216 a 1228 r. w celu szerzenia wiary chrześcijańskiej i podboju Prus. W tym samym roku utworzenie zakonu zatwierdził papież Grzegorz IX, a książę Konrad I mazowiecki nadał im w posiadanie część ziemi dobrzyńskiej, razem z Dobrzyniem nad Wisłą. Był to jedyny zakon rycerski, który powstał i ukształtował się na ziemiach polskich.
Działalność.
Początkowo do zakonu należało 15 braci-rycerzy z Dolnej Saksonii i Meklemburgii, na których czele stanął mistrz Bruno. Pojawili się oni w Dobrzyniu w roku 1228. Wobec braku sukcesów w walce z Prusami i z powodu małej liczby (w okresie największego rozwoju zakon liczył 35 braci-rycerzy i 165 ludzi zbrojnych), około roku 1235, większość braci przyłączyła się do zakonu krzyżackiego, na co zezwalał dokument papieski (jednakże bracia dobrzyńscy nie zostali oficjalnie przyłączeni do zakonu krzyżackiego). Dla porównania w bitwie pod Grunwaldem wzięło, według Andrzeja Nadolskiego, udział ok. 250 braci-rycerzy krzyżackich z państwa zakonnego w Prusach, a według nekrologu z komturii krzyżackiej w Maastricht 203 braci-rycerzy poległo, natomiast w bitwie pod Płowcami miało polec 73 braci-rycerzy (na ogólną liczbę poległych krzyżackich ok. 2400 – 2500). 
W 1237 r. część braci dobrzyńskich, którzy nie wstąpili w szeregi krzyżaków, otrzymali nadanie od Konrada mazowieckiego w postaci Drohiczyna, aby wzmocnić obsadę tego grodu, oraz ziemie od rzeki Nurzec do granicy z Rusinami.
Tekst aktu nadania przez księcia Konrada mazowieckiego zamku w Drohiczynie wraz z przyległymi terenami:
W Drohiczynie Dobrzyńcy przetrwali tylko kilka lat. Latopis halicko-wołyński podaje, że książę wołyński Daniel Halicki pokonał ich pod Drohiczynem już w marcu 1238 roku. W 1241 r. zbudowany przez zakonników kościół zostaje spalony (wraz z całym miastem) przez oddziały Batu-chana 
. W 1250 roku papież Innocenty IV wydał bullę, w której potwierdził templariuszom darowizny „grodów nad rzeką Bugiem poczynione przez księcia łęczyckiego Konrada”. Drohiczyn został ostatecznie zdobyty przez Daniela Halickiego w 1251 r.
Ostatni ślad istnienia braci dobrzyńskich na ziemiach polskich pochodzi z 1248 roku. Jest nim odnaleziona w roku 1783 w Drohiczynie płyta nagrobna Henryka z Żygocina.
Zakon przestał oficjalnie istnieć (według prawa kanonicznego) 100 lat po śmierci jego ostatniego członka, a więc w połowie XIV wieku.
Skład zakonu.
Z dokumentów znajdujących się w Państwowym Archiwum w Meklemburgii, dowiadujemy się o pierwotnym składzie osobowym przybyłych do Dobrzynia rycerzy zakonników.
Oto ich wykaz imienny:
Dodatkowe informacje.
Za swój znak zakonny, przyjęli bracia czerwony wzniesiony miecz z taką nad nim gwiazdą, noszony na białych płaszczach pokrywających zbroję, gdzie gwiazda symbolizowała objawienie Jezusa poganom. Reguły zakonne Braci dobrzyńskich, wzorowane były na regule Kawalerów Mieczowych oraz Templariuszy.
Z kroniki miasta Gdańska, spisywanej przez Rainholda Curicke'a, zatytułowanej "Der Stadt Danzig:Historische Beschreibung", dowiadujemy się o udziale "Zakonu Kurów", zwanego też "Braćmi dobrzyńskimi", w Bitwie pod Świecinem, która miała miejsce 17 września 1462, a więc około 100 lat od czasu oficjalnego uznania zakończenia istnienia zakonu na terenie Polski.

</doc>
<doc id="113181" url="https://pl.wikipedia.org/wiki?curid=113181" title="Maurycy Hauke">
Maurycy Hauke

Jan Maurycy Hauke herbu Bosak (ur. 26 października 1775 w Seifersdorf, Saksonia, zm. 29 listopada 1830 w Warszawie) – hrabia, generał artylerii Wojska Polskiego Królestwa Polskiego, minister prezydujący w Komisji Rządowej Wojny Królestwa Polskiego w latach 1816–1829, senator-wojewoda Królestwa Polskiego, członek Komisji Najwyższej Egzaminacyjnej przy Radzie Stanu Królestwa Kongresowego w 1830 roku.
Życiorys.
Syn Fryderyka Karola Haukego i Salomei Schweppenhäuser. Ojciec Julii Hauke – morganatycznej żony księcia Aleksandra Heskiego, tym samym dziadek m.in.: Aleksandra Battenberga, księcia Bułgarii oraz Henryka Battenberga, pradziadek lorda Louisa Mountbattena, ostatniego wicekróla Indii i Wiktorii Eugenii Battenberg, królowej Hiszpanii, prapradziadek Filipa księcia Edynburga, męża królowej Elżbiety II, praprapradziadek króla Hiszpanii Juana Carlosa I oraz praprapradziadek króla Zjednoczonego Królestwa Karola III.
W armii polskiej od 1790 w stopniu podporucznika – kształcił się w szkole artylerii w Warszawie. 15 marca 1791 awansował na porucznika, a 3 sierpnia 1794 r. – na kapitana.
Uczestnik wojny z Rosją w 1792 r. oraz insurekcji kościuszkowskiej, w którym uczestniczył między innymi w obronie Warszawy. Po upadku insurekcji pozostawał poza wojskiem i pomagał ojcu jako nauczyciel geometrii w jego prywatnej szkole.
W 1798 r. Hauke wstąpił do Legionów Polskich we Włoszech i służył w artylerii. Walczył m.in. w obronie Mantui, gdzie dostał się do niewoli austriackiej. Potem służył w armii Księstwa Warszawskiego, m.in. krótko jako szef sztabu armii. Następnie pełnił funkcje: zastępcy dowódcy 3 legii (dywizji), dowódcy brygady w dywizji gen. Józefa Zajączka w kampanii 1809 r., komendanta Twierdzy Zamość w kampanii 1813 r., gdzie wsławił się długotrwałą i bohaterską obroną i uzyskał honorowe warunki kapitulacji. Awansował na stopień pułkownika 20 grudnia 1806 r. Generał brygady od 27 grudnia 1807 r., generał dywizji od 3 lutego 1813 – na stanowisku komendanta twierdzy Zamość.
Od 22 stycznia 1815 pełnił służbę w Wojsku Polskim Królestwa Kongresowego zajmując stanowiska: kwatermistrza generalnego wojska, dowódcy korpusu artylerii i inżynierii, radcy stanu, dyrektora generalnego w Komisji Rządowej Wojny i zastępcy ministra wojny. Od 1816, po dymisji generała Józefa Wielhorskiego, kierował Ministerstwem Wojny.
3 września 1826 awansował na generała artylerii oraz, wraz z braćmi Ludwikiem Augustem (1779–1861) i Józefem (1790–1837), otrzymał indygenat z herbem Bosak (w niebiesko-złotym polu złoty kroczący na prawo lew flamandzki z czarnym bosakiem w łapie). Od 1829 hrabia i senator Królestwa Polskiego. Awanse te były nagrodą za wierność i gorliwość w wykonywaniu rozkazów wlk. ks. Konstantego. W późniejszych latach również bracia uzyskali tytuły hrabiowskie.
Był członkiem Sądu Wojennego Najwyższego, w zastępstwie Sądu Sejmowego, powołanego do sądzenia oskarżonych o przynależność do Wolnomularstwa Narodowego.
Zdecydowany przeciwnik powstania listopadowego. Zginął 29 listopada 1830 z rąk powstańców (padł pod prawym lwem przed Pałacem Namiestnikowskim w Warszawie) na oczach swojej żony (umarła rok później, w 1831) i młodszych dzieci, które zostały wzięte pod prawną opiekę i wychowanie cara Mikołaja I. Hauke, jadąc na koniu obok powozu żony z mieszkania służbowego w Pałacu Saskim, napotkał koło Pałacu Namiestnikowskiego grupę podchorążych, idących ze strony ulicy Nowy Świat. Ujrzawszy go, powstańcy zawołali, „Generale, poprowadź nas!”, ale Hauke zaczął wygłaszać mowę, w której nazwał ich przedsięwzięcie głupotą i wezwał ich do powrotu do koszar. Rozległy się wystrzały i Hauke padł martwy. Ze zwłok zdarto carskie ordery i odznaczenia, pozostawiono tylko polskie i francuskie. Przy oględzinach zwłok naliczono 19 ran od kul.
Żoną generała była Zofia z Lafontaine’ów, córka głównego medyka armii Księstwa Warszawskiego, doktora Leopolda Lafontaine. Z synów Maurycego i Zofii trzej starsi wzięli udział w Powstaniu listopadowym, spośród nich Maurycy Leopold Józef, ur. 1814, poległ 18 maja 1831 w bitwie pod Ostrołęką. Córki Maurycego Zofia, Emilia i Julia zostały damami dworu żony następnego cara Aleksandra II, Marii Aleksandrowny, księżniczki z Hesji-Darmstadt.
Gen. Hauke pochowany został wraz z żoną i braćmi (bratowe były protestantkami) w kościele Kapucynów w Warszawie, potem, w 1841, wraz z sześcioma innymi Polakami „wiernymi monarsze” na rozkaz cara Mikołaja I upamiętniony został na rozebranym w 1917 r. obelisku wzniesionym na Placu Saskim.
Działalność wolnomularska.
Do wolnomularstwa został przyjęty w loży wojskowej francuskiej, 24 sierpnia 1807 roku przystąpił (afiliował) do loży "Świątynia Mądrości" w Warszawie. 24 marca 1812 roku członek założyciel i przewodniczący loży "Jedność" (Wielki Wschód Narodowy) w Zamościu.
Potomstwo.
Generałostwo Maurycy i Zofia Haukowie mieli jedenaścioro dzieci o imionach:

</doc>
<doc id="113182" url="https://pl.wikipedia.org/wiki?curid=113182" title="Sferia (przedsiębiorstwo)">
Sferia (przedsiębiorstwo)

Sferia Spółka Akcyjna (dawniej "O.S.P. Polpager Sp. z o.o.") – przedsiębiorca telekomunikacyjny oferujący obecnie usługi telefonii nomadycznej (rozszerzona funkcjonalnie wersja telefonii stacjonarnej), komórkowej oraz dostępu do internetu.
Początkowo usługi telekomunikacyjne świadczone były w oparciu o nowatorską w tamtym okresie cyfrową technologię CDMA 2000-1X na terenie Warszawy i aglomeracji warszawskiej oraz w Ostrołęce i okolicach. Od kwietnia 2014 r. usługi telekomunikacyjne Sferia świadczy w oparciu o technologię GSM i HSPA+ na terenie całego kraju. W grudniu 2015 r. operator rozszerzył ofertę o LTE.
Sferia jest spółką zależną Cyfrowego Polsatu, poprzez takie podmioty jak Polkomtel i Aero2.
Historia.
Polpager Sp. z o.o. od 1991 roku wprowadziła wraz z Telekomunikacją Polską S.A. pierwszy ogólnopolski system przywoławczy Polpager – największy system pagingowy w Polsce i pierwszy ogólnodostępny system łączności ruchomej.
W 1996 roku ze spółki Polpager Sp. z.o.o. wyodrębniona została spółka córka: Ogólnopolski System Przywoławczy Polpager Sp. z o.o., której głównym polem działania została działalność operatorska systemu Polpager, obejmującego swoim zasięgiem 95% powierzchni Polski. Z systemu korzystało ponad 40 tys. użytkowników.
W roku 2000 OSP Polpager otrzymała ogólnopolską koncesję na świadczenie usług telefonicznych oraz usług w zakresie transmisji danych i internetu, a w 2003 r. rezerwację częstotliwości w zakresie 850 MHz.
22 grudnia 2005 r. Polpager przekształciła się w spółkę akcyjną i rozpoczęła swoją działalność pod nazwą Sferia.
W marcu 2007 roku Sferia wprowadziła w Warszawie usługi szerokopasmowego, bezprzewodowego dostępu do Internetu. Stosowana technologia CDMA 2000 1xEV-DO umożliwiała transmisję danych z prędkością do 2,4 Mb/s., dzięki zastosowaniu nowego standardu EVDO Rev-A Sferia zwiększyła możliwą prędkość pobierania danych do 3,1 Mb/s. W tamtym czasie była to najszybsza dostępna komercyjnie radiowa transmisja danych w Polsce.
W maju 2008 roku Sferia wprowadziła pierwszy w Polsce telefon stacjonarny na kartę, działający w technologii radiowej CDMA na zasadzie usługi przedpłaconej – Nomadic na kartę.
W latach 2006–2013 rozwój spółki był wstrzymywany przez administrację łączności z uwagi na kolizję częstotliwości Sferii z częstotliwością przeznaczoną dla GSM-R (dedykowany system łączności Cyfrowej przeznaczony dla transportu kolejowego).
Zanim spółka Polska Telefonia Cyfrowa stała się wyłączną własnością Deutsche Telekom, Sferia była jednym z jej udziałowców.
31 grudnia 2018 spółka przestała świadczyć usługi klientom detalicznym.

</doc>
<doc id="113183" url="https://pl.wikipedia.org/wiki?curid=113183" title="Gliceria">
Gliceria

Gliceria – imię żeńskie pochodzenia greckiego. Wywodzi się od słowa "glykys" oznaczającego słodycz. Patronką tego imienia jest św. Gliceria (zm. 177, męczennica). Męskie odpowiedniki - Gliceriusz i Glicery.
Gliceria imieniny obchodzi 13 maja i 22 października

</doc>
<doc id="113184" url="https://pl.wikipedia.org/wiki?curid=113184" title="Stowarzyszenie Muzyczne Christopher">
Stowarzyszenie Muzyczne Christopher



</doc>
<doc id="113194" url="https://pl.wikipedia.org/wiki?curid=113194" title="High bit rate Digital Subscriber Line">
High bit rate Digital Subscriber Line

High bit rate Digital Subscriber Line (HDSL) jest standardem transmisji wyspecyfikowanym w Zaleceniu ITU-T G.991.1.
Rozwinięcie skrótu HDSL w literaturze światowej przyjmuje kilka alternatywnych form, m.in. "High-bit-rate Digital Subscriber Loop", "High data rate Digital Subscriber Line", itp. Polskim tłumaczeniem tych nazw jest "cyfrowa linia abonencka o wysokiej przepustowości". 
HDSL do transmisji danych korzysta z miedzianych kabli telefonicznych. Wykorzystuje on jednak nie tak jak zwykłe telefony pasmo 300 - 3400 Hz, ale dużo szersze bo od 6 do 259 kHz. Jest to możliwe dzięki naturalnym pasmom przenoszenia par kabli miedzianych.
Technologia HDSL początkowo wykorzystywała do transmisji 2 Mb/s symetrycznie w obie strony aż 3 pary kabli miedzianych (SDSL). Postęp technologiczny objawiający się udoskonaleniem metod kodowania sygnału pozwolił jednak na redukcję najpierw do dwóch, a potem do jednej pary kabli koniecznych do uzyskania pełnej przepustowości 2 Mb/s symetrycznie, jaką zakładało HDSL.
Oprócz zalet HDSL jakimi jest wykorzystanie tradycyjnej infrastruktury telekomunikacyjnej na drodze do abonenta (ostatniej mili) posiada też wady. Najważniejszą z nich jest silna zależność przepustowości od długości kabli oraz stosunkowo mały zasięg ograniczający często zasięg technologii do dużych miast lub małych miasteczek posiadających własną centralę.
Technika symetrycznego cyfrowego łącza abonenckiego HDSL umożliwia dwukierunkowe przesyłanie strumieni E1 lub T1 na jednej, dwu lub trzech parach przewodów miedzianych. Jednoparowe łącze HDSL jest często wyróżniane jako technika transmisyjna SDSL. Charakteryzuje się ona mniejszym zasięgiem transmisji - maksymalnie do 3 km - niż HDSL kilkuparowy, lecz jej podstawową zaletą jest to, że wykorzystuje jedną parę przewodów miedzianych, którą zawsze dysponuje abonent.

</doc>
<doc id="113196" url="https://pl.wikipedia.org/wiki?curid=113196" title="Brzoza cukrowa">
Brzoza cukrowa

Brzoza cukrowa, b. wiśniowa ("Betula lenta" L.) – gatunek drzewa z rodziny brzozowatych. Występuje w stanie dzikim we wschodniej części Stanów Zjednoczonych; na przedgórzach i w górach (Appalachy). Pojedyncze stanowiska na zachód od Appalachów nie dochodzą do Missisipi.
Biologia i ekologia.
Występuje jako dominujący składnik drzewostanu w wilgotnych, żyznych, chłodnych lasach górskich z bukiem wielkolistnym, liriodendronami, klonami, lipami, dębami w Appalachach. Rośnie także na urwiskach i stromych stokach. Kwitnie późną wiosną, jest wiatropylna i wiatrosiewna.
Zastosowanie.
W północno-wschodnich stanach USA jedno z podstawowych źródeł drzewa przemysłowego. Przez Indian wykorzystywane jako roślina lecznicza (środek przeciwgorączkowy i przeciwzapalny), oraz jako źródło soku brzozowego.
Do Europy sprowadzona w 1759. Mniej ceniona od brzozy żółtej ze względu na kolor kory. W Polsce całkowicie wytrzymała na mróz.

</doc>
<doc id="113197" url="https://pl.wikipedia.org/wiki?curid=113197" title="Stefan Miecznikowski">
Stefan Miecznikowski

Stefan Miecznikowski (ur. 25 sierpnia 1921 w Warszawie, zm. 27 grudnia 2004 w Gdyni) – duchowny katolicki, jezuita, kapelan łódzkiej „Solidarności”.
Życiorys.
Dzieciństwo i młodość spędził w Warszawie, jego ojciec był elektromonterem. Prawdziwą szkołą charakteru było harcerstwo, które na całe życie wpoiło mu głęboki patriotyzm i wrażliwość na sprawy społeczne.
W wieku 17 lat wstąpił do Zakonu Jezuitów (S.J.), przyjął święcenia kapłańskie w 1950 (z rąk prymasa Stefana Wyszyńskiego). Studiował teologię w Rzymie. W Papieskim Uniwersytecie Gregoriańskim obronił rozprawę doktorską na temat duchowości ignacjańskiej. W latach 1953–1957 był duszpasterzem akademickim przy Katolickim Uniwersytecie Lubelskim, później opiekował się nowicjatem jezuickim w Kaliszu. W 1967 został przeniesiony do Łodzi, gdzie był duszpasterzem akademickim; po aresztowaniach studentów z jego otoczenia, aktywnych w rozbitej przez Służbę Bezpieczeństwa opozycyjnej organizacji "Ruch", władze zakonne ponownie przeniosły go do Kalisza.
Powtórnie skierowany do pracy w Łodzi w 1978, obok środowisk akademickich zajął się duszpasterstwem rodzin. Został także kapelanem powstającej w Łodzi "„Solidarności”. Po wprowadzeniu stanu wojennego sporządzał listy aresztowanych i internowanych, podjął szereg inicjatyw na rzecz opozycji. Organizował pomoc dla rodzin zatrzymanych i samych aresztowanych, a także osób pozbawionych pracy i środków do życia. Powołał do życia Ośrodek Pomocy Uwięzionym i Internowanym, organizował specjalne spotkania dyskusyjne (tzw. spotkania środowe), odprawiał msze za Ojczyznę.
W 1989 został przeniesiony przez władze zakonne na Wybrzeże. Po upadku PRL został członkiem honorowym łódzkiego Regionu "Solidarności", w 1992 otrzymał także honorowe obywatelstwo miasta Łodzi. W 1995 otrzymał tytuł Honorowego Członka NSZZ „Solidarność”.
Ukazało się kilka książek jego autorstwa: "Kazania stanu wojennego", "Rozważania o Ojczyźnie" (1998), "Almanach Harcerski" (1999). Zmarł po długiej i ciężkiej chorobie. Pochowany został w Łodzi w grobowcu Jezuitów, na Cmentarzu Katolickim na Dołach.
3 maja 2007 Prezydent RP Lech Kaczyński odznaczył pośmiertnie o. Stefana Miecznikowskiego Krzyżem Komandorskim z Gwiazdą Orderu Odrodzenia Polski.

</doc>
<doc id="113198" url="https://pl.wikipedia.org/wiki?curid=113198" title="Betula lenta">
Betula lenta



</doc>
<doc id="113199" url="https://pl.wikipedia.org/wiki?curid=113199" title="Dolina Sucha Jaworowa">
Dolina Sucha Jaworowa

Dolina Sucha, Dolina Sucha Jaworowa (słow. "Suchá dolina", niem. "Suchatal", "Dürrental", "Dürres Tal", węg. "Szárazvölgy") – niewielka tatrzańska dolina leżąca na terenie Słowacji. Dolina Sucha jest najmniejszym wschodnim odgałęzieniem Doliny Jaworowej ("Javorová dolina").
Pusta i skalista wcina się na długości ok. 0,5 km pomiędzy Sobkową Grań ("Suchý hrebeň") zwaną także Suchą Granią, która oddziela ją od południa od Doliny Zadniej Jaworowej ("Zadná Javorová dolina") i Sobkowego Żlebu, a grań Kapałkowych Turni ("Ľadové veže"), które oddzielają ją od północy od Doliny Czarnej Jaworowej ("Čierna Javorová dolina") i Śnieżnej ("Ľadová dolina"), i podchodzi pod zachodnią, potężną ścianę Lodowego Szczytu ("Ľadový štít"), która oddziela ją od położonej na wschodzie Doliny Pięciu Stawów Spiskich ("kotlina Piatich Spišských plies").
Dolina Sucha nie leży na terenie rezerwatu, ale nie jest odwiedzana przez turystów, ponieważ nie prowadzi przez nią żaden znakowany szlak turystyczny. Widoczna jest z zielonego szlaku wytyczonego w Dolinie Jaworowej na Lodową Przełęcz ("Sedielko"). Okresowo przez dolinę przepływa potok – Sucha Woda Jaworowa ("Suchá voda javorová").
Od dawna do doliny przybywali myśliwi (zwłaszcza z Jurgowa) i poszukiwacze skarbów. Pierwszymi turystami, którzy przeszli przez Dolinę Suchą, byli ks. Walenty Gadowski i jego towarzysze (13 lipca 1908 r.). W zimie pierwszy był tu Stanisław Krystyn Zaremba 30–31 marca 1932 r.

</doc>
<doc id="113200" url="https://pl.wikipedia.org/wiki?curid=113200" title="Brzoza wiśniowa">
Brzoza wiśniowa



</doc>
<doc id="113203" url="https://pl.wikipedia.org/wiki?curid=113203" title="Lasowice Wielkie (gmina)">
Lasowice Wielkie (gmina)

Lasowice Wielkie (niem. "Gemeinde Groß Lassowitz") – gmina wiejska w województwie opolskim, w powiecie kluczborskim. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy.
Siedzibą gminy do końca 2005 roku były Lasowice Małe, a od 1 stycznia 2006 siedziba znajduje się w Lasowicach Wielkich.
Według danych z 30 czerwca 2004 gminę zamieszkiwało 7216 osób. Natomiast według danych z 31 grudnia 2017 roku gminę zamieszkiwało 6901 osób.
Reforma administracyjna w Polsce w 1999 roku wyłączyła z granic powiatu oleskiego dotychczas związaną z nim gminę Lasowice Wielkie.
Struktura powierzchni.
Według danych z roku 2002 gmina Lasowice Wielkie ma obszar 210,84 km², w tym:
Gmina stanowi 24,76% powierzchni powiatu.
Demografia.
Dane z 30 czerwca 2004:
Sąsiednie gminy.
Kluczbork, Łubniany, Murów, Olesno, Turawa, Zębowice
Zobacz też gmina Lasowice Małe.

</doc>
<doc id="113204" url="https://pl.wikipedia.org/wiki?curid=113204" title="Dolina Czarna Jaworowa">
Dolina Czarna Jaworowa

Dolina Czarna Jaworowa (słow. "Čierna Javorová dolina", niem. "Tal des Javorinaer Schwarzen Sees", węg. "Javorinai Fekete-tó völgy") – wschodnie odgałęzienie położonej na terenie Słowacji tatrzańskiej Doliny Jaworowej ("Javorová dolina"). Odchodzi od niej w jej środkowej części i ma długość ok. 3,0 km.
Krajobraz doliny od dawna urzekał turystów, którzy uznawali ją za jedną z najpiękniejszych w Tatrach. Chociaż nie leży w granicach rezerwatu przyrody, nie prowadzi przez nią żaden ze znakowanych szlaków turystycznych. Dostępna jest jedynie dla taterników.
Dolina Czarna Jaworowa graniczy:
Dolina Czarna Jaworowa w środkowej i górnej części rozgałęzia się w mniejsze odnogi, z których największa i najciekawsza jest Dolina Śnieżna ("Ľadová dolinka"). Odchodzi ona od niej w kierunku południowo-wschodnim, wcinając się pomiędzy Kapałkową Grań a odchodzącą od Śnieżnego Szczytu Śnieżną Grań ("hrebeň Snehových veží"). Dolina wznosi się trzema progami aż pod północną ścianę masywu Lodowego Szczytu. Dno tej doliny pokrywa wieczny śnieg, pola firnowe o cechach wspólnych z lodowcami.
Na wysokości 1493 m n.p.m., w środkowej części doliny, wśród kosodrzewiny położony jest Czarny Staw Jaworowy ("Čierne Javorové pleso"), a jej dnem płynie Czarny Potok Jaworowy ("Čierny potok") z kaskadą Czarnej Siklawy ("Čierny vodopád") utworzonej na tzw. Czarnych Spadach.
Od dawna do doliny przybywali myśliwi (zwłaszcza z Jurgowa) i poszukiwacze skarbów. Pierwszą potwierdzoną osobą w Dolinie Czarnej był Stanisław Staszic (1804). W zimie jako pierwsi dotarli do doliny Wiesław Stanisławski i Henryk W. Mogilnicki 26 grudnia 1930 r.

</doc>
<doc id="113206" url="https://pl.wikipedia.org/wiki?curid=113206" title="Tybald">
Tybald



</doc>
<doc id="113207" url="https://pl.wikipedia.org/wiki?curid=113207" title="Reggie White">
Reggie White

Reggie White, właśc. Reginald Howard White (19 grudnia 1961 w Chattanoodze, Tennessee, zm. 26 grudnia 2004 w Cornelius, Karolina Północna) – amerykański sportowiec, zawodnik futbolu amerykańskiego.
Był czołowym obrońcą zarówno w rozgrywkach uniwersyteckich, jak i zawodowych. Reprezentował barwy University of Tennessee, następnie w lidze USFL klub Memphis Showboats. Od 1985 występował w lidze zawodowej NFL, kolejno w zespołach Philadelphia Eagles (1985-1992), Green Bay Packers (1993-1998), Carolina Panthers (1999-2000). Dwukrotnie został uznany za najlepszego obrońcę NFL (1987, 1998), w 1997 zdobył z zespołem Green Bay Packers mistrzostwo ligi (Super Bowl).
Dwukrotnie kończył karierę sportową; w 1998 postanowił odejść z zawodowego sportu, jednak zmienił decyzję i podpisał kontrakt z zespołem Carolina Panthers. Po nieudanym sezonie ostatecznie zakończył karierę w 2000. Występował jako kaznodzieja ewangelicki, współfinansował odbudowę spalonej świątyni w Knoxville (Tennessee). Zmarł nagle, prawdopodobnie na atak serca.

</doc>
<doc id="113210" url="https://pl.wikipedia.org/wiki?curid=113210" title="Mitologia irańska">
Mitologia irańska

Mitologia irańska, także mitologia perska – zbiór mitów i podań o bogach i bohaterach, funkcjonujących pośród ludów irańskich.
Mitologia irańska jest poświadczona w wielu źródłach, jednak pochodzących z wielu epok, spisanych w odmiennych językach, w różnych konwencjach. Czasami bohaterom nadawano odmienne imiona, czasami odmiennie przedstawiano ich dzieje. Stąd często utrudniona lub sprzeczna interpretacja, brak spójnej syntezy.
Podstawowymi źródłami są: Awesta z Gathami, napisy klinowe z czasów Achemidów, Szahname (Księga Królewska) autorstwa Ferdousiego oraz tradycja ludowa (słabo zbadana).
Wierzenia i kulty irańskie mają wiele cech wspólnych z wierzeniami i kultami Hindusów, co jest dowodem na istnienie pierwotnej wspólnoty indoirańskiej. W mitach irańskich dostrzega się też paralele z wierzeniami słowiańskimi, jednak są one słabo zbadane. Wierzenia irańskie interesowały już starożytnych Greków, za ludzi o szczególnych zdolnościach uważano perskich kapłanów – magów.

</doc>
<doc id="113211" url="https://pl.wikipedia.org/wiki?curid=113211" title="Kolarstwo ekstremalne">
Kolarstwo ekstremalne



</doc>
<doc id="113212" url="https://pl.wikipedia.org/wiki?curid=113212" title="Ingryda">
Ingryda

Ingryda – imię żeńskie pochodzenia germańskiego. Wywodzi się od złożenia słów "Ing" – imienia jednego z bogów nordyckich – i "fríðr", w staronordyjskim oznaczającego „piękno”.
Patronką imienia jest szwedzka dominikanka bł. Ingryda Szwedzka (Elofsdotter).
Ingryda imieniny obchodzi 2 września.
Znane osoby noszące to imię: 

</doc>
<doc id="113215" url="https://pl.wikipedia.org/wiki?curid=113215" title="Solawa">
Solawa



</doc>
<doc id="113216" url="https://pl.wikipedia.org/wiki?curid=113216" title="Bieszczady Zachodnie">
Bieszczady Zachodnie

Bieszczady Zachodnie (522.12) – zachodnia część Bieszczadów rozciągająca się od Przełęczy Użockiej (853 m n.p.m.) na wschodzie po Przełęcz Łupkowską (640 m n.p.m.) na zachodzie. Obszar ten w większości leży na terenie Rezerwatu Biosfery „Karpaty Wschodnie”. Charakterystyczny krajobraz Bieszczadów to równoległe, długie, ciągnące się z północnego zachodu na południowy wschód pasma górskie, których wysokość stopniowo wzrasta z zachodu na wschód. Najwyższym szczytem Bieszczadów Zachodnich jest Tarnica (1346 m n.p.m.), najwybitniejszym – Wielka Rawka (523 m nad przeł. Beskid).
Termin Bieszczady używany jest zwykle w Polsce jako synonim polskich Bieszczadów (które są jedynie częścią Bieszczadów Zachodnich). Słowacka część Bieszczadów Zachodnich nazywana jest przez Słowaków Górami Bukowskimi (), a przez Węgrów – .
Położenie.
Na zachodzie Bieszczady Zachodnie graniczą z Beskidem Niskim, na północy z Górami Sanocko-Turczańskimi, na wschodzie z Bieszczadami Wschodnimi, na południu zaś z Wyhorlatem.
Zachodnią granicę wyznaczają doliny Osławy i Osławicy, Przełęcz Łupkowska i dolina Laborca, wschodnią – San, Przełęcz Użocka i dolina rzeki Uż. Natomiast granica północna bywa na terenie Polski przeprowadzana rozmaicie. Geofizyczna poprowadzona jest północnymi stokami Otrytu, Korbani i Chryszczatej, chociaż czasami Otryt wliczany jest do Gór Sanocko Turczańskich. Geomorfologicznie wyróżnia się Bieszczady Południowe (lub Wysokie) na południe od Sanu i Bieszczady Środkowe (lub Niskie) między Sanem a linią kolejową Zagórz – Ustrzyki Dolne (oraz Wyżynę Wańkowej, czyli północną część Gór Sanocko-Turczańskich). 
Pasma górskie.
Ponadto niektórzy zaliczają do Bieszczadów Pasmo Otryt z najwyższym szczytem Trohańcem, znajdujące się między dolinami Sanu i potoku Głuchy.
Geologia.
Głównym warunkiem decydującym o morfologii Bieszczadów jest różna odporność materiału skalnego na wietrzenie. Grzbiety pasm górskich w Bieszczadach zbudowane są najczęściej z twardszych piaskowców, natomiast w dolinach przeważają szybciej wietrzejące, bardziej miękkie łupki.
Bieszczady zbudowane są ze skał osadowych, łupków ilastych i marglistych oraz piaskowców, które określane są ogólnie fliszem karpackim. Osady te utworzone zostały w okresie kredy do starszego trzeciorzędu (paleogenu), a następnie wypiętrzone i sfałdowane w okresie młodszego trzeciorzędu (neogenu). Najstarszymi utworami geologicznymi obszaru Bieszczadów są tzw. wkładki skał dolnokredowych znajdujących się w okolicach Baligrodu, Wetliny i Ustrzyk Górnych, jak również łupki i piaskowce górnej kredy zwane piaskowcami inoceramowymi. Najwyższe szczyty Bieszczadów zbudowane są głównie z piaskowców i łupków krośnieńskich, które zawierają blisko 40% węglanu wapnia. Obniżenia terenu i dna dolin rzecznych zajmują utwory aluwialne i deluwialne. Badania szlifów skalnych wykazały, że większość skał w tym m.in. piaskowce krośnieńskie zawierają znaczne ilości minerałów stanowiących naturalne źródło wielu składników pokarmowych dla roślin w tym: biotyt, ortoklaz i muskowit – szczególnie bogate w potas. Natomiast w skałach tych nie stwierdzono minerałów zawierających związki fosforowe.
W ścisłym związku pomiędzy podłożem skalnym i czynnikami klimatycznymi rozwijają się gleby, które na powierzchni zostały silnie odwapnione i mają odczyn kwaśny. Nieznacznie ilości wapnia znajdują się w glebach aluwialnych i deluwialnych, zalegających doliny rzeczne i zagłębienia terenu. Przeważającymi glebami w Bieszczadach są gleby brunatne i brunatne kwaśne, a niezmiernie rzadko występują gleby bielicowe, jedynie w okolicach Baligrodu.
W Bieszczadach, na terenie Polski, znajduje się 27 niewielkich jaskiń, z których najdłuższe są: Jaskinia w Nasicznem II i Jaskinia w Nasicznem I.
Hydrografia.
W wyniku tego w Bieszczadach wykształcił się specyficzny układ sieci rzek i sieci grzbietów zwany często kratownicowym lub też rusztowym, ponieważ przypominają kratownicę albo ruszt, gdy patrzeć na nie z lotu ptaka. W górnych biegach, rzeki płyną równolegle do grzbietów górskich, aby następnie w środkowych odcinkach zmienić nagle kierunek na prawie północny, przecinając w ten sposób prawie poprzecznie pasma i masywy górskie, tworząc przełomy rzeczne.
Przełomy tworzą rzeki: Solinka koło Buka, Wetlina koło Kalnicy, Górna Solinka koło Moczarnego, San w okolicach Otrytu, a na szczególną uwagę zasługuje przełom Prowczy – Nasiczniańskiego Potoku, który oddziela Połoniny Wetlińską od Caryńskiej.
Klimat.
Klimat Bieszczadów jest zróżnicowany, ponieważ leżą one na granicy dwóch krain klimatycznych, gdzie stosunki termiczne, wilgotnościowe i ilość opadów atmosferycznych różnią się znacznie. I tak np. w Sanoku, położonym na północ od pasm bieszczadzkich, średnia roczna opadów atmosferycznych przekracza 800 mm, a średnia roczna temperatura wynosi . Natomiast na południe od Przełęczy Użockiej suma rocznych opadów wynosi ok. 600 mm, a średnia roczna temperatura powietrza – około . Decydującym czynnikiem klimatycznym wpływającym na południową część Bieszczadów jest klimat Niżu Węgierskiego, charakteryzujący się zmniejszoną ilością opadów, przekraczających tylko nieznacznie 1000 mm, wysoką temperaturą i małą wilgotnością powietrza. Głównymi oznakami wpływu klimatu Niżu Węgierskiego w południowej części Bieszczadów jest uprawa winorośli właściwej w osadach leżących u podnóża gór, a także niewielki udział świerka w składzie gatunkowym drzewostanów.
Roczna suma opadów w Bieszczadach waha się w granicach od ok. 800 do ok. 1200 mm. Na wysokości ponad 550 m n.p.m. opady te przekraczają 1000 mm rocznie, a na najwyższych szczytach przekraczają nawet 1200 mm rocznie. Najobfitsze opady występują w okresie letnim, w miesiącach czerwcu i lipcu, najmniejsze w okresie zimowym. W przeciwieństwie do pozostałego regionu Karpat, Bieszczady odznaczają się większymi jesiennymi niż wiosennymi opadami atmosferycznymi. Wiatry najczęściej notuje się w Bieszczadach o kierunku południkowym, znacznie częściej południowe niż północne. Największe prędkości osiągają one w półroczu zimowym (w Ustrzykach Górnych rzędu 4,5 m/s, znacznie więcej w partiach szczytowych). Wiatry halne wieją średnio przez 14 dni w roku w Ustrzykach Górnych, a przez 4 dni w Komańczy. Towarzyszy im gwałtowny wzrost temperatury przy jednoczesnym zmniejszeniu wilgotności powietrza, co powoduje odwilż i szybkie topnienie śniegu.
Lokalny mikroklimat odnotowuje się w kotlinie Cisnej, charakteryzuje się on większą ilością opadów, niższą przeciętną temperaturą oraz dłuższym zaleganiem pokrywy śnieżnej. Natomiast okolice Chmielu i Dwernika wyróżniają się wyższą średnią temperaturą, nieco mniejszymi opadami i wyjątkowo ciepłym mikroklimatem.
W styczniu i w lutym występuje zjawisko inwersji temperatury, wskutek czego powietrze w wyższych partiach staje się bardzo przejrzyste, dzięki czemu z bieszczadzkich szczytów można podziwiać m.in. Tatry odległe o ponad 130 km.
Roślinność.
Dzięki metodzie analizy pyłkowej przeprowadzono badania zmian szaty roślinnej profilu torfowiska wysokiego m.in. w okolicach Tarnawy Wyżnej i datowaniem bezwzględnym metodą radiowęglową C14, co pomogło odtworzyć przemiany jakim podlegała roślinność Bieszczadów przez okres ostatnich 10000 lat. Stwierdzono, że u schyłku ostatniego zlodowacenia, gdy na niżu dominowały drzewostany sosnowe z domieszką modrzewia i limby, wyższe partie Bieszczadów były prawie zupełnie bezleśne. W miarę ocieplania się klimatu, na teren Bieszczadów zaczęły wkraczać z południa Europy gatunki ciepłolubne, jak: sosna, świerk, wiąz czy też dęby. Około 6000–4000 lat p.n.e. bieszczadzkie szczyty porośnięte były niezmierzonymi lasami świerkowymi. Lepiej zbadany jest okres ok. 1000 lat p.n.e., tj. od czasów, kiedy zmiany klimatyczne nie następowały tak gwałtownie, a lasy nie były jeszcze obiektem intensywnej gospodarki człowieka. W okresie subborealnym udział świerka w składzie bieszczadzkich lasów był większy niż obecnie. Rosły one zarówno w niższych, jak i najwyższych partiach górskich szczytów. Pośród roślin zielnych obficie występował widłak jałowcowaty. W okresie subatlantyckim, w miarę zwiększania się wilgotności powietrza, następowała gwałtowna ekspansja, od południa Europy, typowych gatunków ciepłolubnych jak: buk, grab i jodła. Zwłaszcza udział jodły w ówczesnych lasach bieszczadzkich był o wiele większy niż obecnie. U schyłku tego okresu, na podstawie obecności pyłków w badanych torfowiskach, stwierdzić można, że zwiększył się udział roślin związanych z człowiekiem, a przede wszystkim traw i turzyc.
Ludzie, osiedlając się w dolinach, trzebili lasy, głównie w sąsiedztwie torfowisk, gdzie zakładali pastwiska, łąki i pola. Gwałtownie zmniejszył się udział jodły, graba i buka w składzie bieszczadzkich lasów. Badania archeologiczne potwierdzają fakt, że rozległe obszary górnego Sanu pozostawały bardzo rzadko zaludniane i jeszcze do początków XV wieku tereny te były na ogół bezludne lub też bardzo rzadko zaludnione. Intensywna kolonizacja, rozpoczęta w drugiej połowie XV wieku, wzmogła się znacznie na początku wieku XVI. Znacznemu napływowi ludności towarzyszyło nadmierne wycinanie lasów, najpierw w dolinach, a potem wokół szczytów. Z niezmierzonych bieszczadzkich lasów ludzie pozyskiwali drewno głównie pod budownictwo. Lasy wycinano również w celu uzyskania nowych terenów pod uprawy rolne i łąki. Jednocześnie wołoscy pasterze wycinali lasy w wyższych partiach gór dla pozyskania nowych terenów pod pastwiska dla owiec, kóz i bydła. Ocenia się, że Wołosi osiedlali się na tych terenach już w końcu XIII wieku, a przybywali z Półwyspu Bałkańskiego i okolic Siedmiogrodu.
Początkowo, do około połowy XVI wieku, działalność osadników nie wpływała w negatywny sposób na ilość i jakość bieszczadzkiej roślinności. W tym czasie lasy zajmowały ok. 80% powierzchni Bieszczadów. Zmniejszenie lesistości i znaczne zmiany w składzie flory dokonały się od drugiej połowy XVI wieku do końca XIX wieku, wraz ze wzrostem zaludnienia i wylesieniami na potrzeby rolnictwa. Istniejące wówczas niewielkie zakłady przetwarzające lub wykorzystujące drewno jako opał takie jak kopalnie rud żelaza i prymitywne hutnictwo (głównie w okolicach Baligrodu), huty szkła, potażarnie i tartaki wodne przyczyniły się do lokalnych zmian w składzie gatunkowym drzewostanów.
Na początku wieku XX lesistość Bieszczadów w dolinach rzecznych kształtowała się w granicach ok. 25%, w niższych partiach górskich ok. 40%, natomiast w wyższych partiach ok. 60%. Pod koniec XIX i na początku XX wieku procent lesistości Bieszczadów nie uległa zmniejszeniu, jednakże zmienił się charakter lasów ze względu na udostępnienie terenu przez linie kolejowe przez Przełęcz Łupkowską i Przełęcz Użocką. W wyniku możliwościom wywozu surowca na rynki zewnętrzne znaczna część lasów została poddana intensywnej eksploatacji, a tylko niektóre doliny (np. Moczarne i dolina Tworylczyka) oraz zbocza wyższych szczytów górskich jak: Tarnicy, Chryszczatej, Wielkiej Rawki i Krzemieńca na wschodzie, zachowały pierwotny, puszczański charakter.
Największe zmiany w roślinności Bieszczadów zaszły w XX wieku, po wybudowaniu kolejek leśnych, które sięgały do Cisnej, Smereka i Zatwarnicy. Handlarze drewnem wykorzystywali je do transportu, wokół nich zakładając wielkie obszary zrębów zupełnych, które potem zalesiano monokulturami świerkowymi. Intensywny lokalnie wyrąb drzew w Bieszczadach doprowadził do znacznych negatywnych zmian w składzie drzewostanów, chociaż okres plądrowniczych wyrębów trwał stosunkowo krótko zakończony wielki kryzysem światowym.
Chociaż zaludnienie najwyższej położonych wsi w Bieszczadach Zachodnich należało do najniższych w Polsce i nie przekraczało 25 osób na km², to do roku 1931 na każde 100 hektarów użytków rolnych przypadało średnio ok. 80 osób podobnie jak na innych obszarach II Rzeczypospolitej. Ludność ta zajmowała się przede wszystkim uprawą roli i hodowlą, jedynie część napływowej ludności pracowała w dużych tartakach powstałych w wioskach w dolinie Sanu. Wielkie stada bydła oraz owiec były wypasane na połoninach, pastwiskach w dolinach oraz w lasach, doprowadzając je miejscami do degeneracji. Ponadto pasterze wycinali znaczne powierzchnie lasów pod nowe pola uprawne i pastwiska, których granice sięgały wysokości 900 metrów – aż do granicy połonin.
Po II wojnie światowej Bieszczady niemal zupełnie się wyludniły. Na miejscu dawnych łąk, pastwisk i pól rozrosły się bujne łany pokrzyw oraz innych roślin ruderalnych. Na dawnych polach uprawnych rozrosła się w dużych ilościach olsza szara i wierzba iwa, których obszary, w wyniku sukcesji, zaczęły się przeistaczać w laski olszowe, potem bukowe i jodłowe. Znaczne obszary porzuconych wsi objęto sztucznymi zalesieniami świerkiem, modrzewiem, a niekiedy także sosną. Wprowadzone przez ludzi monokultury świerkowe obecnie zostają poddane stopniowej przebudowie, a ich miejsce zajmują buki i jodły. W miarę dziczenia tych terenów, w miejsce gatunków roślin związanych z człowiekiem, zaczęły się pojawiać i opanowywać swoje naturalne siedliska rośliny kiedyś tam występujące naturalnie. Szczególny charakter Bieszczadów uwidacznia się nie tylko w charakterystycznej rzeźbie terenu i specyficznym krajobrazie, ale także w charakterystycznym składzie flory.
Piętrowy układ roślinności.
W Bieszczadach podobnie jak i w innych górach, roślinność zmienia się piętrowo od podnóży do szczytów. Układ taki pozostaje w ścisłej zależności od zmiennych warunków klimatycznych zachodzących w poszczególnych piętrach. W wyższych partiach szczytowych temperatura powietrza jest niższa, zwiększa się ilość opadów atmosferycznych, przez dłuższy czas występują spóźnione przymrozki wiosenne i wczesne przymrozki jesienne, jest grubsza i dłużej zalegająca pokrywa śnieżna, a tym samym okres wegetacyjny jest znacznie krótszy. Klimat w szczytowej partii gór ma również przemożny i decydujący wpływ na intensywność procesu wietrzenia skał i formowania się gleb. W ostrym, zimnym klimacie wysokich gór, procesy biologiczne ulegają spowolnieniu. Gleby są tam płytkie i kamieniste, a miejscami jak np. na Tarnicy występują gołoborza ("grechoty"). Zmiana szaty roślinnej w kierunku pionowym sprawia, że co kilkaset metrów w górę zmienia się także jej skład florystyczny. Piętra roślinności zależą od wysokości, warunków glebowych, klimatycznych, nasłonecznienia stoków i warunków glebowych.
Bieszczady z racji położenia geograficznego i specyficznych stosunków florystycznych posiadają swoisty układ pięter roślinnych, inny niż w przeważającej części Karpat Wschodnich, Tatr czy też Alp. Podobny układ pięter roślinnych jak w Bieszczadach spotkamy w niektórych pasmach północno-zachodniej części Karpat Wschodnich i południowej części Alp, w części iliryjskiej Półwyspu Bałkańskiego oraz miejscami w innych górach europejskich
W wysokich pasmach karpackich jak np. Babiej Górze czy też w Tatrach wyróżnia się 5–6 pięter roślinnych:
Natomiast w Bieszczadach rozróżnia się 3 piętra roślinne:
Fauna.
Fauna polskiej części Bieszczadów to przede wszystkim fauna typowej puszczy wschodniokarpackiej, która nie jest dobrze poznana i ogranicza się właściwie do niektórych grup systematycznych. Stosunkowo dobrze poznane są wszystkie gromady kręgowców, a w tym:
O wiele lepiej rozpoznano i opracowano królestwo zwierząt bezkręgowych, w tym szczególnie gromadę owadów z czego stosunkowo najlepiej owady siedlisk łąkowych, dżdżownice, pająki, owady ziemnowodne, chrząszcze, motyle.
Przed ostatnią dekadą XX wieku góry te nie wzbudzały większego zainteresowania ze strony zoologów.
W Bieszczadach spotyka się zarówno zwierzęta lasów górskich i wysokogórskich (alpejskich) związanych głównie ze strefą połonin jak: ryjówka aksamitna, darniówka zwyczajna, pierwiosnek, kruk, żmija zygzakowata, żaba trawna, a z motyli – rusałka admirał, bielinek bytomkowiec, górówka meduza i wiele innych oraz zwierzęta lasów niżowych jak: bocian czarny, pustułka czy kruk.
Bieszczady pozostają ostoją zwierzyny grubej – niedźwiedzia brunatnego, wilka, rysia, żbika, ponownie introdukowanego żubra oraz konika polskiego (na razie w specjalnej zagrodzie adaptacyjnej na terenie dawnej wsi Radziejowa – docelowo na wolności), a także puchacza, orła przedniego, orlika i innych. Do gatunków wysokogórskich należy występujący w Bieszczadach płochacz halny i siwerniak oraz chruściki z rodzaju "Apatania". Brak w Bieszczadach regla górnego z naturalnym pasem świerczyn powoduje, że zwierzęta typowe dla tego piętra występują w reglu dolnym. Przykładem tego są niektóre gatunki ptaków jak: orzechówka, krzyżodziób świerkowy, jarząbek, drozd obrożny, dzięcioł trójpalczasty, sikora sosnówka i sikora czubatka. Wśród kręgowców w jednym przypadku na terenie Bieszczadów występuje subendemit, czyli prawie endemit i jest to traszka karpacka, a z bezkręgowców chrząszcz z rodziny biegaczowatych "Pterostichus fossulatus".
Historia.
W czasie oraz po II wojnie światowej polskie Bieszczady były areną walk między wojskami niemieckimi, oddziałami słowackimi, Armią Czerwoną oraz UPA a polskim podziemiem niepodległościowym (AK – NSZ), a następnie Wojskami Ochrony Pogranicza, funkcjonariuszami Urzędu Bezpieczeństwa i innymi organami władzy państwowej polskimi i radzieckimi. Działały tam m.in. oddziały partyzanckie Adama Winogrodzkiego, Józefa Pawłusiewicza, Mikołaja Kunickiego i Antoniego Żubryda. Od wiosny 1943 roku (w konsekwencji tzw. rzezi wołyńskiej) nasiliły się pierwsze walki polskiego podziemia (głównie AK) ze zbrojnym ramieniem Organizacji Ukraińskich Nacjonalistów – UPA. Dopuszczono się wówczas mordów na ludności cywilnej, grabienia wsi, porywania mieszkańców. Początkowo UPA odnosiła sukcesy, działając z pomocą ludności ukraińskiej. W roku 1945 rozpoczęto wysiedlanie ludności ukraińskiej do ZSRR. Akcja ta trwała do 1946 r. Po akcji w Jabłonkach, w czasie której zginął gen. Karol Świerczewski, były dowódca Ludowego Wojska Polskiego. To wydarzenie posłużyło władzom polskim jako pretekst do podjęcia zdecydowanych kroków, mających na celu zakończenie walk w południowo-wschodnich rejonach Polski, w tym m.in. przeprowadzenia tzw. akcji „Wisła”, którą kierował gen. Stefan Mossor. W jej konsekwencji na Ziemie Odzyskane przesiedlono ok. 150 tys. ludzi – rdzennych mieszkańców tych terenów. Bieszczady opustoszały niemal całkowicie. Akcję osiedleńczą podjęto dopiero w latach 60. XX wieku.
W latach 1974–1989 prowadzono zagospodarowanie Bieszczadów w ramach akcji Związku Harcerstwa Polskiego pod kryptonimem Operacja Bieszczady 40 (w zamierzeniu akcja miała uświetnić 40-lecie Polski Ludowej w 1984 roku). Kontynuacją Operacji od 1990 roku była Harcerska Służba Bieszczadom, a następnie Bieszczadzka Akcja Letnia.

</doc>
<doc id="113218" url="https://pl.wikipedia.org/wiki?curid=113218" title="Werbiści">
Werbiści

Werbiści, Zgromadzenie Słowa Bożego (nazwa łacińska: "Societas Verbi Divini;" skrót zakonny: SVD) – misyjne zgromadzenie zakonne, założone w 1875 roku przez św. Arnolda Janssena w Holandii.
Zgromadzenie realizuje nakaz misyjny Chrystusa: "Idźcie na cały świat i głoście Ewangelię wszelkiemu stworzeniu!" (Mk 16,15).
Historia Zgromadzenia.
Zgromadzenie Słowa Bożego powstało w 1875 roku z inicjatywy niemieckiego duchownego Arnolda Janssena. Pierwszy dom misyjny utworzono w Steyl w Holandii i nazwano go Domem Misyjnym Świętego Michała Archanioła. Nazwa zakonu "Societas Verbi Divini" odnosi się do głoszenia słowa Bożego. Słowo "verbum" rozumiane jest także jako druga osoba Trójcy świętej – Syn Boży lub jego słowo.
Mimo że zakon został założony w 1875 roku, jego statuty zostały ogłoszone rok później. Zatwierdzenie zakonu przez papieża nastąpiło dopiero w 1900 roku.
Początki zgromadzenia były bardzo ciężkie. Zgłaszało się stosunkowo niewielu kandydatów pragnących brać udział w misjach zagranicznych, a dodatkowo wielu z nich nie wytrzymywało ciężkich warunków, z jakimi przyszło się zmagać misjonarzom. W początkowych latach funkcjonowania Domu Misyjnego Świętego Michała Archanioła ośrodek wyposażony był jedynie w sześć krzeseł i jedenaście pokoi. Dzięki pracy parafian oraz samych werbistów po roku sytuacja się zmieniła. Przy domu powstała szkoła misyjna, seminarium duchowne, a w 1877 roku także dom rekolekcyjny.
Od 1877 roku w drukarni wydawano ""Małego Posłańca Serca" Jezusowego", a rok później oddano do druku pierwszy egzemplarz czasopisma ""Stadt Gottes"." Od 1880 wychodził również "Kalendarz Świętego Michała".
Polityka założyciela werbistów opierała się w głównej mierze na odpowiednim wykształceniu misjonarzy przed ich podróżą do krajów misyjnych. Ich wykształcenie wykraczało znacznie poza studia teologiczne. Wielu przyszłych misjonarzy kończyło studia z zakresu kierunków matematycznych lub przyrodniczych. W celu polepszenia warunków dla studentów w Rzymie utworzono w 1888 roku Kolegium Świętego Rafała, które zapewniało im schronienie i wyżywienie. 
Pierwsi misjonarze – Józef Freinademetz oraz Jan Baptysta Anzer – zostali wysłani na misję do Chin w 1879 roku. W kolejnych latach misjonarze wyjeżdżali na misje do Ameryki Północnej i Południowej, Afryki, Azji, Europy oraz Australii.
Dom Misyjny Świętego Michała prężnie się rozwijał. 12 lat po otwarciu zgromadzenia wybudowano już niemal cały klasztor, a na przełomie XIX i XX wieku mieszkało w nim 650 mieszkańców. Wraz z rozwojem domu macierzystego powstawały kolejne domy misyjne, a przy nich domy rekolekcyjne i drukarnie. W 1889 roku w Austrii otworzono Dom Misyjny pod wezwaniem Świętego Gabriela.
Do Polski werbiści przybyli w 1892 roku i założyli Dom Misyjny pod Wezwaniem Świętego Krzyża w Nysie.
W latach dwudziestych XX wieku werbiści organizowali wystawy etnograficzne w Watykanie. Od grudnia 1927 roku byli odpowiedzialni za funkcjonowanie nowo powstałego Papieskiego Muzeum Misyjno-Etnologicznego na Lateranie.
Cele działalności zgromadzenia.
Cele działalności i zasady funkcjonowania Zgromadzenia Słowa Bożego zostały określone w konstytucjach. Już na samym wstępie tego dokumentu zapisany jest główny cel istnienie zakonu – działalność misyjna. Według słów założyciela praca ta miała również za zadanie prowadzenie kapłanów do samodoskonalenia. 
W kolejnych częściach dokumentu Janssen zwrócił uwagę na niesienie pomocy wspólnotom najuboższym oraz tym gdzie Słowo Boże dotarło najpóźniej. To właśnie do tych krajów wysyłano największą liczbę misjonarzy. Wskazywano także na różnorodność pochodzenia zakonników. 
Werbiści w swojej pracy opierają się na metodach Inkulturacji kulturowej, które wchodzą w skład "Tradycji Anthropos". 
Do szczególnych zainteresowań zakonników należy również rozwój nauki. Cel ten nie został opublikowany w Konstytucjach, jednak na każdym kroku był podkreślany przez ojca założyciela. Wielu członków zgromadzenia prowadzi działalność naukową. Wielu z nich należy również do społeczności akademickich. Zgromadzenie Słowa Bożego prowadzi sześć uniwersytetów na całym świecie. Jednym z nich jest Uniwersytet Nanzan w Nagoi.
Działalność werbistów w Polsce.
Jednym z podstawowych zadań zgromadzenia w Polsce jest formacja i kształcenie przyszłych misjonarzy. Najważniejszą rolę pełni tutaj Misyjne Seminarium Duchowne Księży Werbistów w Pieniężnie na Warmii. Przez ponad pięćdziesiąt lat działalności dało Kościołowi ponad 600 misjonarzy – kapłanów i braci zakonnych. jego mury opuszcza kilku nowych misjonarzy.
Drugim ważnym polem działalności werbistów jest szeroko pojęta animacja misyjna polskiego społeczeństwa. Wymienić tutaj należy:
Werbiści na świecie.
W 1889 roku dwóch pierwszych misjonarzy wyruszyło do Chin.
Zgromadzenie liczy 6050 współbraci w ślubach czasowych i wieczystych. W tej liczbie znajduje się:
Liczba współbraci pracujących na poszczególnych kontynentach przedstawia się następująco (w nawiasie podano kraje, w których werbistów jest najwięcej):
Najwięcej współbraci pochodzi z Azji (3119). Na kolejnych miejscach plasują się: Europa (1883), Ameryka Pn. i Pd. (741), Afryka (259) i Oceania (48).
Najliczniejsze prowincje Zgromadzenia (powyżej 200 osób):
Werbiści w Polsce.
Pierwsi werbiści przybyli do Polski z Austrii po I wojnie światowej. Od razu spotkali się z życzliwym przyjęciem. 12 kwietnia 1922 roku o. Tomasz Puchała mianowany został superiorem Prowincji Wschodnioniemieckiej na Polskę. 5 lat później powstała Regia Polska, której pierwszym regionałem został o. Franciszek Herud. W roku 1935 zostaje utworzona Prowincja Polska.
Okres międzywojenny to czas powstawania nowych domów – w Pieniężnie i Bytomiu (1920), Rybniku (1922), Górnej Grupie (1923), Bruczkowie i Chludowie (1935), w którym w roku 1935 otwarto nowicjat. Od 1938 roku rozpoczynają wyjeżdżać na misje pierwsi polscy misjonarze (w sumie 25 braci i 12 ojców). Do czasu wybuchu wojny Prowincja Polska liczyła 29 ojców, 61 braci, trzy juwenaty z 420 uczniami, dwie parafie, drukarnię.
Dynamiczny rozwój Zgromadzenia przerwała II wojna światowa. Domy zamknięto. Aresztowano 14 ojców, 14 kleryków, 4 braci i 12 nowicjuszy. Z 44 współbraci w obozach koncentracyjnych straciło życie 23. W grupie męczenników werbistowskich okresu II wojny światowej znalazło się 4 współbraci, którzy w 1999 roku zaliczeni zostali w poczet błogosławionych. Byli to: br. Grzegorz Frąckowiak, o. Stanisław Kubista, o. Alojzy Liguda i o. Ludwik Mzyk.
Po wojnie w roku 1946 rozpoczął się pierwszy nowicjat z 20 nowicjuszami. W sierpniu tegoż roku w Górnej Grupie podjęło naukę 50 uczniów. Dwa lata później w Pieniężnie na Warmii rozpoczęło działalność Wyższe Seminarium Duchowne, które przez ponad 50 lat nieprzerwanego funkcjonowania wykształciło ponad 600 misjonarzy (kapłanów i braci) czynnie włączających się w dzieło misyjne Kościoła w 54 krajach świata.
Oprócz działalności misyjnej, werbiści propagują także w Polsce nową modlitwę do Ducha Świętego ułożoną przez werbistę, o. Mirosława Piątkowskiego, nazywaną Koronką ku czci Ducha Świętego i Jego siedmiu darów.

</doc>
<doc id="113219" url="https://pl.wikipedia.org/wiki?curid=113219" title="Teodoryk (imię)">
Teodoryk (imię)

Teodoryk — imię męskie pochodzenia germańskiego, zapisywane w Polsce od średniowiecza. Poza zbliżonym brzmieniem, nie ma ono wiele wspólnego z imieniem Teodor.
Pierwszy człon to germ. "þeudo", stsas. "thioda", stwniem. "diot" — „lud”; drugi, "-rich", "-rik", to „potężny, królewski”, później także „bogaty, wysoko urodzony, dostojny”. W Polsce imię to notowane było w formach "Teodericus" (od 1213 r.), "Teodoricus", "Teodricus", "Thedricus", "Dit(e)rich", "Tebrich", "Dzidrzych", "Dziedrzych", "(Dziedrzyk)", "Dzietrzych", "Dzietrzyk", "Dzietrzysz-ek", "Dzietrzysz-ko", "Dzitrzych", "(Dzitrzyk)" (od 1226 r.), "Wietrzych". Spotykany w części polskiej literatury onomastycznej pogląd, iż "Szczedrzyk" jest jedną z form tego imienia, nie ma oparcia w źródłach.
Niektóre możliwe staropolskie zdrobnienia: Dyt(ek), Dytko, Dytel, Dytka (masc.), Dytusz, Dzietko, Dziec(z)ko.

</doc>
<doc id="113250" url="https://pl.wikipedia.org/wiki?curid=113250" title="Malice Mizer">
Malice Mizer

 – japoński zespół rockowy nurtu visual kei.
Każdy z członków miał swój wkład w uczynienie MALICE MIZER zespołem tak oryginalnym i zróżnicowanym, jednak niekwestionowanym liderem był Mana, ekscentryczny gitarzysta odpowiedzialny nie tylko za ogólne brzmienie grupy, ale także za jej wizerunek. To on wraz z kolegą z poprzedniego zespołu, Közim, w sierpniu 1992 roku utworzyli MALICE MIZER. Wkrótce potem do składu przyjęli basistę Yu~Kiego, a w 1993 roku pierwotny perkusista Gaz zastąpiony został przez Kamiego.
Nie jest do końca jasne czemu pierwszy wokalista, Tetsu, w 1995 roku opuścił zespół. Jedne źródła podają, iż nie spełniał on wysokich oczekiwań Many, inne że to samemu Tetsu nie podobała się teatralność, jaka od zawsze towarzyszyła koncertom MALICE MIZER. Kilka miesięcy zajęło znalezienie jego następcy, następcy, który znaczniej lepiej potrafiłby się wczuć w klimat i odpowiadałby oczekiwaniom grupy. W końcu w październiku 1995 roku przesłuchanie (w formie imprezy karaoke) zadecydowało, iż nowym wokalistą MALICE MIZER został Gackt. Jakiś czas potem Yu~Ki wspominał w wywiadzie, iż Gackt wpasował się w zespół idealnie już od pierwszego dnia, a jednocześnie wniósł do niego wiele własnych pomysłów, które niewątpliwie miały wpływ na znaczny wzrost jakości i różnorodności piosenek, a przez to i na wzrost popularności samej grupy.
Już po przejściu na major i wydaniu płyty "Merveilles" (która zadebiutowała na liście Oricon na drugim miejscu) Gackt postanowił opuścić zespół, aby poświęcić się karierze solowej. Niedługo potem, całkiem niespodziewanie na wylew do mózgu zmarł Kami. Po tej tragedii zespół postanowił przeczekać trochę przed podjęciem ważniejszych kroków, a tymczasem na zwolnione przez Gackta miejsce wysunąć do tej pory wspierającego tylko wokalistę – Klahę, który zaskoczył wszystkich niesamowitą siłą i czystością swego głosu. Pomimo tryumfów, jakie nadal święcili już w czteroosobowym składzie, w grudniu 2001 roku Mana, Közi, Yu~Ki i Klaha postanowili zawiesić (lecz nie zakończyć) swą działalność jako MALICE MIZER i podążyć własnymi ścieżkami.
Mana utworzył solowy projekt – Moi dix Mois, zaś Közi wraz z Haruhiko Ash’em założył zespół Eve of Destiny i zajął się, tak jak Klaha, karierą solową. Cztery lata po rozpadzie Eve of Destiny Közi wraz z Shuji’m Ishii’m znanym z cali≠gari, stworzyli XA-VAT, który debiutował pod koniec 2010 roku.
Niespodziewanie dziewięć lat po zawieszeniu działalności MALICE MIZER znów zagościło na scenie – dokładnie 17 lipca 2010 roku podczas wspólnej trasy Moi dix Mois i Közi’ego, którą nazywała się „Deep Sanctuary II” i była drugą wspólną trasą tych artystów. Gościem specjalnym podczas koncertu w Akasaka Blitz był Yu~ki. Trzech muzyków wskrzesiło na kilka chwil MALICE MIZER i zagrało „Saikai no Chi to Bara” oraz „Beast of Blood” (z Közi’m na wokalu).
Dyskografia.
Zespół wydał w sumie 8 albumów, 14 singli oraz 11 teledysków.

</doc>
<doc id="113266" url="https://pl.wikipedia.org/wiki?curid=113266" title="Mikrofalówka">
Mikrofalówka



</doc>
<doc id="113267" url="https://pl.wikipedia.org/wiki?curid=113267" title="Raj duszny">
Raj duszny

Raj duszny – modlitewnik autorstwa Biernata z Lublina, opublikowany u Floriana Unglera i Wolfganga Lerna w grudniu 1513 roku. Stanowił polską przeróbkę zbioru "Antidotarius animae". Modlitewnik ten cieszył się wielkim powodzeniem i był on drukowany jeszcze w pierwszej połowie XVII w.. 
Przez długi czas uznawany był za pierwszą książkę wydrukowaną całkowicie w języku polskim, jednak współcześnie wiadomo, że nie jest to prawda – wcześniej, ok. 1508 roku, opublikowano "Historyję umęczenia Pana naszego Jezusa Chrystusa". Jest on natomiast najstarszym znanym modlitewnikiem wydrukowanym w języku polskim. Do czasów obecnych zachowało się tylko 8 kart.

</doc>
<doc id="113274" url="https://pl.wikipedia.org/wiki?curid=113274" title="Mozaizm">
Mozaizm

Mozaizm – określenie judaizmu, używane głównie w zachodnim chrześcijaństwie, nazwa wywiedziona od Mojżesza. Wśród współczesnych odłamów judaizmu większość (te, które uznają Talmud) nie używa tej nazwy i podkreśla, że Mojżesz to tylko jeden, jakkolwiek bardzo ważny z tych, przez których przemawia Pan. Wydaje się, że tylko karaimi i falasze określają się jako "mozaiści". 
Niektórzy uczeni (Koneczny, Poradowski), używają nazwy mozaizm, jako określenia pierwotnej wersji religii żydowskiej, opartej na Biblii, różnej od judaizmu, opartego na Talmudzie i ukształtowanego według nich w pierwszych wiekach naszej ery, w opozycji do chrześcijaństwa. Czasem też nazwy tej używa się jako synonimu jahwizmu.

</doc>
<doc id="113281" url="https://pl.wikipedia.org/wiki?curid=113281" title="Kwadratura figury geometrycznej">
Kwadratura figury geometrycznej

Kwadratura figury geometrycznej – zadanie konstrukcyjne z geometrii polegające na konstrukcji kwadratu o takim samym polu powierzchni, jak dana figura geometryczna, przy użyciu cyrkla i linijki bez podziałki.
W Starożytnej Grecji uważano, że pole powierzchni figury jest zdefiniowane, gdy możliwa jest jej kwadratura
Kwadratura dowolnego wielokąta jest wykonalna. Aby ją wykonać wystarczy zauważyć, że:
Kwadratura koła jest niewykonalna, co w 1882 roku udowodnił Ferdinand Lindemann pokazując, że π jest liczbą przestępną.

</doc>
<doc id="113286" url="https://pl.wikipedia.org/wiki?curid=113286" title="Aerofony">
Aerofony

Aerofony – grupa instrumentów muzycznych w systematyce instrumentologicznej Curta Sachsa, w których wibratorem (źródłem dźwięku) jest drgający słup powietrza, zamknięty w przestrzeni rezonansowej, pobudzony do wibracji za pomocą zadęcia. W przypadku aerofonów wolnych źródłem dźwięku jest powietrze znajdujące się na zewnątrz instrumentu. Część instrumentu zamykająca słup powietrza nazywana jest piszczałką i od jej długości zależy wysokość dźwięku. Barwa dźwięku zależy od materiału, z którego wykonano piszczałkę, jej kształtu i menzury.
Wysokość dźwięku zmieniana jest poprzez:
Ze względu na sposób zadęcia aerofony dzielą się na:
Aerofony wolne (takie jak czurynga, wirujący bąk dziecięcy, bicz, szabla) poprzez szybki ruch powodują zmiany ciśnienia otaczającego powietrza i w efekcie drgania akustyczne.
W praktycznym, potocznym podziale instrumentów muzycznych aerofony nazywane są instrumentami dętymi i wyróżnia się pośród nich trzy grupy:

</doc>
<doc id="113287" url="https://pl.wikipedia.org/wiki?curid=113287" title="Hydroplan">
Hydroplan



</doc>
<doc id="113290" url="https://pl.wikipedia.org/wiki?curid=113290" title="Instrument szarpany">
Instrument szarpany



</doc>
<doc id="113292" url="https://pl.wikipedia.org/wiki?curid=113292" title="Bitwa pod Urcos">
Bitwa pod Urcos

Bitwa pod Urcos – starcie zbrojne, które miało miejsce w 1537 roku pomiędzy wojskami Diego de Almagra a armią Inki Manco podczas hiszpańskiego podboju Peru.
Wstęp.
W 1536 roku wybuchło powstanie Inków przeciwko hiszpańskim konkwistadorom. Manco Inca zebrał armie i chciał zdobyć Cuzco, najważniejsze miasto w starym imperium inkaskim zajęte przez wojska Hernanda Pizzara. Rozpoczął pięciomiesięczne oblężenie. Gdy armia inkaska nie zdołała zdobyć miasta wycofała się do twierdzy Ollantaytambo, pozostawiając pod murami jedynie część swoich wojsk. W 1537 roku pod Cuzco przybył z pięciuset żołnierzami Diego de Almagro, dawny towarzysz a następnie przeciwnik Pizzara. Almagro, posiadając patent królewski przyznający mu nowe uprawnienia i jurysdykcje, rościł sobie prawo do Cuzco. Dowiedziawszy się o powstaniu Inków, pragnął spotkać się z Manco, który wyznaczył spotkanie w dolinie Yucay w pobliżu Urcos. Pizarro widząc wojska hiszpańskie wyruszył z małym oddziałem w ich stronę, lecz dowiedziawszy się o roszczeniach Almagro postanowił stawić mu opór.
Bitwa.
Zwiadowcy Manco Inca widząc żołnierzy dwóch zwaśnionych stron, nabrali podejrzeń co do ewentualnego spisku Hiszpanów przeciwko ich władcy. Manco postanowił natychmiast zareagować i wysłał 15 tysięczną armię przeciwko żołnierzom Almagra. Wojska spotkały się pod Urcos i rozpoczęła się ponad godzinna bitwa, w wyniku której Hiszpanie stracili jednego konia, a powstańcy wielu zabitych. Wojsko Manca zostało rozbite i zmuszone do ucieczki. Według Rudolfa Noconia: 
Po bitwie.
Manco Inca po klęsce opuścił Ollantaytambo i wycofał się w góry. Już nigdy Inkowie nie stoczyli bitwy w takiej sile wojsk jak pod Urcos. Przez kilka kolejnych lat, aż do śmierci władcy, wojska Manco prowadziły działania partyzanckie przeciwko Hiszpanom zakończone zupełnym rozbiciem przez Gonzalo Pizarra.

</doc>
<doc id="113294" url="https://pl.wikipedia.org/wiki?curid=113294" title="Instrument elektroniczny">
Instrument elektroniczny



</doc>
<doc id="113296" url="https://pl.wikipedia.org/wiki?curid=113296" title="Instrumenty elektroniczne">
Instrumenty elektroniczne



</doc>
<doc id="113305" url="https://pl.wikipedia.org/wiki?curid=113305" title="Styczeń 2005 w sporcie">
Styczeń 2005 w sporcie



</doc>
<doc id="113310" url="https://pl.wikipedia.org/wiki?curid=113310" title="JID">
JID

JID (od ) – adres użytkownika Jabbera.
JID przyjmuje postać login@serwer/nazwa_zasobu, która jest łudząco podobna do adresu e-mail – różni je jedynie zasób, który nie jest konieczny i zazwyczaj się go pomija. Z powodu tego (zamierzonego przez autorów) podobieństwa zdarzają się nieporozumienia takie jak np. wysyłanie poczty elektronicznej na konta Jabbera.
Rozróżnienie zasobów jest przydatne kiedy użytkownik loguje się z różnych miejsc/komputerów/klientów (również w tym samym czasie) ponieważ pozwala wysłać wiadomość do konkretnego punktu. Zasób, podobnie jak nazwa użytkownika, jest ustalany przez nas, ale w przeciwieństwie do niej może zostać w każdej chwili zmieniony z poziomu klienta. 
Pełny adres wygląda na przykład tak: maciek@jabber.pl/dom, maciek@jabber.pl/biuro; lub bez nazwy zasobu (wtedy wiadomości trafią do połączonego zasobu lub, kiedy jest ich więcej, do zasobu o wyższym priorytecie): maciek@jabber.pl.

</doc>
<doc id="113312" url="https://pl.wikipedia.org/wiki?curid=113312" title="Jan Ostroróg (1436–1501)">
Jan Ostroróg (1436–1501)

Jan Ostroróg herbu Nałęcz (ur. 1436 w Ostrorogu, zm. 1501 w Grodzisku Wielkopolskim) – wojewoda poznański w 1501 roku, kasztelan poznański w latach 1474–1500, kasztelan międzyrzecki w latach 1465–1473, poborca podatków Wielkopolski w 1487 roku, rektor ultramontanów Uniwersytetu Bolońskiego w latach 1458–1459, doradca królów Kazimierza Jagiellończyka i Jana Olbrachta, twórca i publicysta polityczny, autor dzieła Memoriał o urządzeniu Rzeczypospolitej.
Popierał umocnienie władzy królewskiej, centralizację władzy. Przedstawiał tezę, że król polski podlega tylko władzy Boga, nie ma ponad nim innych władców świeckich. Podkreślał podległość Kościoła władzy świeckiej, sprzeciwiał się płaceniu świętopietrza, żądał przy tym poprawy moralnej duchowieństwa. Krytykował też samo papiestwo, cyt. "Rzym wybiera corocznie znaczne sumy pod pozorami wiary i pobożności, a właściwie przez utrzymanie ludu w przesądach, Papież udaje, iż obraca swe dobra na budowanie kościołów, lecz w istocie używa ich dla wzbogacenia swych krewnych, na dwór, na stajnie, że nie powiem, co gorsze...". 
Proponował zniesienie wszystkich danin (Annaty, Świętopietrze, Dziesięcina papieska) na rzecz papiestwa. Zyski z majątków kościelnych postulował przekazywać na potrzeby kraju, a nie na "stół papieski". Wnosił, aby zobowiązać kler zakonny do utrzymywania kalek i ludzi ubogich. Był też przeciwny sądzeniu spraw kościelnych w Rzymie, a nie w Polsce. 
Synem wojewody poznańskiego Stanisława i Beaty z Bystrzycy.
Studiował na uniwersytetach w Wiedniu, Erfurcie i Bolonii, w 1459 roku otrzymał tytuł doktora obojga praw na Uniwersytecie Bolońskim. Do Polski wrócił w 1462 r. jako patriota, rzecznik suwerenności Polski oraz zdecydowany przeciwnik wpływów niemieckich. Był sygnatariuszem i gwarantem aktu pokoju toruńskiego (1466)u. W swoim programie umieszczonym w dziele "Monumentum pro Reipublicae ordinatione" (Memoriał w sprawie uporządkowania Rzeczypospolitej) pisanym około 1477 r. (pełne wydanie w 1831) żądał bardzo nowatorskich, jak na swoje czasy, przepisów: zakazu wygłaszania kazań w języku niemieckim oraz wprowadzenia tylko języka polskiego do urzędów. Prawo, zdaniem Ostroroga, powinno być równe dla wszystkich, od czego nie może być żadnych wyjątków. Atakował zwracanie się miast polskich o porady prawne do miast niemieckich, głównie Magdeburga i Lubeki, i posługiwanie się prawem niemieckim. Za prawo najwyższe uznawał ustawy stanowione przez senat rzymski. Swój program uzupełniał o zniesienie dziedziczności urzędów, rezygnację ze stosowania tortur oraz wprowadzenie obowiązku powszechnej służby wojskowej (ten ostatni postulat pojawił się ponownie dopiero podczas Rewolucji francuskiej). Wyprzedził Niccolò Macchiavellego, stawiając warunek pełnego skarbu jako podstawy państwowości, "ale pełnego z dobrego gospodarstwa a nie ze zdzierstwa".
Ostroróg zrywał z ideą uniwersalistyczną, był przedstawicielem poglądów średniej szlachty, pomimo postulatu wzmocnienia władzy monarszej.
Był świadkiem wydania przywileju piotrkowskiego w 1496 roku. 6 maja 1499 roku podpisał w Krakowie akt odnawiający unię polsko-litewską. 
Jego synami z małżeństwa z księżniczką raciborską Heleną (córką Wacława II Raciborskiego) byli Wacław i Stanisław.

</doc>
<doc id="113316" url="https://pl.wikipedia.org/wiki?curid=113316" title="Słonka zwyczajna">
Słonka zwyczajna

Słonka zwyczajna, słonka ("Scolopax rusticola") – gatunek średniej wielkości ptaka z rodziny bekasowatych (Scolopacidae). Przeważnie wędrowny; zamieszkuje Eurazję i wyspy we wschodniej części Atlantyku, zimą także północną Afrykę. Nie jest zagrożony wyginięciem.
Systematyka.
Nazwę zgodną z zasadami nazewnictwa binominalnego ustalił w 1758 roku Karol Linneusz w 10. edycji "Systema Naturae", którą uważa się za początek nomenklatury zoologicznej. Autor nadał słonce nazwę "Scolopax rusticola". Jako miejsce typowe wskazał Europę, co później zawężono do Szwecji.
Takson blisko spokrewniony ze słonką falistą ("S. mira"), niekiedy łączono je w jeden gatunek. Nie wyróżnia się podgatunków.
Występowanie.
Zamieszkuje strefę lasów Eurazji – Europę, Azję aż po Sachalin i Japonię na wschodzie, ponadto północne Indie, Kaukaz, a także Azory, Maderę, Wyspy Kanaryjskie. To ptak wędrowny w prawie całym zasięgu – przeloty odbywa od końca lutego do początku maja oraz od września do listopada. Zimuje od basenu Morza Śródziemnego po Azję południową, południowo-wschodnią i wschodnią. Populacje z wysp na Oceanie Atlantyckim i niektórych obszarów w południowo-zachodniej Europie są osiadłe.
Słonkę można spotkać na całym niżowym obszarze Polski, również w niższych partiach gór. To nieliczny, miejscami średnio liczny ptak lęgowy. Niektóre ptaki zostają na zimę. Część z nich przylatuje na wiosnę tylko na parę dni, po czym odlatuje dalej na północ. Przeloty odbywają się przeważnie wieczorami i nocami. Migrują zwykle samotnie lub w niewielkich grupach (5–6 osobników).
Charakterystyka.
Cechy gatunku.
Ptak leśny o krępej sylwetce i charakterystycznym kształcie głowy i dzioba – czaszka jest z przodu i z tyłu skrócona, tak, że duże oczy znajdują się w nietypowej pozycji (przesunięte do tyłu i wierzchu głowy), pozwalającej śledzić otoczenia, gdy jest przyciśnięta do ziemi. Zwiększa to też kąt widzenia. We wzorzystym upierzeniu ochronnym brak wyraźnego dymorfizmu, zarówno wiekowego jak i płciowego. Na czole popielata plama, ciemię i potylica ciemnobrązowe, z poprzecznymi, szarymi paskami. Boki głowy i szyi jasnobrązowe. Przez oko i na policzku ciemne smugi. Wierzch ciała rdzawobrązowy z ciemnobrązowymi i popielatymi cętkami. Na wierzchu głowy widać czarne poprzeczne paski. Spód ciała szaropłowy z poprzecznym, falistym, brązowym prążkowaniem. Ma szerokie skrzydła, na których widnieją szare pasy, podobnie jak i na wierzchu ciała. Dziób długi, prosty, mocny, cielisty z ciemnym, dobrze unerwionym i elastycznym końcem, ale krótszy od kszyka, a nogi krótkie.
Jej wielkość dorównuje prawie gołębiowi miejskiemu.
W razie niebezpieczeństwa słonka przyciska się do ziemi, czekając aż potencjalny wróg zareaguje. Dopiero gdy zagrożenie staje się bezpośrednie, wznosi się w powietrze i klucząc znika między gałęziami.
Biotop.
Zasiedla i lęgnie się na świetlistych podmokłych lub wilgotnych lasach mieszanych i liściastych z warstwą ziół i krzewów, również w borach z bogatym podszytem, bagnach, olsach, nad płytkimi strumieniami leśnymi i na podmokłych zagłębieniach terenu.
Okres lęgowy.
Wiosenne ciągi i toki samców mają miejsce na terenach z prześwitami w marcu i kwietniu. Samce w czasie spokojnych wieczorów przelatują nisko nad koronami drzew, porębami, skrajem lasu. Jednocześnie głosem starają się zwabić samicę, która ukrywa się w zaroślach na ziemi – to głuchy odgłos zwany chrapaniem kończący się wysokim gwizdem, tzw. psykaniem. Ma to wyznaczać terytorium osobnika. Jej odezwanie się daje przyzwolenie samcowi na zbliżenie. Opuszcza się wtedy na ziemię, stroszy pióra i rozkłada skrzydła oraz ogon, zbliżając do partnerki. Samiec po kopulacji prowadzi samotniczy tryb życia, aż do kolejnego okresu lęgowego. Jednak zachodzi u tego gatunku rzadko spotykane u ptaków zjawisko poliandrii. Samica bowiem przyjmuje zaloty również innych samców i daje im przyzwolenie do kopulacji. Dopiero potem siada na gnieździe.
To zagłębienie w ziemi, w gęstych zaroślach, pod zwisającymi gałęziami lub pod osłoną roślinności. Lęg wyścielony jest trawą i liśćmi.
W ciągu roku samica wyprowadza jeden, czasami dwa lęgi, składając od marca do lipca średnio 4 jaja (2–6). Kolor jaj jest zmienny od jasnobrunatnego do czerwonawożółtego, w celu zamaskowania pokryte są nieregularnymi plamami. Jaja mają gruszkowaty kształt, ich wymiary to 42–49 × 32–35 mm, natomiast masa wynosi około 26 gramów.
Jaja wysiadywane są przez okres 20–24 dni przez samicę.
Opuszczają gniazdo zaraz po wykluciu. Początkowo podążają za matką, która wyszukuje im pokarmu. Są jednak na tyle samodzielne, że parę dni później same żerują, ale w razie niebezpieczeństwa samica może je przenieść w dziobie, przytrzymując za ogon i nogi, gdy biegnie po ziemi, lub przyciskając nogami do piersi w locie. Zdolność do lotu pisklęta uzyskują po około 15–20 dniach, a samodzielne stają się po 35–42 dniach od wyklucia. Samiec słonki nie bierze udziału ani w wysiadywaniu jaj, ani w wychowywaniu młodych.
Pożywienie.
Dżdżownice, owady, ich larwy i inne bezkręgowce, a także nasiona roślin, głównie bylin łąkowych i leśnych, jagody i korzonki.
Długi dziób pozwala na łatwiejsze wyciąganie pokarmu z pulchnej gleby leśnej w trakcie sondowania. Wynika to z tego, że nawet jak zagłębi się ona w ziemi, może rozchylić koniec dzioba i schwytać zdobycz. Pozostała jego część jest zamknięta, więc nie nabiera ziemi.
Status.
Międzynarodowa Unia Ochrony Przyrody (IUCN) uznaje słonkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 10–26 milionów osobników. Trend liczebności populacji uznawany jest za stabilny.
W Polsce gatunek łowny od dnia 1 września do dnia 21 grudnia (Rozporządzenie Ministra Środowiska z dnia 16 marca 2005 roku) z okresem ochronnym. Jest jednym z bardziej poszukiwanych gatunków przez myśliwych. Liczebność populacji lęgowej słonki w Polsce w latach 2013–2018 szacowano na 20–100 tysięcy par. Na "Czerwonej liście ptaków Polski" uznana za gatunek najmniejszej troski (LC). Ptakom najbardziej zagraża utrata siedlisk przez osuszanie podmokłych terenów leśnych.
Filatelistyka.
Poczta Polska wyemitowała 28 lutego 1970 r. znaczek pocztowy przedstawiający słonkę zwyczajną o nominale 1,15 zł, w serii "Ptaki łowne". Druk w technice offsetowej na papierze kredowym. Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r.

</doc>
<doc id="113318" url="https://pl.wikipedia.org/wiki?curid=113318" title="Reggio">
Reggio



</doc>
<doc id="113319" url="https://pl.wikipedia.org/wiki?curid=113319" title="Reggio di Calabria">
Reggio di Calabria

Reggio di Calabria (potocznie , wym. , daw. "Region", "Rhegium", "Rhegion") – miasto i gmina w południowych Włoszech, nad Cieśniną Mesyńską, stolica prowincji Reggio Calabria.
Patronem miasta jest Święty Jerzy, a dzień jego obchodów to 23 kwietnia.
Historia.
Miasto znajdujące się na obszarze starożytnej Wielkiej Grecji, zostało założone w roku 720 p.n.e. jako Rhegion. W roku 393 p.n.e. opanowane przez Dionizjosa Starszego, w roku 270 p.n.e. dostało się pod panowanie Rzymian, formalnie będąc ich sojusznikiem. W VI wieku było stolicą biskupstwa, i ważnym ośrodkiem rzemiosła i handlu. W roku 1060 zajęte przez Normanów, włączone do Królestwa Sycylii, a od 1282 w granicach Królestwa Neapolu. W 1860 weszło w skład zjednoczonych Włoch. 
Reggio było wielokrotnie niszczone przez trzęsienia ziemi: w 91 p.n.e., 1783, 1811, 1894 i 1908.
Gospodarka.
Obecnie jest to ośrodek handlu owocami cytrusowymi. Mieszczą się tu zakłady przemysłu chemicznego (głównie produkcja perfum i lekarstw), elektrotechnicznego, włókienniczego (jedwab, atłas), spożywczego, papierniczego, środków transportu. Reggio jest również głównym portem rybackim południowej Kalabrii. Bardzo rozwinięta jest turystyka; miasto ma lotnisko i połączone jest linią promową z Mesyną, stację kolejową Reggio di Calabria Centrale.

</doc>
<doc id="113323" url="https://pl.wikipedia.org/wiki?curid=113323" title="Teodoryk">
Teodoryk



</doc>
<doc id="113330" url="https://pl.wikipedia.org/wiki?curid=113330" title="Akagi (1925)">
Akagi (1925)

 – japoński lotniskowiec uderzeniowy z okresu międzywojennego i drugiej wojny światowej zatopiony 5 czerwca 1942 w bitwie pod Midway. Okręt był jedynym ukończonym lotniskowcem powstałym z przebudowy kadłubów dwóch nieukończonych krążowników liniowych typu "Amagi".
Historia.
W momencie podpisania w 1922 roku Traktatu waszyngtońskiego, Japonia miała kilka nieukończonych okrętów liniowych, które skutkiem ograniczeń narzuconych tym traktatem nie mogły być dokończone i powinny zostać pocięte. Podobnie jak Wielka Brytania i Stany Zjednoczone, które zamierzały przebudować podobne kadłuby na lotniskowce, Japonia postanowiła wykorzystać swoje doświadczenia nabyte przy przebudowie zbiornikowca na lotniskowiec „Hōshō”, w celu konwersji na lotniskowce przeznaczonych wcześniej do pocięcia kadłubów dwóch krążowników liniowych „Akagi” i „Amagi”, typu "Amagi", które znajdowały się w najbardziej zaawansowanym stadium budowy. Okręty miały mieć wyporność 40 000 ton i być zdolne do rozwijania prędkości 30 węzłów. Prace nad okrętami rozpoczęto w 1923 roku, jednakże silne trzęsienie ziemi, uszkodziło kadłub Amagi do tego stopnia, iż musiał zostać złomowany. W marcu 1927 roku ukończono jednak rozpoczętą 16 grudnia 1920 roku budowę lotniskowca Akagi, który został zwodowany 22 kwietnia 1925, po czym wszedł do służby 25 marca 1927 roku.
Lotniskowiec miał początkowo trzy pokłady lotnicze:
Początkowo Akagi zdolny był do operowania z 60 samolotami, w związku jednak z rozwojem lotnictwa wzrastał ciężar samolotów i długość pokładu potrzebna do startu i lądowania. Z tego powodu lotniskowiec został w okresie od 24 października 1935 do 31 sierpnia 1938 roku poddany gruntownej przebudowie, po której okręt miał już tylko jeden pokład lotniczy o długości 249,2 m i szerokości 30,5 m oraz zdolny był do przenoszenia 91 samolotów.
Okręt miał słabe uzbrojenie przeciwlotnicze, co bez wątpienia przyczyniło się do jego zagłady. Artyleria przeciwlotnicza umieszczona była po bokach kadłuba, poniżej poziomu pokładu startowego. Oznaczało to, że działa przeciwlotnicze mogły strzelać tylko w jedną stronę – tę, po której były umieszczone. Ogień w kierunku drugiej burty był niemożliwy, bo blokowany przez pokład i nadbudówkę.
Służba.
Razem z lotniskowcem „Kaga” tworzył 1. Dywizjon Lotniskowców. Od grudnia 1941 był okrętem flagowym 1. Floty Powietrznej. 
O godz. 7:10 4 czerwca 1942 r. „Akagi” został zaatakowany przez cztery bombowce torpedowe Martin B-26 Marauder, wszystkie jednak spudłowały, ale jeden z nich zestrzelił jednego A6M Zero i po zrzuceniu swojej torpedy ostrzelał z broni maszynowej „Akagi”, zabijając dwóch ludzi. Kolejny ciężko uszkodzony B-26 Marauder o mało nie staranował pomostu okrętu przed uderzeniem w wodę. O godzinie 10:26 okręt został zaatakowany przez 3 Dauntlessy z lotniskowca USS "Enterprise". Pierwsza bomba, zrzucona przez porucznika (Lieutenant, Junior Grade) Edwina Johna Kroegera chybiła. Druga, zrzucona przez podporucznika (Ensign) Frederica Thomasa Webera, wybuchła w wodzie w pobliżu rufy, uszkadzając ster okrętu. Trzecia zaś, zrzucona przez kapitana (Lieutenant) Richarda Halseya Besta wybuchła w górnym hangarze. Eksplozja nastąpiła wśród 18 samolotów Nakajima B5N 'Kate', uzbrojonych w torpedy i przygotowywanych do ataku. Na pokładzie „Akagi” wybuchły pożary, których nie można było opanować. O godzinie 10:40, podczas unikania amerykańskiego samolotu, zablokował się ster okrętu.
Okręt stracił możliwość poruszania się. Niedługo po amerykańskim ataku, o godzinie 10:46 wiceadmirał Nagumo przeniósł swą flagę na lekki krążownik „Nagara”. O godz. 18 podjęta została decyzja o opuszczeniu okrętu. 5 czerwca admirał Yamamoto wydał rozkaz dobicia okrętu przez niszczyciele („Hagikaze”, „Maikaze”, „Nowaki” i „Arashi”). Lotniskowiec został trafiony przez 2 lub 3 torpedy, wystrzelone przez japońskie okręty. Zatonął o godzinie 5:20. Wraz z okrętem zginęło 267 członków załogi.
Dane techniczne.
1938-1942 (po przebudowie)

</doc>
<doc id="113331" url="https://pl.wikipedia.org/wiki?curid=113331" title="Annaty">
Annaty

Annaty (łac. "annata, -ae f") – opłaty wnoszone przez duchownych na rzecz papiestwa, stanowiące równowartość rocznych dochodów z nadanego przez kurię rzymską beneficjum konsystorialnego, płacone od XIII do XVII w.. 
Początkowo (XI–XII w.) annaty płacono metropolitom i biskupom, a dopiero od XIII w. przekazywane były do Rzymu. 
Od XVI w. podejmowano próby zatrzymania annat w Polsce z przeznaczeniem na obronę kraju. Annaty jako poważne obciążenie finansowe powodowały też opór kleru oraz były krytykowane przez pisarzy Odrodzenia m.in. Jana Ostroroga. Począwszy od roku 1543 w Koronie, od 1607 roku w Wielkim Księstwie, arcybiskupi i biskupi byli zobowiązywani przez sejmy do wpłacania annat do skarbu, koronnego i litewskiego, w przeciągu roku od objęcian godności, kwoty równej tej, jaką wysyłali do Rzymu. Miała być ona przeznaczonamna obronę. Realizacja tych uchwał uzależniona była jednak od zgody papieża, a postulaty sejmików dowodzą, że tej nie było. Ostatecznie zanikły w XVII w..

</doc>
<doc id="113332" url="https://pl.wikipedia.org/wiki?curid=113332" title="Kaga (1921)">
Kaga (1921)

 - japoński lotniskowiec.
Stępka położona 19 lipca 1920, zwodowany 17 listopada 1921, do służby wszedł 31 marca 1928 roku.
Budowany pierwotnie jako okręt liniowy w ramach japońskiego programu rozbudowy floty "8+8" zakładającego wybudowanie 8 okrętów liniowych i 8 krążowników liniowych. 
Jednak na mocy postanowień rozbrojeniowej konferencji waszyngtońskiej budowa została wstrzymana, a kadłub nieukończonego okrętu miał być złomowany.
Na skutek trzęsienia ziemi został uszkodzony kadłub krążownika liniowego "Amagi", który miał być przebudowany na lotniskowiec, postanowiono na lotniskowiec przebudować kadłub "Kagi".
Przebudowa kadłuba "Kagi" na lotniskowiec rozpoczęła się pod koniec 1923.
Okręt wszedł do służby w 1928 roku, miał trzy pokłady lotnicze, wyporność 29 660 ton, osiągał prędkość 27 węzłów i mógł zabrać 60 samolotów.
W latach 1933-1935 został przebudowany - otrzymał nowe kotły i turbiny (moc maszynowni wzrosła z 91 000 KM do 127 400 KM), wydłużony został górny pokład lotniczy, a dwa pozostałe pokłady zostały zabudowane.
25 czerwca 1935 okręt ponownie wszedł do służby.
Historia operacyjna.
Zatopiony 4 czerwca 1942 roku w trakcie bitwy pod Midway - okręt został trafiony czterema lub pięcioma bombami zrzuconymi przez samoloty z grupy powietrznej kmdra Besta startującej z lotniskowca USS "Enterprise".
Wybuchy wznieciły pożary, które doprowadziły do eksplozji zbiorników paliwa i magazynów z amunicją. Wybuch trzeciej bomby zabił dowódcę okrętu komandora Jisaku Okadę, dowództwo przejął kmdr Amagai. Według niektórych relacji, na pokładzie eksplodowała samobieżna cysterna używana do tankowania samolotów na pokładzie. Jednak jeden z pilotów z "Kagi" - Haruo Yoshino stwierdził, że takie urządzenie nigdy nie było używane. Okręt zatonął o 19:28 czasu lokalnego po dobiciu torpedami niszczyciela "Hagikaze".

</doc>
<doc id="113335" url="https://pl.wikipedia.org/wiki?curid=113335" title="IA-64">
IA-64

IA-64, Intel Architecture-64 – model programowy (architektura) mikroprocesorów, opracowane przez firmę Intel we współpracy z Hewlett-Packard dla serwerów oraz systemów HPC (ang. "High Performance Computing"). Oprócz 64-bitowego kodu procesor ma możliwość wykonywania kodu 32-bitowego (możliwość ta zostanie w niedługim czasie usunięta z architektury). 
IA-64 wprowadził nową kategorię architektury procesorowej pod nazwą EPIC (ang. "Explicitly Parallel Instruction Computing").
Cechy modelu IA-64 to:
Model programowy IA-64 jest wykorzystywany przez procesory Itanium oraz Itanium 2.

</doc>
<doc id="113337" url="https://pl.wikipedia.org/wiki?curid=113337" title="Świąd">
Świąd

Świąd – nieprzyjemne odczucie pochodzące ze skóry, wywołujące chęć drapania lub pocierania. Definicja ta zaproponowana przez Hafenreffera w 1660 r. funkcjonuje do dziś. Nie było jasne, czy świąd jest formą odczuwania bólu, czy też zupełnie innym rodzajem doznań. Badania Zhou-Feng Chen wskazują na to drugie wyjaśnienie. Ustalono, że świąd nie jest rodzajem bólu podprogowego, ale różnym od bólu rodzajem czucia powierzchniowego, który jest przewodzony do ośrodkowego układu nerwowego odrębnymi drogami nerwowymi.
Klasyfikacja.
Ze względu na czas trwania objawów wyróżnia się:
Biorąc pod uwagę miejsce odczuwania swędzenia rozróżnia się:
Według najnowszej klasyfikacji IFSI kategoryzacja świądu odbywa się dwuetapowo. Początkowo pacjenta kwalifikuje się do jednej z trzech grup uwzględniających obraz kliniczny objawów skórnych:
W dalszej kolejności pacjenta kwalifikuje się do jednej z 6 kategorii określających mechanizm powstawania świądu:
Często kategoria ta bywa tymczasowa, gdyż u wielu pacjentów dłuższa obserwacja umożliwia ustalenie choroby powodującej doznania swędzenia.
Patomechanizm.
W środowisku zewnętrznym i wewnętrznym organizmu stale zachodzą zmiany, które stanowią bodźce odbierane przez ustrój. Bodźce te w postaci energii mechanicznej, świetlnej, cieplnej oraz chemicznej są przetwarzane przez receptory na impulsy nerwowe. Ze względu na rodzaj przetwarzanej energii, receptory dzielimy na fotoreceptory, mechanoreceptory, termoreceptory oraz chemoreceptory. Receptory pobudzane przez różne bodźce uszkadzające tkanki nazywamy nocyceptorami. Pod wpływem impulsu powstaje w receptorze potencjał generujący, dochodzi do depolaryzacji zakończenia nerwowego i wyładowania impulsów nerwowych. Receptory dostarczają zatem do ośrodkowego układu nerwowego informacji o środowisku wewnętrznym i zewnętrznym organizmu. Ośrodkowy układ nerwowy odbiera te impulsy, przetwarza je, zapamiętuje i wysyła do narządów wykonawczych czyli efektorów – mięśni poprzecznie prążkowanych i gruczołów. Uczucie świądu może być wywołane przez bodźce mechaniczne, termiczne, elektryczne i przede wszystkim chemiczne. Zarówno ból jak i świąd mogą być wyzwalane przez te same bodźce, choć o różnym natężeniu. Bodźce świądogenne są przewodzone z wolnych zakończeń nerwowych włókien C do ośrodkowego układu nerwowego poprzez boczne części tylnych korzeni rdzeniowych oraz nerwy czaszkowe. Impuls dociera początkowo do ośrodków podkorowych, gdzie zostaje wygaszony lub przesłany do kory mózgu i wówczas świadomie odczuwany jako świąd, wyzwala odruch drapania. Za mediatory świądu możemy uznać większość mediatorów zapalnych, które bezpośrednio lub w sposób pośredni, stanowią bodźce dla skórnych receptorów nerwowych. Są nimi m.in. histamina, serotonina, pochodne kinin, prostaglandyny oraz neuropeptydy.
Przyczyny.
Świąd może być objawem zaburzenia, pierwotnie dotyczącego skóry lub zaburzenia ogólnoustrojowego. Do schorzeń dotyczących skóry, które wywołują świąd, należą:
zapalenie skóry, atopowe zapalenie skóry);
Do schorzeń ogólnoustrojowych, przebiegających ze świądem (a czasem także z obecnością zmian skórnych), należą:
Świąd może być też skutkiem ubocznym chemioterapii.
Świąd może być zlokalizowany na różnych częściach ciała, gdzie przyczyną mogą być:
Świąd może być objawem klinicznym depresji maskowanej, w którym endogenny zespół depresyjny maskowany jest przez inne objawy.
Uogólniony świąd może mieć również charakter polekowy, np. po bezpośrednich wyzwalaczach histaminy (morfinie, kodeinie, atropinie, papawerynie, środkach znieczulających) lub po lekach wywołujących cholestazę (np. estrogeny, progestageny, fenytoina, chlorpromazyna, amiodaron i inne). Ograniczony świąd dotyczący odbytu może być konsekwencją infekcji pasożytniczej przewodu pokarmowego (najczęściej owsicy), guzków krwawniczych odbytu, nawykowych zaparć lub innych chorób jelit. Świąd sromu często towarzyszy zaburzeniom hormonalnym okresu przekwitania. U osób starszych uogólniony świąd często nie musi być związany z chorobami układowymi, lecz z anatomiczną i czynnościową inwolucją skóry. Świąd starczy rozwija się zwykle po 60 roku życia, częściej u mężczyzn, cechuje się trwałością i znaczną opornością na leczenie, a dodatkowo towarzyszą mu odczucia w postaci mrowienia, kłucia i pieczenia skóry.
Leczenie.
Świąd powinien być przede wszystkim leczony przyczynowo, np.:
Wspomagająco, a także w razie niemożności rozpoznania i wyeliminowania czynnika etiologicznego świądu, stosuje się leczenie objawowe, m.in.:
Chorym zaleca się również przebywanie w dobrze nawilżonych i przewietrzonych pomieszczeniach oraz kąpiele w letniej wodzie (o optymalnej temperaturze do 37 °C) lub chłodne prysznice. Do mycia skóry nie powinno używać się mydła, tylko specjalnych płynów lub żeli o działaniu przeciwświądowym, łagodzącym i nawilżającym. W pielęgnacji swędzącej skóry pomocne są także mleczka, kremy i balsamy zawierające w swoim składzie substancje wspomagające odbudowę naskórka (alantoinę, witaminę A i witaminę E, nienasycone kwasy tłuszczowe), nawilżający mocznik (5-10%), znieczulający polidokanol, masło shea, oleje mineralne i naturalne.

</doc>
<doc id="113340" url="https://pl.wikipedia.org/wiki?curid=113340" title="Gniew (miasto)">
Gniew (miasto)

Gniew (pierw. "Wońsk", późn. "Gmew", niem. "Mewe") – miasto w woj. pomorskim, przy ujściu Wierzycy do Wisły, w powiecie tczewskim, siedziba gminy miejsko-wiejskiej Gniew.
W 1664 należało do starostwa gniewskiego, jak i w 1765. W latach 1975–1998 miasto administracyjnie należało do woj. gdańskiego.
Według danych z 1 stycznia 2018 Gniew liczył 6791 mieszkańców. Gniew leży na 877 kilometrze Wisły.
Położenie.
Gniew leży w widłach utworzonych przez Wisłę oraz uchodzącą do niej Wierzycę. Na tym odcinku Wisła płynie w Dolinie Kwidzyńskiej, która stanowi końcowy fragment tzw. Doliny Dolnej Wisły. Terytorialnie Gniew leży na skraju Pojezierza Starogardzkiego oraz Kociewia.
Według danych z 1 stycznia 2011 powierzchnia miasta wynosiła 6,04 km².
Nazwa.
Pierwsze wzmianki o Gniewie w źródłach pisanych pochodzą z 1. poł. XIII w. Jeden z dokumentów określa tę okolicę nazwą Wansca ("Wońsk"), ale równorzędnie istniała nazwa Gymeu (ordinis terram Gymeu cum tota Wansca – 1229).
Wońsk od rzeki Wonia (Wierzyca) najwyraźniej cuchnącej – woniejącej – przy ujściu której został założony Gniew.
Gmewam 1235, Gimen, Gymeu, Gimeo, Gymew, Gnyf, Gneva od czasownika „gnić” – skojarzone z Wońsk – wonieć, bo zgnilizna cuchnie. Rodzima nazwa słowiańska.
Niemieckie "Mewe "pochodzi od zniekształconego Gmewe, gdzie pierwsza litera zanika w wymowie niemieckiej, podobnie jak w przypadku Gdańsk – Dańsk – Danzig.
Z okresu niemieckiego w herbie miasta pozostała mewa, zdaje się nawiązująca do nazwy "Mewe".
Historia.
Najstarsze ślady osadnictwa pochodzą z 2500 lat przed naszą erą. W początkach naszej ery przebiegał tędy szlak bursztynowy, a już w IX wieku istniały dwa grody. Od X w. tereny te należały do państwa Polan i były częścią Pomorza Gdańskiego. Po podziale kraju przez Bolesława Krzywoustego Gniew wchodził w skład kasztelanii starogardzkiej. Później ziemie te przypadły książętom Świecia, a w 1229 (pierwsza pisemna wzmianka) od Sambora i Świętopełka otrzymało je oliwskie opactwo cysterskie. W drugiej połowie XIII w. Sambor odebrał Gniew cystersom i w 1276 przekazał krzyżakom w zamian za pomoc w walce ze Świętopełkiem. Zakon, dla którego była to pierwsza posiadłość na lewym brzegu Wisły, przejął gród ostatecznie w 1282. Ważne położenie strategiczne zdecydowało o budowie tu zamku. Po zbudowaniu warowni w 1297 krzyżacy w miejscu wcześniejszej słowiańskiej osady istniejącej wokół kościoła parafialnego, lokowali miasto na prawie chełmińskim i rozpoczęli akcję osadniczą. Od grudnia 1306 i hołdu książąt pomorskich w Byszewie ziemie, na których leżał Gniew wchodziły w skład terenów kontrolowanych przez Władysława Łokietka, do czasu zbrojnego opanowania Pomorza Gdańskiego przez Zakon Krzyżacki w latach 1308–1309.
Miasto kilkakrotnie przechodziło z rąk do rąk w latach 1410–1466, w 1440 przystąpiło do Związku Pruskiego, by po pokoju toruńskim stać się częścią państwa polskiego, aż do czasu I rozbioru. W 1464 zamek został zdobyty przez wojska polskie dowodzone przez Piotra Dunina, starostą królewskim, w latach 1464–1466, został rotmistrz Tomko z Młodkowa. W latach 1466–1472 starostą Gniewa był Jakub Kostka, herbu Dąbrowa, syn Nawoja Kostki z Rostkowa. Pełnienie tej funkcji potwierdza zezwolenie wydane przez króla Kazimierza Jagiellończyka Pawłowi Jasieńskiemu na wykup dóbr na Żuławach i starostwa gniewskiego. Po nim starostą był Fabian Mgowski, od grudnia 1472 do marca 1483. A od 1483 do 1503 starostą był Sebastian Mgowski. Kolejnym starostą gniewskim był Czema Achacy (syn) – wojewoda pomorski, starosta gniewski, 1565–1572. W latach 1623–1667 starostą gniewskim był książę Albrecht St. Radziwiłł. Po nim starostą gniewskim od 16 marca 1667 był Jan Sobieski, późniejszy król Polski, który zbudował tu m.in. Pałac Marysieńki dla swojej żony Marii Kazimiery. Następnym starostą gniewskim, po rodzie Sobieskich, od 1699 do 1724 został Michał Zdzisław Zamoyski, syn Marcina.
W 1626 podczas II wojny polsko-szwedzkiej w okolicach Gniewa doszło do starcia między siłami Rzeczypospolitej i Szwecji. Bitwa z wojskami Gustawa Adolfa pozostała nierozstrzygnięta.
Miasto podupadło na tle ogólnego kryzysu gospodarczego i politycznego Rzeczypospolitej w XVII i XVIII w, w latach 1678 i 1708 miasto nawiedziła zaraza, która zdziesiątkowała liczbę mieszkańców. Kiedy wskutek I rozbioru Polski w 1772 Gniew wcielony został do Prus, liczył sobie zaledwie 850 mieszkańców. W 1807 przez miasto przeszły zmierzające w kierunku Gdańska polskie oddziały generała Dąbrowskiego.W latach 1818–1823 wzniesiony został na rynku (placu Grunwaldzkim) kościół ewangelicki. Został on zaprojektowany przez Karla Friedricha Schinkla, a budowę nadzorował Salomo Sachs.
Towarzyszył budowie tylko do 1819, a następnie porzucił projekt (niepewności planistyczne, sprzeczności z planami Schinkla). Kto kontynuował budowę kościoła nie jest znany? W II połowie XIX wieku następuje nieznaczne ożywienie gospodarcze. W 1890 następuje regulacja koryta rzeki Wieżycy, która sprawia, że odsuwa się ona od miasta.
W 1905 Gniew liczył 4033 mieszkańców, z czego niemal 43 proc. stanowiła ludność niemiecka. W 1919 władzę w mieście przejęła Polska Rada Ludowa, jest to okres tzw. Republiki Gniewskiej. Na mocy traktatu wersalskiego Gniew w 1920 wrócił do Polski i stał się siedzibą powiatu gniewskiego. W 1921 wielki pożar bezpowrotnie spustoszył wnętrza zamku. Od 1929 w mieście wychodziła codzienna gazeta „Dziennik Gniewski” wydawana przez Książnicę Gniewską.
W mieście swą siedzibę miał komisariat Straży Celnej „Gniew”.
W czasie II wojny światowej hitlerowcy urządzili w zamku obóz dla przymusowo wysiedlanej ludności polskiej z Tczewa i okolic. Pod koniec wojny Niemcy zażarcie bronili miasta, aby osłonić drogę odwrotu z Tczewa i Gdańska. Ostateczne zdobycie miasta przez oddziały 108 korpusu 2 armii uderzeniowej 2 Frontu Białoruskiego nastąpiło 7 marca 1945.
II wojna światowa zakończyła wielowiekową koegzystencję ludności polskiej i niemieckiej w mieście. Powstały Gniewskie Zakłady Podzespołów Radiowych. W 1957 rozebrany został kościół ewangelicki.
Demografia.
Według danych z 30 czerwca 2009, miasto miało 6759 mieszkańców.
Piramida wieku mieszkańców Gniewa w 2014.
Gospodarka.
W Gniewie działa m.in.:
Transport.
W 2013 przy zamku krzyżackim w stronę Wisły powstało śmigłowcowe lądowisko Zamek Gniew. W granicach administracyjnych przebiega droga krajowa nr 91, droga wojewódzka nr 234, 518 i 219.
Polityka i administracja.
Samorząd.
Gniew jest siedzibą gminy miejsko-wiejskiej, w której skład wchodzi miasto oraz wsie. W składzie Rady Miejskiej w Gniewie jest 15 radnych.
Rada miejska.
Radni Rady Miejskiej w Gniewie VIII kadencji (2018–2023)
Radni Rady Miejskiej w Gniewie VII kadencji (2014–2018)

</doc>
<doc id="113345" url="https://pl.wikipedia.org/wiki?curid=113345" title="AMD Opteron">
AMD Opteron

Opteron to linia procesorów serwerowych produkcji AMD.
Od listopada 2009, superkomputer jaguar – Cray XT5 pracował na Opteronach, stając się najszybszą wtedy maszyną.
Procesory jednordzeniowe.
Opteron był pierwszym procesorem x86 ósmej generacji bazującym na jądrze AMD K8 i zarazem pierwszym procesorem implementującym architekturę AMD64 (poprzednio znaną jako x86-64). Procesor został zaprezentowany 22 kwietnia 2003 roku i przeznaczony na rynek serwerów oraz do klastrów obliczeniowych. Architektura procesora Opteron wprowadziła kilka nowości: m.in. każdy procesor ma własny kontroler pamięci, dzięki czemu chipsety płyt głównych dla tych komputerów są mniej złożone i bardziej niezawodne. W komputerach wieloprocesorowych daje to również możliwość zwiększania zarówno dostępnej ilości pamięci, jak zwiększania dostępnej przepustowości wraz ze wzrostem liczby obecnych procesorów w systemie.
Dzięki nowym technologiom, takim jak szybka pamięć DDR/DDR2 o niskim poborze mocy i sprzętowo wspomagana wirtualizacja (AMD Virtualization), najnowsze procesory AMD Opteron z architekturą Direct Connect pozwalają zwiększyć wydajność w stosunku do pobieranej mocy, zapewnić wirtualizację dla platformy x86 i umożliwić łatwe przejście do systemów wielordzeniowych (planowane w 3 kwartale 2007 roku).
Najbardziej charakterystyczne cechy Opterona są następujące:
Pierwsza z tych cech jest istotna ze względu na to, iż w czasie wprowadzania na rynek, jedyny konkurent Opterona zdolny wykonywać 32-bitowy kod x86 – Intel Itanium – mógł wykonywać takie aplikacje wyłącznie w trybie emulacji, który powodował kilkukrotne obniżenie wydajności w porównaniu do kodu wykonywanego bezpośrednio. Druga z cech jest istotna głównie ze względu na możliwość bezpośredniego adresowania pamięci o swobodnym dostępie o rozmiarach większych od 4 GiB. W momencie wprowadzenia Opterona na rynek istniało już szereg implementacji procesorów 64-bitowych większości znaczących producentów (Sun SPARC, DEC Alpha, HP PA-RISC, IBM POWER, SGI MIPS). Kombinacja obu cech dawała Opteronowi jednak przewagę nad konkurencyjnymi rozwiązaniami ze względów ekonomicznych (kompatybilność z najszerszą istniejącą baza oprogramowania) oraz możliwość łatwego tworzenia oprogramowania 64-bitowego. Niebagatelne znaczenie ma też tzw. efekt skali, który wobec wzrastających kosztów badań i rozwoju (głównie w dziedzinie produkcji półprzewodników) powoduje iż procesor produkowany w dużej liczbie może być tańszy, a liczba wersji i osiągane częstotliwości pracy mogą być lepiej dostosowane do procesu technologicznego.
Architektura wieloprocesorowa.
W systemach wieloprocesorowych (tzn. zawierających więcej niż 1 procesor Opteron i mających dostęp do wspólnej pamięci), procesory te komunikują się przy użyciu architektury Direct Connect poprzez wykorzystanie interfejsu HyperTransport (HT). Każdy z procesorów Opteron uzyskuje dostęp do pamięci przyłączonej bezpośrednio do lokalnego kontrolera pamięci, jak i zdalnego (umieszczonego fizycznie w innym procesorze) poprzez łącze Coherent HyperTransport (cHT). Proces ten jest niewidoczny dla oprogramowania, dla którego cała zainstalowana w systemie pamięć jest widoczna jako jeden dzielony zasób. Ten sposób organizacji systemu wieloprocesorowego (NUMA) jest inny od najbardziej rozpowszechnionego rozwiązania przetwarzania symetrycznego (SMP).
Opteron pozwala na bezpośrednie tworzenie systemów złożonych z maksymalnie 8 procesorów (klasa serwerów midrange). Większe konfiguracje tworzy się łącząc systemy przy pomocy dodatkowych układów (klasa enterprise). Warto zauważyć, że Opteron (jak i wcześniejszy układ Athlon MP) posiada mechanizmy pozwalające na bezpośrednią współpracę do 14 procesorów w jednym systemie bez wsparcia ze strony dodatkowych układów – w tej chwili możliwości te nie są wykorzystywane głównie ze względu na koszt i brak dostatecznie dużej liczby połączeń HT. Następna generacja procesorów wyposażona w 4 łącza HT 3.0 (z których każdy dodatkowo można dzielić na dwa łącza 8-bitowe) pozwoli na tworzenie efektywnych rozwiązań systemów 16-procesorowych,
Dzięki rozwiązaniom zaimplementowanym przez AMD, architektura systemów opartych na procesorach Opteron okazała się lepiej skalowalna niż konkurencyjne systemy oparte na procesorach Intel Xeon. Powodem tego jest fakt, iż wraz ze zwiększaniem liczby procesorów Opteron, rośnie dostępna przepustowość pamięci operacyjnej, a zintegrowany kontroler pamięci RAM pozwala na uzyskanie niższych opóźnień w dostępie do tej pamięci (nawet mimo konieczności przesyłu danych przez łącza cHT w przypadku dostępu do pamięci zdalnej). Systemy oparte na Opteronie dysponują również dedykowanymi łączami HT wykorzystywanymi do podłączania urządzeń zewnętrznych.
Systemy oparte na procesorach Intel Xeon wykorzystują tymczasem koncepcję dzielonej szyny FSB do komunikacji między sobą, pamięcią i urządzeniami zewnętrznymi – w sytuacji, gdy zwiększa się liczba procesorów i/lub urządzeń zewnętrznych, szyna ta staje się wąskim gardłem systemu. W najnowszych układach serii 85xx i 5xxx Intel zaadaptował koncepcję kilku szyn FSB połączonych przełącznikiem, koncepcja ta jest jednak znacznie trudniejsza w implementacji i w przypadku procesorów wielordzeniowych Intela nadal jest głównym powodem ograniczania wydajności całego systemu.
Procesory wielordzeniowe.
W maju 2005 roku AMD wprowadziło na rynek pierwsze procesory wielordzeniowe Opteron – były to pierwsze procesory wielordzeniowe zgodne z architekturą x86. Na dziś termin „wielordzeniowe” oznacza w przypadku AMD dwa rdzenie – każdy procesor Opteron składa się z dwóch rdzeni, przełącznika krzyżowego i kontrolera pamięci oraz interfejsów HyperTransport. Zintegrowanie dwóch rdzeni na jednym kawałku półprzewodnika pozwala na podwojenie teoretycznej mocy obliczeniowej procesora, a ponieważ koszt i stopień komplikacji płyty głównej wzrasta bardzo szybko wraz ze wzrostem liczby procesorów, procesory takie umożliwiają budowanie systemów o większej mocy obliczeniowej przy tym samym koszcie płyty głównej.
W rezultacie wprowadzenia rozwiązań wielordzeniowych, AMD zmieniło system oznaczania procesorów. System oznaczania składał się dotychczas z trzech cyfr oraz ewentualnego dodatkowego członu SE/HE, gdzie pierwsza cyfra oznaczała maks. liczbę procesorów w systemie, dwie następne cyfry opisywały częstotliwość pracy zegara procesora, a oznaczenie literowe – wersje specjalne z obniżonym/podwyższonym poborem mocy. Tak np. Opteron 875 ma dwa jądra pracujące z częstotliwością zegara 2.2 GHz, a Opteron 252 – jedno jądro pracujące z częstotliwością 2.6 GHz. Procesory te pracują w podstawce Socket 940. Seria 1200 to procesory z dwoma jądrami do użytku w systemach jednoprocesorowych (1P/2C), seria 2200 to procesory dwujądrowe do systemów dwuprocesorowych (2P/4C), a seria 8200 to procesory dwujądrowe przeznaczone do użytku w systemach z czterema lub większą liczą procesorów (np. 4P/8C lub 8P/16C). Wymienione procesory pracują w podstawce Socket F (Socket 1207).
Modele procesora.
Pierwsza generacja procesorów Opteron miała trzycyfrowe oznaczenia modeli, następna generacja używa oznaczeń czterocyfrowych.
Pierwsza cyfra oznacza maksymalną liczbę procesorów w systemie
Następna z cyfr (nieobecna w wersjach opisywanych numerem składającym się z trzech cyfr) opisuje różnice między wersjami procesora takie jak: typ złącza (Socket AM2, Socket F), liczba rdzeni, rodzaj obsługiwanej pamięci RAM (DDR, DDR2), wsparcie wirtualizacji. Ostatnie dwie cyfry charakteryzują model procesora ze względu na jego wydajność. Nie jest to tożsame wyłącznie z częstotliwością pracy, ale także z ilością pamięci cache oraz liczbą zintegrowanych rdzeni.
Dodatkowe oznaczenia w postaci dwóch liter HE lub SE opisują procesory w wersjach oszczędnych (HE – Highly Efficient – o obniżonym napięciu i częstotliwości pracy) i wersje o podwyższonej częstotliwości pracy (SE – Special Edition).
Opteron (130 nm SOI).
"SledgeHammer" (1yy, 2yy, 8yy)
Opteron (90 nm SOI).
"Venus" (1yy), "Troy" (2yy), "Athens" (8yy)
"Denmark" (1yy), "Italy" (2yy), "Egypt" (8yy)
Opteron (65 nm SOI).
"Budapest" (12yy), "Barcelona" (22yy, 82yy)

</doc>
<doc id="113350" url="https://pl.wikipedia.org/wiki?curid=113350" title="Płodozmian">
Płodozmian

Płodozmian – system zagospodarowania ziemi uprawnej, oparty na zaplanowanym z góry na wiele lat następstwie roślin po sobie, na wyznaczonym do tego celu obszarze podzielonym na pola, jednocześnie dostosowany do specyficznych warunków rolniczo-ekonomicznych gospodarstwa. 
Płodozmian określa również strukturę zasiewów, będącą podstawą do ustalenia typu płodozmianu. Rotacja może następować w cyklach kilkuletnich lub kilkunastoletnich, wiążąc się z hodowlą zwierząt (płodozmiany paszowe, pastewne), czy też z przemysłem rolniczym (płodozmiany przemysłowe). Głównym celem stosowania płodozmianu jest uzyskanie dzięki odpowiedniemu zmianowaniu roślin wzrostu żyzności gleby, co wiąże się ze zwiększeniem ilości i jakości produkcji roślinnej oraz pośrednio zwierzęcej gospodarstwa. Płodozmian odgrywa dużą rolę w zapobieganiu groźnym chorobom roślin uprawnych, często jest główną metodą ich zapobiegania, a bywa, że jedyną. Odgrywa również dużą rolę jako jedna z metod zwalczania chwastów. 
Twórcą polskiego systemu gospodarki płodozmianowej jest Bolesław Świętochowski.
Historia.
Obserwując ewolucję systemów gospodarowania ziemi uprawnej łatwo zauważyć, że początkowe proste systemy upraw, takie jak system żarowy, są stopniowo zastępowane przez coraz bardziej skomplikowane systemy płodozmianowe. Wiąże się to bezpośrednio z wyjaławianiem gleby przez roślinę uprawianą na tym samym stanowisku od dłuższego czasu, czego skutkiem było zawsze obniżenie każdego następnego plonu rośliny, a także nasilenie występowania chorób roślin. Pierwszym zalążkiem systemu płodozmianowego była dwupolówka, gdzie obszar uprawny dzielono na dwa pola: na pierwszym siano po kolei zboże jare i ozime, drugie ugorowano w celu regeneracji gleby. Stopniowo rozwinęła się ona w trójpolówkę tzw. klasyczną, bądź ugorowo-zbożową, tu grunty orne dzielono na trzy pola, ugorując je kolejno, następnie obsiewając zbożem ozimym i w trzecim roku jarym. System ten wprowadzono w Europie Zachodniej w IX wieku zgodnie z zarządzeniem Karola Wielkiego, w Europie Środkowej upowszechnił się około XIII wieku. Z czasem trójpolówka klasyczna ewoluowała w system płodozmianowy, trójpolówkę bezugorową, gdzie zamiast zostawiać pole ugorem, zaczęto obsiewać je roślinami motylkowymi lub okopowymi. W Polsce ulepszoną trójpolówkę wprowadzono na przełomie XVIII i XIX wieku.
Nowoczesny płodozmian wywodzi się bezpośrednio z trójpolówki bezugorowej, znano go i stosowano w XVI wieku we Flandrii, udoskonalono w klasyczną czteropolówkę, zwaną "płodozmianem norfolskim" w 1731 w Anglii, która obejmowała zboża ozime i jare, rośliny motylkowe i okopowe; w Niemczech pod koniec XVIII wieku płodozmian propagował Albrecht Daniel Thaer, w Polsce natomiast ksiądz Jan Krzysztof Kluk, a w początkach wieku XIX Jan Nepomucen Kurowski, Michał Oczapowski, czy Dezydery Adam Chłapowski.

</doc>
<doc id="113352" url="https://pl.wikipedia.org/wiki?curid=113352" title="Era proterozoiczna">
Era proterozoiczna



</doc>
<doc id="113356" url="https://pl.wikipedia.org/wiki?curid=113356" title="Zderzak (kolejnictwo)">
Zderzak (kolejnictwo)

Zderzak (arch. bufor) – urządzenie stosowane w kolejnictwie, przeznaczone do łagodzenia sił nacisku i uderzeń oraz utrzymywania sprzęgniętych wagonów w odpowiedniej odległości.
Typy zderzaków.
Wyróżnia się zderzaki:
Zasada działania zderzaka (ze sprężyną pierścieniową).
Zderzak działa na zasadzie sprężyny pierścieniowej o odpowiednich krawędziach stożkowych. Podczas działania siły nacisku na tarcze zderzaka (faza II) wszystkie pierścienie wewnętrzne są dociskane do siebie, a wciskane pomiędzy pierścienie zewnętrzne. Tuleja wsuwa się w pochwę zderzakową na głębokość od 75 mm do 110 mm – w zależności od konstrukcji zderzaka. Gdy na zderzak nie działa żadna siła (faza I), to wszystkie pierścienie zewnętrzne wypychają pierścienie wewnętrzne. Tuleja zderzaka powraca do poprzedniej pozycji.

</doc>
<doc id="113361" url="https://pl.wikipedia.org/wiki?curid=113361" title="Poziom wymywania">
Poziom wymywania



</doc>
<doc id="113363" url="https://pl.wikipedia.org/wiki?curid=113363" title="Albic">
Albic



</doc>
<doc id="113366" url="https://pl.wikipedia.org/wiki?curid=113366" title="Strona świata">
Strona świata



</doc>
<doc id="113368" url="https://pl.wikipedia.org/wiki?curid=113368" title="Wododział">
Wododział



</doc>
<doc id="113369" url="https://pl.wikipedia.org/wiki?curid=113369" title="Warset">
Warset

WARSET ("Warsaw Stock Exchange Trading System") – system informatyczny obsługujący Giełdę Papierów Wartościowych w Warszawie od 17 listopada 2000 roku do 12 kwietnia 2013 roku. Pierwsza wersja systemu, eksploatowana w latach 2000-2007, została opracowana przez firmę Compaq; jej następca, Hewlett-Packard, opracował wersję eksploatowaną w latach 2007-2013. Od 15 kwietnia 2013 roku zastąpiony przez system notujący UTP.
Charakterystyka.
WARSET został wdrożony na Giełdzie Papierów Wartościowych w Warszawie 17 listopada 2000 roku wraz z przeniesieniem giełdy do Centrum Giełdowego. System ten przejął notowania wszystkich papierów wartościowych. Można stwierdzić, że jest to kluczowe wydarzenie w rozwoju polskiego rynku kapitałowego, które swoim zasięgiem objęło wszystkich uczestników rynku – domy maklerskie, emitentów, inwestorów, instytucje rozliczające, nadzoru i kontroli.
Pierwotnie system działał na serwerach Tandem firmy Compaq o wysokiej odporności na awarie. Od czerwca 2007 system pracował na serwerach HP Integrity NonStop NS16000. Dzięki tej zmianie system mógł obsłużyć 180 zleceń na sekundę, zamiast 40, jak było wcześniej. Nowe serwery gwarantowały wyższą odporność na błędy zarówno sprzętowe, jak i związane z oprogramowaniem. Podobny sprzęt i oprogramowanie wykorzystują giełdy między innymi w Nowym Jorku, Toronto, Paryżu, Brukseli i Amsterdamie. Wejście do grona giełd korzystających z tego systemu oznacza standaryzację i możliwość przeprowadzania wielu wspólnych prac z giełdami w pełni rozwiniętymi.
Podstawowym elementem systemu WARSET był centralny system notujący. Jest to program komputerowy zainstalowany w głównym komputerze giełdowym. To właśnie ten program realizuje najważniejsze zadania, którymi są:
Warto wiedzieć, że przesyłanie i weryfikacja zleceń nie obciążają pozostałych elementów systemu. Zlecenia klientów są przekazywane do serwera zleceń, który znajduje się w każdym biurze maklerskim i stamtąd po weryfikacji ich poprawności są przesyłane do systemu giełdowego. Nie ulega wątpliwości, że usprawnia to znacznie system składania zleceń.
Wszystkie informacje dotyczące sytuacji na rynku giełdowym trafiają do Satelitarnego Systemu Dystrybucji Informacji Giełdowej (SSDIG). Za pośrednictwem SSDIG informacje docierają do wszystkich odbiorców jednocześnie. To właśnie z SSDIG korzystają bezpośrednio: Komisja Nadzoru Finansowego, Krajowy Depozyt Papierów Wartościowych, domy maklerskie oraz agencje informacyjne i dystrybutorzy informacji.
Rodzaje zleceń.
Zlecenia z limitem ceny.
Inwestor precyzyjnie określa cenę, po której chce kupić lub sprzedać dane papiery wartościowe. Dla transakcji kupna określa się najwyższą cenę, jaką inwestor jest skłonny zapłacić. Dla transakcji sprzedaży inwestor określa cenę minimalną sprzedaży.
Systemy notowań.
Na Giełdzie Papierów Wartościowych w Warszawie występują dwa systemy notowań:
Każdy instrument finansowy jest notowany tylko w jednym systemie. Decyzję odnośnie do systemu w którym jest notowany dany instrument podejmuje Zarząd Giełdy, przy czym podstawowym kryterium jest tutaj płynność obrotu.
Notowania w systemie kursu jednolitego (fixing).
Opierają się na procedurze tzw. fixingu czyli wyznaczenia ceny papieru wartościowego na podstawie zleceń złożonych przed rozpoczęciem notowań.
Notowania w tym systemie składają się z czterech faz:
Notowania w systemie ciągłym.
System notowań ciągłych ma podstawowe znaczenie na giełdzie warszawskiej. W nim notowane są akcje najbardziej płynnych spółek, wszystkie obligacje, certyfikaty inwestycyjne, produkty ustrukturyzowane oraz wszystkie instrumenty pochodne. Ponadto, prawa poboru i prawa do akcji są notowane w sposób ciągły, jeżeli akcje do których się odnoszą są (lub mają być) notowane w tym systemie.
W czasie notowań ciągłych kupujący i sprzedający składają zlecenia, które po przekazaniu na giełdę są realizowane na bieżąco, pod warunkiem zgodności cen, lub trafiają do arkusza zleceń i oczekują ofert przeciwnych o odpowiedniej cenie, umożliwiających zawarcie transakcji. Przy realizacji zleceń obowiązują dwa priorytety: cena i czas złożenia zlecenia.
Notowania w systemie ciągłym składają się z pięciu faz:

</doc>
<doc id="113373" url="https://pl.wikipedia.org/wiki?curid=113373" title="Regionalizacja fizyczno-geograficzna">
Regionalizacja fizyczno-geograficzna



</doc>
<doc id="113375" url="https://pl.wikipedia.org/wiki?curid=113375" title="Monitor plazmowy">
Monitor plazmowy



</doc>
<doc id="113379" url="https://pl.wikipedia.org/wiki?curid=113379" title="Grudzień 2003">
Grudzień 2003



</doc>
<doc id="113380" url="https://pl.wikipedia.org/wiki?curid=113380" title="Rajd Doolittle’a">
Rajd Doolittle’a

Rajd Doolittle’a – przeprowadzony 18 kwietnia 1942 roku pierwszy nalot bombowy na terytorium Japonii podczas II wojny światowej.
Uderzenie lotnicze zostało przeprowadzone przez 16 startujących z lotniskowca USS „Hornet” (CV-8) nieprzystosowanych do tego konstrukcyjnie bombowców średnich North American B-25 Mitchell, dowodzonych przez podpułkownika Jimmy’ego Doolittle’a. Celem bombardowania były zakłady zbrojeniowe w: Tokio, Nagoi, Jokohamie, Kobe i Osace. Ze względu na napotkanie japońskiego okrętu patrolowego przez amerykański zespół uderzeniowy, start z lotniskowca został przyspieszony i startujące ze zbyt wielkiej odległości od celu samoloty, nie mogły po wykonaniu uderzenia osiągnąć założonego punktu lądowania na terytorium Chin. Tym samym zostały zmuszone do lądowania w przypadkowych miejscach. Jeden z nich, który z powodu rozregulowania gaźników spalał więcej benzyny od pozostałych, wylądował na terytorium neutralnego w wojnie z Japonią ZSRR.
Bezpośredni rezultat ataku nie miał dużego znaczenia z wojskowego punktu widzenia. Poprawił jednak nastroje amerykańskiego społeczeństwa i miał ogromny wpływ na przebieg całej wojny na Pacyfiku. W Japonii ten pierwszy atak lotniczy wzbudził strach i wątpliwości co do zdolności przywódców wojskowych do obrony wysp. Nalot przyspieszył plany admirała Isoroku Yamamoto (1884–1943) ataku na atol Midway, który w rezultacie przekształcił się w decydującą klęskę marynarki japońskiej, która straciła m.in.: cztery lotniskowce, ciężki krążownik i 322 samoloty. Admirał Chester Nimitz (1885–1966), dowódca Floty Pacyfiku, ogłosił, że zemsta za Pearl Harbor została częściowo spełniona, a Stany Zjednoczone są w połowie drogi do zwycięstwa („midway point to victory”). Bitwa pod Midway jest nazywana „punktem zwrotnym wojny na Pacyfiku”, ponieważ strona amerykańska przejęła inicjatywę działań militarnych.
Plan i pomysł operacji.
21 grudnia 1941 roku podczas Kolegium Połączonych Szefów Sztabów prezydent Franklin Delano Roosevelt (1882–1945) wyraził życzenie zbombardowania Japonii. Miał to być symboliczny odwet za atak na Pearl Harbor w celu podniesienia amerykańskiego morale. Nalot przy użyciu lotnictwa pokładowego startującego z lotniskowca stwarzał ryzyko zbyt wielkich strat, ale w tym czasie nie było dostępnego lotniska, z którego mogłyby wystartować bombowce dalekiego zasięgu.
Na pomysł użycia średnich bombowców startujących z lotniskowców wpadł asystent szefa sztabu admirała Ernesta J. Kinga (1878–1956), kapitan Francis Low, podczas obserwacji ćwiczeń pilotów, którzy startowali z wymalowanych na lotnisku konturów, mających imitować pokład lotniskowca. Podzielił on się swoim pomysłem z innym oficerem, bardziej znającym się na lotnictwie morskim, który potwierdził, że po odpowiednich modyfikacjach możliwe jest wystartowanie średnim bombowcem z pokładu lotniskowca.
Przygotowanie operacji.
Po szczegółowych analizach technicznych dostępnych samolotów, jak i wymiarów wszystkich lotniskowców, do przeprowadzenia nalotu postanowiono użyć średnich samolotów bombowych B–25 Mitchell, operujących zazwyczaj z lotnisk naziemnych. Maszyny te po wojnie zostały uznane za jedne z najlepszych średnich bombowców.
3 lutego 1942 roku w bazie Norfolk nad Atlantykiem, dwa takie niezmodyfikowane jeszcze samoloty, załadowano na pokład lotniskowca USS Hornet celem sprawdzenia praktycznej możliwości startu. Eksperyment się udał i dopiero wtedy został zaakceptowany i zatwierdzony do realizacji.
Do wykonania zadania wybrano podpułkownika Jamesa „Jimmy” Doolittle’a. Miał on 43 lata i ponad trzynaście lat doświadczenia w lotnictwie wojskowym. Jego plan zakładał start z lotniskowców, zbombardowanie Tokio i wylądowanie w Chinach. Doolittle wyznaczył dokładne sektory ataku, przy czym zakazał niszczenia pałacu cesarskiego i dzielnic mieszkalnych.
Przed startem samoloty dokładnie sprawdzono i pozbawiono wszystkich cięższych elementów, które nie były niezbędne, m.in. dolnej wieżyczki strzelniczej, instalacji odladzającej, płyt pancernych oraz celowników bombowych „Norden”, zastąpionych przez proste przyrządy. Taki zabieg był konieczny, aby zmniejszyć masę samolotów, a tym samym umożliwić samolotom start ze stosunkowo krótkiego pokładu lotniskowca. Istotne też było, by maszyny spalały mniej paliwa i mogły dolecieć do celów (tj. zwiększenie ich zasięgu). Z tego względu wyposażono je w dodatkowe zbiorniki w kadłubie, co pozwoliło na zabranie 4319 litrów paliwa (standardowo – 2627 litrów). Po tych zabiegach masa każdej maszyny wzrosła do 14 062 kg. Dodatkowo dwa samoloty zostały wyposażone w aparaty fotograficzne, celem udokumentowania nalotu i jego skutków.
1 kwietnia 1942 roku w San Francisco 16 samolotów zostało umieszczonych na lotniskowcu USS „Hornet” – tyle maszyn zmieściło się na pokładzie startowym. Rozpiętość ich nieskładanych skrzydeł uniemożliwiła umieszczenie ich pod pokładem. Pierwsza maszyna miała do startu jedynie 150 m rozbiegu; dla pilotów był to też pierwszy w życiu start z lotniskowca. Samoloty zabierały jedynie po 908 kg bomb (4 bomby 500–funtowe – 227 kg, trzy burzące i zapalająca). Samoloty myśliwskie osłony musiano umieścić w hangarze, przez co lotniskowiec stał się praktycznie bezbronny w przypadku ataku z powietrza. Z tego powodu ubezpieczał go drugi lotniskowiec USS „Enterprise” (CV-6), który z własną grupą lotniczą zapewniał „Hornetowi” ochronę CAP i silną eskortę okrętów. Plan awaryjny zakładał, że w przypadku nagłego ataku z powietrza bombowce zostaną zrzucone z pokładu do wody, aby zrobić miejsce dla samolotów pokładowych USS „Hornet”.
B-25 był w chwili startu z USS „Hornet” najcięższym samolotem (ponad 14 ton) jaki kiedykolwiek zdołał wystartować z pokładu lotniskowca i do dziś pozostaje jedynym w historii konwencjonalnym bombowcem, który tego dokonał.
Pomimo przeciwwskazań, adm. William Halsey (1882–1959) zgodził się, aby Doolittle poleciał razem ze swoimi żołnierzami. Dowodził pierwszą maszyną.
Skład zespołu:
Przebieg akcji.
Atak.
17 kwietnia 1942 roku, zachowując przez cały czas ciszę radiową, okręty osiągnęły pozycję o 1000 Mm od Tokio. Po pobraniu paliwa lotniskowce w asyście krążowników skierowały się na zachód w stronę wyspy Hokkaido. Start samolotów miał nastąpić w odległości 500 Mm od Tokio.
18 kwietnia zespół okrętów został dostrzeżony przez japoński okręt patrolowy „Dai-23 Nittō Maru”, który przez radio zaalarmował dowództwo. W obawie o bezpieczeństwo zespołu i powodzenie ataku Amerykanie zadecydowali o przyspieszeniu o dziesięć godzin startu samolotów, które miały teraz o 150 mil morskich więcej do pokonania. Aby jeszcze bardziej zmniejszyć zużycie paliwa, wyjęto ogonowe karabiny maszynowe z każdego samolotu i zastąpiono je pomalowanymi na czarno kijami od szczotek, ażeby samoloty sprawiały wrażenie standardowo uzbrojonych (uzbrojenie ostatecznie stanowiły 2 wkm–y 12,7 mm w wieży grzbietowej i 1 km 7,62 mm na dziobie).
Zmieniła się również pora ataku – zamiast w nocy nalot miał być dokonany w dzień, kiedy pobliskie garnizony japońskie były w stanie najwyższej gotowości bojowej.
O godzinie 8:00 wiceadmirał Halsey wydał rozkaz startu samolotów. Maszyny osiągnęły cele w Japonii około południa. W Tokio trafiły akurat na końcową fazę ćwiczeń przeciwlotniczych i zostały wzięte za maszyny japońskie. Samoloty dokonały zrzutu bomb na: Tokio, Nagoję, Kobe i Osakę. W stolicy Japonii zniszczyły fabrykę czołgów, składy broni i japoński okręt stojący w suchym doku. Zaskoczenie było całkowite, żaden z bombowców nie został zestrzelony przez obronę przeciwlotniczą.
Pytany później przez dziennikarzy o to, skąd wystartowały samoloty, prezydent Roosevelt odpowiedział: „Wystartowali z Shangri-La”. Ze względu na tajemnicę wojskową, nie mógł ujawnić, że start odbył się z lotniskowca. Shangri-La to w mitologii tybetańskiej ukryta kraina-raj, które do amerykańskiej kultury masowej wprowadził James Hilton (1900–1954) w powieści "Zaginiony horyzont" wydanej w 1933. Później, niejako na pamiątkę tego wydarzenia, jeden ze zbudowanych w czasie wojny lotniskowców typu "Essex" (w lutym 1944) nazwano właśnie „Shangri-La”.
Powrót.
Okazało się, że w jednym z bombowców gaźniki zostały źle wyregulowane, przez co maszyna zużywała więcej paliwa. Jej dowódca postanowił odlecieć do ZSRR i wylądował w pobliżu Władywostoku. Tam lotnicy zostali internowani (Związek Radziecki nie był wówczas w stanie wojny z Japonią). Załodze udało się jednak przekupić strażników i uciec po roku internowania, a potem via Cesarstwo Iranu dotrzeć do USA. Był to jedyny z szesnastu samolotów, który wylądował.
Pozostali lotnicy wyskoczyli ze swych maszyn nad Chinami lub nad morzem (trzy załogi), jeden z nich został zabity w czasie skoku. Wszyscy ukrywali się do chwili odnalezienia przez Chińczyków z Kuomintangu, którzy pomogli im przetrwać. Ludność chińska drogo za to zapłaciła, kiedy w odwecie podczas operacji Zhejiang–Jiangxi wojska japońskie zabiły 250 000 ludzi. Japończycy pojmali dwie załogi, dwóch lotników utonęło. Ośmiu pozostałych skazano na śmierć. Pięć z tych wyroków zamieniono na dożywotnie pozbawienie wolności, jeden zmarł w niewoli. Trzech lotników rozstrzelano.
Samoloty biorące udział w nalocie.
Szesnaście B-25 według kolejności startu z USS „Hornet”
Znaczenie.
Atak na Tokio nie spowodował znaczących szkód, ale wywarł ogromny wpływ psychologiczny – Japończykom uświadomił, że ich terytorium jest w zasięgu samolotów przeciwnika, Amerykanom dał wiarę w zwycięstwo nad niepokonanym dotąd wrogiem. Atak został porównany do ciosu szpilką wbitą w serce Japończyków, podczas gdy o ataku na Pearl Harbor mówiono jako o ranie zadanej Amerykanom mieczem. W Japonii wywołał jednak szok, który według niektórych relacji doprowadził do depresji admirała Isoroku Yamamoto, który odwołał z rejsu do Truk całą eskadrę japońskich okrętów podwodnych oraz zmienił plany powracających z rajdu na Ocean Indyjski lotniskowców: „Akagi”, „Hiryū” i „Sōryū”, nakazując im przechwycenie nieznanego wrogiego zespołu okrętów. Gdy do Tokio zaczęły docierać meldunki o rozbitych amerykańskich bombowcach na terytorium Chin, japońskie wojsko rozpoczęło poszukiwania ich załóg oraz rozpoczęło masowe represje wobec ludności cywilnej podejrzewanej o udzielanie pomocy amerykańskim pilotom. Według raportów z Chin, w odpowiedzi na rajd Doolittle’a japońskie wojsko wymordowało około 250 000 cywili, używając do tego celu również broni biologicznej, w postaci zarazków cholery i dżumy. Amerykański atak, pomógł także admirałowi Yamamoto przeforsować w japońskim dowództwie sił zbrojnych plan ataku na Midway, jako sposobie na zmuszenie amerykańskich okrętów lotniczych do walnej bitwy i zniszczenie ich.
Japończycy pozostawili w wyniku ataku znaczne siły lotnicze do obrony wysp macierzystych. Rajd rozpoczął naloty na Japonię, które ostatecznie miały ogromny wpływ na losy wojny.
Pamięć.
Od końca lat 40. uczestnicy rajdu niemal co roku spotykali się na uroczystym zjeździe, którego stałym elementem był apel poległych i toast za kolegów zmarłych w ciągu poprzedniego roku. Był on wznoszony przy pomocy specjalnych, srebrnych pucharów. Na każdym z nich wyryte jest nazwisko uczestnika rajdu. Puchary tych, którzy nie żyją, stawiane są do góry stopką, jednak na każdym można odczytać nazwisko, ponieważ wygrawerowane ono jest dwukrotnie – w pozycji normalnej i odwróconej. Zakładano, że kiedy przy życiu pozostaną dwaj ostatni członkowie rajdu, toast zostanie wzniesiony po raz ostatni. Posłużyć do niego miała butelka koniaku Hennessy rocznik 1896 – rok urodzenia Doolittle’a – która towarzyszyła każdemu zjazdowi od 1960 roku. Od 2006 roku puchary i koniak były eksponowane w Narodowym Muzeum Sił Powietrznych Stanów Zjednoczonych.
W 68. zjeździe w Dayton w 2010 roku było już w stanie uczestniczyć tylko czterech uczestników nalotu (Cole, Griffin, Hite i Thatcher). 8 kwietnia 2013 roku jedyny z nich, któremu stan zdrowia na to pozwalał (Hite), przybył tradycyjnie do bazy lotniczej Eglin.
W tym samym roku, ostatni żyjący uczestnicy rajdu zorganizowali ostatni, 71. zjazd publiczny. Odbył się on w listopadzie 2013 roku w Fort Walton Beach na Florydzie, niedaleko bazy USAF w Eglin, gdzie lotnicy byli szkoleni do nalotu. Uczestniczyło w nim trzech lotników: Cole, Saylor i Thatcher. Wznieśli oni toast wspomnianym koniakiem i krótkim przemówieniem Cole’a zakończyli ostatecznie „misję nad Tokio”.
11 stycznia 2011 roku zmarł ostatni dowódca maszyny biorącej udział w nalocie – Bill Bower, II pilot bombowca numer 12 ("Fickle Finger of Fate"), który odszedł w wieku 93 lat w Boulder, w stanie Kolorado.
W kwietniu 2018 roku, 76 lat po rajdzie, po śmierci Thomasa C. Griffina, nawigatora maszyny nr 9, (zm. w lutym 2013 w wieku 96 lat), Edwarda Saylora – mechanika pokładowego i strzelca w samolocie numer 15 (zmarłego w styczniu 2015 w wieku 95 lat), Roberta L. Hite’a – II pilota maszyny nr 16, który zmarł w marcu 2015 w wieku 95 lat oraz mechanika pokładowego i strzelca w samolocie numer 7 – Davida J. Thatchera w czerwcu 2016 (zm. w wieku 94 lat), przy życiu pozostawał już tylko jeden uczestnik nalotu: drugi pilot samolotu nr 1, podpułkownik Richard E. Cole. Zmarł on 9 kwietnia 2019 roku.
Sam Doolittle dożył sędziwego wieku 96 lat (zmarł w 1993 roku). W 1985 roku otrzymał z rąk prezydenta Ronalda Reagana (1911–2004) czwartą generalską gwiazdkę.
Najwięcej pamiątek związanych z rajdem Doolittle’a można obecnie zobaczyć w Narodowym Muzeum Sił Powietrznych Stanów Zjednoczonych koło Dayton. Najatrakcyjniejszą z nich jest oryginalny B-25 przekazany muzeum w 1958 roku. Nie jest to wersja samolotu, jaka brała udział w nalocie na Tokio, jednak malowanie i oznaczenia są takie same, jak w samolocie Doolittle’a. Silniki maszyny i wieżyczka górnego strzelca przykryte są pokrowcami, tak samo, jak w samolotach Doolittle’a na pokładzie "Horneta". Całości ekspozycji dopełniają manekiny w mundurach lotników biorących udział w nalocie. W muzeum można zobaczyć spadochron jednego z członków rajdu, którego użył do skoku nad Chinami oraz elementy wyposażenia lotników i ich przedmioty osobiste. Fragmenty wraku jednego z samolotów oraz medale Doolittle’a są również eksponowane w National Air and Space Museum w Waszyngtonie.
21 kwietnia 1992 roku, w ramach obchodów 50. rocznicy wybuchu drugiej wojny światowej na Pacyfiku, z lotniskowca USS „Ranger” wystartowały dwa B-25, odtwarzając rozpoczęcie nalotu Doolittle’a na Tokio. Impreza odbyła się w obecności 1500 oficjalnych gości, w tym dwóch uczestników rajdu.
We wrześniu 2016 roku amerykański samolot bombowy o obniżonej wykrywalności Northrop Grumman B-21 opracowywany dla sił powietrznych Stanów Zjednoczonych w ramach programu Long Range Strike Bomber (LRS-B) został nazwany „Raider” dla upamiętnienia rajdu Doolittle’a.

</doc>
<doc id="113390" url="https://pl.wikipedia.org/wiki?curid=113390" title="Dionizjos I">
Dionizjos I

Dionizjos I, Dionizjos Starszy; gr. Διονύσιος; łac. "Dionysius Maior" (ur. około 430 p.n.e., zm. 367 p.n.e.) – tyran Syrakuz panujący w latach 405-367 p.n.e., ojciec Dionizjosa II.
Pochodzenie.
Pochodził z wpływowej rodziny. Nie pełniąc żadnego urzędu, usiłował działać na rzecz powrotu Hermokratesa do Syrakuz. Możliwe, że był sekretarzem strategów, ale Diodor podkreśla, że Dionizjusz był osobą prywatną.
Przejęcie władzy.
Właściwą karierę polityczną rozpoczął po klęsce Syrakuzańczyków pod Akragas – mając poparcie dawnych stronników Hermokratesa i wykorzystując nieudolność strategów w wojnie z Kartaginą, jako mówca ludowy spowodował usunięcie dotychczasowych dowódców i został wybrany w skład nowego kolegium strategów. Dionizjusz odmówił wkrótce współpracy z pozostałymi strategami i otrzymał nadzwyczajne uprawnienia oraz tytuł "strateg autokrator" (nie wiadomo co stało się z pozostałymi strategami, może złożono ich z urzędu), zorganizował także oddział najemników w sile tysiąca żołnierzy, stanowiący jego wierną, świetnie wyszkoloną i opłacaną gwardię przyboczną, i od tego momentu był już, według greckich pojęć, tyranem. Z Kartagińczykami nowy władca zawarł pokój w roku 405/404 p.n.e. na zasadzie "status quo" i przystąpił do umacniania swej władzy oraz do budowy siły państwa syrakuzańskiego.
Podstawy władzy. Rozbudowa siły państwa.
Dionizjusz swoją władzę opierał z jednej strony na życzliwości ludu, konfiskując majątki bogatych, a ich samych skazując na śmierć, z drugiej wszystkie wyższe stanowiska w wojsku obsadził swoimi zwolennikami i opłacał swój przyboczny oddział najemników, zapewniający mu ochronę. Konsekwentnie budował potężne państwo, zmierzając do wchłonięcia wszystkich greckich miast Sycylii. By osiągnąć ten cel, nie cofał się przed okrucieństwem, wzorem Dejnomenidów przesiedlał ludność, a także sprzedawał pokonanych w niewolę, Katanię przyznał swoim odprawionym najemnikom kampańskim, również w Leontinoj osiedlił najemników, przenosząc obywateli tego miasta do Syrakuz. Do realizacji swoich celów potrzebował silnej armii. Za jego rządów liczebność rozbudowanej armii wynosiła około 50 tysięcy piechoty i około 10 tysięcy jazdy. Ufortyfikował Syrakuzy: wyspę Ortygię, gdzie miał siedzibę, zmienił w niezdobytą twierdzę, otoczył miasto systemem obronnym, którego centralnym punktem był zamek warowny Euryalos – jedno z najwybitniejszych osiągnięć architektury wojskowej IV wieku p.n.e.
Wojny z Kartaginą.
Umocniwszy miasto, Dionizjusz rozpoczął wojnę z Kartagińczykami, dążąc do wyparcia ich z Sycylii i opanowania całej wyspy. W wojnie z Kartaginą tyran odniósł początkowo sukcesy. Dotarł nawet do zachodniego wybrzeży Sycylii, oblegał i zdobył Motyę, nie zdołał jednak opanować miast punickich. Z kolei kontrofensywa punicka zagroziła samym Syrakuzom i nawet osobiście tyranowi. Wojny z Kartagińczykami – w sumie trzy w latach 397-392 p.n.e., 383-376 p.n.e. i 368-367 p.n.e. – prowadził Dionizjusz aż do śmierci ze zmiennym szczęściem, granica między państwem syrakuzańskim a posiadłościami Kartaginy ustaliła się ostatecznie na rzekach Halykos i Himeras, do Syrakuz należała cała wschodnia cześć wyspy. Mimo że nie osiągnął w pełni swoich celów, nie przeszkodziło to Dionizjuszowi ogłosić się archontem Sycylii.
Ekspansja pozasycylijska.
Ambicje Dionizjusza sięgały poza Sycylię. Stworzył wielką flotę wojenną, dzięki której panował niepodzielnie na Adriatyku i na Morzu Tyrreńskim. Syrakuzy uczynił światowym portem handlowym, a dwór – kulturalnym centrum zachodniej części świata greckiego. Pragnął rozszerzyć władzę na południową Italię (Wielka Grecja) – głównie przy pomocy Lokryjczyków zajął Rhegion, Kaulonię i Kroton, opanowując Cieśninę Mesyńską, zawarł także przymierze z Tarentem, podbił Wyspy Liparyjskie, wysłał kolonistów na Korsykę i zapuszczał się na rabunkowe wyprawy aż do Etrurii. Usadowił się także w Ankonie i w Adrii oraz dotarł do Ilirii, na wyspę Issa. Dla realizacji swoich celów potrafił nawet sprzymierzać się z miejscowymi ludami (Lukanami) przeciwko Grekom. Interweniował również w sprawach Grecji właściwej, m.in. wspomagał Spartę w wojnie z Atenami i Tebami (dopiero u schyłku życia poparł Ateny).
Dionizjusz i Platon.
Platon przybył na Sycylię po raz pierwszy w 389/388 p.n.e., prawdopodobnie po to, by zapoznać się z filozofią pitagorejczyków – na zaproszenie tyrana osiadł w Syrakuzach, próbując tam wpoić w tyrana prawość. Wtedy też poznał Diona, zięcia Dionizjosa I i szwagra Dionizjosa II (brata żony Dionizjosa I Aristimache i męża Arete, córki Dionizjosa I), który został jego bliskim przyjacielem. Dionizjusz wolał jednak oddawać się uciechom życia niż filozofii i popadł w konflikt ze zbyt krytycznym wobec niego Platonem, który musiał uciekać z Syrakuz (miał być nawet sprzedany przez Dionizjusza w niewolę, ale został wykupiony przez przyjaciela). Podobnie źle potraktował innego znanego ówcześnie filozofa – Arystypa z Cyreny, a Platon następne podróże na Sycylię odbył już za panowania syna tyrana, Dionizjusza Młodszego.
Cechy charakteru.
Podczas sprawowania władzy ujawnił się szereg szczególnych cech jego charakteru. Wyróżniał się brakiem skrupułów, męstwem i umiejętnością przewodzenia. Był pomysłowy, przebiegły i przewidujący, ale także wiarołomny, mściwy i okrutny. Pozbawił dowódczego stanowiska własnego brata Leptinesa i wygnał historyka Filistosa, jednego ze swych stronników. Słynął z podejrzliwości, lęku o własne życie i chciwości; dzięki temu przysłowiowe stały się takie pojęcia jak „ucho Dionizjusza” i „miecz Damoklesa”. Dla zaspokajania rosnących potrzeb i pomnażania dochodów zwiększał podatek gruntowy, fałszował pieniądze, rabował skarbce w świątyniach (podobno posunął się nawet do wymienienia złotego płaszcza Zeusa syrakuzańskiego na płaszcz wełniany). Zabiegał przy tym o popularność, próbując nawet twórczości poetyckiej (wykpionej na igrzyskach olimpijskich w 384 p.n.e.) i wystawiając sobie posągi w postaci boga Dionizosa.
W oczach potomnych.
Ocena tyranii sycylijskiej, jak i samego Dionizjusza, jest bardzo trudna i budziła kontrowersje już w starożytności. Zarówno w literaturze antycznej, jak i w badaniach nowożytnych ukazano go jako wzorzec tyrańskiego władcy, bezwzględnego i okrutnego. Wokół jego postaci powstało wiele anegdot i opowieści, z których najbardziej znana dotyczy miecza Damoklesa. Według jednego z historyków, kariera Dionizjusza stanowi pierwszy przykład tego, czego mógł dokonać samowładca w czasach rozwiniętej gospodarki pieniężnej. Choć tyran nie stworzył jednolitego państwa, za jego rządów Syrakuzy odgrywały na greckim Zachodzie przywódczą rolę, podobną roli Aten w regionie egejskim w V stuleciu. Były głównym ośrodkiem wymiany handlowej pomiędzy Grecją, Italią i Kartaginą, ich pieniądz był najsilniejszą walutą w zachodniej strefie Śródziemnomorza. Nietrwała w istocie władza Dionizjusza opierała się na sile obcej, terrorze, przekupstwie i manipulacjach politycznych; faktycznie nie stworzył on jednolitego państwa. Poprzez zaciąg i osiedlanie ogromnej ilości najemników doprowadził do wymieszania różnych narodowości, przez co na Sycylii uległ obniżeniu poziom kultury helleńskiej. W dziedzinie wojskowości przewyższył innych ówczesnych dowódców najemników jako organizator udanych operacji morsko-lądowych. Nie będąc wybitnym strategiem, jako pierwszy z Greków docenił i rozwinął sztukę oblężniczą, wprowadził też znaczące innowacje w okrętownictwie. Choć metodami politycznymi wyrządził więcej szkody niż ktokolwiek, jego największą zasługą było niewątpliwie powstrzymanie kartagińskiej ekspansji na Sycylii.

</doc>
<doc id="113392" url="https://pl.wikipedia.org/wiki?curid=113392" title="Oogamia">
Oogamia

Oogamia – sposób rozmnażania płciowego będący jednym z rodzajów gametangiogamii. Polega na tym, że dwa gametangia (plemnia i rodnia) łączą się z sobą za pomocą specjalnego mostka kopulacyjnego zwanego włostkiem. Przez mostek ten z plemni do lęgni przepływa protoplast wraz z jądrami. Powstaje dwujądrowa oospora. Ten typ rozmnażania występuje np. u grzybów należących do klasy lęgniowców ("Oomycota").
W niektórych opracowaniach oogamią nazywa się najbardziej zaawansowaną ewolucyjnie formę anizogamii zwanej też heterogamią, w której komórka jajowa jest większa i nieruchoma, a plemnik dużo mniejszy i ruchomy. W tym rozumieniu oogamia jest odmiana gametogamii i jest to najpowszechniej występujący w przyrodzie typ rozmnażania. Tak więc termin oogamia dotyczy dwóch różnych form rozmnażania płciowego.

</doc>
<doc id="113393" url="https://pl.wikipedia.org/wiki?curid=113393" title="Agar-agar">
Agar-agar

Agar, agar-agar ("E406") – substancja żelująca pochodzenia roślinnego, której głównym składnikiem jest trudno przyswajalny przez człowieka cukier galaktoza. Agar-agar w zimnej wodzie pęcznieje, natomiast dobrze rozpuszcza się w wodzie o temperaturze ok. 90–100 °C, a zestala się, tworząc rodzaj żelu w 40–50 °C. Zestalony żel roztapia się po ponownym podgrzaniu do 90–100 °C. Zjawisko to jest przykładem histerezy przemiany fazowej ciało stałe-ciecz. Odmianą agaru o słabszych własnościach żelujących jest agaroid.
Agar-agar wytwarzany jest z krasnorostów ("Rhodophyta"), wydobywanych głównie u wybrzeży Japonii (często pozyskiwanych z podwodnych plantacji). Obecnie obserwuje się wzrost produkcji agar-agaru ze względu na rosnące zapotrzebowanie.
Skład.
Agar zawiera około 90% polisacharydów – częściowo są one związane z kwasem siarkowym i innymi kwasami. Głównymi składnikami cukrowymi tych związków są: agaroza (około 70%) oraz kwaśna agaropektyna. Ogólna zawartość reszt kwasu siarkowego wynosi 0,3–5%. Na ogół skład jest zmienny i zależy od pochodzenia surowca.
Agar do celów bakteriologicznych powinien odpowiadać specjalnym wymaganiom czystości, określonym wymaganiom dotyczącym temperatury krzepnięcia i topnienia, wartości pH oraz wytrzymałości na nacisk.
Otrzymywanie.
Otrzymywanie agaru składa się z kilku etapów. Plechy krasnorostów rosnące na podwodnych skałach w morzu do głębokości 30 m są wydobywane przez nurków lub odpowiednimi hakami i sieciami, opłukiwane słodką wodą i rozkładane na słońcu w okresie letnim w celu wysuszenia i wybielenia. Ten proces jest powtarzany kilkakrotnie. W okresie zimowym poddaje się plechy dalszej przeróbce. Wysuszone gotuje się w wodzie do otrzymania ciągliwego gęstego płynu, który oczyszcza się z białek i innych substancji, działając rozcieńczonymi kwasami i węglem aktywowanym. Po odsączeniu formuje się bloki, które następnie tnie się na cienkie pasma. Usunięcie soli i wody przeprowadza się przez kilkakrotne wymrażanie (naturalne lub sztuczne) i rozmrażanie surowca, w końcu suszy się oczyszczony agar i nadaje formę handlową. Roczna produkcja światowa wynosi kilka milionów ton.
Zastosowania.
Jako substancja silnie pęczniejąca jest stosowany jako środek łagodnie przeczyszczający, działający w wyniku spęcznienia pokarmu w jelitach.
Agar-agar jest wykorzystywany jako naturalny, bezsmakowy środek żelujący, zastępujący z powodzeniem żelatynę przy produkcji słodyczy (np. ptasiego mleczka, galaretek, dżemów) i innych domowych oraz przemysłowych produktów spożywczych, w fotografii (przy produkcji światłoczułej emulsji), chemii (w kluczach elektrolitycznych, w ogniwach galwanicznych), farmacji (jako środek spęczniający, żelujący i powodujący rozpad tabletek), kosmetyce.
Agar znajduje główne zastosowanie jako neutralny podkład do pożywek, na których hoduje się bakterie w laboratoriach mikrobiologicznych oraz kultury "in vitro" w laboratoriach biotechnologicznych. Tylko niektóre bakterie morskie i glebowe mogą go rozłożyć.
Bezpieczeństwo stosowania w produktach żywnościowych.
Agar spożywany w normalnych ilościach jest nieszkodliwy. Jest uznawany za bezpieczny dodatek do żywności oznaczony numerem E406 i jest oficjalnie dopuszczony do stosowania przez Unię Europejską. Dawka śmiertelna (LD50) dla szczurów wynosi 11 g/kg masy ciała (doustnie).

</doc>
<doc id="113396" url="https://pl.wikipedia.org/wiki?curid=113396" title="Mamelucy">
Mamelucy

Mamelucy (z – niewolnik) – niewolnicy państwowi, niewyznający pierwotnie islamu (na ogół pogańscy, niekiedy chrześcijańscy) i pochodzący spoza państw islamskich. Kupowani byli przez muzułmańskich władców i sprowadzani do ich władztw, siłą nakłaniani do przyjęcia islamu i szkoleni w walce, w celu uformowania z nich doborowych oddziałów wojskowych. Niekiedy, zwłaszcza na początku istnienia instytucji w kalifacie Abbasydów, ale i w egipskim sułtanacie mameluków, mamelukami zostawali również jeńcy wojenni.
Instytucja mameluków powstała w IX wieku w kalifacie Abbasydów, lecz kojarzona jest głównie z mamelukami rządzącej w Egipcie dynastii Ajjubidów, którzy obalili rodzinę panującą i założyli sułtanat mameluków (1250). Sułtanat ten istniał aż do podboju Egiptu przez Selima Okrutnego z dynastii Osmanów w 1517 roku. Mimo upadku ich państwa w Egipcie instytucja mameluków przetrwała aż do ich eksterminacji przez Muhammada Alego w roku 1811. Mamelucy doszli również do wielkiego znaczenia w muzułmańskich Indiach, gdzie tuż po podboju muzułmańskim zainicjowali w Sułtanacie Delhijskim rządy tzw. „dynastii niewolniczej” (1206–1290).
Mamelucy Abbasydów na ogół wywodzili się z Azji Środkowej i byli przeważnie pochodzenia tureckiego. Tureckiego bądź turkmeńskiego pochodzenia byli również mamelucy w sułtanacie delhijskim. Mamelucy egipscy pochodzili natomiast pierwotnie głównie z terenów na północ od Morza Czarnego i wywodzili się przeważnie z tureckiego plemienia Kipczaków, czyli Połowców, później jednak głównym terenem rekrutacji mameluków stał się Kaukaz, a najczęściej spotykanymi wśród mameluków narodowościami stali się Czerkiesi i Gruzini.
Stanowili oni własność państwa, stąd ich nazwa: mamelucy = niewolnicy państwowi. Armia mamelucka była bardzo dobrze wyszkolona i zdyscyplinowana i przez wielu znawców uważana jest za jedną z najlepszych formacji zbrojnych w historii. Szczególną sławę zdobyła ciężka jazda mameluków egipskich. Mamelucy odnosili wiele zwycięstw nad krzyżowcami i nawet nad postrachem ówczesnego świata, Mongołami. Do czasu stawiali też opór Osmanom. Dopiero zastosowanie nowoczesnej artylerii pozwoliło Imperium Osmańskiemu na złamanie siły militarnej egipskich mameluków. Stan liczebny żołnierzy mameluckich w Egipcie ocenia się na maksymalnie 24 tysięcy ludzi (początek XIV wieku). Przy czym roczny import mężczyzn-niewolników w wieku 10-20 lat szacuje się na 2 tysiące. W połowie wieku XV ogólna liczba mameluków w Egipcie spadła do 4 tys.
Dynastia niewolnicza w Delhi (1206–1290).
Mamelucy utworzyli w roku 1206 pierwszy sułtanat w Delhi rozpoczynając epokę państw muzułmańskich w Indiach. Pierwszym sułtanem ogłosił się Qutb al-Din Aibak, który był wcześniej niewolnikiem Muhammada Ghoriego, afgańskiego władcy i zdobywcy północnych Indii. W uznaniu talentów i zasług Aibaka Muhammad uczynił go wicekrólem na nowo zdobytych obszarach indyjskich. Po śmierci swego protektora Aibak uniezależnił się od władców Afganistanu i utworzył nowe państwo ze stolicą w Delhi. Rządy dynastii niewolniczej nie były stabilne, a ciągłe uzurpacje osłabiały władzę centralną. Mimo tego państwo zdołało przetrwać i władza muzułmanów w północnych Indiach została ugruntowana. Wśród mameluków rządzących w tym czasie w Delhi znajduje się jedyna kobieta-muzułmanka jaka objęła realne rządy w Indiach. Była to Razzija, córka sułtana Iltumysza, która rządziła w latach 1236–1240. System rządów mameluckich w Delhi nie okazał się jednak tak trwały, jak w Egipcie i w końcu rywalizację o władzę wygrali afgańscy możni, którzy utworzyli w sułtanacie delhijskim kilka własnych dynastii.
Egipt mameluków (1250–1517).
Mamelucy zdobyli władzę w Egipcie w 1250 roku, po obaleniu kurdyjskiej dynastii Ajjubidów. 2 maja 1250 mameluk Bajbars podburzył innych żołnierzy, którzy zdobyli pałac sułtana Turanszaha i go zabili, a na tronie osadzono dziecko – Kamila, w którego imieniu władzę sprawowali sułtanka Szadżar ad-Durr i mameluk Turkmen Ajbak, który został jej mężem. W 1257 sułtanka otruła swego męża, za co została uwięziona, a w 1259 mameluk Kutuz zażądał złożenia sobie przysięgi na wierność, co też dwór uczynił.
W wyniku walk wewnętrznych wyłoniły się dwie mameluckie dynastie władców: początkowo przewagę miała „dynastia” pochodzących ze stepów czarnomorskich, kipczackich Turków Bahrytów 1250–1381, później władzę objęła „dynastia” kaukaskich Czerkiesów Burdżytów 1381–1517).
Państwo mameluków zostało podbite w 1517 roku przez Turków osmańskich, jednak mamelucy zachowali swoje ziemie i przywileje. W XVIII wieku w czasie osłabienia imperium osmańskiego ponownie zdobyli władzę w Egipcie, ale na krótko. W 1798 roku zostali pokonani przez Napoleona I. W 1808 odebrano im ziemię i całkowicie utracili władzę, a następnie w 1811 zostali wyniszczeni przez paszę Muhamada Alego.

</doc>
<doc id="113398" url="https://pl.wikipedia.org/wiki?curid=113398" title="Gaz płynny">
Gaz płynny



</doc>
<doc id="113400" url="https://pl.wikipedia.org/wiki?curid=113400" title="Krzysztof Pawłowski (fizyk)">
Krzysztof Pawłowski (fizyk)

Krzysztof Pawłowski (ur. 26 czerwca 1946 w Nowym Sączu) – polski fizyk, polityk, senator I i II kadencji, przedsiębiorca.
Życiorys.
Ukończył studia na Wydziale Matematyki, Fizyki i Chemii Uniwersytetu Jagiellońskiego w 1969, obronił następnie doktorat w Akademii Górniczo-Hutniczej. Opublikował ponad 40 prac naukowych.
Był współzałożycielem i prezesem (od 1980 do 1987) Klubu Inteligencji Katolickiej w Nowym Sączu. W latach 80. pracował w SZEW na stanowisku kierownika laboratorium badawczego. W latach 1989–1993 zasiadał w Senacie I kadencji (z ramienia Komitetu Obywatelskiego) i II kadencji (z ramienia Partii Chrześcijańskich Demokratów, której do 1992 był przewodniczącym).
Jest założycielem Wyższej Szkoły Biznesu – National-Louis University w Nowym Sączu oraz Wyższej Szkoły Biznesu w Tarnowie. Do 2007 był rektorem tych uczelni. W 2008 objął funkcję prezydenta WSB-NLU w Nowym Sączu, do której została włączona WSB w Tarnowie. W latach 1997–1999 wchodził w skład zespołu ds. reformy szkolnictwa wyższego, od 1997 do 2000 przewodniczył Konferencji Rektorów Uczelni Niepaństwowych. Współtworzył także Business Center Club. W latach 1993–1997 zasiadał w prezydium Krajowej Izby Gospodarczej. Członek zarządu Polskiego Forum Akademicko-Gospodarczego. Od 2007 wchodził w skład rady nadzorczej Banku Pekao.
Odznaczenia i wyróżnienia.
Odznaczony Krzyżem Oficerskim Orderu Odrodzenia Polski (2011).
W 2006 otrzymał tytuł honorowego obywatela Nowego Sącza.
Laureat m.in. nagrody Fundacji Bankowej im. Leopolda Kronenberga „Przedsiębiorczość dla rozwoju społecznego” za rok 2000, Nagrody Kisiela za rok 2002, zwycięzca polskiej edycji „Przedsiębiorca Roku 2003”. W 2011 w Dublinie otrzymał „tytuł Polaka Roku” w kategorii „Wybitna Osobowość” przyznany przez organizację pozarządową Polish Community in Ireland.

</doc>
<doc id="113402" url="https://pl.wikipedia.org/wiki?curid=113402" title="Business Centre Club">
Business Centre Club

Business Centre Club (w skrócie BCC) – stowarzyszenie i organizacja pozarządowa, założona w 1991 w Warszawie, zrzeszająca polskich przedsiębiorców oraz pracodawców, zaangażowana we wspieranie rozwoju polskiej gospodarki, a także wspieranie przedsiębiorczości. Siedziba mieści się w Kamienicy pod Gryfami przy placu Trzech Krzyży 18 w Warszawie. Założycielem i prezesem BCC do śmierci w 2022 był Marek Goliszewski. Obecnie prezesem Klubu jest Jacek Goliszewski.
W skład Grupy BCC wchodzą: Klub BCC, Związek Pracodawców BCC i Studenckiego Forum BCC. Członkowie BCC zatrudniają ponad 400 tys. pracowników, a ich siedziby rozlokowane są w blisko 250 miastach. Na terenie całej Polski działają 22 loże regionalne. Do BCC należą przedstawiciele wszystkich branż, międzynarodowe korporacje, instytucje finansowe i ubezpieczeniowe, firmy telekomunikacyjne, najwięksi polscy producenci, uczelnie wyższe, koncerny wydawnicze i znane kancelarie prawne. Członkami Klubu są także prawnicy, dziennikarze, naukowcy, wydawcy, lekarze, wojskowi i studenci.
Opis.
BCC prowadzi aktywne działania na rzecz obrony interesów polskich przedsiębiorców, rozwoju gospodarki wolnorynkowej, tworzenia dobrego prawa. Z członkami Klubu konsultowali się dotychczas wszyscy prezydenci  i szefowie rządu RP. Eksperci BCC współtworzą i opiniują ustawy gospodarcze, uczestniczą w pracach komisji parlamentarnych, przekonują do swoich rozwiązań ministrów i posłów. Prace rządu na bieżąco ocenia grupa wybitnych fachowców tworzących Gospodarczy Gabinet Cieni BCC. W klubie działają również Branżowe Komisje BCC, wypracowujące wspólne stanowisko członków klubu z danej gałęzi gospodarki.
Business Centre Club reprezentuje interesy pracodawców w Radzie Dialogu Społecznego i uczestniczy w najważniejszych sprawach społecznych i gospodarczych kraju: bierze udział w pracach nad projektem ustawy budżetowej, negocjuje z przedstawicielami związków zawodowych ponadzakładowe układy zbiorowe pracy, opiniuje akty prawne i ich projekty, występuje do Trybunału Konstytucyjnego z wnioskiem w sprawie zgodności z Konstytucją ustaw i innych przepisów, podejmuje działania wobec administracji publicznej, samorządów, Sejmu i Senatu na rzecz ochrony interesów gospodarczych swoich członków, występuje z powództwami, wnioskami o ściganie, oskarżeniami prywatnymi, przystępuje do toczących się postępowań w interesie członków BCC.
BCC jest organizacją międzynarodową, członkiem Europejskiego Komitetu Ekonomiczno-Społecznego, instytucji opiniującej Komisji Europejskiej w Brukseli. Klub został wyróżniony w siedzibie Parlamentu Europejskiego specjalną nagrodą EKES za znaczący wkład w krzewienie integracji i tożsamości europejskiej. Instytucjami Partnerskimi współpracującymi z BCC są: Cercle de Lorraine - Club van Lotharingen (Bruksela), Polish-American Business Club (Nowy Jork), Polish American Chamber of Commerce of Florida and the Americas (Miami), Business Centre Club (Chicago), Camera di Commercio e Industria Italo-Polacca (Mediolan), Korea International Trade Association (Seul), City University Club (Londyn). Honorowymi członkami BCC zostali m.in.: Angela Merkel, George Bush, Jerzy Buzek, Jacques Chirac, Bill Clinton, Margaret Thatcher, Władysław Bartoszewski, Tony Blair, Wołodymyr Zełenski i papież Franciszek.
Od początku swojego istnienia BCC propaguje idee odpowiedzialności społecznej firm – prowadzi kampanie społeczne, pomaga potrzebującym, nagradza Medalem Solidarności Społecznej osoby zaangażowanych społecznie i budujące solidarność społeczną. W Klubie działa, jako inicjatywa ogólnopolska, Studenckie Forum BCC.
Z badań przeprowadzonych od 1997 roku przez CBM Indicator, Instytut Spraw Publicznych, Instytut Badania Opinii i Rynku Pentor oraz GfK Polonia, wynika, że Business Centre Club jest oceniany przez przedsiębiorców jako najbardziej prestiżowa i skuteczna organizacja tego rodzaju w Polsce
Laureaci nagród specjalnych BCC – honorowi członkowie klubu.
Nagrody Specjalne BCC przyznawane są osobistościom spoza środowiska przedsiębiorców, za przyczynianie się do rozwoju przedsiębiorczości i gospodarki rynkowej w Polsce. Wszyscy laureaci Nagród Specjalnych są Honorowymi Członkami BCC. Wśród dotychczas nagrodzonych znaleźli się:

</doc>
<doc id="113404" url="https://pl.wikipedia.org/wiki?curid=113404" title="Meluzyna">
Meluzyna

Meluzyna – kobieca postać z legend i folkloru. Według jednej z wersji legend literackich z XIV wieku Meluzyna była czarodziejką. Taka wersja została spisana w latach 1387–1393 przez Jehana czy Jeana d'Arras, dworzanina księcia Jana de Berry. 
W sztuce terminem "meluzyna" określa się element zdobniczy przedmiotów użytkowych (najczęściej świeczników), w postaci figurki przedstawiającej postać kobiecą z ogonem ryby lub węża..
Legenda z XIV wieku.
Meluzyna wychodząc za mąż, kazała złożyć swojemu małżonkowi obietnicę, że nigdy nie będzie próbował zobaczyć jej w sobotę – w przeciwnym razie na jego ród miało spaść nieszczęście. Mąż nie dotrzymał obietnicy i kiedy Meluzyna w sobotę brała kąpiel, zajrzał do łazienki. Okazało się, że od pasa w dół jej ciało miało formę wężowego ogona. Przerażony mąż początkowo przemilczał to, co zobaczył. Wkrótce jednak odkrycie tajemnicy ściągnęło na jego rodzinę zapowiadane nieszczęścia w postaci wewnętrznych waśni. Nie mógł już wtedy powstrzymać się od czynienia wyrzutów żonie. Urażona Meluzyna rzuciła się z okna, a w powietrzu zamieniła się w skrzydlatego węża.
Pochodzenie legendy.
Meluzynę i jej męża uznawano za założycieli rodu Lusignan. Legenda o nadprzyrodzonej genealogii Lusignanów znana była o wiele wcześniej niż jej wersja literacka, bo już w XII wieku, za czasów Gwidona de Lusignan, króla Jerozolimy i Cypru. W XIV-wiecznej opowieści Jeana d'Arras ów król Cypru występuje, pod zmienionym imieniem Uriens, jako pierworodny syn Meluzyny.
W polskiej kulturze.
Polskie tłumaczenie romansu o Meluzynie, autorstwa Marcina Siennika, ukazało się po raz pierwszy w 1569 jako "Historia o Meluzynie".
Postać znana jest również w Polsce z piosenki „Meluzyna, czyli historia podwodnej miłości” napisanej w 1985 roku na potrzeby filmu „Podróże Pana Kleksa”. Słowa napisał do niej Krzysztof Gradowski, a muzykę skomponował Andrzej Korzyński. Piosenka zarówno do filmu jak i w wersji z 2012 roku śpiewana jest przez Małgorzatę Ostrowską.

</doc>
<doc id="113405" url="https://pl.wikipedia.org/wiki?curid=113405" title="Business Center Club">
Business Center Club



</doc>
<doc id="113406" url="https://pl.wikipedia.org/wiki?curid=113406" title="Lou Andreas-Salomé">
Lou Andreas-Salomé

Lou Andreas-Salomé (właśc. "Louise Andreas-Salomé", ur. 12 lutego 1861 w Sankt Petersburgu, zm. 5 lutego 1937 w Getyndze) – rosyjska arystokratka, pisarka i psychoanalityczka, przyjaciółka Nietzschego, Rilkego i innych poetów, pisarzy i filozofów.
Życiorys.
Urodziła się w rodzinie francusko-duńsko-niemieckiej. Jej ojciec, generał Gustav von Salomé, był oficerem Sztabu Generalnego armii carskiej, matka Luiza pochodziła z bogatej rodziny fabrykantów. Lou była szóstym dzieckiem i jedyną córką rodziców. Wychowywała się w apartamentach budynku sztabu, niedaleko Pałacu Zimowego. Wcześnie dojrzała intelektualnie, stała się wolnomyślicielką i ze sceptycyzmem podchodziła do obyczajów społecznych i religijnych swej epoki.
Lou odebrała staranne wykształcenie – udało się jej przekonać starszego od niej o 25 lat pastora Hendrika Gillot, by uczył ją teologii, filozofii, literatury francuskiej i niemieckiej. Gdy okazało się, że nauczyciel zakochał się w uczennicy i chciał rozwieść się z żoną, by poślubić Lou, ta wraz z matką wyjechała do Zurychu, by kontynuować naukę oraz podreperować zdrowie.
Ich podróż przedłużyła się jednak i Lou już nie wróciła do Rosji. Z Zurychu udała się z matką do Rzymu, do jej przyjaciółki Malwidy von Meysenburg, wieloletniej już wtedy przyjaciółki Nietzschego. Tam poznała niemieckiego pisarza i filozofa Paula Rée, który również przyjaźnił się z Nietzschem. Dzięki nim doszło do spotkania, o którym Nietzsche napisał w swoich listach: „Chciałem żyć sam. Nad ścieżką przefrunął jednak drogi ptak Lou, a ja spostrzegłem, że to był orzeł. I zapragnąłem mieć orła przy sobie”.
Lou ciągnęła do Nietzschego jego filozofia, Nietzschego pociągała niezależność i swoboda duchowa młodej kobiety. Lou i Nietzsche żyli jakiś czas razem z Rée, jednak na skutek intryg siostry Nietzschego i jego nieudanych oświadczyn już w listopadzie 1882 doszło do rozpadu małej wspólnoty, a Lou uciekła z Rée do Berlina. Pozostawali razem aż do roku 1887, gdy Lou poślubiła starszego od niej o 15 lat językoznawcę Carla Friedricha Andreasa. Małżeństwo to trwało aż do śmierci Andreasa w roku 1930.
Mimo formalnego związku małżeńskiego, Lou utrzymywała liczne kontakty osobiste i listowne z mężczyznami, z których obie strony czerpały korzyści. Byli wśród nich Gerhart Hauptmann, Frank Wedekind, August Strindberg oraz Rainer Maria Rilke, którego spotkała w kwietniu 1897 roku w Monachium, i z którym połączyły ją bliższe stosunki. Rilke z miejsca zakochał się w Lou, a ona najprawdopodobniej również pokochała młodszego od siebie o 14 lat poetę. W maju 1900 roku wyjechali razem do Rosji, skąd wrócili w sierpniu. Ich romans trwał do lutego 1901 roku, ale Lou pozostawała bliska Rilkemu aż do jego śmierci w 1926 roku. Gdy umierał, miał ponoć stwierdzić: „Zapytajcie Lou, co mi jest. Tylko Ona to wie”.
Rok po rozstaniu z Rilkem Lou odnowiła znajomość z Friedrichem Pinelesem, z którym zaszła w ciążę podczas wspólnego pobytu w Tyrolu. Do narodzin dziecka jednak nie doszło, Lou albo poroniła, albo usunęła ciążę. Po tym zdarzeniu postanowiła nie mieć dzieci.
W roku 1911 Lou poznała Zygmunta Freuda i podjęła studia w dziedzinie psychoanalizy. Dość prędko zyskała uznanie i zaczęła publikować artykuły w fachowych pismach poświęconych psychologii.
Po dojściu Hitlera do władzy była już zbyt stara i zmęczona, by myśleć o emigracji – była też zbyt popularna i ceniona w konserwatywnej Getyndze, by groziło jej poważne niebezpieczeństwo ze strony hitlerowców. Jej książki znalazły się na „czarnej liście”.
Chorowała na raka piersi i cukrzycę. Zmarła na mocznicę we śnie 5 lutego 1937 roku, a urna z jej prochami spoczęła w grobie męża na cmentarzu miejskim w Getyndze. Kilka tygodni później Gestapo skonfiskowało jej bibliotekę.

</doc>
<doc id="113407" url="https://pl.wikipedia.org/wiki?curid=113407" title="Chalan Kanoa">
Chalan Kanoa

Chalan Kanoa (3251 mieszkańców w 2009) – miejscowość wypoczynkowa na zachodnim wybrzeżu wyspy Saipan, podawana często za stolicę Wspólnoty Marianów Północnych. Ósme co do wielkości miasto kraju.
Jest to rezultatem braku granic administracyjnych na wyspie, gdyż urzędy centralne (federalne) Wspólnoty mieszczą się w Susupe (2476 miesz.) nieco na północ od Chalan Kanoa, a siedziba gubernatora w Capital Hill (zwanym też Capitol Hill - 1560 mieszk.) w centrum Saipanu, na wschód od miejscowości Garapan (4414 mieszk.), także podawanej jako stolica kraju. W Chalan Kanoa znajduje się siedziba diecezji, a także liczne hotele i centra handlowe.

</doc>
<doc id="113408" url="https://pl.wikipedia.org/wiki?curid=113408" title="Henryka Bochniarz">
Henryka Bochniarz

Henryka Teodora Bochniarz z domu Kamecka (ur. 29 października 1947 w Świebodzinie) – polska ekonomistka i polityk. W 1991 minister przemysłu i handlu. Od 1999 do 2019 prezydent organizacji pracodawców Konfederacja Lewiatan, od 2019 przewodnicząca Rady Głównej tej organizacji. Kandydatka na urząd prezydenta RP w wyborach w 2005.
Życiorys.
Rodzina i wykształcenie.
Jej pochodzącą z Wołynia matkę w trakcie II wojny światowej wywieziono na roboty przymusowe do Niemiec. Ojciec był powstańcem warszawskim, więziono go m.in. w KL Gusen. Rodzice poznali się w obozie przejściowym w Niemczech. Po wojnie zamieszkali w Świebodzinie, wkrótce przenieśli się do Zielonej Góry.
Po maturze w Liceum Ogólnokształcącym nr 7 w Zielonej Górze ukończyła studia na Wydziale Handlu Zagranicznego Szkoły Głównej Planowania i Statystyki. Uzyskała następnie stopień doktora nauk ekonomicznych, została także certyfikowanym doradcą ds. zarządzania ("Certified Management Consultant").
Działalność zawodowa i polityczna.
Pracowała jako nauczyciel akademicki, w latach 1971–1990 pozostawała zatrudniona w Instytucie Koniunktur i Cen Handlu Zagranicznego (IKCHZ). Była stypendystką Programu Fulbrighta, a w latach 1985–1987 wykładała na University of Minnesota. W latach 1978–1990 należała do PZPR. Była m.in. I sekretarzem POP w IKCHZ.
W 1991 krótko pełniła funkcję sekretarza stanu w Ministerstwie Przekształceń Własnościowych. Od 31 sierpnia do 23 grudnia 1991 sprawowała urząd ministra przemysłu i handlu w gabinecie Jana Krzysztofa Bieleckiego.
Po odejściu z rządu zajęła się działalnością gospodarczą. Założyła i została prezesem zarządu jednej z pierwszych w Polsce firm doradczych „Nicom Consulting”. Współtworzyła Stowarzyszenie Doradców Gospodarczych w Polsce, w okresie od czerwca 1996 do października 1999 pełniła funkcję prezesa Polskiej Rady Biznesu. W styczniu 1999 założyła i została prezydentem Polskiej Konfederacji Pracodawców Prywatnych Lewiatan (przemianowanej następnie w Konfederację Lewiatan). Działała w Trójstronnej Komisji ds. Społeczno-Gospodarczych, współtworzyła Komitet Dobrych Praktyk.
Zasiadała w szeregu rad nadzorczych spółek prawa handlowego (tj. Commercial Union, TVN, Lukas Bank, Agora, TP S.A., Fiat Auto Poland i Unicredit). Zasiadła też w radach nadzorczych przedsiębiorstw Orange Polska oraz Fiat Chrysler Automobiles Poland.
4 czerwca 2005 ogłosiła swój start w wyborach prezydenckich jako bezpartyjna kandydatka z poparciem Partii Demokratycznej. Poparcia udzieliły jej także m.in. Młode Centrum oraz PKPP „Lewiatan”. Jej sztab wyborczy został zarejestrowany 14 lipca. W I turze wyborów uzyskała 188 598 głosów (1,26%), zajmując siódme miejsce. Przed II turą ogłosiła swoje poparcie dla kandydatury Donalda Tuska.
W czerwcu 2006 została wiceprezesem zarządu Boeing International na Europę Środkową i Wschodnią. Funkcję tę pełniła do grudnia 2014.
W 2010 prezydent RP Lech Kaczyński powołał ją w skład Narodowej Rady Rozwoju. W październiku 2015 z ramienia Konfederacji Lewiatan został członkinią nowo powstałej Rady Dialogu Społecznego. W 2017 sprawowała funkcję przewodniczącej tego gremium.
W 2019 zakończyła pełnienie funkcji prezydenta Konfederacji Lewiatan, została natomiast przewodniczącą Rady Głównej tej organizacji. W 2021 otworzyła Akademię Liderek Henryki Bochniarz.
Działalność społeczna i publicystyczna.
Objęła funkcję jednego z ośmiu wiceprezydentów BUSINESSEUROPE, największej organizacji zrzeszającej pracodawców w Unii Europejskiej. Od 2000 przewodniczy Polsko-Japońskiemu Komitetowi Gospodarczemu. Była członkinią m.in. Enterprise Policy Group, powołanej w 2000 przez Komisję Europejską grupy doradczej ds. polityki gospodarczej Unii Europejskiej. Brała także udział w pracach BIAC (The Business and Industry Advisory Committee), organizacji doradczej przy OECD, a także w grupie doradczej Banku Światowego.
Jest autorką publikacji z zakresu makro- i mikroekonomii oraz artykułów prasowych dotyczących aktualnych problemów społeczno-gospodarczych. W 2003 napisała (wspólnie z Jackiem Santorskim) książkę "Bądź sobą i wygraj – 10 podpowiedzi dla aktywnej kobiety". Weszła w skład rady patronackiej magazynu „”. W 2019 nakładem Konfederacji Lewiatan wydano antologię tekstów i wywiadów Henryki Bochniarz pt. "Najważniejsze się nie lenić!", podsumowującą trzy dekady działalności publicznej.
Objęła funkcję wiceprezesa zarząd Fundacji Sztuki im. Stanisława Ignacego Witkiewicza. Przez dziesięć lat była współfundatorką Nagrody Literackiej „Nike” dla najlepszej książki roku. Zaangażowała się w działalność ruchu społecznego Kongres Kobiet, została członkinią i przewodniczącą rady programowej powołanego na jego bazie stowarzyszenia. Weszła w skład Komitetu Wspierania Muzeum Historii Żydów Polskich Polin w Warszawie.
Odznaczenia i wyróżnienia.
Jest laureatką Nagrody Kisiela z 1998, nagrody miesięcznika „Pani” – Inwestycja Serc (2000) za działalność społeczną, nagrody „Stylu Życia” (2002) za styl prowadzenia mediacji. W 2003 otrzymała nagrodę im. Andrzeja Bączkowskiego za szczególny wkład w rozwój dialogu społecznego w Polsce i działania ponad podziałami politycznymi, którą przeznaczyła na utworzenie fundacji „Prymus” działającej na rzecz edukacji dzieci wiejskich. Wyróżniona tytułem „Kobieta Sukcesu Warmii i Mazur” przyznawanym przez Międzynarodowe Forum Kobiet w Olsztynie (2005).
W 2008 została laureatką nagrody Galeria Chwały Polskiej Ekonomii, wyróżnienia przyznawanego przez jury wytypowane przez „Manager Magazin”, PKPP Lewiatan, SGH i Akademię Leona Koźmińskiego. W 2012 znalazła się na liście 50 najbardziej wpływowych Polaków tygodnika „Wprost”. W 2014 tygodnik „Newsweek” umieścił ją w rankingu 10 najbardziej wpływowych kobiet w Polsce.
W 2019 uhonorowana Nagrodą za Odważne Myślenie im. Barbary Skargi.
Życie prywatne.
Jest zamężna ze Zbigniewem Bochniarzem (wykładowcą akademickim). Ma dwoje dzieci.

</doc>
<doc id="113411" url="https://pl.wikipedia.org/wiki?curid=113411" title="Pustynia Judzka">
Pustynia Judzka

Pustynia Judzka (także: "Pustynia Judejska", właściwie "Judea", hebr. יְהוּדָה, "Yəhuda"; arab. سامريّون, "Sāmariyyūn ") − górzysta pustynia położona we wschodniej części Judei w środkowej części Izraela.
Obecnie terytorium podzielone pomiędzy Izrael a Autonomię Palestyńską.
Na jej terenie żyje obecnie kilka szczepów Beduinów.
Geografia.
Pustynia rozciąga się wzdłuż zachodniego brzegu Morza Martwego. Stanowi ona wyżynę poprzecinaną głębokimi kanionami.
Pustynia Judzka na południu przechodzi w pustynię Negew, na której dominują nagie skaliste szczyty oraz potężne płaskowyże poprzecinane głębokimi kanionami. Pustynie Judzka i Negew stanowią 60% powierzchni Izraela.
Historia.
Pustynia Judzka była w przeszłości miejscem pobytu tysięcy pustelników skupionych wśród licznych ławr i monastyrów. Do dzisiaj zachowało się sporo zabytków, sięgających okresu rzymskiego (Masada).
W odległości 1 km na północny zachód od brzegu Morza Martwego znajdują się słynne ruiny starożytnej osady Kumran, w pobliżu której odnaleziono Zwoje z Qumran.

</doc>
<doc id="113412" url="https://pl.wikipedia.org/wiki?curid=113412" title="Sławomir Zieleniewski">
Sławomir Zieleniewski

Sławomir Zieleniewski (ur. 16 kwietnia 1914 w Mierzwicach, zm. 24 października 1994 w Gdańsku) – teoretyk wychowania fizycznego, trener lekkoatletyki, działacz sportowy.
Życiorys.
Studiował w Centralnym Instytucie Wychowania Fizycznego w Warszawie. Przez wojną reprezentował jako lekkoatleta barwy klubów warszawskich - SKS Grażyna (1934-1935) i Polonii (1936-1939). Był żołnierzem AK (pseud. Ran), walczył na Kielecczyźnie i Podlasiu.
Po wojnie osiadł w Gdańsku. Był współzałożycielem gdańskiej Lechii (1945) oraz Gdańskiego Okręgowego Związku Lekkoatletyki. Trenował kadrę narodową miotaczy w okresie Wunderteamu; do jego podopiecznych należeli m.in. kulomioci Alfred Sosgórnik, Władysław Komar, Edmund Antczak oraz młociarze Olgierd Ciepły i Tadeusz Rut. W latach 1981-1984 i 1988-1992 był prezesem Gdańskiego Okręgowego Związku Lekkoatletyki.
Pracę doktorską obronił na Akademii Wychowania Fizycznego we Wrocławiu. Pracownik naukowy gdańskiej AWF (docent), był dyrektorem Instytutu Sportu oraz prodziekanem.
Odznaczony został m.in. w 1956 Srebrnym Krzyżem Zasługi, Krzyżami Kawalerskim i Oficerskim Orderu Odrodzenia Polski, Krzyżem AK oraz medalem "Za zasługi dla Polskiego Komitetu Olimpijskiego". Pochowany na Cmentarzu Srebrzysko w Gdańsku (rejon V, kwatera IV-9-4). Od 1999 jest patronem memoriału rzutów lekkoatletycznych w Skórczu.

</doc>
<doc id="113413" url="https://pl.wikipedia.org/wiki?curid=113413" title="Tintagel">
Tintagel

Tintagel (korn. "Dintagell"), or Trevena (korn.: "Tre war Venydh" co oznacza "wioska na górze") – parafia cywilna i miejscowość w Wielkiej Brytanii na atlantyckim, północno-zachodnim wybrzeżu Kornwalii, w której znajduje się zamek Tintagel Castle.
W miejscowości, oprócz zamku, znajduje się luksusowy hotel "Camelot Castle", który gościł m.in. Winstona Churchilla. Oprócz tego funkcjonuje niewielkie muzeum - "King Arthur's Halls", zawierające świetlną instalację historyczną. 
Legendy.
Miejscowość i pobliski zamek związane są z legendami o królu Arturze. Według legend zamek należał do króla Gorloisa i urodził się w nim król Artur. Młody Artur wychowywał się wraz z Sir Kay w Tintagel pod okiem czarnoksiężnika Merlina. W zamku tym Artur nauczył się podstawowych zasad rycerstwa. Merlin nauczył młodego Artura jak korzystać z posiadanej wiedzy, jak rządzić mądrze i sprawiedliwie. Artur wraz z Kejem nauczyli się władać bronią i jeździć konno w okolicach Tintagel. Artur w okresie dzieciństwa doznał wizji zamku pięknego i potężnego. Zamkiem tym był Camelot – miał on powstać na wzór okolic Tintagel.

</doc>
<doc id="113414" url="https://pl.wikipedia.org/wiki?curid=113414" title="Jacek Łągwa">
Jacek Łągwa

Jacek Andrzej Łągwa (ur. 11 października 1969 w Łodzi) – polski kompozytor, multiinstrumentalista, muzyk, producent muzyczny, aranżer, aktor i wokalista muzyki pop, współzałożyciel zespołu Ich Troje.
Wieloletni członek ZAiKS jako kompozytor kilkuset utworów.
Życiorys.
Urodził się 11 października 1969 w Łodzi. Jest synem pary aktorskiej, Janiny Borońskiej-Łągwy i Andrzeja Łągwy. Absolwent Państwowej Szkoły Muzycznej II stopnia im. Stanisława Moniuszki w Łodzi
W wieku pięciu lat rozpoczął karierę jako aktor dubbingowy w Łódzkich Studiach Opracowań Filmów, użuczając głosu w produkcjach: "Mały Książę" (1974) jako Mały Książę, "Koncert na patelnię i orkiestrę" (1975) jako Bum, "Zwariowana rodzina" (1981), "Dziki konik Ryn" (1982) i "Tam, na tajemniczych dróżkach" (1982). Jako dziecko wystąpił w kilku produkcjach filmowych, m.in. jako Zbyszek w dramacie psychologicznym Wojciecha Fiwka "Pogrzeb świerszcza" (1978) oraz jako Adaś Niezgódka w spektaklu telewizyjnym "Niezwykłe przygody pana Kleksa" (1980) w reż. Laco Adamika.
W latach 1989–1995 udzielał się jako kompozytor muzyki do spektakli teatralnych, pracował m.in. przy sztukach Teatru Telewizji w reż. Marka Gracza: "Ptak", "Ładna historia" i "Pokój do wynajęcia". W latach 1990–1993 był członkiem zespołu Tamerlane, z którym nagrał i wydał album pt. "14th century soul", a także odebrał nagrodę za debiut na Krajowym Festiwalu Piosenki Polskiej w Opolu oraz nagrodę dziennikarzy na Krajowym Festiwalu Piosenki w Sopocie. Otrzymał także pierwszą nagrodę na Festiwalu Krajów Nadbałtyckich w Karlshamn. W latach 1990-1993 współpracował również z zespołem Varius Manx, z którym nagrał dwa albumy studyjne: "The Beginning" i "The New Shape". W 1993 zajął się aranżowaniem utworów na zlecenie m.in. dla Krystyny Giżowskiej, Bogusława Meca czy Zbigniewa Górnego. W 1995 skomponował muzykę do musicalu François Villona "Wielki Testament" (1995) w reż. Józefa Zbiróga wystawionego przez Teatr Adekwatny w Warszawie. W tym samym czasie rozpoczął karierę w dziedzinie inżynierii dźwięku, realizując nagrania w studio Wojciecha Olejnika w Łodzi. Zajął się także produkcją muzyki do reklam i małych form filmowych, współpracując z Agencją Reklamową AVA. Dzięki współpracy z firmą AVA nawiązał kontakt z Grupą Artystyczną Łódź Kaliska kreującą sztukę alternatywną, dla której komponował muzykę do kilku filmów, m.in. trzech części filmu "Pamiętam, Pamiętam" i komedii Marka Janiaka "Kolej na film". Nawiązał również współpracę z Michałem Zabłockim, z którym stworzył muzykę do kilkunastu reklam oraz do filmu "Godzina" w jego reżyserii.
W 1994 nawiązał współpracę z Michałem Wiśniewskim. Wspólnie otworzyli pierwszy w Polsce klub karaoke, który działał w Teatrze Muzycznym w Łodzi. W następnym roku wspólnie założyli zespół Ich Troje, w którym Łągwa pełni rolę kompozytora, aranżera, producenta i realizatora dźwięku oraz wokalisty. Od tamtej pory nagrali i wydali (z różnymi wokalistkami) dziesięć albumów: "Intro" (1996), "ITI Cd.". (1997), "3" (1999), "Ad. 4" (2001), "Po piąte... a niech gadają" (2002), "6-ty ostatni przystanek" (2004), "7 grzechów głównych" (2006), "Ósmy obcy pasażer" (2008), "Pierwiastek z dziewięciu" (2017) i "Projekt X" (2021), a także wylansowali przeboje: „Powiedz”, „Zawsze z Tobą chciałbym być...”, „Razem a jednak osobno”, „Tobą oddychać chcę” „Tango straconych” czy „Keine Grenzen – Żadnych granic” . W 1997 zadebiutował z zespołem na Krajowym Festiwalu Piosenki Polskiej w Opolu, uczestnicząc w 34. edycji festiwalu. W kolejnych latach odebrał z Ich Troje wiele wyróżnień muzycznych, m.in. nagrodę publiczności i Grand Prix 24. Festiwalu Krajów Nadbałtyckich w 2001 w Karlshamn, nagrodę publiczności podczas konkursu „Premier” na 38. KFPP w Opolu oraz pięć Superjedynek, a także diamentową płytę za sprzedaż albumu "Ad. 4" w nakładzie ponad 700 tys. egzemplarzy. Z zespołem dwukrotnie reprezentował Polskę w Konkursie Piosenki Eurowizji (2003, 2006). Wspólnie koncertowali w kilkunastu krajach świata, m.in. w USA i Kanadzie.
Równolegle z działalnością w Ich Troje kontynuował karierę solową. Skomponował muzykę do filmu Mikołaja Haremskiego "Lawstorant" (2004), w którym wystąpił także w roli piosenkarza w restauracji oraz zaśpiewał tytułową piosenkę i utwór „Przyjadę tu po ciebie…”. Rok później napisał muzykę do filmu Beaty Hughes "In the name of…". Na początku 2006 roku współpracował jako kompozytor kilku piosenek przy produkcji musicalu "Pan Kazimierz" w reżyserii Łukasza Czuja do tekstów Michała Zabłockiego. Trzy lata później napisał muzykę do musicalu "Przygody damskiego fryzjera" opartego na powieści Eduardo Mendozy w reżyserii Łukasza Czuja wystawionego w chorzowskim Teatrze Rozrywki. W 2010 roku wydał solowy album pt. "Rozdział drugii". W latach 2014–2016 pracował jako prezenter radiowy.
W 2020 roku otrzymał stypendium Ministerstwa Kultury i Dziedzictwa Narodowego w ramach programu Kultura w Sieci na realizację projektu „Jan Kochanowski – poezja poprzez muzykę”.
Życie prywatne.
W 2007 rozwiódł się z żoną Dorotą, z którą ma dwie córki: Marię (ur. 27 czerwca 2001) i Aleksandrę (ur. 24 maja 2004). W 2020 poślubił Karolinę Raj. 
15 stycznia 2019 Sąd Rejonowy dla Miasta Stołecznego Warszawy ogłosił upadłość konsumencką Jacka Łągwy.

</doc>
<doc id="113416" url="https://pl.wikipedia.org/wiki?curid=113416" title="Maurowie">
Maurowie

Maurowie – współcześnie mieszkańcy: Mauretanii, części Algierii i Maroka, natomiast w średniowieczu, przez blisko osiem stuleci, ludy (w większości Berberowie z niewielką domieszką Arabów) zamieszkujące znaczne partie Półwyspu Iberyjskiego, wywierające ogromny wpływ na kulturę i architekturę dzisiejszej Hiszpanii i Portugalii.
Pochodzenie nazwy.
Słowo "Maurowie" (łac. "Mauri") pochodzi od Mauretanii, nazwy krainy historyczno-geograficznej, obecnie zachodniej części Algierii i północnego Maroka. W różnych okresach historycznych zmieniało ono swoje znaczenie:
W średniowieczu nazwą Maurów określano w Europie wszystkich muzułmanów zamieszkujących zarówno Andaluzję, jak i północne obszary Afryki, wywodzących się od Arabów, jak i Berberów. Nazwa ta, wiążąca się jednoznacznie z muzułmańskimi mieszkańcami Hiszpanii, jest w czasach dzisiejszych archaizmem i odnosi się głównie do mieszkańców północnych wybrzeży śródziemnomorskiej Afryki, przede wszystkim Maroka.
Dzisiejsze hiszpańskie określenie "Moreno" – także pejoratywne – oznacza człowieka o ciemnej karnacji skóry, śniadego lub przesadnie opalonego.
Polskie słowo "murzyn" pochodzi z niem. "Mohr", co z kolei wywodzi się od łac. "maurus" (-a, -um), plur. "mauri" (-orum) – czarny, będącym rzymskim określeniem mieszkańców dzisiejszego Maghrebu.
Dzieje Maurów.
W starożytności niewielkie królestwo Maure (część Numidii) było handlowym partnerem Kartaginy. Podczas II wojny punickiej dwaj królowie numidyjscy stanęli po przeciwnych stronach, Syfaks wspierał zbrojnie Kartaginę, Masynissa Rzymian, przyczyniając się do zwycięstwa pod Zamą. Również w późniejszych czasach Numidyjczycy to wojowali z Rzymem, to zawierali z nim traktaty pokojowe. Za panowania Jugurty wybuchła wojna, ale król Juba, pierwszy władca nowo utworzonej Mauretanii, był uważany w Rzymie za przyjaciela. Za panowania jego następcy, w rezultacie licznych konfliktów, cały region dostał się w roku 40 n.e. pod panowanie Rzymu, jako prowincje Mauretania Tingitana i Mauretania Caesariensis; obszar wokół Kartaginy był już wówczas częścią prowincji Africa. Władza Rzymu przynosiła określone korzyści dla prowincji, co spowodowało, że ziemie te na stałe wtopiły się w imperium.
W czasach chrześcijańskich działali tu dwaj znakomici przedstawiciele Kościoła – Tertulian i święty Augustyn. Po upadku cesarstwa ziemiami tymi zarządzali królowie germańskich Wandalów, ale w sto lat później przejęli je władcy Bizancjum. Niezależnie jednak od tego, kto panował na wybrzeżu, wnętrze lądu nadal było we władaniu Berberów. W VIII wieku Berberowie przez ponad 50 lat powstrzymywali armie arabskie nadciągające ze wschodu. Szczególnie silny opór stawiła im Kahina, berberyjska prorokini z Awras, w latach 690–701. Jednakże w końcu muzułmanie zapanowali nad całą Afryką Północną.
Do roku 711 muzułmańscy już Maurowie pobili chrześcijańskich Wizygotów i zajęli Hiszpanię. Pod wodzą Tarika i jego następców, w ciągu trwającej blisko osiem lat kampanii, podporządkowali sobie niemal cały półwysep. Następnie przekroczyli Pireneje, ale zostali pokonani przez Franków pod wodzą Karola Młota, w bitwie pod Poitiers w roku 732. Państwo Maurów w latach pięćdziesiątych VIII wieku pogrążyło się w zamęcie wojny domowej, więc dalsze postępy w Europie musiały zostać zaniechane.
Maurowie władali niemal całym Półwyspem Iberyjskim, który nazywali "Al-Andalus", z wyjątkiem ziem położonych na północnym zachodzie (Asturia, gdzie zostali pobici w bitwie pod Covadongą) oraz większości Kraju Basków w Pirenejach. Jednak już w latach osiemdziesiątych XI wieku królestwo Leónu sięgało Tagu, granicząc na wschodzie z Nawarrą i Aragonią. Przez kilka dziesięcioleci Maurowie władali też prawie całą Afryką północno-zachodnią. I jakkolwiek liczba etnicznych Maurów pozostała w zdecydowanej mniejszości, wiele lokalnych plemion, które przeszły na islam, zaczęło uważać się za ich współziomków. Według Ronalda Segala około 5,6 miliona spośród 7 milionów mieszkańców ówczesnej Hiszpanii i Portugalii przeszło do roku 1200 (bez stosowania bezpośredniego przymusu) na islam.
Prześladowania mahometan i zmuszanie ich do przechodzenia na katolicyzm od czasu rozpoczęcia rekonkwisty do końca XIV wieku, co spowodowało masową ucieczkę ludności muzułmańskiej na kontynent afrykański, są uważane za bezpośrednią przyczynę zmniejszenia się liczby hiszpańskich Maurów o ponad dwie trzecie. Znacznie jednak wcześniej wyraźną oznaką ich upadku był podział kraju na liczne, a niewielkie państwa islamskie, zwane taifami, z których znaczna część powstała po upadku kalifatu kordobańskiego.
Z chrześcijańskiej enklawy w królestwie Asturii, niewielkiego wizygockiego państwa na północnym zachodzie Hiszpanii, rozpoczął się w X wieku proces spychania Maurów na południe i odbierania im kolejnych terytoriów. Nowe państwa chrześcijańskie, jak: Nawarra, Galicja, León, Portugalia, Aragonia, Katalonia, znane także jako "Marca Hispanica" (czyli Marchia Hiszpańska), i wreszcie Kastylia podjęły ekspansję, by w ciągu kilku stuleci skonsolidować nowe państwo hiszpańskie pod sztandarami rekonkwisty.
W roku 1212 koalicja królów chrześcijańskich pod przywództwem Alfonsa VIII Kastylijskiego wyparła muzułmanów z centrum półwyspu. Jednakże na południu przez blisko trzy stulecia przetrwał mauretański kalifat Grenady. W czasach dzisiejszych państwo to znane jest zwłaszcza z zachowanych pereł architektury mauretańskiej, jak np. pałac kalifów w Alhambrze. 2 stycznia 1492 roku ostatni obrońcy Grenady skapitulowali przed armią zjednoczonej Hiszpanii powstałej po zawarciu związku małżeńskiego przez Ferdynanda Aragońskiego i Izabelę Kastylijską. Pozostali w Hiszpanii muzułmanie i żydzi zmuszeni zostali albo do opuszczenia kraju, albo do przyjęcia katolicyzmu pod groźbą utraty większości praw obywatelskich, a nawet życia.
Powstała w roku 1480 z inicjatywy pary monarszej hiszpańska inkwizycja skierowana była swym ostrzem przede wszystkim przeciw tym muzułmanom i żydom, którzy – jak podejrzewano – tylko pozornie przeszli na katolicyzm, w rzeczywistości sekretnie wyznając swoją dawną religię (nazywano ich wówczas moryskami i marranami), jak również przeciwko wszelkiego typu heretykom odrzucającym chrześcijaństwo w myśl zasad Kościoła katolickiego i praktykującym mistycyzm lub spirytualizm. Na znacznych obszarach w Aragonii i Andaluzji Moryskowie stanowili znaczny odsetek ludności rolniczej, nim po nieudanym powstaniu zostali, w latach 1609–1614, wygnani z kraju. Przypuszcza się, że los ten spotkał około 300 tys. osób. Uciekinierzy zasilili rosnące wówczas w siłę emiraty Algieru i Oranu.
Zdaniem historyka Richarda Fletchera: "liczba Arabów w Hiszpanii była raczej niewielka. Hiszpańskimi Maurami byli przede wszystkim Berberowie z Afryki północno-zachodniej. Berberów mogło tu być około 400 tys., podczas gdy Arabów nie więcej niż 40 tys.".
Stosunki religijne.
Dzieje kalifatu kordobańskiego są powszechnie uznawane za okres tolerancji religijnej i pokojowego współżycia, określanego przez niektórych historyków hiszpańskich jako "convivencia". Obraz ten jest jednak obecnie krytykowany przez część historyków i dyskutowany. Krytycy uważają, że w rzeczywistości taki stan rzeczy utrzymywał się tylko okresowo i ograniczał się do kręgów dworskich i elit intelektualnych. Wiemy na pewno, że wyznawcy chrześcijaństwa i judaizmu nie byli traktowani na równi z muzułmanami. W różnych okresach Żydzi byli usuwani z Hiszpanii, a chrześcijanie stale traktowani jako obywatele drugiej kategorii. Kalifat Kordoby upadł w roku 1031, a władzę przejęła na krótko dynastia Almorawidów. W tym okresie rządów Berberów w Hiszpanii miejsca na tolerancję religijną już nie było, podobnie jak w okresie rekonkwisty.
Architektura.
Typowa dla mauretańskiej sztuki Hiszpanii jest dekoracja stalaktytowa łuków podkreślająca wertykalizm budowli. Ważną dla tego stylu budowlą jest meczet w Kordobie z VIII-IX wieku; Jego centralnym miejscem jest wielka sala modlitw podzielona kolumnadami na dziewiętnaście części.
Przykładem wykwintnej architektury mauretańskiej jest Alhambra w Grenadzie, pałac zbudowany w latach 1232–1273 i rozbudowywany do XIV wieku. Został zaplanowany wokół dwóch dziedzińców, z których przypuszczalnie większe znaczenie miał Dziedziniec Lwów, nazwany tak od rzeźb lwów dźwigających czaszę fontanny. "Cechuje go niezwykła wytworność ornamentów rozrzuconych hojnie po ścianach i łukach, inkrustowanych posadzek, rzeźbionych kolumn i kapiteli".
Fatalizm sztuki islamu znajdował swe odbicie w ziemskim pięknie architektury, które miało być niejako wstępem do szczęścia niebiańskiego. Sztuka hiszpańska, tak renesansowa, jak i nowożytna, wiele zawdzięcza wpływom mauretańskim.

</doc>
<doc id="113417" url="https://pl.wikipedia.org/wiki?curid=113417" title="Agar (drewno)">
Agar (drewno)

Agar (san. "aguru", ja. 沈香 "jinkō") – żywiczne drewno różnych gatunków drzew z rodzaju "Aquilaria".
Składniki.
Żywica agaru zawiera mieszaninę seskwiterpenów i innych związków stosowanych jako substancje zapachowe. Niektóre z nich, na przykład jinkoh-eremol i agarospirol, oddziałują również na układ nerwowy ssaków.
Zastosowanie.
Agar znajduje zastosowanie w ajurwedzie i medycynie chińskiej oraz kosmetyce. Z drewna tego otrzymuje się także alkoholowy destylat noszący nazwę "oud". W medycynie wschodniej wyciągi z agaru stosowane są jako środek uspokajający; ich właściwości jako depresantów potwierdzono w badaniach na myszach.
Drewno to tradycyjnie wykorzystywane w Indiach i krajach Azji Południowo-Wschodniej do produkcji kadzideł używanych podczas obrzędów religijnych.

</doc>
<doc id="113419" url="https://pl.wikipedia.org/wiki?curid=113419" title="Giovanni da Verrazzano">
Giovanni da Verrazzano

Giovanni da Verrazzano lub Verrazano (ur. ok. 1485 w Val di Greve w Toskanii, zm. 1528 na Gwadelupie) – włoski żeglarz, podróżnik i odkrywca. Sławę przyniosła mu podróż do Ameryki w celu znalezienia Przejścia Północno-Zachodniego na zlecenie króla Francji Franciszka I.
Podróże.
Verrazzano opuścił Maderę 17 stycznia 1524 roku i dotarł do Przylądka Strachu odkrytego rok wcześniej przez Lucasa Vazqueza de Ayllona. Stamtąd skierował się na północ i płynąc wzdłuż wybrzeża dotarł aż do Nowej Fundlandii. W czasie swej podróży dokonał kilku przystanków, między innymi w miejscu, gdzie dziś znajduje się miasto Nowy Jork. Cieśnina, w której zarzucił kotwicę została nazwana jego imieniem. Także współcześnie jeden z mostów w Nowym Jorku, Verrazzano-Narrows Bridge, nosi jego imię.
Ze swej wyprawy powrócił 8 lipca tego samego roku z przekonaniem, że kontynent północnoamerykański jest wąskim pasmem lądu oddzielającym oceany. Jednym z towarzyszy Giovanniego de Verrazzano był jego brat Girolamo, który będąc zdolnym kartografem, wykonał bardzo cenione przez współczesnych mapy odwiedzanych wybrzeży.
Drugą podróż na zachód podjął w roku 1526 lub 1527. Pożeglował do Brazylii, skąd wrócił z ładunkiem cennego drewna.
Verrazzano w czasie swej kolejnej wyprawy wiosną 1528 roku na Karaiby został pojmany na Gwadelupie przez miejscowych Indian Arawaków, zabity i zjedzony. Pozostali członkowie ekspedycji kontynuowali podróż, docierając do wybrzeży Brazylii, by następnie powrócić do Francji.
Upamiętnienie.
Jego imieniem został nazwany jeden z włoskich niszczycieli typu Navigatori.

</doc>
<doc id="113420" url="https://pl.wikipedia.org/wiki?curid=113420" title="Katarzyna Kossakowska">
Katarzyna Kossakowska

Katarzyna Kossakowska, z domu Potocka (ur. 1716 lub 30 kwietnia 1722, zm. 21 marca 1803 w Krystynopolu) – działaczka polityczna II połowy XVIII wieku, kasztelanowa kamieńska.
Była córką starosty grabowieckiego Jerzego Potockiego i Konstancji z Podbereskich (h. Druck, I voto Zamoyskiej). 24 maja 1744 wyszła za mąż za kuzyna, Stanisława Kossakowskiego (1721-1761), kasztelanica podlaskiego, od 1748 kasztelana kamieńskiego. Mąż był podobno ułomny i karłowaty, opinia publiczna zareagowała na ślub wystosowaniem wierszowanej "Kondolencji" dla młodej małżonki; zapisał jej na własność Twierdzę, Toporów i Bohorodczany.
W latach 50. wraz z mężem była jedną z czołowych protektorek Jakuba Franka i frankistów. Była matką chrzestną żony Franka, Chany, oraz jego córki i późniejszej następczyni, Ewy. Kossakowska zaliczała się do najenergiczniejszych postaci polskiej sceny politycznej. Początkowo wspierała politykę hetmana Jana Klemensa Branickiego, później była jego przeciwniczką. Przede wszystkim jednak przeszła do historii jako zdeklarowana przeciwniczka króla Stanisława Augusta Poniatowskiego, liderka konfederacji radomskiej, zwolenniczka Konstytucji Trzeciego Maja.
Opiekowała się siostrzeńcem Ignacym Potockim i wspierała interesy rodu Potockich. W 1777 uzyskała od cesarzowej Marii Teresy tytuł hrabiowski i Order Krzyża Gwiaździstego. W ostatnich latach I Rzeczypospolitej działała w środowiskach antyrosyjskich i antytargowickich. 28 kwietnia 1792 publicznie pojednała się z królem Stanisławem Augustem Poniatowskim.
Była znana z poczucia humoru, niezależności sądu; autorka bogatej, dowcipnej korespondencji. Nazywano ją "Herod-Babą" lub "Wielką Mądrochą".
Józef Ignacy Kraszewski, autor wielu powieści z czasów stanisławowskich, wprowadził osobę Katarzyny Kossakowskiej do powieści "Macocha" (1872). Opisywał ją następująco: "słusznego wzrostu kobieta, sucha i chuda, rysów twarzy grubych i męskich, ubrana mniej starannie, acz strój był kosztowny; twarz jej, mimo że ją brzydką nazwać było można, jaśniała chłodnym rozumem, a oczy tryskały dowcipem". O roli Kossakowskiej Kraszewski napisał "Z imienia przynajmniej mało kto nie zna pani Kossakowskiej, najdowcipniejszej kobiety owych czasów, gdy na dowcipie nie zbywało nikomu. (...) Pani Kossakowska miała dowcip Potocczyzny (jak ją zwała), dumny, ostry, nielitościwy, poważny, ironiczny, wcale nie figlarny i nie giętki. Cięła nim jak bułatem, a komu się nim dostało po głowie, długo bliznę nosił. Samemu królowi jegomości nieraz się dostawało."

</doc>
<doc id="113421" url="https://pl.wikipedia.org/wiki?curid=113421" title="Berberowie">
Berberowie

Berberowie (Berberzy, Amazygowie) – rdzenna ludność Berberii w północnej Afryce i na Saharze.
Stanowią w większości odrębny typ somatyczny w ramach rasy białej, nazywany w nauce berberyjskim. Wielu ma do dziś niebieskie oczy, rude bądź jasne włosy. Wyróżnić można kilka grup Berberów, m.in.:
Berberowie są uważani za rdzenną ludność Północnej Afryki. Obecnie plemiona i związki berberyjskie występują na obszarach od Oazy Siwa w Egipcie aż po wybrzeża Oceanu Atlantyckiego i od brzegów Morza Śródziemnego po południowe granice Sahary. Szacuje się, że językami berberyjskimi mówi dzisiaj jeszcze od 6 do 7 mln ludzi; najwięcej w Maroku i Algierii. Najdalej stwierdzony zasięg Berberów dotyczy Wysp Kanaryjskich, gdzie byli znani pod nazwą Guanczów.
Nazwa "Berber" pochodzi od łacińskiego "barbarus" – barbarzyńca. Do języków europejskich weszło za pośrednictwem arabskiego "barbar" (بربر), choć Arabowie nie zdawali sobie sprawy z jego pogardliwego znaczenia – Ibn Chaldun uważał słowo "barbar" za imię praojca tego ludu. Sami siebie Berberowie nazywają "Amazigh" (l.mn. "Imazighen") – „ludzie wolni”, co bywa spolszczane do formy „Amazygowie”.
Historia.
Prawdopodobnie Berberowie na wspomnianych wyżej terytoriach byli obecni od starożytności. Spotykali ich już starożytni Grecy i Kartagińczycy, kolonizując południowe wybrzeża Morza Śródziemnego. Powszechnie uznaje się, że przodkami Berberów są twórcy cywilizacji kapskiej. Starożytni pisarze i geografowie nazywali Berberów różnie, w zależności od miejsc zamieszkiwania. Mieszkańców Cyrenajki nazywali Nasamonami i Psyllami, z Fezzanu – Garamantami, z Tunezji – Makalami, Getulami z Sahary, Maurami z obecnych terenów Algierii i Maroka, Numidami ze wsch. części płn. Afryki. W starożytnym Egipcie określano ich mianem Libijczyków, którzy najeżdżali ten kraj od zachodu. Ich wizerunki utrwalone na starożytnych obrazach i stelach egipskich prezentują ich jako jasnowłosych bądź rudowłosych ludzi. Wielu służyło w armii faraonów jako najemnicy. Zajmowali się wówczas pasterstwem, łowiectwem oraz rolnictwem. Terytoria, które zamieszkiwali określały charakter mieszkańców. Byli twardzi, nieustępliwi, wojowniczy. Berberowie przez stulecia ulegali wpływom punickim (starożytna Kartagina), a później wpływom rzymskim. W okresie wojen punickich powstały pierwsze państwa berberyjskie Massylów i Masalesylów (pierwsze znane państwo berberyjskie – Numidia istniało już w III wieku p.n.e.), które wsparły Rzymian w walce z Kartagińczykami. Później zostały one włączone przez Rzymian do północno-afrykańskich prowincji Cesarstwa rzymskiego. Zostało ono zwasalizowane przez antyczny Rzym a jego mieszkańcy poddani zostali romanizacji, wzmacniając Imperium.
W V–VI wieku n.e. tereny zamieszkiwane przez Berberów stały się obiektem wędrówki ludów. Na terytorium dzisiejszej Tunezji osiedlili się Wandalowie, których resztki niewyniszczone przez bizantyjskiego wodza Belizariusza w VI wieku n.e. schroniły się w górach Dżabal al-Auras, wzmacniając istniejące tam skupiska ludności o silnym procencie jasnych oczu i włosów, określanych dzisiaj mianem Kabylów.
Do VII wieku większość Berberów wyznawała chrześcijaństwo lub politeizm. W VII wieku, po ekspansji arabskiej, zaczęło się to stopniowo zmieniać, gdyż większość ludności przyjęła islam, mimo prób oporu (utworzenie państwa Berghuata i założenie własnej religii przez Saliha ibn Tarifa). Pozostały jednakże wyraźne różnice w obyczajowości. Między innymi charakterystyczny szacunek do kobiet wyrażający się monogamią oraz prawem współdecydowania o ważniejszych sprawach rodziny wspólnie z mężem.
Część Berberów, mieszkańców Wysp Kanaryjskich, pozostała poganami do XIV wieku, do czasu kiedy przybyli tam Hiszpanie i Portugalczycy. Hiszpanie dokonali aneksji wysp, połączonej z podbojem miejscowej ludności, która w większej części zginęła w walce, a częściowo się zasymilowała. Pozostały po niej tylko stare miejsca grzebalne, gdzie odkrywa się rudowłose mumie o szkieletach przypominających typy śródziemnomorskie Corded lub kromaniońskie, charakteryzujące się jasną pigmentacją. Plemiona berberyjskie miały w przypadku terenów dzisiejszej Algierii i Maroka sporą autonomię i poczucie własnej odrębności, której nie mogli wykorzenić Arabowie.
W latach 1921–26 na terenie obecnego Maroka istniała berberyjska Republika Rifu. Po procesie dekolonizacji wielu Berberów migrowało do Francji. W nowych krajach po dekolonizacji z trudem odnajdywali się w nowej rzeczywistości stając się obywatelami drugiej kategorii po Arabach. Na emigracji wnieśli szczególnie ważny wkład w kulturę francuską. Przykładem jest tu cała plejada aktorów, piosenkarzy, na przykład Isabelle Adjani, piłkarz Zinédine Zidane.
Współcześnie w krajach istniejących na ojczystych ziemiach Berberów, szczególnie w Algierii (17% Berberów) czy Maroku (25%), arabskie władze prowadzą politykę ich wynaradawiania i asymilacji.

</doc>
<doc id="113424" url="https://pl.wikipedia.org/wiki?curid=113424" title="Popart">
Popart



</doc>
<doc id="113427" url="https://pl.wikipedia.org/wiki?curid=113427" title="Jakub Kossakowski">
Jakub Kossakowski

Jakub Korwin-Kossakowski krypt.: "I. K.; I. K. K. S. K.", herbu Ślepowron (ur. 12 maja lub 7 sierpnia 1752, zm. początek 1784) – poeta, tłumacz, urzędnik ziemski i komisarz skarbowy.
Życiorys.
Był synem strażnika kowieńskiego Mateusza (ur. 1700, zm. przed 1762), i Zofii Gołaszewskiej. 14 sierpnia 1765 wstąpił do zakonu jezuitów, dwuletni nowicjat odbył w Nieświeżu (lata: 1765/1766-1766/1767. W końcu lat 60. XVIII wieku studiował retorykę i filozofię w szkołach zakonnych w Słucku (1767/1768) i Nieświeżu (1768/1769-1770/1771), następnie sam był nauczycielem w szkołach jezuickich. Uczył kolejno (po 1 roku szkolnym) w infimie w Nieświeżu, w syntaksie i gramatyce w Mińsku. Po kasacie zakonu jezuitów powrócił do stanu świeckiego, współpracując w latach 1773-1774 z pismem "Zabawy Przyjemne i Pożyteczne", w którym publikował wiersze o tematyce historycznej i biblijnej.
Dzięki opiece krewnego Józefa Kazimierza Kossakowskiego (późniejszego biskupa inflanckiego) przebywał na Litwie, gdzie otrzymał urząd podstolego kowieńskiego (1781). Był deputatem do Trybunału Głównego Wielkiego Księstwa Litewskiego w 1781/1782 roku z powiatu kowieńskiego, członkiem Komisji Skarbowej i Emfiteutycznej Wielkiego Księstwa Litewskiego. Odwdzięczał się biskupowi reprezentując w sądzie w Upicie jego interesy w konfliktach z kapitułą wileńską. Zmarł nagle w młodym wieku (31 lat) na początku roku 1784.

</doc>
<doc id="113429" url="https://pl.wikipedia.org/wiki?curid=113429" title="Pustynia Judejska">
Pustynia Judejska



</doc>
<doc id="113430" url="https://pl.wikipedia.org/wiki?curid=113430" title="Louis Truman">
Louis Truman

Louis Watson Truman (ur. 20 czerwca 1908 w Kansas City w stanie Missouri, zm. 2 grudnia 2004 w Atlancie) – generał porucznik (ang. "Lieutenant General") Armii Stanów Zjednoczonych, głównodowodzący 3rd US Army.
Życiorys.
Był kuzynem prezydenta Stanów Zjednoczonych – Harry’ego Trumana. W 1932 ukończył prestiżową akademię wojskową West Point. W okresie II wojny światowej zajmował głównie stanowiska sztabowe, jako kapitan przeżył atak Japończyków na Pearl Harbor 7 grudnia 1941.
Uczestniczył w wojnie koreańskiej. Później był m.in. dowódcą 7. Korpusu Armii USA, stacjonującego w Stuttgarcie, a w 1962 kierował specjalną wojskową misją prezydenta Johna F. Kennedy’ego w Demokratycznej Republice Konga. Pod koniec służby został głównodowodzącym 3rd US Army. W 1967 przeszedł w stan spoczynku w randze generała porucznika. W następnych latach pracował w administracji stanu Georgia. Mieszkał w Atlancie.

</doc>
<doc id="113434" url="https://pl.wikipedia.org/wiki?curid=113434" title="Grodzisko">
Grodzisko



</doc>
<doc id="113435" url="https://pl.wikipedia.org/wiki?curid=113435" title="Hernando de Soto">
Hernando de Soto

Hernando de Soto (ur. 1496 lub 1500, zm. 21 maja 1542) – hiszpański żeglarz, odkrywca i konkwistador, pierwszy Europejczyk, który zbadał Florydę.
Urodził się w Hiszpanii, jako drugi syn hiszpańskiego hidalgo – szlachcica i rycerza. Do 14. roku życia pobierał nauki, ale porzucił szkołę, by w 1514 wyruszyć na swą pierwszą wyprawę.

</doc>
<doc id="113445" url="https://pl.wikipedia.org/wiki?curid=113445" title="Wielebor">
Wielebor

Wielebor – staropolskie imię męskie. Składa się z członów: "Wiele-" ("chcieć, kazać, radzić") i "-bor" ("walka"). Mogło oznaczać "tego, kto zachęca do walki".
Wielebor imieniny obchodzi 27 października.
Znane osoby noszące imię Wielebor:

</doc>
<doc id="113446" url="https://pl.wikipedia.org/wiki?curid=113446" title="Mercyful Fate">
Mercyful Fate

Mercyful Fate – duński zespół heavymetalowy, powstały w 1981 roku w Kopenhadze. Muzyka Mercyful Fate to urozmaicony heavy metal, oparty na melodyjnych partiach gitary prowadzącej i głosie wokalisty Kinga Diamonda sięgającego falsetu. W tekstach nawiązywał do takich zagadnień jak satanizm, zło, okultyzm czy Mity Cthulhu. Do 1999 roku ukazało się siedem albumów studyjnych zespołu, pozytywnie ocenianych zarówno przez fanów, jak i krytyków muzycznych.
We wczesnych latach 80. XX wieku zespół był inspiracją dla szeregu zespołów heavymetalowych, a także wywarł wpływ na rozwój gatunku black metal. Po wydaniu ostatniego dotychczas albumu pt. "9" zespół wstrzymał działalność. Aktywność artystyczna duńskiej kapeli została wznowiona w 2022 roku. 
Historia.
Zespół powstał w 1981 roku w Kopenhadze z inicjatywy gitarzysty Hanka Shermanna, który występował poprzednio w Brats i wokalisty Kinga Diamonda, który występował z Black Rose. Tego samego roku zespół wydał cztery dema. Wkrótce potem Diamond i Shermann do współpracy zaprosili gitarzystę Mike’a Dennera, basistę Timiego Hansena i perkusistę Kima Ruzza. Natomiast rok później został wydany minialbum pt. "Mercyful Fate". W 1983 roku ukazał się pierwszy album grupy zatytułoway "Melissa". W 1984 roku ukazała się płyta "Don't Break the Oath". Po nagraniach zespół wyruszył w trasę koncertową po Stanach Zjednoczonych wraz z brytyjskim zespołem Motörhead. Po zakończonej trasie w 1985 roku zespół został rozwiązany w wyniku nieporozumień. Tego samego roku King Diamond założył zespół sygnowany własnym pseudonimem.
W 1992 roku zespół Mercyful Fate wznowił działalność bez Kima Ruzza w składzie, którego zastąpił Snowy Shaw. W nowym składzie został zarejestrowany album zatytułowany "In the Shadows". W ramach promocji wydawnictwa został zrealizowany teledysk do utworu "Egypt". Rok później ukazał się minialbum "The Bell Witch," na którym zawarto kilka nowych i starych utworów, także w wersjach koncertowych. Tego samego roku do zespołu dołączył basista Sharlee D’Angelo, który zastąpił Hansena. W nowym składzie również w 1994 roku ukazał się album "Time". Do pochodzących z albumu utworów "Nightmare Be Thy Name" i "The Witches Dance" zostały zrealizowane teledyski. Wkrótce z zespołu odszedł Snowy Shaw, którego zastąpił Bjarne Thomas Holm. W 1996 roku ukazał się album "Into the Unknown". W ramach promocji zrealizowano również teledysk do utworu "The Uninvited Guest". Jest to ostatni materiał nagrany z gitarzystą Michaelem Dennerem, który po ukończeniu prac nad płytą opuścił grupę. Na jego miejsce przyjęty został Mike Wead. W 1998 roku został wydany szósty album Mercyful Fate zatytułowany "Dead Again" oraz promujący go teledysk do utworu "The Night".
Rok później ukazał się siódmy album grupy pt. "9". Płyta została nagrana w studiu Nomad Recordings we współpracy z producentem muzycznym Sterlingiem Winfieldem. Wkrótce potem działalność zespołu została zawieszona. King Diamond skupił się na działalności w swym zespole. Basista Sharlee D’Angelo czynnie występuje w melodic deathmetalowej grupie Arch Enemy. Gitarzysta Mike Wead od 2007 roku występuje w death metalowym zespole Kryptillusion. Natomiast Hank Shermann założył grupę Force of Evil. 
W 2019 roku ogłoszono, że Mercyful Fate wznowi działalność. Zapowiedziano trasę po Europie, a także nową muzykę. Z uwagi na wybuch pandemii covid-19, zaplanowana na 2020 rok trasa musiała zostać przełożona. Tym samym duńska ikona heavy metalu powróciła na scenę dopiero w 2022 roku. Skład zespołu objął niemalże wszystkich muzyków, którzy stanowili go w momencie zawieszenia działalności Mercyful Fate, z wyjątkiem w postaci basisty - Sharlee D’Angelo został zastąpiony przez Joey'a Verę (znanego z Armored Saint). W ramach letniego tournée wystąpiła na wielu festiwalach w Europie oraz Wielkiej Brytanii, natomiast jesienią można było oglądać ją w Stanach Zjednoczonych oraz Ameryce Południowej. Repertuar prezentowany podczas koncertów składał się wyłącznie z klasycznych kompozycji pochodzących z trzech pierwszych wydawnictw Mercyful Fate, aczkolwiek zaprezentowano także nowy utwór, "The Jackal of Salzburg", traktujący o słynnych procesach o czary w Salzburgu.
Obecnie trwają prace nad pierwszym od 1999 roku albumem studyjnym zespołu. W najbliższym czasie prawdopodobnie ukaże się znany już z koncertów "The Jackal of Salzburg". 
Muzycy.
Źródło:.
 Obecny skład zespołu 
Byli członkowie zespołu
Dyskografia.
Źródło:.

</doc>
<doc id="113448" url="https://pl.wikipedia.org/wiki?curid=113448" title="Wielisław">
Wielisław

Wielisław, Wielesław, Wielsław – staropolskie imię męskie. Składa się z członów: "Wiele-" ("chcieć, kazać, radzić") i "-sław" ("sława"). Mogło oznaczać "tego, kto pragnie sławy". Skróconą formą tego imienia jest Wiesław.
Wielisław imieniny obchodzi 4 lipca.
Żeński odpowiednik: Wielisława
Osoby:
Miejscowości:
Zobacz też:

</doc>
<doc id="113449" url="https://pl.wikipedia.org/wiki?curid=113449" title="Wielesław">
Wielesław



</doc>
<doc id="113450" url="https://pl.wikipedia.org/wiki?curid=113450" title="Wielsław">
Wielsław



</doc>
<doc id="113451" url="https://pl.wikipedia.org/wiki?curid=113451" title="Polski ruch oporu w czasie II wojny światowej">
Polski ruch oporu w czasie II wojny światowej

W trakcie II wojny światowej Polska była krajem okupowanym, w którym ruch oporu rozpoczął swoją działalność niemal natychmiast po zaprzestaniu regularnych działań wojennych. Również od samego początku jedną z jego form była walka zbrojna.
Na ziemiach polskich głównymi organizacjami ruchu oporu były Armia Krajowa w sile około 350 000 ludzi, Bataliony Chłopskie w sile około 170 000 ludzi oraz Narodowe Siły Zbrojne w sile około 75 000 ludzi i Armia Ludowa licząca około 60 000 ludzi.
Pierwsze inicjatywy konspiracyjne w 1939 r..
Lokalne inicjatywy konspiracyjne.
Po zakończeniu działań wojennych powstało szereg organizacji konspiracyjnych na bazie dawnej przynależności do organizacji sportowych („Sokół”), paramilitarnych („Strzelec”) lub Związku Harcerstwa Polskiego. U schyłku 1939 na terenie Polski działało w sumie około 140 różnych organizacji konspiracyjnych, m.in.:
Budowa i rozwój konspiracji politycznej.
W początkowych latach okupacji część przedwojennych działaczy politycznych wyemigrowała, a ci którzy zostali przeszli do podziemia.
Lewicowy nurt ruchu oporu.
Organizacje socjalistyczne i syndykalistyczne.
W czasie okupacji do działalności konspiracyjnej przystąpiły organizacje socjalistyczne i syndykalistyczne:
Kształtowanie się socjalistycznego ruchu oporu.
Już po klęsce w kampanii wrześniowej, w jej miejsce PPS powstała Polska Partia Socjalistyczna – Wolność, Równość, Niepodległość, militarne ramie partie stanowiła Gwardia Ludowa WRN. Socjaliści skupieni byli wokół pism „Barykada Wolności” i „Gwardia”. Na uchodźstwie w Wielkiej Brytanii działał Komitet Zagraniczny PPS. W Polsce socjaliści zasili szereg organizacji walczących z okupantem takich jak Polityczny Komitet Porozumiewawczy, którego liderem był Kazimierz Pużak.
Część działaczy znajdujących się poza PPS WRN założyła w 1941 roku ugrupowanie Polscy Socjaliści. W 1943 roku ugrupowanie Polscy Socjaliści przeorganizowane zostało w Robotniczą Partię Polskich Socjalistów.
PPS-WRN i część działaczy RPPS odrzucało możliwość układu ze Związkiem Radzieckim jednak mniejszościowa część socjalistów wywodzących się z RPPS nawiązała współpracę z komunistyczną Polską Partią Robotniczą. W 1944 roku proradzieccy rozłamowcy z RPPS poparli utworzenie Krajowej Rady Narodowej i Polskiego Komitetu Wyzwolenia Narodowego. Jesienią 1944 roku działacze ci założyli podporządkowaną w dużym stopniu komunistom z PPR, Polską Partię Socjalistyczną.
PPS-WRN uległa rozwiązaniu a próby włączenia struktur WRN w ramy PPS zakończył się porażką.
Organizacje komunistyczne.
Do 1942 istniało kilka niezależnych struktur komunistycznego ruchu oporu. Większa część z nich na przełomie lat 1942/1943 przystąpiła do Polskiej Partii Robotniczej i Gwardii Ludowej (od 1944 Armia Ludowa). Największymi z nich były:
Prawicowy/narodowy nurt ruchu oporu.
Organizacje narodowe/nacjonalistyczne.
Narodowcy czynnie walczyli w walce z nazistowskim okupantem. W odróżnieniu od krajów Europy Zachodniej czy Bałkanów, tylko jedna organizacja nacjonalistyczna podjęła próbę kolaboracji – Narodowa Organizacja Radykalna, wywodząca się jeszcze z przedwojennych środowisk RNR-Falangi Bolesława Piaseckiego (warto jednak zaznaczyć, że w większości falangiści również włączyli się w ruch oporu, tworząc Konfederację Narodu). Działacze narodowych organizacji podziemnych stanowiły olbrzymi procent żołnierzy ruchu oporu. Największe to:
Mniejsze lub regionalne:
I wiele innych mniejszych, bądź regionalnych inicjatyw, grup i organizacji.
Upamiętnienie.
Walki żołnierzy i partyzantów polskich w II wojnie światowej, zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „AKCJE PODZIEMIA 1939 – 1945”.
W latach 1945–1990 polski ruch oporu upamiętniony był na Grobie Nieznanego Żołnierza w Warszawie napisami: „PARTYZANTKA”, „DYWERSJA”, „SABOTAŻ”, „PARTYZANTKA 15 V 42 – 31 VII 1944”.

</doc>
<doc id="113452" url="https://pl.wikipedia.org/wiki?curid=113452" title="Wielisława">
Wielisława

Wielisława – staropolskie imię żeńskie. Składa się z członów: "Wiele-" ("chcieć, kazać, radzić") i "-sława" ("sława"). Mogło oznaczać "tę, która pragnie sławy". Skróconą formą tego imienia jest Wiesława. W źródłach poświadczone od 1405 roku.
Wielisława imieniny obchodzi 29 stycznia i 9 grudnia.
Męski odpowiednik: Wielisław

</doc>
<doc id="113454" url="https://pl.wikipedia.org/wiki?curid=113454" title="Niger (ujednoznacznienie)">
Niger (ujednoznacznienie)



</doc>
<doc id="113460" url="https://pl.wikipedia.org/wiki?curid=113460" title="Bogwiedz">
Bogwiedz

Bogwiedz, "Bogowied" — staropolskie imię męskie złożone z członów "Bog-" ("Bóg", ale pierwotnie "los, dola, szczęście") i "-wied" ("wiedzieć"). Pierwotna forma tego imienia najprawdopodobniej brzmi Bogowied, Bogwied, zaś forma Bogwiedz jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-d" z początkowego "*Bogowied" przeszło w "-dz". Imię to mogło oznaczać "ten, który zna Boga" albo "ten, który zna los, zna przyszłość".

</doc>
<doc id="113461" url="https://pl.wikipedia.org/wiki?curid=113461" title="Bogwidza">
Bogwidza

Bogwidza, "*Bogowid" — staropolskie imię męskie złożone z członów "Bog-" ("Bóg", ale pierwotnie "los, dola, szczęście") i "-widz-a" ("widzieć"). Może zatem oznaczać "tego, który widzi Boga" albo "tego, który widzi los, widzi przyszłość". Pierwotna forma tego imienia najprawdopodobniej brzmi Bogowid, a forma Bogwidza jest zapisem imienia zdrobniałego, uformowanego przy użyciu przyrostka "-ja", pod wpływem którego wygłosowe "-d" przeszło w "-dza". Imię to miało zatem kształt "*Bogowid", z drugim członem "-wid" jak w imieniu Snowid. 

</doc>
<doc id="113463" url="https://pl.wikipedia.org/wiki?curid=113463" title="Gościwid">
Gościwid

Gościwid – staropolskie imię męskie, złożone z członów "Gości-" ("podejmować kogoś, gościć") i "-wid" ("widzieć", ale może od "widz" - "sługa, posłaniec"). Może więc oznaczać "tego, który widzi gości", albo "tego, który jest sługą swoich gości". Imię to mogło w wymowie zbliżać się do imienia Gościwit.

</doc>
<doc id="113465" url="https://pl.wikipedia.org/wiki?curid=113465" title="Paleolit schyłkowy">
Paleolit schyłkowy



</doc>
<doc id="113467" url="https://pl.wikipedia.org/wiki?curid=113467" title="Snowid">
Snowid

Snowid – staropolskie imię męskie, złożone z członów "Sno-" ("sen") i "-wid" ("widzieć"). Może więc oznaczać "tego, który widzi sny".

</doc>
<doc id="113474" url="https://pl.wikipedia.org/wiki?curid=113474" title="Zmarli w roku 2003">
Zmarli w roku 2003

Lista osób zmarłych w 2003

</doc>
<doc id="113477" url="https://pl.wikipedia.org/wiki?curid=113477" title="Busted">
Busted

Busted – brytyjski zespół grający pop rocka, założony w 2001 roku.
14 stycznia 2005 roku podczas oficjalnej konferencji prasowej zespół ogłosił, że kończy swą działalność.
Życiorys.
2001-2005.
Pop punkowe trio pochodzące z przedmieść Londynu, powstało w październiku 2001 roku z inicjatywy Jamesa Bourne i Matta Willisa później dołączył Charlie Simpson. W marcu 2002 trio pod nazwą Busted podpisało kontrakt z dużą wytwórnią.
Brytyjscy dziennikarze nazywali ich "gitarowym boysbandem", co oburzyło muzyków
"Nazywanie nas boysbandem jest obraźliwe. Boysbandy tylko wychodzą na scenę i śpiewają gotowe piosenki, a ich albumy powstają bardzo szybko" - powiedział Charlie - "My potrzebujemy na to więcej czasu, bo musimy skomponować muzykę, znaleźć producentów i nagrać to. To zupełnie inny proces"". 
Ich pierwszy singel "What I Go To School For" nawiązywał do prawdziwej historii z czasów szkolnych Matta Willisa, kiedy to uczeń staje się kujonem i zasiada do pierwszej ławki tylko po to by oglądać tyłek nauczycielki.
"Year 3000" - inspirowany przez ulubiony film Jamesa Bourne, "Powrót do przyszłości" - opowiada o roku 3000, kiedy to zespół Busted wydaje siódmą płytę, kobiety mają po trzy piersi, a wszyscy mieszkają pod wodą.
Zespół został uhonorowany dwiema nagrodami "Bravo Supershow" w Niemczech.
Oficjalnie Busted rozpadło się 14 stycznia 2005r, ze względu na Charliego, który chciał odejść na rzecz swojego nowego, rockowego zespołu Fightstar.
James Bourne na temat rozpadu Busted: "Nie ma sensu kontynuować tego tylko w dwóch, chcemy by Busted było zapamiętane w sposób w jaki istniało, a nie tylko jako dwóch z nas."
Charlie Simpson na temat rozpadu Busted: "Moje pasje pokładam w muzyce Fightstar. Przygoda z Busted zaczęła się kiedy miałem 16 lat. Ujrzałem okazję, wykorzystałem ją i było to lepsze od chodzenia do szkoły. To była zabawna praca, ale nie mógłbym stwierdzić, ze Busted mógł być czymś innym niż tylko zespół popowy. Busted to nie jest dla mnie idealny zespół, w którym chciałbym być."
Matt Willis na temat rozpadu Busted: "Smutny to dla nas dzień, ale zawsze powtarzaliśmy, że jeśli jeden z nas postanowi odejść, nie będziemy tego dłużej ciągnąć. Ostatnie trzy lata były niesamowite. Przy okazji chciałbym bardzo podziękować naszym fanom – byliście cudowni."
McBusted.
11 listopada 2013 roku ogłoszono powstanie supergrupy McBusted, w skład której weszli Matt Willis, James Bourne oraz cały zespół McFly. W 2014 roku odbyła się ich wspólna trasa koncertowa po Wielkiej Brytanii. Wydali razem album "McBusted", który pokrył się złotem.
Powrót.
10 listopada 2015 roku podczas konferencji prasowej ogłoszono powrót Busted w pełnym składzie. Na maj 2016 roku zaplanowano trasę koncertową po Wielkiej Brytanii i Irlandii oraz powstanie nowego albumu grupy. Busted dodali do trasy kolejne koncerty po tym, jak w ciągu godziny wyprzedali około 100 tysięcy biletów.
Nagrody i rekordy.
Rekord Guinnessa.
Busted ustanowili rekord Guinnessa, kiedy ich trzy pierwsze single "What I Go To School For", "Year 3000" oraz "You Said No" debiutowały na liście UK Singles Chart kolejno na trzech pierwszych miejscach.

</doc>
<doc id="113478" url="https://pl.wikipedia.org/wiki?curid=113478" title="Agradacja">
Agradacja



</doc>
<doc id="113479" url="https://pl.wikipedia.org/wiki?curid=113479" title="Unisław">
Unisław

Zobacz też: Unisław Śląski

</doc>
<doc id="113480" url="https://pl.wikipedia.org/wiki?curid=113480" title="Depozycja">
Depozycja



</doc>
<doc id="113482" url="https://pl.wikipedia.org/wiki?curid=113482" title="APIC">
APIC

APIC (ang. "Advanced Programmable Interrupt Controller" - zaawansowany programowalny kontroler przerwań) – układ umożliwiający działanie przerwań sprzętowych w komputerowych systemach wieloprocesorowych wyprodukowany przez firmę Intel. Został zaimplementowany w układzie Intel 82093AA, który jest montowany na wszystkich wieloprocesorowych płytach głównych tej firmy.
APIC jest układem rozproszonym: I/O APIC wchodzi w skład chipsetu, local APIC znajduje się wewnątrz obudowy procesora (w przypadku, gdy procesorów jest kilka, każdy posiada "swój" local APIC). Oba komunikują się ze sobą poprzez linie ICC. Głównym zadaniem APIC jest obsługa przerwań sprzętowych. Docierające poprzez linie IRQ ("Interrupt ReQuest") przerwanie jest rejestrowane przez I/O APIC, które następnie informuje o tym local APIC.

</doc>
<doc id="113484" url="https://pl.wikipedia.org/wiki?curid=113484" title="Jeziorko Daisy">
Jeziorko Daisy



</doc>
<doc id="113485" url="https://pl.wikipedia.org/wiki?curid=113485" title="Huniesław">
Huniesław



</doc>
<doc id="113486" url="https://pl.wikipedia.org/wiki?curid=113486" title="Juniesław">
Juniesław



</doc>
<doc id="113487" url="https://pl.wikipedia.org/wiki?curid=113487" title="Monte Carlo">
Monte Carlo

Monte Carlo (, wł. "Monte Carlo", moneg. "Monte-Carlu") – osiedle Monako. Według danych na rok 2016 osiedle zamieszkuje 8259 osób, co czyni je największym osiedlem pod względem liczby ludności w Monako. Jest także największym osiedlem pod względem powierzchni, wynosi ona 43,7 ha (0,437 km²). Gęstość zaludnienia wynosi 188,99 os./ha.
Etymologia.
Nazwa Monte Carlo oznacza w języku liguryjskim „wzgórze Karola”. Nawiązuje ona do Karola III Grimaldi, księcia Monako w latach 1856–1889. Do 1866 r. obszar ten nazywany był "Les Spelugues", czyli „groty”.
Położenie.
Monte Carlo położone jest na stoku górskim, nad Morzem Liguryjskim (część Morza Śródziemnego). Obecnie Monte Carlo jest jednym z siedmiu osiedli (jednostek administracyjnych państwa) w Monako. w latach 1911–2013 stanowiło jedną z trzech obok Monaco-Ville i La Condamine gmin księstwa.
Sąsiaduje z osiedlami La Condamine od południa, z La Rousse i Le Larvotto od wschodu, z sektorem wydzielonym Ravin de Sainte-Dévote od zachodu i z francuską miejscowością Beausoleil od północy.
Atrakcje turystyczne.
Atrakcjami dzielnicy są uzdrowisko i kąpielisko morskie, Casino de Monte-Carlo, ogród Les Jardins du Casino, galeria sztuki Opera Gallery, pochodząca z lat 1878 i 1879, zaprojektowana przez Charles’a Garniera, a także inne budynki eklektyczne z drugiej połowy XIX wieku.
Sport.
Od 1911 roku Monte Carlo jest corocznie bazą rajdu samochodowego. Monte Carlo posiada również tor wyścigowy, na którym od 1929 roku rozgrywane jest Grand Prix Monako Formuły 1. W kwietniu na położonych we Francji kortach Monte Carlo Country Club rozgrywany jest tenisowy turniej Monte Carlo Masters.
Hazard.
Monte Carlo jest historyczną stolicą hazardu. Pierwsze kasyno powstało tu w 1857 r. z inicjatywy księcia Monako Karola III Grimaldi. Rozkwit monakijskich kasyn nastąpił po wybudowaniu przez Francję linii kolejowej oraz drogi prowadzących do Monako. W 1863 r. Maria Grimaldi ściągnęła do Monte Carlo François Blanca i powierzyła mu zbudowanie i prowadzenie nowego kasyna.
Nieruchomości.
Zlokalizowana w Monte Carlo ulica "Avenue Princess Grace" jest jedną z najdroższych na świecie: koszt 1 m² nieruchomości to, według źródeł podanych w nawiasach, 190 884 dolarów ("The Wealth Bulletin", 2008), 73 000 funtów ("The Guardian", 2009) lub 84 945 euro (Engels &amp; Völkers, 2009).

</doc>
<doc id="113488" url="https://pl.wikipedia.org/wiki?curid=113488" title="Unimir">
Unimir



</doc>
<doc id="113489" url="https://pl.wikipedia.org/wiki?curid=113489" title="Niemieckie nazwy miejscowości i ich części w Polsce">
Niemieckie nazwy miejscowości i ich części w Polsce

Niemieckie urzędowe nazwy miejscowości położonych obecnie na terenie Rzeczypospolitej Polskiej, obowiązujące do 1945 roku
Niemieckie nazwy miejscowości na Zamojszczyźnie.
Podczas I wojny światowej (nazwy stacji na linii kolejowej Bełżec-Trawniki):
Podczas II wojny światowej (wysiedlenie Zamojszczyzny):

</doc>
<doc id="113492" url="https://pl.wikipedia.org/wiki?curid=113492" title="Densytometr">
Densytometr

Densytometr – urządzenie fotoelektryczne służące do pomiaru gęstości optycznej materiałów przezroczystych i nieprzezroczystych.
W związku z ww. rodzajami pomiarów rozróżnia się densytometry transmisyjne, służące do pomiaru przepuszczalności światła przez badany materiał (np. stopień zaczernienia błon filmowych) oraz densytometry refleksyjne, służące do pomiaru procentowej ilości światła odbitego w stosunku do światła oświetlającego materiał odbijający światło (np. pomiar gęstości optycznej druku).

</doc>
